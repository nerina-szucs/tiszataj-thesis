A"fJiS; É wm

tiszataj

1983. JÚL. * 37. ÉVF

Beke
György,
Czine
Mihály,
Fekete Gyula írása; Kovács István,
Herbszt Zoltán, Hévizi Ottó,
Józsa Fábián, Vecsernyés Imre
versei; Most—Punte—Híd
rovatunkban:
cseh
össze1
állítás

tiszatáj
IRODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS L Á S Z L Ó
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat.. Felelős kiadó: Kovács László
83-2141 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,.
Sajtóház, Telefon: 12-670. Postafiók: 153. Terjeszti a Magyar Posta. Előfizethető a\
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXVII. ÉVFOLYAM, 7. SZÁM ( .

to
'-

^

*

1983. JULIUS

KOVÁCS ISTVÁN verse: Ádám első földi napja
HÉVÍZI OTTÓ versei: Nárcisz, Tengeridéző
BEKE GYÖRGY: Zúg a mikolai erdő (riport)
JÓZSA FÁBIÁN: Latinovits-monológ (vers)
VECSERNYÉS IMRE: Jelek Patmosz térképén (vers)
HERBSZT ZOLTÁN versei: Szindbád, Magány

3
4
6
13
13
15

MOST — PUNTE —HÍD
Bohemia et Hungaría
K. GY. CS.: Összeállításunk elé
17
FRANTlSEK HALAS versei: Reggeli panasz, A megbánás, Ideje már, Hazatérés előtt, Prágának (Gabulya
Pál fordításai)
19
OTOKAR BREZINA versei: Sejtések, Feleletek, Rejtett
szerelem (Hap Béla fordításai)
21
JAROSLAV HA§EK: Hogyan szavazott Cetlicka (elbeszélés ; Bába Iván fordítása)
23
BOHUMIL HRABAL: Zajos magány (regényrészlet;
Varga György fordítása)
25
HEISZLER VILMOS: A cseh és a magyar nacionalizmus
programjai a XIX. század közepén
33
SZARKA LÁSZLÓ: Kákánia prágai tükörben (Jegyzetek napjaink cseh monarchia-képéről)
40
V1GH KÁROLY: Masaryk és a magyarok
46
KISS GY. CSABA: Századvég a Moldván (Családregények a cseh irodalomban)
60
DOBOSSY LÁSZLÓ: Egy meghatározott kor történelmi
képe (Hasek centenáriumára)
65
BERKES TAMÁS: A hatvanas évek cseh prózájának
történetéből
71

1

MILÁN NAVRÁTIL: Költészetfelmutatás (Bába Iván
fordítása)
NAGY JÓZSEF ZSIGMOND: Czegle Imre: A
cseh—magyar református egyházi kapcsolat egy évtizede (1782—1792)
BÁBA IVÁN: Egy cseh nyelvű magyar antológia magyarolvasata

75
79
81

HAZAI TÜKÖR
TÓTH BÉLA: Tiszajárás (42.)

83

TANULMÁNY
CZINE MIHÁLY: Az Új pásztorról és szerzőjéről
FEKETE GYULA: Szellem és hatalom

88
96

KRITIKA
PAPP ISTVÁN GÉZA: Beszélgetések Magyarországról, szocializmusról (Aczél György interjúkötetéről)
106
ANNUS JÓZSEF: Mosoly — szolgálatban (Balogh Edgár:
Acéltükör mélye)
109
MOCSÁR GÁBOR: Fábián Zoltán halálára

ILLUSZTRÁCIÓ
Alfons Mucha rajzai az 5., 12., 18., 45., 87., 105., 110. és a
112. oldalon

111

KOVÁCS ISTVÁN

Ádám első földi napja
I. Gy. temetésére

Háttal a fénynek,
mint akit
a lávafolyam partjáig kergetett a pallos,
de angyalával szembenézett.
Ki érti,
ha rápirít a hajnal ?
Váltságdíjat
markába-égett halpénzdarabbal,
kézfogással fizet
Ördögnek
az Angyal.
A csönd maszkja a mutogatás.
Ahol lecsapolhatatlan a lélek,
észrevétlen a forrás,
s jelkép
a név:
egy
élet.
Bomló hálóban a Koponyák Hegye.
Hurkain döglegyek,
pillangók.
Eredj!
1983. április 22.

3

Nárcisz
a senkiföldje nem tilt és nem tanácsol
visszafogad egy észlelő közegbe
mint zárványok élő anyagba rejtve
vagy egy mozdulat mely elpusztulna máshol
ami van az érintetlenül határol
majd körül tiszta áramló figyelme
magába zár mielőtt észrevenne
téged és eloldoz végleg önmagától
valahonnan egy kedves megszólítás
kiléted mindig fölfedi s arra vár
hogy szólj ha nem-szólíthatónak is hiszed —
De föléd hajolva az az elhagyott
lény mind alaktalanabb és mind nagyobb
lesz a lélegzetétől felzavart vizén.

Tengeridéző
1 (MEDÚZA)
hiába vetheted meg ágyad
földön nyitott tenyéren
előre oldozó bocsánat
magadra hagyna téged
s a bocsánatot ha elhagyod
megnyíló tenyérbe vág
mely magára hagyja otthonod
s vele önnön otthonát
ne engedj ily közel magamhoz
eloldozásba kötve —

Ha lüktetés, mi téged elhoz,
egy kehely néma öble.
2 (JÁTÉK)
Most feküdj hanyatt és ne mozdulj addig.
Csak ha a kagylók rádtalálnak,
s hűvös lüktetésben velük sodródik
tovább a kézfejed s a vállad —
Mészvázába a tenger beleszáradt:
a túlpart maga jött el a partig.
Tested helyén, vetetlen homokágyban
a távoli zúgás lerakódik.

BEKE GYÖRGY

Zúg a mikolai erdő
Szatmárról jövet sűrű alföldi erdőn visz át az út. Szél seper a haraszton. A kocsi volánjánál jól érzem a légáramlás erejét. Csak erre kell figyelnem, autó, szekér, gyalogos sehol. Kihalt világ. Gellért Sándor betyárokat képzelt ide 1941-es versében: „Zsandár-tollasan jő /
amarról egy felhő / Zúg a betyárromantikás / mikolai erdő".
— Ezeket a betyárokat te találtad ki, Sándor — mondtam neki.
Hevesen tiltakozott:
— Én csak a valót írtam mindig, komám! Itt bizony betyárok éltek. Innen portyázták be
a Túr mentét. A levágott, besózott disznókat, vagyis az élelmüket ebben az erdőben rejtették
el, a fák odvában. A mikolai népdalokban is ott vannak a betyárok, nemcsak az én verseimben. Bánóczi Bálint bácsi ezt énekelte nekem: „Még azt mondják, hogy Mikola nem sáros /
Miért van benne pandúr meg korrfíszáros?"
Sötét a falu, mint az erdő. Eltévednék, ha útitársaim, barátaim — Cseke Péter és Máriás
József — nem lennének velem. Kitől érdeklődhetnék e gubbasztó házakban, melyik is a Gellért Sándor otthona? A tanár úré, persze. A költőt aligha ismerik. Ha egyáltalán törődik is valaki a költészettel.
Fénysáv csap ki a nyári konyhából a vaksötét udvarra. Bent őszülő hajú, csontos, tatáros
arcú, busa bajuszú férfi, utazásra felöltözve. A konyhában megmerevedett rend: bevetett ágy,
elmosott edények, az asztal raktár most, almahalom rajta. A hangulat arra vall, hogy a ház lakói ide tartoznak még, de eltávoztak valahová...
Szerencséd van, komám — üdvözöl a gazda. — Egy óra múlva nem találtál volna Mikolában.
— Itthagytad a családod ?
— A család után mentem. Bevonultunk a városba, Szatmárra. Gyümölcsért, ezért-azért
járok ki Mikolába. Mint egy hazajáró lélek.
— Könyveid? Tele volt velük a ház.
— Ez a ház omlik le, láthatod. Kifogadtam egy szobát a faluban, oda hurcoltam át a
könyveket. Vittem volna a blokkba őket? Elfértek volna?
— Csakugyan városra költöztél, ha már azt latolgattad, hogy magaddal viszed a könyveidet.
— Dajka lettem vén fejjel. Nyugdíjas embernek a fiatalok veszik igazán hasznát mostanság, komám.
— Hány unokád van, Sándor?
— Négy. Most jön az ötödik. Az Ákos fiam lányát pesztrálom. Ákos esztergályos az
Unióban. Ha látnád az unokámat, egyéves, héthónapos. Édua a neve.
— Édua?
— Az hát! Kun név, kun lány!
— A költészet pedig? Azt abbahagytad?
Parázslik a szeme. Ég. Németh László, aki egyik patrónusa volt az induló Gellért Sándornak, „lobogó szeműnek" nevezte a nyugtalan, lázas költőt. Ez a lobogás megmaradt.
— A lélegzést sem lehet abbahagyni. Mert az már a halál lenne.
Verselése is olyan természetes, mint a lélegzés. A nagy nyelvi leleményt, erőt akkor érezni
meg igazán ezekben a Petőfi modorában irt mai versekben, ha maga a költő mondja őket.
Minden versét kívülről, hibátlanul tudja, úgy élnek benne, mint muzsikusban a halhatatlan
dallamok: elegendő leütni egy hangot, hogy felzúgjon az egész szimfónia. Nemcsak saját köl6

tészetének őrizője, emlékezete hiánytalanul tárolta a magyar líra klasszikus örökségét, különösen az elődeinek vallott Balassi, Csokonai, Kölcsey, Petőfi, Arany János, Ady, József
Attila vagy Sinka István verseit. Nagy magányában, a mikolai erdő mélyén ez volt egyetlen állandó társasága.
Jó negyedszázada hallottam először szavalni. Nem jó a kifejezés, Gellért nem szaval, pedig néha retorikusabb egy színésznél, Gellért egyidőben vadítja és szelídíti, uralja és szolgálja
a verset. Bukarestben, a Dimbovita partján áll egy toronyblokk, abban talált otthont akkoriban a Művelődés szerkesztősége. Nem tudom, miként került oda Gellért Sándor, talán a főszerkesztő, Kisbenke György hivta el a fővárosba a világ végéről, Mikolából, talán Majtényi
Erik, aki az időben szintén a közművelődési folyóirat szerkesztője volt; mindketten szerették,
pártolták ezt a megszállott „vadzsenit". Magam akkor tévedtem be a szerkesztőségi szobába,
mikor Gellért vagy tíz csodálkozó fiatalember között versét mondta — a második világháborúról. Meghökkentett a téma, akkoriban ezek a tragikus élmények lehúzódtak tudatunk mélyébe, lenyomtuk őket, mintha nem is velünk packázott volna a halál és a történelem — ami
egyre ment —, féltünk tőlük, menekültünk saját lelki sérüléseinktől. És akkor ez a különös tekintetű, kicsit félszeg tartású alföldi legény, megszelídült betyár mondja a maga fájdalmát :
„Szálai Józseffel álltam az őrséget,
Nagy pléhfelhők alatt fenyőhasáb égett.
Egybegyűltünk-ültünk melegedni nála,
Idegen világba, orosz éjszakába.
Szalai József, a rádiós katona,
páratlan szép legény, ezüstölt mosolya.
Sír a szeretője Zala vármegyében,
Első halottunk volt a kurszki erdőben".
Tinódi Lantos Sebestyén támadt fel, néztem csodálkozva. Mondja a háborút, a csatákat,
de inkább a békés hazavágyódásokat, magyar és orosz bakák közös szomorúságát; ez a
büszke magyar a népi élet mélytengerében élő szolidaritást énekli népek, nyelvek, sorsok között. Úgy mondja, harctéri bajtársainak történetét, vágyait, szenvedéseit és halálát, részletező
aprólékossággal, miként Tinódi énekelt más korban, más háborúban a maga társairól. Olyan
költői seregszemle, amely nem generálisok hanem „Gellért Sándor amolyan közbaka" előtt
folyik, egyáltalán közvitézek szemlélik a történelem furcsa, ijesztő vonulását, magyarok és románok — „Csokmorán György, falumbeli román" — Breszt-Litovszk „béke-tornya előtt"...
Az első világháború után viszonylag hamar megszületett a Fekete kolostor és a Szibériai
garnizon, erdélyi fájdalmak és panaszok könyvei a világ nyugati és keleti feléből; a háború és
következménye minden jelentős erdélyi magyar irodalmi alkotásban benne élt, izzott, ha nem
másként, történelmi párhuzamot kínáló „múltbamenekülés". Harmincöt esztendő múltán a
sokkal nagyobb átalakulásokat, tudati mutációkat hozó második világháború után mit írhattunk a leltárba ? Az író a hadak útjánt, Asztalos István őszinte háborús naplóját ? A Bűvös éjszakát, Bánffy különös regényét — a jugoszláv partizánokról? Szabédi öntépő vívódásait?
A testvériség romantikájába oldódó segélykérést? A minket megtépett eseményekről, közvetlen történelmünkről néha többet mondtak el a román írók, például Titus Popovici. Egész irodalmunk a forradalom napi igényeire kívánt válaszolni, s elhanyagolhatónak ítélte a végtelen
szenvedések és végtelen tanulságok tárházát, a megélt, végiggyőtrődött háborút. De az ilyen
feledés éppen az eszmélkedés lelki forradalmát gátolhatja.
Most, az utóbbi három-négy évben kezd változni az irodalmi kép a második világháborúról. Mikolába indulásom előtt olvastam el Simonffy András kollázsregényét, a Kompország
katonáit, valamivel előbb Cseres Tibortól a Parázna szobrokat. A román olvasókat megrázta
Marin Préda regénye maga és kortársai háborús élményeiről. Egyetértéssel vagy vitázva me7

rülhettink el a három-négy évtizeddel ezelőtti, egyéni és közösségi drámákban, latolgathatjuk
a felelősséget és felelőtlenséget. Gellért Sándor azon nyomban eposzba irta a Magyarok háborúját, nem tábornokok, hadvezérek, hanem közkatonák, legfennebb főhadnagyok háborús
kálváriáját. Az Angyal Bandi nyomában válogatott verseinek 1957-es kötetében hat részlet olvasható ebből az eposzból. A teljes mű kézirat ma is. A cím ijesztő. Gellért magyar paraszti
költő, a mitológia megszállottja, de soha egyetlen sort nem írt le más népek, nyelvek ellen.
A Dontól, az oroszok földjéről ilyen verseket hozott haza és adott közre 1944-ben:
„Azt üzeni Tisza a Volgának:
aki legény, azon ma sort vágnak,
csikófejes citeráját veszik,
őt magát a mély tömlöcbe vetik.
Küld a Volga enyhítő jó vizet,
szoknyáiról békónyitó füvet.
Aki elment hollónak képibe,
visszaszállott hattyúnak képibe".
— Bajor Bandi azt tartja rólad, hogy te vagy a legnagyobb magyar katonaköltő.
— Menekülés közben hátrafelé nyilazó magyar lovas, az vagyok én...
Talán most, hogy megjelent Székely János drámai vallomása, a Nyugati hadtest, a háború erdélyi magyar sorsregénye, talán oszlik valamennyire a köd a magyar bakák pokoljárásának eposza körül is. Gellért Sándor azonban aligha fog újra útra kelni, szavalni szerkesztőségekben, tábortüzek gyér fényénél, hogy Tinódiként vándorolva szerezzen ú j híveket verseinek. Elfáradt.
— Utolsó köteted mikor jelent meg, Sándor?
— A finn fordítások. Egy évtizede. Meg akartam mutatni, hogy Mikoláról elérhet a tekintet Suomiig. Aztán én is eljutottam a fordításokkal együtt oda, északra.
Váratlanul felélénkül.
• — Nézd csak, itt vannak az én köteteim. Kilenc verseskönyv. Aztán Az én kertem pónyik almái, harmincegy esztendős tanári tapasztalataimat foglaltam össze benne. Mellette hatszáz oldalas kötet a magyar nyelvről. Számomra a nyelv az első, utána jön a vers. Nyelv nélkül
nincs vers! S nehogy elfelejtsem, az a két kötet Mikola története. Tizenkét évig dolgoztam rajta. A falu alig tud valamit saját múltjáról. Pedig már 1216-ból van írásos tanúságunk Mikoláról. A szatmári Merk gróf ekkor vásárolta meg a falut Simon bán özvegyétől. Az asszonyt a
csanádi püspökség birtokából kárpótolták. Akkor bejárták a falu határát. Nagy határa volt,
északra a Túr, nyugatra Szárazberek, keletre Egri és Batiz...
A sok-sok „kötet" közül csak négy jelent meg nyomtatásban, illetve a finn fordításokkal
együtt öt. A többi kézirat, gondosan bekötve, polcra állítva.
— Nem próbálkozol a kiadóknál?
Szemében lobog a tűz:
— Majd a jövő kideríti, komám, ki is élt itt, Mikolában!
Ennek a sorsnak része Mikola. Nem itt született, jövendő felesége a faluban tanított, érte
jött ide huszonnégy évesen. Igen sok verse alatt a keletkezés helye: Mikola. Valójában egész
életműve ehhez a faluhoz kötődik. Szülőhelye Debrecen, Dabolcot érzi igazán szülőfalujának.
Nevelőapja ott volt tanitó. S noha Sándort tanította később Szatmár gimnáziuma, Debrecen
és Kolozsvár egyeteme — miközben volt napszámos, cseléd a dunántúli Csetényben, egy kétezer holdas uradalomban —, Dabolc adott neki életre szóló útravalót. A dabolciaktól tanulta
meg, mondja, hogy az éhező ember akkor sem koldul, ha éhen hal. Dabolc lakói Mátyás királytól kaptak szóbeli nemességet, és ez a tudat sok mindenre ráébresztette az elemi iskolai
tanító nevelt fiát.
8

Úgy beszél Gellért erről a szabad lélegzetű Dabolcról, miként a székelység fia, Veress
Pista barátom emlegette. Egyik belülről, másik kívülről ismerte meg ugyanolyannak.
— Dabolci legény vagy hát, Sándor!
— Akitől kitelt már az is, hogy visszaadja a prémiumot, mert nem érdemelte meg. Akkor
éppen nem érdemelte meg. Máskor várta volna, de nem kapott. Akkor adták, mikor nem
szolgált rá. Hát így ne adják!
— Hiszen soha nem vetett fel a pénz, Sándor.
— De az a prémium alamizsna lett volna!
Látszólag váratlanul, pedig nagyon is az előbbiekhez tartozóan megjegyzi, hogy ő a szülőanyja fényképét ötven esztendős korában látta először. Addig elrejtették előtte. Az ő székely édesanyját. Ezt a megrázkódtatást is kibírta, aki a Don-kanyart megjárta, az már mindent kibír az életben.
Hirtelen eszébe jut:
— Egyik kötetemet el is felejtettem, látod-e. Pedig a legfontosabbak közé számítom.
Földessy Gyula leveleit fűztem össze benne.
Az Ady-életmű kurátora, aki elsők közt ösmerte fel az induló Ady értékeit, atyai barátként állt oda a fiatal Gellért Sándor mellé. Elfogult szeretete túlzásba vitte, mikor „Ady árnyékába" állította az „alig kifeketült bajuszú ifjú embert", és az „olimpuszi utat" ígérte neki?
„Nyelvbírásban méltó társa a legnagyobb magyar költőknek... Szóláskincse meglepően, dúsan, gyökeresen, újszerűen népi... Éppilyen ősien gazdag népiessége van képzelőerejének és
bőséges buzgású mitizáló tehetségének. Gondolatkötéseinek messziségében, nagy távolságokat áthidaló-összekötő energiájában erősen emlékeztet Adyra, de...: sajátpecsétűen új és eredeti." Zilahy Lajos Hídjában köszöntötte ilyképpen Gellért költői indulását, és Földessy később is sűrűn levelezett vele, biztatta, tanácsokkal látta el...
Az első két Gellért-verseskönyvet a másik nagy patrónus, Karácsony Sándor segítette
nyilvánossághoz. A Halálra táncoltatott lányok és A bál udvarában a debreceni pedagógus és
filozófus Exodus-kiadójánál jelent meg. Gellért hálája máig eleven, sőt, idők múltával folyton
növekszik. A hajdani csetényi uradalmi napszámos nem felejtheti a haladó oktatáspolitikust,
aki egész erkölcsi súlyával állt ki a hozzá hasonló tehetséges parasztfiatalok és a nevelőapja
sorsát élő szegényfalusi tanítók mellett. Mikolából, a magányból jövő hála megnő és olyan aureolával övezi a filozófus Karácsony Sándor alakját, amely ellen alighanem ő tiltakozna.
— Mert a legnagyobb magyar bölcselő, ő, komám — véli Gellért. — Akárki akármit
mond, nekem ez a véleményem. A teljes ember Arisztotelésznél az érzelem, az értelem és az
okozat embere. Kant megtoldotta az életérzéssel. Karácsony Sándor odatette az ötödik kategóriát, a hitet. Azt, komám, és ettől lett igen nagy bölcselő. A teljes emberből a hit sem hiány ozhatik.
A hideg nyári konyhát átfűti a költő szenvedélye. Már nem a fáradt, öregedő ember a
nyugalmazott mikolai tanár.
Ez a mikolai ház soha nem volt ismeretlen sziget. Megfordult itt — Gellért kedvéért, persze — Földessy Gyula (ő még 1942-ben), László Gyula, aztán Nagy László és Kormos István
(ők hólyagos esőben érkeztek, jegyzi meg a házigazda), járt itt Páskándi Géza, Majtényi Erik,
Szilágyi Domokos. Könyvek képében bejött ide a világ és az élő irodalom. De a gazda ritkán
mozdult ki a világba. Egy-két bukaresti utazás, jóval több kolozsvári látogatás. Később járt
Magyarországon és Finnországban. Úti élményei nyomban megjelentek verseiben, sajátos képekben, asszociációkkal.
— Negyven évet töltöttél Mikolán. Soha nem akartál elmenni innen?
— Talán Kolozsvárra. Arról volt szó egyszer, komám, hogy elköltözzek Kolozsvárra.
Kolozsvárra nehéz beköltözni. Négy gyermekkel különösen. Hamar letett a tervéről.
Nem bánkódik miatta. Egyáltalán nem bánkódó természet. Mindig mindent jól tett az életben? Még nem tekint vissza, latolgató szemlélődéssel. Ennél jóval több a jövendő terve, nem
9

enged hátranézést. Kolozsvárt, a nagyvárost a postai érintkezéssel pótolta. Minden új versét,
nyelvészeti eszmefuttatását elküldte a szerkesztőségekbe. Kitartó, de szelíd konoksággal. Hol
közölték, rövidítve, hol nem. Egyik szerkesztőségtől választ kapott, másiktól nem. Tanúja
voltam, hogy kinevették nyelvészkedő „álomlátásait". Nem volt kedvem nevetni, de meg sem
védtem. Talán meg sem védhettem volna, csakugyan fellegjáró nyelvészkedés árulkodott abból az írásból... Hányan mondtak le az írásról ekkora reménytelenségben! írni akkor is nehéz, ha a nyomdász várja a kéziratot. Hátha eleve tudja a szerző, hogy választ sem kap a szerkesztőségtől! Aki belső munkatárs vagy bejáratos a redakciókba, élő szóval érdeklődhetik,
írásait talán megvitatják vele. Csiszolódik a vers vagy tanulmány — és a szerző is.
Van ilyen vélemény, egyáltalán nem alaptalan:
— Gondold csak el, mi lett volna Gellértből, ha az ötvenes években kerül el Kolozsvárra,
szerkesztőségbe? Horváth István a végén nem ismert rá saját élményeire, érzéseire, gondolataira.
Felelhetem erre:
— Mind igaz. De Horváth István túlélte, túljutott rajta. Volt ereje hozzá. Gellértben legalább ennyire szívós a konokság.
Gulyás Pál fedezte fel, Karácsony Sándor adta ki, Földessy ünnepelte az induló Gellért
Sándor verseit. A higgadt irodalomtörténész, Pomogáts Béla a népi líra két háború közötti
irányzatairól írt kiváló könyvében — A tárgyias költészettől a mitologizmusig — sűrűn emlegeti a fiatal Gellért Sándor költészetét, együtt a népi líra jeleseivel, Illyés Gyulával, Erdélyi Józseffel, Jankovich Ferenccel, Sinka Istvánnal, Nagy Imrével, Horváth Istvánnal, mikor származás és társadalmi tudat, pontosabban a költői élmény és szándék eredete, jellege nyomán
jelöli a költők helyét. De ott van a névsorokban Gellért, ha az irodalomtörténész az úgynevezett „parasztköltőket" emlegeti: a parasztság nevében beszélnek, paraszti érdekeket képviselnek, a paraszti rétegek tudatát fejezik ki, vagy a parasztság politikai és irodalmi képviseletére
vállalkozott értelmiségi réteg ideológiáját szólaltatja meg. Sinka, Nagy Imre, Horváth Jstván
sorába tartozik olyképpen is Gellért, hogy a népköltészet régibb rétegét fedezte fel, az archaikus népballadák, ráolvasások és siratók elemi erejű költészetét, „azt a művészi régiséget,
amely Bartók és Kodály gyűjtötte régi típusú, pentaton népdalaink ősi formanyelvében is
megjelent". Ezeket az archaikus népi hagyományokat — bizonyítja tovább Pomogáts — a
„parasztköltők" — köztük Gellért — mitologikus vagy mágikus költészet kialakítására használták fel, noha szerepet kapott náluk a tárgyias költői szemlélet is.
Gellért Sándor „jellegzetes hangját a népi humorban és a hetyke iróniában találta meg —
jellemzi Pomogáts Béla. Szociális lázadását anarchikus felhangokkal fejezte ki; hol a kuruc
versek kesergő hangját (Kösd lovad a bitófához), hol a betyárromantika legényes indulatait
szólaltatta meg (Angyal Bandi nyomán). A népköltészet nyelvét, fordulatait használta, érzékletes képekben fejezte ki elégedetlenségét... Előadásmódját azonban gyakran rontották szertelen kifejezések, tájszavakat, a nagyvárosi argó elemeit keverte soraiba. Sinka István, a székely és a román népballadák, siratók és bájolók hatására keletkeztek költészetének máig legjobb darabjai: a balladák. Misztikus homály, mágikus emlékek, jelképes erő hatotta át őket,
azt a naiv mitologizmust képviselték, amelyet Sinka István versei."
Ennek az indulásnak lehetett volna-e folytatása, kiteljesítője Mikola?
Cseke Péter a szemközti székről felém pillant a hideg nyári konyhában, és én értem a tekintetét. Szinte programszerűen búvárolta fel jó néhány falun rekedt, eltemetődött népi tehetség életútját az utóbbi három-négy évtizedből, s olyan tanulságra juthatott, hogy népi író akkor válhatik valakiből, ha jó messzire kerül a falutól, a „néptől", tehát földrajzilag is megtalálja a józan Ítélkezés távolságát.
Horváth István mire jut, ha életre szólóan Magyarózdon marad ?
De hát Gellért Sándor maga tiltakozott, hogy ő pedig nem érzi magát „népi költőnek".
Az ő életképlete csakugyan bonyolultabb, a cselédsors mellett ott a tanitó nevelőapa, a front10

hányódás mellett a gimnázium és az egyetem, a falu szemében pedig — noha szegényebb, mint
a mikolai átlag — a paraszti világ fölött álló tanár úr ő . . .
— Ismerik-e Mikolán a verseidet, Sándor?
— Hát komám, Szalontán sem nagyon tudták Arany Jánosról, hogy nemcsak a kicsi
jegyző...
— Nyelvészeti dolgozataidra kaptál-e választ valakitől ?
— Két vagy három éve előadást tartottam a magyar szakos tanárok körében a magyar
nyelvről. Tudod-e, hol kezdtem? Az ősképeknél, hogy nap, csillagok, hold, s ezek miként váltak önálló szavakká, fogalmi jegyekké... Érdeklődéssel hallgattak meg. De nem vitatkoztak
velem. Pedig azt szerettem volna. Mindig azt kívántam. Csakhogy ide Mikolára vagy csodálkozni jöttek a vendégeim, vagy még azt sem... Szellemi társam nem akadt majd negyven esztendeje.
A roggyant ház omló tetőzete alatt kísérteties a panasz. Összehúzom magamon a kabátot : nagyon érzem a hideget. „Ez az én szobám nyáron is farkasordító. Igen, mert fázik benne
a lélek" — érezte a házigazda is.
A család emlegetésére felmelegszik a hangulat. Évtizedeken át verseiben négy gyermekét
szólongatta mindegyre, így kezdem én is a családi lustrát.
„Gyulu fiam, te kis betyár, / te kis csillagszemű tatár"...
— Református pap lett belőle, Biharban szolgál, Szentjobb faluban. Szeretek vitatkozni
vele, mióta felnőtt lett. Tevékeny ember, aki az emeletes parókiát úgy építette, mint egy kőműves. Le is esett, megsérült. Mert a tevékeny emberek mindig megsérülnek, komám...
— „Gellért Ákos, ide hallgass, / ne morogj úgy, mint a farkas, / tudom én, hogy nem hiszed te / csak azt, ami igaz mese."
— Ákos vasesztergályos a szatmári Unióban, hiszen már emlegettem ezt neked. Tudod-e,
mi a szenvedélye? Az esztergályozáson kívül, persze. A régészet. Mondtam neki, Ákos fiam,
te odaillenél László Gyula mellé.
— „Hej Anikó a bojárok / háza nem volt cigány-vályog..."
— Anikó hasonlít leginkább az én szegény székely anyámhoz. Most az Oláh József felesége. Agronómus a férje Egriben. így egy kicsit hazament, mert Egri a Csüry Bálint faluja, a
nagy nyelvészé, akinek a feleségem szegről-végről rokona. Oláh Jóska derék ember, nekem
tanítványom volt itt, Mikolában.
— „Ági lányom mi jót hoztál / Az éjszaka mit álmodtál?"
— Szatmáron él Ági, Csizek Sándorné a neve. Egy rövidáru üzlet felelőse a Sugár úton.
Beléje több politika szorult, mint az egész családba. Párttag lett.
Éjszakába hajlik, mikor Szatmárra indulunk. Az ég is sötét most Mikola fölött, elbújtak
a csillagok. Mire a kocsit megfordítom, a néptelen utcán előnkbe áll a közlekedés őre. Hajtási
igazolvány? Felmutatom. Égnek-e a lámpáim? Majd: kik is ülnek még a kocsiban?
Itt, meliettem Gellért Sándor ül. Tanár Mikolában. Nem ismeri?
— Az igazolványát lássam.
Bent járunk megint a mikolai erdőben, amely olyan csendes, mintha aludnék. Mondom
Gellért Sándornak, drága barátom, hát ennyire nem ismernek téged Mikolában, ahol harmincegy esztendeig tanítottad a falu gyermekeit?
— Engem nem ismer ez a legény? A városig nem is szól többet. Az egyik széles bulvárnál
int, na, itt, éppen itt álljak meg. Még gurulunk, vagy száz métert, hiába, az autó nem lovaskocsi.
— Keress meg itt, a városban is, komám — szállt le.
11

— Hol keresselek, Sándor? Hol laksz Szatmáron?
— Nem mondtam, hogy Ákos fiamnál? Ott túl azon a fene nagy hídon.
Mire utána szólnék, hogy azért valamivel pontosabb címre lenne szükségem, azon a nagy
hídon túl sokan élnek még Gellért Ákos esztergályoson kívül, sietős léptekkel belevész a városi
félhomályba.

ALFONS MUCHA RAJZA
12

JÓZSA FÁBIÁN

Latinovits-monológ
— SÍNEN —
(felfordulok
a rendnek túlontúl
józan vagyok
agyamban aranypénzek
rajta
raboljatok
(f)elfordulok
a törvény kínálta
tér elfér a tenyeremen
nélkülem űzd tovább
hazárd
játszmádat történelem
(f)elfordulok
most kattan az óra
sejtjeim töltve
robbanó töltetekkel
sistereg
az erek gyújtózsinórja

VECSERNYÉS IMRE

Jelek Patmosz térképén
„Közeli és megfoghatatlan
az Isten."
(Hölderlin: Patmosz)

és elindult a falak
a fényes szekrények mögött
fúrókkal és vésőkkel hátulról hatolt
a ruhák közé
a szobában már várták
az ócska frakkot és a cilindert
13

is kikészítették neki
amikor kilépett
azok fölváltva pofozták
majd leöntötték egy lavór vízzel
ő nedves testére kapkodta a kikészített
rongyokat s le-föl járt a szobában
a fényes szekrényekre mutogatott
majd magára
és kezet csókolt mindenkinek
másnap egy kocsmában látták
ugyanazokban a rongyokban
végigdőlve a sörfoltos asztalterítőn
(: szeretkezők lepedőjén)
„ez itt a hajlékom
ne nézz be csak tudd
egyszer nyitva felejtettem az ajtót
ki tudja miért
és beszökdöstek az izgága istenek
mint istállót megjárt
kendőn a bolhák
nézd ezt a folyót
holnapra talán befagy
és olvashatod mit negyven éve
itt a jégbe véstem
BOKROKA T LEG YINTESZ ZSEBKENDŐVEL
HA VA T KASZÁLSZ ISTEN NAPSZÁMOSA
BOROSTYÁNKŐ ZSINEGRE KÖTÖZVE
HIMBÁL SZÁRAZ CSÖNDBEN
HALÁLOSAN
csak ő olvasta
Jézus özvegye ki levelet írt nekem :
Scardanelli
az Atya homlokában a szám
egy réges-régi számháború emléke
nézd ezt a térképet
ezen csak lábnyomok
csak láb- és fenéknyomok
csak láb- fenék- és gerincnyomok
és mindenütt halálpontos számok
a szavak magasságpontjai

14

sziget vagyok —
egy kontinens száműzötte
mindazonáltal
jó lenne feküdni valahol
jóságos száműzetésben
bárhol
talán egy kert alatt
hiszen egész európa temető
hallgasd most is csontvágányokon
közlekedik a gondolat
hisz nem tilthatják meg
hogy furakodjék vaksin és békétlen
mint vakond
át korhadt deszkán és a csontok között
a sok leskelődéstől sűrű itt a levegő
mindenkinek légszomja van
ki kell metszeni a kulcslyukakat
mint fuldoklón a gégét
a vers mit fölzabáltam éhemben
méz lett a számban
holott sebezhetőt írtam
mert csak a vágy tökéletes
Közeli és megfoghatatlan
az Isten
fáj mindenem
engedj haza menni
engedjetek haza"

HERBSZT ZOLTÁN

Szindbád
Szindbád! a hegedű szóljon még,
sör tetején felhő legyen
s a marhahúson vörös szósz
mint egykor terítő az ágyakon.

A költő hagyatékából.

Szeretted a húst, Szindbád,
hónát nem feketébb húst,
de szeretőid gyertyát vittek
a templomba csókod után.
Még egyszer szeretni az őszben !
nedves levél esik a szádra
mikor felhúzott szoknyánál
megcsókolod egy nő combját.
Szindbád, aztán besötétül
szoknyaként hull fejedre az éj,
szépen őszült hajadat,
már csak bogarak fésülik.

Magány
Én, ki tarajos hegyek zugaiban
bújócskáztam zöldfrakkos békákkal,
zabolátlan kölyökként álmodoztam
sárkányölő legkisebb királyfi
várának romjain,
most itt élek
sohanemvolt sziklán
tátott szakadékok foglyaként.
*

Gyermekkoromból lassan váltam ki,
úgy vastagodott rajtam a magány,
ahogy mentek el mellőlem a többiek.
Varázsló lehettem volna...
csak mikor felhorzsolódtam
döbbentem meg — anyag vagyok.
*

Arcom emberi alakú,
lelkemet idegen könnyek
vájták emberformájúra.
\

Az álmodó nem pihenhet,
magamagában nem lel helyet
Paradicsoma az állandó kiűzetés.

Józsa Fábián, Herbszt Zoltán, Hévízi Ottó és Vecsernyés Imre közös kötete — A hazatérés esélyei
címmel — most jelent meg Szegeden, Vörös László szerkesztésében. A z antológiát Görömbei András és
Vasy Géza lektorálta.

16

BOHEMIA ET HUNGARIA
Összeállításunk elé
Közel egy időben jelent meg a középkori Európa térképén két új királyság: a Premysl
uralkodóház Csehországa és az Árpádok Magyarországa. A keresztyén és latin Európa határait kelet felé terjesztő két szomszédos feudális állam kapcsolatai a kezdetektől fogva szorosak
voltak. Szövetségek és konfliktusok, dinasztikus összefonódás és érdekellentétek, sokrétű
kulturális-gazdasági csereforgalom és egymás ellen viselt háborúk jellemezték e kapcsolatokat. Mint a korabeli Európa bármely két másik szomszédos országának a viszonyát. Hiába keresett a múlt században a nemzeti ideológia cseh vagy magyar képviselője kizárólag összeütközéseket és ellentéteket az „előidőkben", ha tudatosan nem hunyta be a szemét, kapcsolataink
gazdag pozitív hagyományait is észre kellett vennie.
A kezdeteknél ott áll Adalbert prágai püspök alakja. Sokáig úgy tartották, első királyunkat, Istvánt ő keresztelte meg (az újabb kutatások szerint bérmálta). Ez az előkelő cseh családból származó főpap, aki a pogányok között halt vértanúhalált, akár a közép-európai szolidaritás középkori jelképe is lehetne, hiszen hazáján kívül Magyar- és Lengyelországban is fontos
szerepet játszott. Hosszan sorolhatnánk közös történelmünk emlékezetes pillanatait: kölcsönös haszonnal járó érintkezéseket, termékenyítő hatások, közös föllépések példáit. Ott sorakoznak ebben a cseh—magyar panteonban a Husz Jánost hallgató magyar diákok, Bethlen
Gábor, a fölkelt cseh rendek szövetségese, a Sárospatakon négy esztendeig tanító Comenius, a
Csehországban diákoskodó II. Rákóczi Ferenc, a Türelmi rendelet után Cseh- és Morvaországba induló magyar református prédikátorok. Politikusok, írók, gondolkodók. Jószerivel a
tudomány sem vette számba kapcsolataink sok szálát. Egyetlen példát említve csupán: a „magyar Prágáét". Évszázadok során hány magyar járta meg királyi küldöttségben, elhurcolt rabként (mint a kamasz Hunyadi Mátyás vagy Kazinczy Ferenc), diákként, látogatóként a
Moldva-parti cseh metropolist! Sárkány Oszkár közel fél évszázada csak egyetlen korszak (az
1773—1849 közötti évek) magyar utazóit mutatja be, névsorában többek között Toldy
Ferenc, Pulszky Ferenc, Szalay László és Széchenyi István is szerepel. Századunk második felében pedig a cseh fővárosba induló magyar utazónak Németh László sorait kínálhatjuk eligazító kalauzként, idén lesz éppen ötven esztendeje, hogy a Tanúban e szavakat papírra vetette:
„Képzeljünk el egy várost, amelynek a közepén hatalmas folyó folyik, bal partján házak füstös tengere, jobb partján villáktól villogó hegyek, a fekvése Budapesté, s mégsem Budapest.
Aki járt ilyen városban, megérti, miért olyan izgató a magyar olvasó számára a cseh irodalom:
az ember úgy tájékozódik benne, mintha otthon volna s mégis idegenben van."
Összeállításunk ennek a felismerésnek a jegyében készült. Egy szomszédos, velünk rokon
sorsú nép irodalmáról, történelméről és kapcsolatainkról szólnak az egyes írások szerzői.
A nálunk is annyira népszerű Jaroslav Hasekről (akinek 100. születésnapját április 30-án ünnepelték meg szerte a világon), arról a Bohumil Hrabalról, aki talán a mai cseh próza legkedveltebb mestere Magyarországon. A cseh és a magyar nacionalizmus kapcsolatait, érdekellentéteit (az ellentétek alapját) mindmáig fölületesen ismerjük, az elődeinktől örökölt előítéletek
hátterének tisztázása aktuális feladat, néhány dolgozat erre kíván vállalkozni. Az évtizedek
2Tiszatój

17

távolából egyre nyilvánvalóbbá válik, hogy a századforduló Közép-Európája mennyi fontos
új vívmányt, felismerést adott a világ tudományának és művészetének. A cseh politikai gondolkodás, művészeti élet és irodalom történetében is hallatlanul izgalmas volt ez a korszak.
Ennek a szellemi pezsgésnek néhány jelenségét szeretnénk ezúttal bemutatni. Természetesen
összeállításunkon végighúzódik — többé vagy kevésbé láthatóan — egy bizonyos magyar
szempont; az érdekelt bennünket, ami gazdagíthatja a mi kultúránkat, olyan történelmi események, melyek megismerésére éppen kapcsolataink jövőjét szem előtt tartva van szükségünk. Ilyen terjedelmű összeállítástól hiba volna bármilyen értelemben teljességet számonkérni, hiszen a cseh kultúra és irodalom Közép-Európában a leggazdagabb hagyománnyal rendelkezők közé tartozik. írásaink együttesét ezért inkább jelzésnek, figyelemfölhívásnak szánjuk.
Szándékunk nem több és nem kevesebb annál, hogy „lefordítsuk" mai viszonyainkra közös örökségünknek azokat a tanulságait, melyekre említett tanulmányában (Magyarok Prágában) 1936-ban Sárkány Oszkár figyelmeztetett: „Közép-Európán belül Magyarország és
Csehország szorosabban összetartozik. A magyar és a cseh történelem között sok a mélyebb
alapokra visszavezethető párhuzam, s a két nép életében — a gyakori ellenségeskedés mellett
is — megvoltak a sorsközösség pillanatai. Talán sohasem éreztük ezt elég mélyen át, Morván
innen és túl. Szomszédok voltunk: összekapcsolt bennünket valami magasabb egység, nemcsak a közös uralkodó, a közös nyomor, hanem a közös s egyben bámulatosan hasonló földrajzi helyzet s táji elhelyezkedés is."
K. GY. CS.

ALFONS MUCHA RAJZA

ALFONS MUCHA (1860—1939)
A szecesszió világhírű lestője és rujzmüvésze Dél-Mor\.tországból származik. Hazai tanulóévei után Bécsbe és Párizsba meg>. A századtorduló művészeti világának eg>ik jellegzetes alakja.
Élete utolsó időszakát Prágában töltötte.

18

FRANTISEK HALAS

Reggeli panasz
Újezüst keblét a hajnal csillaga
takarja égő szégyenével
s az olvatag holdhoz hajlana
kit most hagyott az éj el

Fehérlepkébe kap a szél
levélen harmatcsepp gurul
Most aki szeretetlen él
arra a bánat perce hull

loppal a lélekben terem
megadja mit megvont az élet
s benned borzong a sejtelem
örökre rajtad már a bélyeg

A megbánás
Naponta legyűr az eredendő bűn csodája
fárasztod az angyalt unja már
és a pallost némán lebocsátja
Ám a visszautat nem leled
búsan járod tetteid lapályát
s felpanaszlod születésedet
Romlott véredtől eladva
éjjel szörnyektől remegsz
másra sem gondolsz csak a legfontosabbra
Idegen saját világod
Rózsában csiga
Bemássza álmod

Ideje már
Csöndes szigorral szoruljon ajkatok
hitünk már szinte teljesen felélve
s a föld az ál-szépségtől becsapott
Édes ernyedéssel szavak halódnak
századunkban mely döntésképtelen
éltünk mindig feláldoztuk a szónak
2*

19

Törne dübörgve szét a fájdalom
a tömegé az égre tornyosuló
s temetné be a bús-faji melyből származom

Hazatérés előtt
A magzatvíz s a teremtő homály
mi óvott nincs seholsem
a köldökzsinór rég eloldva már
távol a születésem

az érzékek mérvén a távolit
a minden egységét követve
Én csilljgroncsról célzok csillagig
az egyetlent keresve

de jó álmot ma is az ad
ha összehúzódom ölén a csöndnek
hot megszűnik a gondolat
s az idő csodák fénye mit megölnek

A lét előtti ködbe visszatérve
kék erek csupaszáig vetkezett
nem szórok szitkot a megtérés ünnepére
az csak a csönd zaja lehet

mi ifjú szavaim kitölti
melyekkel szólni vágytam s nem tudok
mint holt anyám ki véremet felölti
anyám kire már alig gondolok

Prágának
Kishitűek A csontszú-évek
szebbé tették csupán
s iniciálét portálok kőfalán
mezők jajától kaptak a szavak
S ez megmarad
Kishitűek
Ez megmarad
Folyam-kapuk mögött
kemény paták zaja
folyam-kapuk mögött
•patáktól szántva a
világ
s a Jelenések négy lovasa jő
lengetve zászlaját

hős-árnyak súlya nyom
Tudom

Tudom

Csak semmi félsz Csak félni ne
Oly fúgát Bach Sebastian maga se kezdene
amilyet mi fogunk
ha időnk elkövetkezett
ha időnk elkövetkezett
A ló a Vencel bronzlova
éjjel fölreszketett
a herceg kopját tartva várt
Tudjátok a korált
Kishitűek
Tudjátok a korált

Könnyű a babér levele
G A B U L Y A P Á L fordításai
FRANTlSEK HALAS (1901—1949)
j
Brünni munkáskörnyezetből származik, a két világháború közötti cseh avantgard líra egyik
I legjelentősebb képviselője volt. Költészetét katasztrolista hangulatok és társadalmi elkötelezettI ség váltakozása jellemzi.

20

OTOKAR BREZINA

Sejtések
Elfojtott tüzekből sejtések füstcsíkja kúszott a lelkemen át.
Éreztem, választ ismeretlen szókra némán ajakam ád.
Jövendő szürkületekből nőtt ki fényeim fonni be csáp,
s a színeknek rettent szemmel hozzámbújt vértelen arca.
Lelkembe intőn örökös kórus vontatott ritmusa nyúlt.
És ezer léptek egybefolyt hangja, mi századok kútjában lefele fut,
mintha visszaverné folyosó-boltozatáról jövőmben mindegyik út,
elébem hozta az álmodás rejtelmes egysége szavát.
Tébolyult fényesség száguldott érzékeimen, másik szem lövellte láng,
mely az időn fut végig, sebláz, hol misztikus bilincsek pereme ráng,
evezőcsapás, mely megbűvölt flottát a messzibe ránt
még meg nem nyílt kikötők felé, szét nem tárt azúrok alá.
És belémsajdult a dolgok összefüggése, százados sugarak fókusza lett,
miket a lelkek sugároznak ki s vissza a lelkekbe vet
egy rémálom tükre, mit nyílt szemek látnak, az évek, a szomj, a vér meg a
seb,
s mit láttatsz, míg be nem telt öröktől fogvai átkod.
És szorongásom imájába az Aratás Angyala kürtjéből tört be a jel,
mely lelkek ágyán születik agónia-sikolyban hangzani fel
elrendelt arató álmodásába, amikor mennie kell,
és zengi az odébb álmodónak a munkát, mely az örökös mezőkön örök.

Feleletek
Egy átok súlyt nyögünk: vágyaink egébe fölrepülve,
nehézkedéstől földre-űzve, vérünk éjébe görbedünk le.
„Hatalmasak vagytok és halhatatlanok; és titkos lelketekben mélyen
napok s nyarak égnek, hogy számtalan szüretekre szőlő érjen."
Kozmosz csendjében, csillagok közt, mik vérgömbbé hűltek
mint ellenséges őrtüzek láncában, magunkra

maradtunk.

fölöttünkalattunk,

„A nehézfegyverzetűek nehézsége ül rajtatok:
minden földönlakót fölszabadítani
kiválasztattatok."
Legyűrtek behorpadt mellére térdelni verekedünk,
és bárha szeretni vágyódunk, nem szeretünk, nem szeretünk.
„Mint éretlen gyümölcs kemények vagytok; és tűztől érve
értek a titkos nyárban testvéri ölelések bűvkörére."
21

Öröm a napláng, álmunkban látva: ha felébredünk, vérbe alvad;
ezerszemű a fájdalom, és soha egészen el nem alhat...
„Milliókkal vagytok titkos tervériségbe zárva örökre
és csak a milliók öröme válik egyszer majd örömötökre. "
Úszó szigetek táguló illat-sodrán úszunk...
Úszunk s a szigetek úsznak és nem lehet közelebb

jutnunk...

„Királyi szemetek káprázató, mi titeket körbelengett:
lelketekben virágzó szigetek fénye, mi tinektek földerengett. "

Rejtett szerelem
A lelkek rejtett mélyén szerelmed hangja lüktet
a nyájaidnak vészes hegyekről mint pásztorsíp dús álmai;
és fivér számtalan jár, mind tőle részegültek,
de azt, hogy merről szállt feléjük, mégsem hallani.
Fehérherét kinyílni tavaszkor ujjad szellővel szórt
az alázatos fűszálak közé a lelkek ugarán;
a forró nap tapodta, s csak illatot sírt, szél mit elhord,
a gazda róla nem tudott, s ismeri méhe valahány.
Rejtett a te szerelmed, de jövő szüretei cukra
mint szőlőt járja titkon át tejutak csillagfürtjeit; —
a lelkek minden ébredésén hasonlít hajnalukra,
az aranyszirmú napvirág mit éjből fölserdülve nyit.
Az idő kék azúrja, nem járt tenger sugára,
a megbékélés hozsannája, tavasz tánca bent;
kap fénylő ünnepére szeretők szíve lángra,
mint éterkezekben ha ezer illatozó lámpa leng,
s a belső szürkületbe, fények arany brokát ja,
világok lépcsőjére, álmok függőkertjeire hull,
ho! türelmetlen árral a lelkek milliárdja
lüktet feléd mind közelebb, hangodra, mely hív

szakadatlanul.

H A P B É L A fordításai

OTOKAR BREZINA (1868—1929)
'

Dél-csehországi lalusi környezetből származik. A z 1890-es években kibontakozott költészete
a cseh szimbolista lira élenjáró teljesítménye. Fontos szerepet játszik verseiben a hangzás, a vers
, zenéje; a cseh költészet megújulásából, kilejezöeszközeinek gazdagításából oroszlánrészt vállalt.

JAROSLAV HASEK

Hogyan szavazott Cetlicka
Cetlicka ki volt tiltva Prágából, s így amikor délelőtt tizenegy óra körül a Perstyn és a
Ferdinánd út sarkán felébredt, érdeklődéssel nézte, hogyan megy neki egy tapasztalatlan, kocsit húzó vidéki segéd a forgalmas kereszteződés rendjére ügyelő őrnek.
A rendőr már csak bosszúból is beírta noteszába, hogy a kocsi, amely őt néhány méterrel
tovább taszította, nincs ellátva — a közlekedési rend előírásának megfelelően — a tulajdonos
nevét feltüntető táblával.
Cetlickának dupla örömet szerzett az esemény. Először is mint olyan nézőnek, aki
hosszas járkálás után végre lát valami érdekeset az utcán, másodszor pedig mint olyan embernek, aki boldog, ha ellenségét valamiféle kellemetlenség éri.
És hát ez a fajta ember bizony nem bánt túl kegyesen Cetlickával, ha találkozott vele a
Gyümölcspiacon a Koszorúban tartott randlírozásai közben.
Nappal mindig minden jól ment. Járkált Prágában, senki nem ismerte; ám jöttek a kísértésekkel teli éjszakák. Egyszer el akart vinni egy télikabátot a Csillagocskákból, máskor fizetés nélkül próbált távozni a Kaliforniából, aztán kötekedés a Koszorúban, s mindez együtt hónapos kitiltásokhoz vezetett.
Ám ő mégis nagyon szerette Prágát, az anyaszentegyvárost, mert mindig hasznot tudott
húzni belőle.
Sehol se lóg annyi szoknya a kirakatokban, sehol se lehet olyan jól kinyitni az üzletek keresztpántjait, sehol se lehet olyan jól lopni, mint Prágában.
Mert ha az utcán a legnagyobb marhaság is történik, sehol se gyűlik össze akkora közönség, amely süket és vak, és tülekszik előre, hogy lássa, valóban verébtojás esett-e egy komoly
úr kalapjának karimájára, aki most dühödten mutogatja a tömegnek fekete keménykalapját,
karimáján a kis sárga folttal.
És ilyen helyen nagyon jól ki lehet üríteni a télikabátok zsebeit, mert igen kevesen rejtik
pénztárcájukat öltönyük zsebébe, nem kívánván állandóan kigombolkozni, na meg akkor a
meglopatás örömétől is meg lennének fosztva.
Cetlicka belevetette magát a tömegbe, azok közé is, akik a majmok versenyét figyelték.
A fából készült mechanikus majmokét a játékbolt kirakatában, amely előtt felnőttek tolongtak, holott a majmok a gyerekeknek készültek, akik azok miatt a langaléták miatt nem fértek
a közelükbe.
Ott volt az utcai villamos kocsijában helyért tülekedők között is.
S mindenhol mélyen belenyúlt a zsebekbe, és mindenhonnan feltűnés nélkül távozott.
Ugyanakkor nagyon babonás volt, mint minden tolvaj, hadvezér és diplomata.
Ha elsőre nem sikerült megszereznie a zsákmányt, másodszor nem kísérletezett. Mellesleg
ugyanígy cselekszik az állatok királya, az oroszlán is.
Ma peches napja volt.
Az elütött kutya látására összefutott tömegben belenyúlt egy úr zsebébe, aki nagy hangon
szidta a rohanó automobilokat. A buksza már félig a kezében volt, amikor az úr rándult
egyet. Kirántotta hát villámgyorsan a kezét, de néhány pillanat múlva újra belesüllyesztette

23

ugyanabba a zsebbe. Az úr azonban ki akarta venni zsebéből a zsebkendőjét, és igencsak meglepődött, amikor ott egy idegen kezet talált, amely hirtelen eltűnt. Felkiáltott: „Zsebmetsző!"
„Jesszusmária", kiáltotta az előírásoknak megfelelően Cetlicka, „fogják meg! Valaki ellopta a bukszámat. Okmánybélyegek voltak benne. Ezt jelentenem kell a biztos úrnak."
Senki által nem zavartatva távozott és a sarok mögött pökött egyet. „Na, ez jól kezdődik.
Ma inkább nyugton maradok."
S ráadásul még egy szalmával megrakott szekeret is látott. így hát csak csavargott az utcákon, míg be nem tévedt egy söntésbe, ahol találkozott egy önfeláldozó baráttal, aki közölte
vele, hogy már csak annyi pénze van, hogy meghívja őt egy rummal kevert rozspálinkára.
így megerősödve testben és lélekben, ismét útnak indult. Egy keveset gyönyörködött a
sarkon álló rendőrben, aztán elindult a kocsmákba koldulni.
Tudni kell azonban, hogy még csak délelőtt tizenegy óra volt, a vendégek még meglehetősen józanok voltak, és nem adtak neki semmit. Végigjárt így vagy féltucat vendéglőt, míg be
nem tért egy kiskocsmába, ahol szokatlanul nagy volt a zaj.
Levette a kalapját és odaállt az egyik asztal mellé. Mielőtt azonban elmondhatta volna,
hogy ő vándorló szegénylegény, egy kövér úr belenyúlt a kabátja zsebébe, kivett belőle hat
sörjegyet és odaszólt a szomszéd asztalhoz: „írja be ezt az urat!"
„Neve!" kérdezte egy másik úr a szomszéd asztalnál. „Cerovsky", mondta riadtan a
megtisztelt." Helyes Cerovsky úr, menjen oda hátra és váltsa be a sörjegyeit."
Cetlicka legszívesebben elszaladt volna, de amikor kiderült, hogy egy jegyért valóban fél
liter sört adnak, megnyugodott és leült a többi úr közé, akik valamit magyaráztak, amihez
nyilvánvalóan nem értettek, és közben úgy vedelték a sört, mint a sivatagi vándorok.
„Egyszer erdészöltönyben mentem, aztán fekete magas szárú cipőben és sapkában", magyarázta a bandának egy magas, szikár férfi, „és a bizottság, az rád se néz. Azok a mi embereink, érted? Eddig csak egyetlen emberünket kapták el, a sánta Machert. A fickó részegen
ment kétszer egymás után szavazni, és elfelejtette, hogy a bicegésével felhívja magára a figyelmet. Viktornak meg a szavazóhelyiség ajtajában leesett az álbajusza. Még az volt a szerencse,
hogy a falu egyik elöljárója segített a vécében visszaragasztani."
„Nos, Cerovsky úr", lépett oda Cetlickához egy úr, „itt a felöltő, itt a szavazóigazolvány,
itt a cilindér, és már mehet is. És még adok magának három koronát. Üljön be egy fiákerbe és
ha leszavazott, azonnal jöjjön vissza és öltözzön át, másodszor professzor lesz. Pávek úr majd
ad magának parókát meg szemüveget. Tachlík, kérlek, kísérd el az urat a szavazóhelyiségbe!"
• Tachlík úr kézen fogta Cetlickát és beültette egy konflisba. Majd felvezette egy nagy épület lépcsőjén és egy ajtó előtt azt mondta neki: „Ide most bemegy, előbb leadja a szavazóigazolványát, majd a szavazócédulát. Ne felejtse el, hogy maga Moránban lakik, Kalousnak hívják és hivatalnok Kolbennél, meg hogy most 35 éves."
Cetlicka—Cerovsky—Kalous még hallotta, hogy mellette valaki azt mondja egy úrnak:
„Csak semmi félelem, most szemüvege van, senki nem ismerheti fel, hogy most megy be harmadszor. Ne felejtse el, hogy a neve Vyskoéil."
Tachlík belökte Cetliékát a szavazóhelyiségbe és lerohant a lépcsőn.
Cetlicka sikerrel teljesítette a neki kijelölt feladatot, majd gyorsan elvegyült a sorban állók között, élete nagy szerencséjét sejtvén.
„Eszembe sincs visszamenni, visszaadni a felöltőt meg a cilindert", győzködte magát,
„pontosan nem értem, miről van szó, de már eddig is jól sikerült minden. Ezért legalább tisztességgel megdolgoztam."
S így aztán a Národní Listyben a következő hirdetés jelent meg: „Az az úr, aki az Egye24

sült Nemzeti Park szavazóhelyiségében véletlenül eltulajdonított egy felöltőt meg egy cilindert, arra kéretik, juttassa vissza ugyanabba a helyiségbe, mert a neve fel van jegyezve."
Ám Cetlicka—Cerovsky—Kalous nem olvassa a Národní Listyt, mert azóta nem hajlandó az Egyesült Nemzeti Pártok érdekeit szolgálni.
Egy torony mélyén üldögél mint visszaeső, és arra a csodálatos november 19-re gondol.
De lehet, hogy odaültetnek mellé néhány urat a városházáról, akiknek az ok iránt érdeklődő megnyilvánulásukra majd azt feleli, csak igy, röviden: „Másért, Prágáért!"
S ők pedig majd azt kell, hogy feleljék: „Mi is, barátom!"
Fordította: BÁBA IVÁN

JAROSLAV HASEK (1883—1923)
A Svejk világhírű szerzője Prágában született. Kereskedelmi iskolát végzett, bolti segéd,
tisztviselő majd újságíró volt. A század elején a prágai bohémvilág jellegzetes alakja. Az első világháborúban az orosz frontra kerül katonaként, számos cseh bajtársával megadja magát a cári
orosz hadseregnek. Az oroszországi forradalomban a Vörös Hadsereg politikai biztosa volt.
1920-ban hazatért Csehszlovákiába. Odahaza újra régi bohéméletét folytatja, 1921-től haláláig írta a Svejket, a regényt végül nem tudta befejezni.

BÖHUMIL HRABAL

Zajos magány
(Részlet)
1.
Harmincöt éve dolgozom a papírgyűjtőben, és ez az én love storym. Harmincöt éve préselek papírhulladékot és könyveket, harmincöt éve kenem össze magam betűkkel, úgyhogy lexikonokhoz vagyok hasonlatos, melyekből ez idő alatt legalább harminc mázsát préseltem
össze, korsó vagyok tehát, telve eleven és holt vízzel, elég ha egy kicsit megbillenek, már dől is
belőlem a csupa szép gondolat, saját akaratom ellenére vagyok művelt, így hát voltaképpen
nem is tudom, mely gondolatok a sajátjaim és melyeket olvastam ki valahonnan, ez alatt a
harmincöt év alatt összebogoztam magam a körülöttem levő világgal, és mivel szeretek olvasni, hát tulajdonképpen nem is olvasok, hanem a szájamba veszek egy-egy szép mondatot és
szopogatom, mint a cukorkát, mintha egy kupica likőrt iszogatnék, oly hosszan, míg az a gondolat szét nem árad bennem, mint az alkohol, oly hosszan szívódik belém, hogy már nem csak
az agyamban és szívemben van jelen, hanem szerteárad összes eremben, egészen a véredények
gyökeréig. így egy hónap alatt átlagosan húsz mázsa könyvet préselek össze, de hogy erőt merítsek ehhez az Istennek tetsző munkámhoz, ez alatt a harmincöt év alatt annyi sört ittam meg,
hogy azzal tele lehetne tölteni egy ötvenméteres úszómedencét és egy sor halastartályt a karácsonyi pontyoknak. így akaratom ellenére lettem bölcs, és most látom, hogy agyam nem más,
mint a hidraulikus prés összenyomta gondolatok, ötletek bálái, leégett hajú fejem olyan, mint
25

az a kemény dió, mellyel Hamupipőkének kellett megbirkóznia. És én tudom, hogy sokkal
szebbek voltak azok az idők, mikor az összes gondolat csak az emberi emlékezetbe íródott, és
ha akkoriban valaki könyveket akart zúzni, emberi fejeket kellett szétpréselnie, de az sem érne
semmit, mert az én gondolataim kívülről jönnek, az emberen kívül vannak, aztán meg benne
is, mint a tészta a laskaleveses kannában, úgyhogy a világ összes jezsuita Kóniása hiába égetett
könyveket, csak az égő könyvek csendes nevetését hallani, mert egy valamirevaló könyv mindig másfelé és kifelé mutat. Vettem egy kis számológépet, szoroz és gyököt von, ez a gépecske
nem nagyobb egy levéltárcánál, és mikor végre elég elszántnak éreztem magam, csavarhúzóval
lefeszítettem a hátlapját, és gyönyörűségemben megborzongtam, mert nagy megelégedésemre
a számológép belsejében egy kis lapocskát találtam, nem kisebbet egy bélyegnél, nem vastagabbat tíz könyvlapnál, aztán már semmit, csak levegőt, matematikai variációkkal feltöltött
levegőt. Mikor tekintetem egy jó könyv lapjaira téved, mikor eltüntetem a nyomtatott szavakat, akkor a szövegből sem marad más, mint az anyagtalan gondolat, mely a levegőben lebeg,
azon nyugszik, levegővel táplálkozik és abba tér vissza, hiszen végül is minden levegő, úgy
ahogy egyidejűleg van is, meg nincs is vér a szent ostyában. Harmincöt éve bálázok hulladékpapírt és könyveket, egy olyan országban élek, ahol már a tizenötödik nemzedék tud írni és olvasni, egy volt királyságban lakom, ahol szokás, mánia volt, és ma is az, hogy kitartóan gondolatokat és képeket préseljünk magunkba, melyek leírhatatlan örömöt és még nagyobb bánatot okoznak, olyan emberek között élek, akik egy bála préselt gondolatért az életüket is feláldoznák. És most mindez újra megismétlődik bennem, harmincöt éve nyomogatom présem
piros és zöld gombjait, de harmincöt éve iszom a tele kancsó söröket is, egyáltalán nem az ivászat kedvéért, én iszonyodom a részegektől, én azért iszom, hogy segítsem a gondolkodást,
hogy könnyebben a szöveg legmélyére hatolhassak, mert én nem azért olvasok, hogy szórakozzam, vagy hogy gyorsabban teljen az idő, vagy hogy könnyebben aludjak el, én, aki olyan
országban élek, ahol már a tizenötödik nemzedék tud írni és olvasni, azért iszom, hogy az olvasástól már sohase tudjak aludni, hogy az olvasástól hideglelést kapjak, mert osztom Hegelnek azt a nézetét, hogy a nemeslelkű ember majdnem nemes, és hogy a bűnöző majdnem gyilkos. Ha tudnék írni, akkor az ember nagyon nagy boldogtalanságáról és nagyon nagy boldogságáról írnék könyvet. Könyvekkel és könyvekből tanultam meg, hogy az ég egyáltalán nem
emberséges, és hogy az, aki így gondolkodik, szintén nem emberséges, nem mintha nem akarna az lenni, hanem mert ellenszegül az igaz gondolatnak. Kezem munkája nyomán, hidraulikus présemben értékes könyvek semmisülnek meg és én ezt az áradatot, ezt a lavinát nem tudom megállítani. Én csak egy gyöngéd hentes vagyok. A könyvek tanítottak meg a pusztulás
élvezetére és szeretetére, én szeretem a felhőszakadásokat és a robbantóbrigádokat, képes vagyok órákat ácsorogni, csak hogy láthassam a tűzszerészek összecsiszolt mozdulatait, melyekkel, mintha hatalmas gumiabroncsokat pumpálnának, egész háztömböket, egész utcákat röpítenek a levegőbe, és egész idő alatt nem tudok betelni azzal az első másodperccel, amely megemeli az összes téglát, követ és gerendát, hogy aztán eljöjjön az a pillanat, mikor a házak
összecsuklanak, oly csendesen, mint egy elengedett ruhadarab, mint ahogy egy óceánjáró
merül gyorsan a mélyre, kazánrobbanás után. így állok ebben a porfelhőben, körülölel az
összeomlás zenéje és a munkámra gondolok, abban a mély pincében, ahol a présem áll, melyen már harmincöt éve dolgozom csupasz villanykörték fényénél és fölülről hallom az udvaron kopogó léptek zaját és a pincébe, a plafonnyiláson át, mintha az égből, valami bőségszaruból öntenék, egyre csak ömlik a zsákok, ládák és dobozok tartalma, melyet a papírgyűjtő
udvarának közepén tátongó lyukba borítanak ki, üzletekben elhervadt vágottvirágokat, a
nagykereskedelem papírhulladékait, érvénytelen műsorfüzeteket és menetjegyeket, leós és
jégkrémes papirokat, szobafestőktől összemaszatolt újságokat, nagy halom nedves és véres
papírt a HUSÉRT-ből, keménypapir-hulladékokat a fényképész műtermekből, irodai papírkosarak tartalmát a kidobott írógéporsókkal együtt, már elmúlt névnapok és születésnapok
csokrait, és néha leesik hozzám egy-egy újságpapírba csomagolt macskakőnehezék is, tévedésből kidobott kartonvágó kések és ollók, szögkihúzó kalapácsok és pajszerek, henteskések,
26

csészék, melyekbe beleszáradt a kávé, néha még egy-egy hervadt esküvői csokor és l'riss művirág gyászkoszorú is. És én harmincöt éve préselem a hidraulikus géppel mindezt, hogy aztán
hetente háromszor teherautókkal a pályaudvarra, onnan meg a papírgyárba vigyék, hogy ott a
munkások elvágják a drótokat és olyan lúgokba és savakba görgessék munkámat, amikben
még azok a zsilettpengék is feloldódnak, melyekkel állandóan összevagdosom a kezem. De
mint ahogy egy piszkos folyóban is, melyet több gyár szennyezett, meg-megvillan eg> szép hal
teste, úgy a hulladékpapír áramában is fel-felcsillan egy értékes könyv gerince, és én egy pillanatig elvakulva másfelé nézek, majd kihalászom, a kötényembe törlöm, kinyitom, beleszimatolok a szövegbe, és homéri ihletettséggel olvasom el az első mondatot, melyen szemem megakad, csak aztán rakom a könyvet a többi közé, egy szentképekkel bélelt dobozba, melyeket
tévedésből, egy imádságoskönyvvel együtt dobtak ki. Ez aztán az én misém, az én szertartásom: minden egyes ilyen könyvet nemcsak elolvasok, hanem az olvasás után minden bálába
teszek is belőlük, mert minden bálát fel kell cicomáznom, hogy mindegyiken ott legyen egyéniségem és kézjegyem. Ez az én gyötrelmem, hogy minden bála más legyen, minden nap két
órával tovább kell maradnom a pincében, és egy órával előbb munkába állnom, néha szombaton is dolgoznom kell, hogy összepréselhessem ezt a végtelen hulladékpapír-hegyet. A múlt
hónapban idehoztak és a pincémbe hánytak hat métermázsa reprodukciót, híres mesterektől,
hat mázsa átnedvesedett Rembrandtot, Holest, Monet-t, Manet-t, Klimtet és Cézanne-t és az
európai festészet más nagymenőit, és így minden bála oldalát reprodukciókkal díszítem, és estére, mikor a bálák a teherlift előtt sorakoznak, nem tudok betelni ezzel a sok, bálára erősített
gyönyörűséggel, itt egy Éjjeli őrjárat, ott egy Saskia, emitt egy Reggeli a szabadban, amott egy
Az akasztott ember házában, vagy egy Guernica. És ezentúl az egész világon csak én tudom,
hogy minden egyes bála mélyén itt egy nyitott Faust nyugszik, ott egy Don Carlos, emitt undorító, véres papírok közé préselve fekszik egy Hyperion, amott pedig, cementes zsákok közé
nyomva egy Zarathustra. És így az egész világon csak én tudom, hogy melyik bálában nyugszik, mint valami sírban, Goethe és Schiller, és melyikben Hörderlin és melyikben Nietzsche,
így hát bizonyos értelemben egyszerre, egy személyben vagyok művész és néző, és ezért vagyok mindennap megnyomorított és halálosan fáradt és elgyötört és sokkolt, és hogy ezt a hatalmas megerőltetést enyhítsem és mérsékeljem, egyik kancsó sört a másik után iszom, és sörért menet a Husenskyhez elég időm van, hogy arról meditálhassak és álmodozhassak, hogyan
is fog kinézni a következő bála. Csak azért iszom ezt a rengeteg sört, hogy jobban lássak előre, mert én minden bálába egy értékes ereklyét temetek, egy nyitott, hervadt virágokkal, csillogó ezüstpapírral és angyalhajjal beszórt gyerekkoporsót, hogy kényelmes vackuk legyen
ezeknek a könyveknek, melyek ugyanolyan meglepetésszerűen bukkantak föl ebben a pincében, mint amilyen meglepetésszerűen bukkantam föl itt én is. Ezért vagyok mindig elmaradva
a munkámmal, ezért magasodik az udvaron a hulladékpapírhegy a mennyezetig, éppúgy, mint
a pincémben, és ez a papírrengeteg a beöntőnyíláson át egészen az udvar tetejéig nyúlik. Ezért
tör át néha a főnököm a hulladékpapíron egy kampóval, és üvölt le dühtől vörösen: Hanta,
hol vagy? Az istenit, ne a könyveket bámuld, hanem melózz. Tele van az udvar, te meg ott
lent furtonfurt csak álmodozol és hülyülsz. És én meghúzom magam a papírhegy lábánál,
mint Ádám a kert fái közt, kezemben könyv, és rémült tekintettel nézek egy egészen más világba, mint amiben eddig voltam, mert ha én belemerülök az olvasásba, akkor egészen máshol, a
szövegben vagyok, és csak csodálkozom, és bűntudattal kell beismernem, hogy valóban egy
álomban voltam, egy szebb világban, magának az igazságnak a közepében. Mindennap tízszer
is megdöbbenek, hogyan tudtam ennyire elidegenedni önmagamtól. így elidegenedve és elszakadva térek haza a munkából is, halkan és mélyen eltöprengve lépkedek az utcán, villamosok,
autók és gyalogosok mellett megyek el a könyvek ködében, melyeket ma találtam és most viszek haza a táskámban, igy, elálmodozva megyek át a zöldön, anélkül, hogy tudnék róla, nem
ütközöm sem lámpavasakba, sem emberekbe, csak megyek, kosztól és sörtől büdösen, de mosolygok, mert az aktatáskámban olyan könyveket viszek, melyektől azt várom, hogy este megtudok belőlük valamit magamról, amit eddig nem tudtam. így lépkedek a zajos utcákon, so27

hasem a pirosban, mert tudok tudatalatti önkívületben, félálomban és tudattalan sugallatban
járni, és minden, aznap préselt bála halkan, csendesen visszhangzik bennem és mintha tapintanám, olyan érzésem támad, hogy én is összepréselt könyvek bálája vagyok, hogy bennem is
egy kis bojlergyújtóláng nyugszik, egy amolyan gázhűtőszekrény-ellenőrzőlámpácska, egy kis
örökmécses, melyet naponta feltöltök azoknak a gondolatoknak az olajával, melyeket aznap
akaratom ellenére, munka közben olvastam ki ezekből a könyvekből, melyeket most a táskámban viszek haza. így térek meg hát, mint egy égő ház, mint egy égő ól, az élet fénye a tűzből, a tűz pedig a fa halálából ered, az ellenséges fájdalom a hamu mélyén marad, és én harmincöt éve bálázok hulladékpapírt a hidraulikus présen, még öt évem van a nyugdíjig, és ez az
én masinám velem együtt megy majd, én őt el nem hagyom, spórolok, van egy külön takarékbetétkönyvem, és majd mind a ketten nyugdíjba megyünk, mert én ezt a gépet megveszem a
cégtől, hazaviszem és felállítom valahová a Iák közé a bácsikám kertjében, és csak majd ezután, abban a kertben fogok egy-egy bálát készíteni naponta, de az egy magasabb rendű bála
lesz, olyan mint egy szobor, mint egy művészeti alkotás, és egy ilyen bálába beleadom az
összes fiatalos illúziómat, mindent, amit tudok, amit ezalatt a harmincöt év alatt a munkában
és a munka által megtanultam, így hát csak nyugdíjban fogok a pillanat és inspiráció hatása
alatt dolgozni, naponta egy bála azokból a könyvekből, melyekből több mint három tonna
van otthon, olyan bála lesz az, amelyért majd nem kell szégyenkeznem, melyet előre megálmodok és kigondolok, és ráadásként, mikor a prés teknőjébe teszem a könyveket és a hulladékpapírt, a munka közben, mely alkotás lesz a szép jegyében, az utolsó nyomás előtt konfettit és szerpentint szórok a teknőbe, minden nap egy préselt bála, évente egy bálakiállítás a
kertben, olyan kiállítás, melyen minden látogató maga, de az én felügyeletem alatt, megalkothatja a saját báláját, és amikor a prés lapja a zöld gomb megnyomására maga előtt tolja és hatalmas erővel roncsolja a könyvekkel, virágokkal és más hasonló limlommal díszített hulladékpapirt, attól függően, ki mit hozott magával, akkor minden érzékeny néző úgy érezheti,
hogy ő maga nyomódik össze a hidraulikus présben. Már otthon ülök a félhomályban, egy
sámlin, és a fejem le-lecsuklik, végül nedves ajkammal érintem térdemet és csak így bóbiskolok el. Néha egészen éjfélig így ülök, görbén, mint egy Thonet-szék, és mikor felébredek és felemelem a fejem, nadrágom teljesen nedves a nyáltól, ahogy így összehúzódtam és összegömbölyödtem, mint a macskakölykök télen, vagy mint a hintaszék lába, mert én megengedhetem
magamnak azt a luxust, hogy magányos legyek, még ha nem is vagyok soha magamra hagyva,
én csak egyedül vagyok, hogy egy, gondolatokkal benépesült magányban élhessek, mert én
egy kicsit a végtelen és az örökkévalóság megszállottja vagyok, és tán a Végtelen és az Örökkévalóság kedvüket lelik az olyan emberekben, mint én.

2.

Harmincöt éve préselek hulladékpapírt, és ez alatt az idő alatt a guberálók annyi szép
könyvet hajítottak a pincémbe, hogy ha három csűröm lenne is, megtelne velük. Mikor véget
ért az a második világháború, valaki leszórt az én hidraulikus présemhez egy kosárnyi könyvet, és miután megnyugodtam és kinyitottam egyet ezekből a csecsebecsékből, hát látom a Porosz Királyi Könyvtár pecsétjét, és amikor egy nap múlva hullani kezdtek ezek a bőrkötésű
könyvek a pincébe, és a levegő csak úgy csillogott az aranymetszetektől és betűktől, felrohantam, és ott állt két fiú, és én kiszedtem belőlük, hogy valahol Novy Strasec környékén áll egy
csűr, és a szalmában annyi a könyv, hogy az embernek eláll a lélegzete. Megkerestem hát a katonai könyvtárnokot, és együtt mentünk Strasecbe, és a mezőn nem egy, de három csűrt találtunk, bennük a Porosz Királyi Könyvtár, és miután kigyönyörködtük magunkat, megegyeztünk, és aztán az egyik katonai teherautó a másik után hordta a könyveket Prágába, a külügyminisztérium egyik szárnyába, hogy ha majd nyugodtabb idők jönnek, a könyvtár visszakerüljön oda, ahonnan elhurcolták, de valaki elárulta ezt a biztos rejtekhelyet, és a Porosz Kirá28

lyi Könyvtárat hadizsákmánnyá nyilvánították, és így megint csak teherautók vitték a bőrkötésű, aranymetszetekkel és betűkkel díszített könyveket a pályaudvarra, és ott nyitott vagonokba rakták őket, és esett és egész héten zuhogott, és amikor befutott az utolsó teherautó is,
a nyitott tehervagonokból korommal és nyomdafestékkel kevert aranyvíz csöpögött, és én egy
oszlopnak támaszkodva álltam, és teljesen oda voltam attól, aminek a tanúja lettem, és amikor az utolsó vagon is beleolvadt az esős nappalba, arcomon az eső könnyel keveredett, és kimentem a pályaudvarról és megláttam egy egyenruhás rendőrt, összetett kézzel, teljesen őszintén kértem, hogy bilincseljen meg, verjen láncra, vagy ahogy Libenben mondják, rakja rám a
karperecet, és állítson elő, mert bűnt követtem el, emberiség elleni bűntettet. És amikor előállított, az őrszobán nemcsak hogy kinevettek, de még meg is fenyegettek, hogy lecsukatnak. És
egy pár év múlva már kezdtem megszokni, egész, kastélyokból és polgárházakból való könyvtárakat vagoníroztam be, szép, bőrbe és szattyánba kötött könyveket, egész vagonokat raktam velük tele, és amikor már harminc ilyen vagon volt együtt, elvitte a vonat ezeket a bedobozolt könyveket Svájcba és Ausztriába, kilóját egy tuzexkoronáért, és senki sem akadt fenn
ezen és senki sem sírt, én sem ontottam könnyeket, csak álltam, mosolyogtam és a vonat utolsó
kocsija után néztem, amely gyönyörű könyvtárakat vitt Svájcba és Ausztriába, kilóját egy tuzexkoronáért. Akkoriban már elég erős voltam ahhoz, hogy higgadtan szemléljen a szerencsétlenséget, hogy el tudjam nyomni megindultságomat, akkoriban kezdtem érteni, hogy milyen szép is a pusztulás és a szerencsétlenség látványa, újabb vagonokat raktam meg és újabb
vonatok gördültek ki nyugat felé a pályaudvarról, kilóját egy tuzexkoronáért, és én csak néztem az utolsó kocsi kampójára akasztott piros lámpás után, és csak álltam a póznának támaszkodva, mint Leonardo da Vinci, aki ugyanígy, egy oszlopnak támaszkodva nézte, hogyan csinálnak a francia katonák céltáblát a szobrából és hogyan lövik szét darabonként a lovat és a lovast is, és akkor Leonardo, úgy ahogy én, állt és figyelmesen, megnyugvással nézte,
milyen szörnyűségnek is a tanúja, mert Leonardo már akkor tudta, hogy az ég nem emberséges, és így az az ember, aki gondolkodással foglalkozik, szintén nem az. Ez idő tájt kaptam a
hírt, hogy anyám haldoklik, biciklin mentem haza, és mivel szomjas voltam, leszaladtam a
pincébe, felkaptam a hideg földről egy köcsög aludttejet, két kézzel tartottam azt az agyagkorsót, és mohón egyre csak ittam, és egyszer csak látom, hogy velem szemben, a tej színén
két szem úszik, de a szomjam nagyobb volt, és az a két szem hirtelen olyan veszélyesen közel
került az én szememhez, mint éjszaka egy alagútba berobogó mozdony fényei, és aztán azok a
szemek eltűntek, és én éreztem, hogy a szájam valami élővel van tele, és egy rángatódzó békát
húztam ki belőle a lábánál fogva, kivittem a kertbe, majd visszamentem, hogy egészen nyugodtan igyam ki azt a tejet, mint Leonardo da Vinci. Mikor anyu meghalt, valahogy úgy belül
sírtam, de egyetlen könnyet sem ejtettem. Amikor kijöttem a krematóriumból, láttam, hogyan száll a kémény füstje az égbe, anyám szépen a mennyekbe emelkedett, és én, aki akkor
már tíz éve dolgoztam a papírbegyűjtő pincéjében, lementem a krematórium pincéjébe és bemutatkoztam, hogy ugyanazt csinálom a könyvekkel én is, aztán vártam, és amikor a szertartás véget ért, láttam, hogy egyszerre négy hullát égetnek, és hogy anyu a harmadik polcon van,
mozdulatlanul néztem az ember utolsó dolgait, és láttam, ahogy a segéd kiválogatja a csontokat és aztán egy darálóval széttöri őket, a darálón megdarálta az én anyámat is, és csak aztán
rakta végső földi maradványait egy konzervdobozba, és én csak álltam és ugyanúgy bámultam, mint mikor egyre távolodott a gyönyörű könyvtárakat, kilóját egy tuzexkoronáért,
Svájcba és Ausztriába szállító vonat. Csak Sandburg verstöredékére gondoltam, hogy az emberből mindössze egy kis foszfor marad, annyi, amennyi egy doboz gyufára elég, és annyi vas,
amennyiből egy kampósszöget lehetne kovácsolni, olyat, amilyenre egy felnőtt felakaszthatná
magát. Egy hónap múlva, amikor aláírásom ellenében átvehettem az anyám hamvait tartalmazó urnát, elvittem az egészet a bácsikámnak, és amikor az urnával a kertjébe, majd bakterházába léptem, a bácsi így kiáltott: Húgocskám, hát így térsz vissza hozzám! És átadtam neki
az urnát, és mikor a bácsi megsaccolta a súlyát, kijelentette, hogy a húga valahogy túl
könnyű, hisz életében hetvenöt kilót nyomott, és leült és az urnát lemérve kiszámította, hogy
29

anyunak öt dekával nehezebbnek kéne lennie. És felrakta az urnát az almáriumra, és egyszer
nyáron, mikor a karalábét kapálta, a bácsi a húgára gondolt, az én anyámra, hogy iszonyúan
szerette a karalábét, hát fogta az urnát és kinyitotta egy konzervnyitóval, és anyu hamvaival
szórta be azoknak a karalábéknak az ágyását, melyeket később megettünk. Akkoriban, mikor
hidraulikus présemen szép könyveket báláztam, mikor a prés az utolsó huzamban csengetett
egyet, és húsz atmoszféra erejével zúzta a köteteket, emberi csontok ropogását hallottam,
mintha egy darálón a présben bezúzott klasszikusok csontjait őrölném, mintha a Talmud
mondatait préselném: Olyanok vagyunk, mint az olajbogyó, csak összetörve adjuk ki önmagunk legjavát. És éppen ebben a pillanatban, ebben a stresszhelyzetben fűzöm át, verem bilincsbe, drótok és spajszer segítségével a bálát, hogy aztán megnyomjam a piros „vissza"
gombot, és az összepréselt könyvek megpróbálják átszakítani a drótokat, de az acélbilincs
erősebb, és látom a vásári erőművész kidüllesztett mellkasát, még egy nagy lélegzet és elszakad
a lánc, de a bála a drótok kemény ölelésébe szorult, minden elcsendesedik benne, mint egy urnában, és én aztán az alázatos bálát a többihez vonszolom, és úgy forgatom az oldalait, hogy
a reprodukciók velem szemben legyenek. Ezen a héten száz meg száz Rembrandt van Rijnreprodukciót kezdtem meg, száz egyforma portrét az öreg, szivacsarcú művészről, egy olyan
ember hasonmását, aki a művészetben és a részegségben egészen az örökkévalóság küszöbéig
ment el, és látom, hogy mozdul a kilincs, és egy ismeretlen nyit be, már az ajtó túloldaláról. Nekem is kezd már olyan puffadt, levelestészta-szerű arcom lenni, olyannyira, hogy képem egy málladozó vakolatú, lepisált falhoz hasonlatos, és már én is kezdek olyan bárgyún vigyorogni, kezdem a világot az emberi dolgok és események túloldaláról szemlélni. Ma
tehát minden bálát az öreg Rembrandt van Rijn úr képe szegélyez, és én a présteknőbe hulladékpapirt, aztán nyitott könyveket rakok, ma vettem észre először, hogy már nem is észlelem,
hogy egérkölyköket dobálok a teknőbe, egész egércsalád-fészkeket préselek össze, és mikor a
présbe dobom a vak kölyköket, anyjuk utánuk ugrik és nem tágít mellőlük, így osztozva a
hulladékpapír és a klasszikus könyvek sorsában. Senki sem hinné el, milyen rengeteg egér van
egy ilyen pincében, tán kétszáz, tán ötszáz, és ezeknek a barátkozós állatkáknak a többsége
félvakon születik, de mindegyiknek van egy velem közös vonása, az, hogy a betűből élnek és
legszívesebben a szattyánkötésű Goethét és Schillert majszolgatják. És így pincém mindig tiszta
egy hunyorgás és könyvrágcsálás, szabadidejükben az egérkék olyan pajkosak, mint a macskakölykök, présem teknőjének peremén és horizontáltengelyén mászkálnak, csak mikor a
zöld gomb megnyomására a teknő fala végzetszerűen nyomni kezdi maga előtt a papírt, és az
egereket is egy stresszhelyzetbe, és mikor elhalkul cincogásuk, akkor az egerek a pincémben
egyszerre csak megkomolyodnak, a hátsó lábukra állnak, pitiznek és hallgatóznak, hogy mik
is ezek a zajok, de mivel az egerek mindent elfelejtenek a jelenidő elmúltával, rögtön tovább
folytatják a hancúrozást, tovább majszolgatják a könyvek szövegét, minél öregebb, annál
jobban ízlik nekik a hulladékpapír, mint a jól érlelt sajt, mint a jól kezelt bor. így hát annyira
összefonódott az életem ezekkel az egerekkel, hogy mikor estefelé slaggal locsolom le az egész
papírhalmot, jó alaposan locsolok, úgjhogy az egerek minden nap vizesek lesznek, mintha az
egész pince rövid időre elmerülne egy medencében, és bár a vízsugár leteríti őket, mindig jókedvűek, sőt várnak erre a fürdőzésre, mert utána hosszú órákig nyalogatják és melengetik
magukat papír búvóhelyeiken. Néha elvesztem ellenőrzésemet az egerek fölött, sörért megyek
mélyen elgondolkozva, a söntéspultnál álmodozom, és mikor elmerengve kigombolom a kabátomat, hogy fizessek, a csap mögül a pultra ugrik egy egér, néha a nadrágszáramból szalad
ki kettő, és a csaposnők meg is őrülhetnek, felállnak a székekre, befogják a fülüket és a plafon
felé sikoltoznak, mint a háborodottak. Én csak mosolygok, ernyedten legyintek és elképzelésekkel tele indulok vissza, hogy hogyan is fog kinézni a következő bálám. így űzök harmincöt
éve stresszhelyzetbe minden bálát, kipipálok minden évet, minden hónapot és a hónap minden
napját, míg el nem megyünk mindketten nyugdíjba, a présem meg én, és minden nap estefelé a
táskámban könyveket viszek haza, és második emeleti lakásom Holesovicében könyvekkel
van tele és csak könyvekkel, tele a pince, és a fészer sem volt már elég, a konyhám is tele van, a
30

spájz és a vécé szintén,xsak az ablakhoz és a tűzhelyhez vezető út szabad, és a vécében is csak
annyi hely van, hogy le tudjak ülni, és a vécécsésze fölött másfél méterrel már gerendák és pallók vannak, rajtuk egészen a plafonig könyvek, öt mázsa könyv, elég a leülés egy óvatlan
mozdulata, elég egy óvatlan érintés, hogy meglökjem a tartóvázat, és rámzúdul fél tonna
könyv, és letolt nadrággal morzsol össze. De már ide sem fér egyetlen könyv se, így hát a szobába, az ágy és közvetlenül magam fölé gerendákat és tartópallókat csináltattam, és így egy
baldachint, egy ágymennyezetet alakítottam ki, melyen egész a plafonig könyvek vannak egymásra rakva, ez alatt a harmincöt év alatt két tonna könyvet hordtam haza, és mikor elalszom, ez a két tonna könyv, mint egy húszmázsás lidércnyomás ül az álmomon, néha, mikor
óvatlanul fordulok meg, vagy álmomban kiáltozom és hánykolódom, iszonyodva hallgatom,
hogy csusszannak meg a könyvek, hogy elég a térd egy könnyű érintése, vagy csak egy kiáltás,
és mint a lavina zúdul rám az égből minden, rám ömlik az értékes könyvekkel teli bőségszaru
és összenyom, mint egy férget, és néha arra gondolok, hogy a könyvek összeesküdtek ellenem,
és ugyanúgy, ahogy én naponta száz meg száz ártatlan egeret préselek össze, úgy a könyvek
fölöttem arra készülnek, hogy igazságosan megfizessenek, mert az igazságtalanság gyakran
visszaüt. Hanyatt, kezem-lábam szétvetve fekszem a sok kilométernyi szöveg baldachinja
alatt, és félek részegen bizonyos eseményekre gondolni, néha az erdészünket látom, aki az erdészlak gerendája alatt kifordított kabátujj-bélésével egy nyestet fogott, és az erdész, ahelyett
hogy igazságosan megölte volna, mert felfalta a tyúkokat, fogott egy szöget és az állatka fejébe verte, aztán elengedte, és a nyest addig futkosott jajgatva az udvaron, amíg ki nem múlt,
máskor meg eszembe jut, hogy rá egy évvel az erdész fiát halálos áramütés érte, mikor egy betonkeverőn dolgozott, tegnap pedig váratlanul egy vadász jelent meg a baldachinom alatt,
aki, mikor egy összegömbölyödött sündisznót talált nálunk, kihegyezett egy karót, merthogy
a puskalövés túl drága lett volna, és ezt a kihegyezett karót egyszerűen a sündisznó gyomrába
nyomta, és így likvidált minden sündisznót egészen addig, míg májrákkal ágynak nem esett, és
az összes sündisznóért lassan, három hónapig haldoklott teljesen összegombolyodva, gyomrában daganattal, fejében iszonyattal, amíg meg nem halt... Ilyen gondolatok tartanak rettegésben, mikor hallgatom, hogy álmodnak fölöttem bosszút a könyvek, és ez a lehetőség annyira
megrendíti lelki nyugalmamat, hogy inkább egy sámlin ülve alszom az ablaknál, egészen elborzadva attól a rémképtől, hogy a lezuhanó könyvek először engem lapítanak össze az
ágyamban, majd a padlót átszakítva az első emeletre, a földszintre, végül a pincébe törnek,
mint egy lift. És aztán rájövök, mennyire összebogozódott az én sorsom, mert ahogy munkahelyemen, a beöntőnyíláson át esnek és ömlenek rám nemcsak a könyvek, de üvegek, tintatartók és fűzőgépek is, ugyanúgy otthon a könyvek minden este szintén azzal fenyegetnek, hogy
zuhanásukkal megölnek, legjobb esetben is súlyosan megsebesítenek. így élek én, és a Damoklész kardja, amelyet magam kötöztem a véce meg a háló plafonjához, arra kényszerít,
hogy miként a munkámban, úgy otthon is, kancsó sörökért járjak, mintegy védekezésképpen
a szép szerencsétlenség ellen. Hetente egyszer elmegyek a bácsikámhoz, hogy az ő nagy kertjében helyet találjak a présemnek, azokra az időkre, mikor már mindketten nyugdíjban leszünk. Az az ötlet, hogy spóroljak, és hogy nyugdíjas napjaimra megvegyem a hidraulikus
présemet, az nem az én ötletem volt. Ez a bácsikámnak jutott az eszébe, aki negyven évet dolgozott a vasútnál, leengedte és fölhúzta a sorompókat, szakaszán a váltókat állította, negyven
évig dolgozott, mint vonalőr, és negyven éven át, akárcsak én, nem örült másnak, csak hogy
majd megint mehet munkába, úgyhogy mint nyugdíjas sem tudott meglenni jelző és váltóállítók nélkül. Ezért hát vett magának egy megszüntetett határállomásról kiselejtezett blokkberendezést, hazavitte a kertjébe, épített egy bódét, és abba ugyanolyan állítókat rakott, mint
amilyeneken szolgált, és mivel mozdonyvezetőkkel barátkozott, még mint nyugdíjas is, hát
vett egy kiselejtezett mozdonykát, amely egy kohóműben húzta az adagolóteknőket és a kiskocsikat, egy Ohrenstein és Koppéi márkájú kis gőzöst, és az öreg kertben, a fák között sínek
kígyóztak, és minden szombat, vasárnap befűtötték a mozdonyt, és közlekedtek ezzel az
Ohrenstein és Koppéi mintájú kis géppel, délelőtt gyerekeket szállítottak, aztán estefelé sört it31

tak és énekeltek, spiccesen magukat furikázták a kiskocsiban, vagy mind a mozdonyra álltak,
és ilyenkor a gőzös úgy nézett ki, mint a Nílus folyó istene, egy kis figurákkal teleszórt, fekvő,
meztelen szépfiú... Néha én is elmentem a bácsikámhoz, és kerestem a helyet, ahová a présemet felállíthatnám. És addigra már sötétedni kezdett, a kis gőzös kivilágítva tört előre az öreg
alma- és a körtefák közötti kanyarokban, a bácsi az őrházban ült és a váltókat állította, láttam, milyen lelkes, és mint az Ohrenstein és Koppel-mozdony, a bácsikám is gőznyomás alatt
van, és itt-ott felcsillan egy alumínium söröskanna, én meg nyugdíjasok és gyerekek kiáltozása, ujjongása közepette jártam fel-alá, és senki sem invitált beljebb, senki sem kérdezte meg,
nincs-e gusztusom egy kis sörre, mindegyik a maga játékába távolodott, ami nem volt más,
mint a munka folytatása, amelyet egész életükben szerettek, és így lépkedtem én, mint Káin,
homlokomon hordva bélyegemet, és egy óra múlva kiosontam, és mikor kimentem a kapun,
újra megfordultam, és a lámpások, meg a kivilágított őrház fényében mozgó nyugdíjasok és
gyerekek körvonalait láttam, hallottam a kis gőzös füttyentését, és újra a kis kocsik zörgését
az elipszisbe gyűrt vágányokon, mintha itt egy zenegép mindig ugyanazt a dalt játszaná, olyan
szépet, hogy senki sem akar halála napjáig másikat hallani, csak ezt. De mégis, ott a kapuban
észrevettem, bár messziről senki sem láthatott, hogy a bácsikám lát, és hogy végig látott, mikor a fák között lődörögtem, és felemelte kezét az állító karjáról, ujjaival furcsán felém hadonászott, ujjaival furcsán ondolálta a levegőt, és én is így integettem vissza neki a sötétből,
mintha ellentétes irányba induló vonatokból integetnénk egymásnak. Mikor Prága peremvárosához értem, vettem egy virslit, és mikor ezt a virslit ettem, egészen megrémültem, mert szájamhoz sem kellett emelnem, csak kicsit előre toltam államat, és a virsli forró ajkamhoz ért, és
mikor a virslit a derekamnál lógattam, rémülten néztem lefelé, és láttam, hogy egyik szála
szinte a cipőmet súrolja. És mikor két kezembe fogtam azt a virslit, csak néztem, hogy teljesen
normális, hogy tehát én mentem, töpörödtem össze az utóbbi tíz évben. És mikor hazamentem, elrámoltam pár könyvet a konyhaajtó fél fájától, és töltőtollal húzott jeleket találtam rajta, vonalakat és dátumokat, hogy milyen magas is voltam az ott felírt napokon. Fogtam egy
könyvet, háttal az ajtófélfához álltam, a kötetet a fejemhez nyomtam, aztán helyben megfordultam, húztam egy vonalat, és puszta szemmel láttam, hogy ez alatt a nyolc év alatt kilenc
centit mentem össze. Benéztem a szobámba, a könyvbaldachinra az ágyam fölött, és arra gondoltam, hogy attól görbültem meg így, hogy állandóan a hátamon, meg a fejemben hurcolom
ezt a kéttonnás könyvboltozatot.

VARGA GYÖRGY fordítása

BOHUMIL HRABAL (1914—

)

Brünnben született, de a közép-csehországi Nymburkban nőtt föl, később Prágába került,
ahol a Károly Egyetemen jogi doktorátust szerzett. A társadalom különböző területeire vetette
sorsa, legalább tucatnyi foglalkozása volt. A z 1960-as évek óta a cseh próza elismerten egyik legkitűnőbb mestere. Majdnem minden műve megjeleni magyarul is.
Itt közölt írása részlet az Európa Könyvkiadó gondozásában előreláthatóan 1984-ben megjelenő A költészet klubjai c. könyvéből.

32

HEISZLER VILMOS

A cseh és a magyar nacionalizmus programjai
a XIX. század közepén
„A XIX. század Közép-Európájának históriai térszínén micsoda búvópatakszerű, rejtélyes tünemény a cseh—magyar népközi kapcsolatoknak szaggatott vonala... Igazi barlangkutató legyen az a historikus, aki itt tények felderítésére vállalkozik..." — írta majd fél évszázaddal ezelőtt Sas Andor, a cseh—magyar kapcsolatok történetének jeles kutatója. Sok minden történt azóta a tudomány területén is, s a búvópatak ha folyammá nem is, de áttekinthetőbb folyócskává felduzzadhatott. A háború előtti kölcsönös gyűlölködés, majd a felszabadulást közvetlenül követő évek nem éppen bizalomépítő eseményei után a közös társadalmi berendezkedés s a tudománypolitikában érvényesülő hangsúlyozott internacionalizmus alapján
nagy lendülettel indultak meg a kutatások a két népet összekötő szálak felkutatására. A nagy
lendület következtében azonban elmaradt a „barlangkutatás" keserves aprómunkája, s mivel
sürgető igény jelentkezett minél gyorsabb és látványosabb produkciók elkészítésére, a feldolgozások nem annyira új kutatásokra, mint inkább a régiek áthangszerelt variációira épültek.
A kelet-európai kutatások újabb keletű fellendülésével, főleg a hetvenes években, megkezdődött az a részletekig hatoló, igényes aprómunka, melynek eredményeire bízvást támaszkodhatnak majd a szintetikus jellegű alkotások is. A kapcsolatok kutatásában az első lépcsőfokot az egyes jelenségeket számbavevő, s egymással összevető komparatisztikus munkák képezik. A hasonló és eltérő mozzanatok számbavétele után megkezdődhet a következő szakasz,
a típusalkotás fázisa.
Az összehasonlító módszer, a komparatisztikus kutatás és feldolgozás feladata az egyik
legkényesebb történetírói diszciplínának, az eszmetörténetnek is. Hiszen az eszméket faggató
történésznek az anyagi javak objektív mércékkel mérhető áramlása helyett a gondolatok ideoda áramlását és hatását kell figyelnie. S hogy milyen nehéz a gondolati áramlatok nyomonkövetése, azt csak a múlt század cenzorai és titkosrendőrei ecsetelhetnék hitelesen.
De mindig is voltak olyan gondolati áramlatok, melyek akadályokat nem ismerve utat
törtek maguknak. Ilyen volt a XIX. század „uralkodó eszméje", a nacionalizmus, vagy ahogyan akkoriban nevezték, a „nemzetiség". Jelen tanulmányban két közép-európai nemzet, a
cseh és a magyar politikai ideológiáját és programjait próbáljuk meg összevetni. Tárgyalásunk
súlypontját a múlt század negyvenes éveitől 1867-ig terjedő időszak fejleményei képezik. Ez a
kor a nacionalizmus kibontakozásának, vagy ahogy az újabb kutatások nevezik, a „nemzeti
ébredés"-nek a kora. Az azonos időhatárok közötti összevetés itt jogosult, hiszen két olyan
komplexum összehasonlítására vállalkozunk, melyek között közvetlen kontaktus állott fenn.
A két tárgyalandó képződmény, a cseh és a magyar politikai gondolkodás pedig egymás mellett, s már évszázadok óta azonos ütemben végbemenő fejlődés keretei között létezett.
A magyar és a cseh fejlődés üteme közötti megegyezés feltűnő: nagyjából egyidőben játszódott le mindkét helyen az államalapítás, a kereszténység felvétele. A két államalapító dinasztia, az Árpádoké és a Premyslidáké körülbelül 3 évszázadig állott a két állam élén. A nemzeti dinasztiák kihalása után nyugati uralkodócsaládok próbálkoznak meg a közép-európai
hegemónia megszerzésével (nálunk az Anjouk, Csehországban a Luxemburgiak), s egy rövid
„nemzeti" intermezzo után — Hunyadi Mátyás, illetve Podjebrád György — a Jagellók tettek
kísérletet az erők összefogására. Végül is a szerencsésen házasodó Habsburgok stabilizálták
hatalmukat Csehországban s Magyarországon (pontosabban az utóbbi nyugati részén).
Közös a reformáció lendületes terjeszkedése mindkét területen, s közösek az első rendi el3 Tiszatáj

33

lenállási mozgalmak a nyugati (spanyol) mintájú abszolutizmus bevezetése ellen. A rendi konföderációs próbálkozások a XVII. század elején egy új típusú összefogás, az uralkodói abszolutizmus helyett a rendek szövetkezésén alapuló egyesülés lehetőségét villantották fel egy kis
időre a közép-európai térség három államalakulata, a cseh korona országai (Csehország, Morvaország, Szilézia), a magyar korona országai (Magyarország, Horvátország, bizonyos vonatkozásban Erdély) s az osztrák tartományok között. A Habsburgok sikeres centralizáló politikája azután más keretek között tartotta össze e területeket: Csehországban az 1620-as fehérhegyi csata után kíméletlenül leszámoltak a rendi önkormányzattal és protestantizmussal egyaránt, s megkezdődött a cseh tartományok beolvasztása a Habsburgok központosított államába. E beolvasztásra Magyarországnak is megvolt minden esélye az 1670-es években. A kuruc
felkelések teremtették meg itt azt a lehetőséget, hogy a magyar nemesség a szatmári békével
biztosítsa belpolitikai hatalmát, s elkerülje a cseh nemesség sorsát, mely 1627 után a kivándorlás vagy a kiirttatás között választhatott.
így érkezett el az újkor hajnalához a két nemzet: a csehek saját nemzeti feudális uralkodó
osztályuktól megfosztva, a rendi különállás minimális eszközeivel rendelkezvén csupán, de
közelebb a kapitalista fejlődésben úttörő Északnyugat-Európához, s az örökös tartományokhoz tartozván érezhették a kibontakozó uralkodói gazdaságpolitika iparfejlesztő áldásait.
A magyar nemesség az ősi alkotmány sáncai mögött biztonságban érezhette magát holmi német hivatalnokok önkényeskedéseitől, de a nyugati birodalomfél által élvezett gazdasági előnyöktől is. Vagyis Csehországban a társadalom összetétele kedvezőbb volt a polgárosulási folyamat szempontjából: a cseh nemzet parasztokból és polgárokból állott, akiktől meglehetősen távol állt a magát „böhmisch"-nek, inkább csehországinak, mint csehnek érző arisztokrácia. Lichtenstein, Schwarzenberg, Bouqoy, Colloredo-Mansfeld, Lobkowitz, Belcredi és
egyéb családnevek mutatják kevert összetételét. Ez az arisztokrácia kerül kapcsolatba a XIX.
század első évtizedeiben a feltörekvő polgárság képviselőivel, s lesz rendi érdekeiből kiindulva
támogatója a cseh kulturális, majd politikai törekvéseknek is. A cseh nacionalizmus is átesett
— a magyarhoz hasonlóan — a nyelvújítás küzdelmes évtizedein. Az újkor követelményeihez
kellett igazítani a králicei bibliafordítás XVI. századi nyelvét, mely a Fehérhegyet követő „sötétség korában" elsősorban a parasztság nyelveként élt tovább. A cseh nyelvészeknek azonban
nem kellett északi-sarkköri expedíció ahhoz, hogy rokon nyelveket találjanak. Talán ez a tudat, a hatalmas nyelvi rokonság adta biztonságérzet okozta, hogy a cseh irodalomban nem
olyan gyakori téma a nemzethalál víziója, mely oly sűrűn merült fel az 1848 előtti magyar költészetben. Pedig a csehek közelebb álltak a nemzeti megsemmisüléshez, a németségben való
felolvadáshoz, mint magyar szomszédaik.
S ha a jövőbe bizakodóbban tekintettek a csehek, múltszemléletük is különbözött a magyarokétól: gyakorlatiasabb szomszédaink nem csupán költőik fantáziájára bízták az őseposz
keresését és megformálását. Ha hiányoztak a dicső múltat híven tükröző emlékek, a kegyes
csalástól sem riadt vissza a XIX. század elején a derék levéltáros, Václav Hanka, s nagy beleérzéssel olyan XIII. századi költeményeket alkotott, melyekről csak a múlt század végére bizonyíthatta be Masaryk professzor, a nemzeti önámítás nagy ellenfele: hamisítványokról van
szó.
A következő évtizedekben viszont éppen mintaszerű forráskezelésévebtűnik ki a cseh tudomány és politika kiemelkedő alakja: Frantisek Palacky. A kivételes nyelvtudását Magyarországon, Pozsonyban is gyarapító nagy tudós a cseh rendektől kapott először megbízást az
ország történetének megírására. Palacky tisztán tudományos érdemei mellett a cseh nemzettudat formálása számára is maradandót, jóformán pótolhatatlant alkotott: munkájában a huszita háborúk korát jelölte meg a cseh történelem legkimagaslóbb szakaszaként. Ezzel igen
erős impulzust adott a cseh öntudat erősítéséhez: az ő hatására tudatosult a cseh társadalom
széles rétegeiben, hogy a huszitizmus révén már négy évszázaddal korábban a csehség kora
eszmei élvonalába került, s a hősi harcok felidézésével a történetíró a Fehérhegy óta hordozott
melankóliából tudta felrázni kortársait.
34

A nyelv, az irodalom és a történelem területén öntudatosuk cseh nacionalizmus így tekintélyes szellemi fegyvertár birtokában nézhetett szembe 1848 kihívásával. A népek tavaszának
nagy forgatagában a cseh politika legerősebb áramlatát a Palacky és köre által vezetett liberális centrum adta: Ők, elismerve és támogatva a szükséges társadalmi változtatásokat, Csehország — pontosabban a „cseh korona országai": a szűkebb értelemben vett Csehország, Morvaország és Szilézia — különállásának biztosítását kívánták a fenntartandónak ítélt birodalmon belül, mivel Palacky szállóigévé vált jelmondatában leszögezte: Ausztriát, ha nem létezne, az emberiség érdekében fél kellene találni. Ez az álláspont volt az ausztroszlavizmus álláspontja, mely az 1840-es évek elejétől alakult ki elsősorban a cseh és délszláv politikusok köreiben. Mi volt az ausztroszlavizmus alapállása? Ezt is Palacky fejtette ki 1848 tavaszán, a frankfurti német nemzetgyűléshez intézett híres levelében, ahonnan az előbbi idézetet is vettük.
Eszerint a közép-európai kis népek nem képesek önállóan megvédeni függetlenségüket. Német képviselőkhöz intézte levelét, érthető tehát, hogy politikai megfontolások miatt az orosz
„egyetemes monarchiát" említette, melytől meg kell védeni Európa kis népeit. A politikában
jártasabbak tudták azonban, hogy a frankfurti meghívás visszautasítása azt jelenti: a német
veszélytől félti nemzetét, s ezért nem akarja, hogy Csehország képviselői — a Német Szövetséghez tartozó területről lévén szó — megjelenjenek a német egységállamot megalapozni kívánó gyülekezetben.
1848 tavaszán a cseh nemzeti mozgalom vezetői úgy látták, hogy a szabadságjogok kiszélesítésével lehetőség nyílik a Habsburg-monarchia lakosságának többségét alkotó szláv népeknek a birodalom szláv érdekek szerinti átszervezésére. Ezért a Habsburg-birodalom fenntartása mellett foglaltak állást, kiváltva ezzel az európai forradalmak radikális képviselőinek, így
Marxnak és Engelsnek is heves rosszallását.
Az ausztroszláv program, mely a Habsburg-monarchia fenntartását és a szláv érdekeknek
leginkább megfelelő föderatív átszervezését irányozta elő, több ponton is ütközött a magyar
elképzelésekkel. Le kell szögeznünk: elsősorban nem a birodalom fenntartásának a kérdése
volt a fő ütközőpont — inkább a birodalmon belül elfoglalandó pozícióik kérdésében voltak
nagyok az ellentmondások. Az ellenforradalom 1848 őszi ellentámadásáig a magyar nemzeti
mozgalom sem foglalkozik a birodalom szétrobbantásának gondolatával, s főként nem fogalmazza meg nyilvánvaló célkitűzésként. A magyar és a cseh politika feltételei több ponton
megegyeztek egymással: mindkettő viszonylag kis nemzet, mindkettő teljes létszámával a birodalom határain belül helyezkedett el, mindkettő dicső történelmi múlttal rendelkezett, s
mindkettő saját történelmi határain belül is nemzetiségi harcra kényszerült: a cseheknek a németekkel, a magyaroknak legalább egy féltucat nemzetiséggel kellett számolniuk.
Visszatérve az eredeti gondolatmenethez: a magyar viszonylag kis nemzet volt, a birodalom határain kívül nem élt magyar népcsoport. A külpolitikai számvetés, a német, de főleg az
orosz veszélytől való félelem a magyar politikai vezetőrétegben is erősítette a birodalom fenntartásának gondolatát. Persze, csak egy olyan birodalomét, mely megfelel a magyar elképzeléseknek és érdekeknek, vagyis biztosítja a magyar állam integritását, belső önállóságát és Magyarország történelmi határain belül a magyar hegemóniát (sőt felbukkantak olyan elképzelések is, hogy az egész birodalmon belül is biztosítani lehetne). Erre 1848 nyarán még látott
esélyt a polgári átalakulást vezető liberális nemesség, s a teljes elszakadás gondolata csak az ellenforradalom nyílt támadása, 1848 ősze után kezd érlelődni. Államjogi formába azonban az
olmützi centralizáló alkotmánnyal végsőkig provokált, s ugyanakkor nagy győzelmeket arató
magyar forradalom csak 1849 tavaszán öntötte a függetlenségi programot.
A csehek másképpen reagáltak Windischgratz ágyúira: az 1848 pünkösdjén a szláv kongresszus baloldala által kirobbantott prágai felkelés leverése után a centrum sürgősen a bécsi
kormányzat védőszárnyai alá húzódik, s ha Frankfurtba nem mentek is el, a frankfurti ellenpárjaként Prágába összehívott szláv kongresszus pedig kudarcba fulladt, annál szívesebben
vettek részt a bécsi birodalmi gyűlés munkájában, mely az októberi bécsi forradalom miatt
egy morvg kisvárosba, Kremsierbe települt át. Itt dolgozta ki Palacky első föderalista
3*

35

birodalom-átszervezési tervét, mely 1848 újító szelleméhez igazodva szakít a történelmi jogokra
való hivatkozással, s etnikai, nyelvi határok szerint kialakított, nagyfokú belső önállósággal
bíró államegységek szövetségévé kívánta tenni a dunai monarchiát. A történelmi országhatárokat figyelmen kívül hagyva német, cseh, lengyel, magyar, délszláv, román és olasz államalakulatot kívánt létrehozni. A terv szerint a szlovákok a cseh, az ukránok a lengyel, a szerbek
a délszláv államtesthez kerültek volna. Mindez Magyarországon csak éles visszautasításra találhatott, s talált is.
De a magát felülkerekedni érző új bécsi kormányzat sem értékelte már sokra a cseh terveket : 1849 tavaszán a kremsieri birodalmi gyűlés jóval dicstelenebb véget ért, mint magyar párja. Míg emez a függetlenségi nyilatkozattal felelt azolmützi alkotmányra, a kremsieri gyülekezet még szét nem széledt tagjait katonákkal zavartatta el március elején az ifjú Ferenc József
keménykezű és gátlástalan miniszterelnöke, a birodalmat centralizálni és germanizálni kívánó
Scwarzenberg herceg.
Magyarok és csehek tehát hirtelen azonos ellenféllel találták magukat szembe: egy ellenforradalmi rendszerrel, mely kíméletlen központosításával és németesítésével egyaránt sújt
magyarokat és szlávokat. A leggyorsabban a cseh radikális baloldal figyelt fel az új veszélyekre, s a honvédsereg győztes tavaszi hadjárata Cseh- és Morvarszágban is a nyugtalanság erősödését, magyarbarát rokonszenv-nyilvánításokat, Kossuth éltetését, s a legelszántabb elemek
német radikálisokkal koordinált forradalmi készülődéseit indukálta.
S mennyire rugalmasak, az új helyzethez alkalmazkodni képesek voltak a polgári liberális
cseh politikusok is, mutatja, hogy a magyar sikerek tetőpontján, 1849 tavaszán Palacky veje,
Rieger diszkrét titoktartás mellett tárgyalásokat kezdett Párizsban Telekivel, a magyar forradalom ügyvivőjével — felkészülve arra az adott időpontban egyáltalán nem kizártnak látszó
eshetőségre, hogy a honvédsereg csapásai alatt mégis összeomlik a Habsburgok hatalma
Közép-Európában.
A taktikázás, mint tudjuk, ezúttal korai volt: a honvédsereg ereje csak egy nagyhatalom
hadserege ellen bizonyult elégnek, kettővel már nem bírhatott el. Schwarzenberg a győztes
hadseregre s a bürokráciára támaszkodva megkezdhette nagy terve kivitelezését: a Dunamedencében a németországi hegemóniára, Németországban a Duna-völgyi uralomra támaszkodva megszerezni az irányítást, s Habsburg vezetéssel kialakítani egy nagy közép-európai államalakulatot, mely a Habsburg-birodalomból és Németországból állna. Célok és eszközök is
a németesítést írták elő annak a rendszernek, mely kíméletlen centralizációjával a rendi jogainak maradványaira vigyázó arisztokráciát is félre kívánta állítani a politika kulcspozícióiból.
S mint minden diktatórikus rendszer, a neoabszolutizmus is széles ellenzéki frontot kovácsolt maga ellen. Ez a front a konzervatív, romantikus múltba fordulóktól a nem kevésbé romantikus, radikális utópistákig terjedt — a két szélső pólus között persze ott van az a nagyon
is realista, jelenben gondolkozó centrum, mely majd nevéhez méltó középszerűséggel a maga
földhözragadt módján kellő időben megköti a kellőképpen elvtelen kompromisszumokat s kezébe veszi a dolgok irányítását.
Reakciós rezsimről lévén szó, az ellenzők közül legkönnyebben a konzervatívok szólalhattak meg. Az arisztokrácia Csehországban és Magyarországon is megőrizte gazdasági hatalmát, s társadalmi pozícióira támaszkodva valamelyes politikai befolyása is volt, főleg az udvari
körökre. S ez az arisztokrácia egyáltalán nem volt elégedett az új rendszerrel: az ő favoritjuk
Windischgrátz volt, aki nagyjából az 1847-es állapotokat szerette volna helyreállítani.
A rendi jogokra hivatkozva igyekezett az arisztokrácia befolyását érvényesíteni az egyes tartományokban, s erre a befolyásra támaszkodva sikeresen felvenni a harcot a parvenünek tekintett, gyakran gyanús politikai múlttal rendelkező bürokratikus elittel s a központosítást támogató, mert attól anyagi hasznot remélő nagyburzsoáziával szemben.
Arisztokrácia pedig a birodalom három országában létezett (ne számítsuk most ide Lombard-Velencét, mely mindig erősen „kilógott" a tartományok sorából): Magyarországon,
Csehországban és Galíciában (az „osztrák" arisztokrácia tulajdonképpen csehországi volt, a
36

hegyes alpesi tartományok terepviszonyai nem kedveztek nagy birtoktestek kialakításának).
S az 1850-es években érdekes jelenséget figyelhetünk meg: megnő az arisztokrácia közéleti aktivitása, s az általa képviselt konzervatív eszmekör hatása is szélesebb körben jelentkezik.
A konzervatív politikusok aktivizálódása ugyanis egybeesik a forradalomtól megriadt liberálisok első bizonytalan lépéseivel, s míg a konzervatívok a maguk centralizmusellenességükkel
közelednek a nemzeti mozgalmakhoz, a nacionalizmusokban eddig domináló liberális eszmekör a forradalmakból kiábrándulva lesz egyre fogékonyabb konzervatív ihletésű érvek iránt.
Általános európai jelenség ez, mely nem kerülte el a Habsburg-birodalom országait, így
Magyar- és Csehországot sem. Magyarországon Kemény, Eötvös, Deák neve fémjelzi a 48ban a polgári átalakulás mellett kiálló, de a forradalom továbbfejlődésétől megriadó nemesi
politikusokat, akik 1849 után megtalálják a kapcsolatot a konzervatív arisztokráciával, s kezdetben annak védőszárnyai alatt, majd később onnan kilépve, de vele mindig kapcsolatot tartva kezdik meg az elvi, majd a gyakorlati küzdelmet az abszolutisztikus rendszerrel.
Csehországban is hasonló a helyzet: a liberális cseh polgárság vezetői (Palacky, Rieger)
kezdetben teljesen visszavonultak, de az 1850-es évek második felében megkezdik előbb a tudományos, majd óvatosan a politikai tevékenységet is. A kezdeményezés azonban a konzervatív arisztokráciánál marad: gazdasági erejére és társadalmi pozícióira támaszkodva e réteg
dolgozza ki a korszakban igen nagy hatású történeti jogi programot. Eszerint a történeti jog
nem avult el, sőt az képezi a politikai követelések fő legitimációs alapját. Az adott időszakban
ez az érvelés meggyengítette a centralizáló abszolutizmus egyik ideológiai alaptételét, a jogeljátszási elméletet (Schwarzenberg a forradalommal elkövetett „jogeljátszásra" hivatkozva
semmisíti meg Magyarország alkotmányos különállását).
Felfogásuk a korban igen divatos organikus társadalomfejlődési tanon alapul. Eszerint
óvakodni kell a társadalom természetes, szerves fejlődésébe való külső, mesterséges beavatkozástól. Természetesen művi, mesterséges beavatkozásnak tekintenek mindent, ami megváltoztatná a rendi felépítésű társadalom és állam viszonyait. E bűnbe esett szerintük a francia abszolutizmus éppúgy, mint az azt követő francia forradalom; a 48-as forradalmak éppúgy,
mint a rájuk következő neoabszolutizmus. Fő jelszavuk a „törvényesség", a legitimitás. Aktuális politikai kérdésekhez is hozzászólnak: érdekeiknek és elvi felfogásuknak megfelelően
bírálják a centralizációt, s Szécsen Antal gróf 1851-ben megalkotja azt a kategóriát, mely évtizedekig a konzervatív-föderalista programok fő eleme lesz: a „történeti-politikai individualitás" kissé nehézkes megfogalmazású kategóriáját. A birodalmat a konzervatív politikus szerint nem szabad mereven összpontosítani, hanem e szervesen kialakult történeti-politikai
individualitásokra kell építeni. Történeti-politikai individualitásoknak nevezi pedig az olyan
képződményeket, melyek a múltban önálló állami szervezettel rendelkeztek. Mai fogalmakkal
operálva azon társadalmakról van szó, melyek „teljes" szerkezettel bírva, saját feudális uralkodó osztályokkal rendelkezve a középkorban már államokat hoztak létre. Ilyenek voltak a
németek, a magyarok, a csehek, a lengyelek, az olaszok és — részben — a horvátok. E nemzeteknek volt rendi alkotmányos múltjuk — rájuk, pontosabban uralkodó osztályaikra kell építeni a monarchiát.
Ezt a felfogást maradéktalanul oszthatták Csehországban, s elfogadhatták Magyarországon is. Megfelelt a magyar nacionalizmus programját kidolgozó nemesi politikusok fő követelményeinek : a szentistváni korona országait történeti-politikai individualitásnak tekinthették, azok integritása megegyezett a történeti jogi felfogással (melyet éppen az ország kerületekre osztása, s a Vajdaság elszakítása sértett az abszolutizmus idején), s a magyar hegemónia
is érvényesíthető volt a történeti jogokat felmutatni nem tudó nemzetiségekkel (szerbek, szlovákok, románok, ukránok) szemben.
Nem véletlen, hogy a közjogi elemek olyan hangsúlyt kapnak a magyar politikusok érvrendszerében : a Pragmatica Sanctio kerül a középpontba, szemben a reformkor általános emberi szabadságot és haladást sokkal inkább előtérbe helyező programjaival szemben.
Emlékezhetünk rá, hogy a cseh mozgalom vezéralakja, Palacky 1849-es tervezetében a
37

természetjogi alapra helyezkedett. 1860-ban náluk is változás állt be: a cseh polgárság vezetői
— Palacky, Rieger, Brauner — összefognak a már 1859 óta igen aktív csehországi arisztokratákkal (Thun, Clam-Martinic), s elfogadják a konzervativ arisztokrácia történeti jogi programját. Ezentúl ők is a „cseh korona (vagy Szent Vencel koronája) országai történeti jogainak" visszaállításáért szállnak síkra — lemondván ezzel a csehiekhez nyelvileg és földrajzilag
legközelebb álló szlovákok érdekeinek védelméről. A „szentvenceli korona országai" ugyanis
Csehország, Morvaország és Szilézia, a szlováklakta területek viszont a szentistváni korona
országaihoz tartoztak. Ezzel a lépéssel hatalmas akadály hárult el egy esetleges cseh—magyar
közeledés útjából: a magyar integritást és hegemóniát nem veszélyeztette tovább egy Prágából
jövő hívó szó a szlovákok felé. A közös érdek — a centralizmus felszámolása — mellé odakerült a közös ideológiai alap — a történeti jogi felfogás — is. Létrejött-e ennek alapján az
együttműködés?
A magyar birodalom-átszervezési kísérleteket dualista, a cseh elképzeléseket föderalista
jelzővel illeti az irodalom — s ezt elfogadhatjuk. Az ebből fakadó következtetést, miszerint a
dualista felfogás eleve kizárta a föderalista tervek realizálását, már kevésbé. Dualizmuson
ugyanis szélesebb, történeti értelemben nem csupán az 1867-ben megalkotott rendszert, egy
tulajdonképpen megkettőzött centralizmust értünk. A korabeli felfogás szerint Magyarország
és a birodalom többi része, az örökös tartományok között mindig dualizmus állt fenn, ami
nem más, mint hogy mindig különbséget tettek — alkotmányos időkben — a birodalom keleti
és nyugati felének kormányzata között. A magyar fél nem kívánt mást, mint ennek a különbségtételnek a felelevenítését, Magyarország alkotmányos különállásának az elismerését. Azt,
hogy a Lajtán túl milyen alapokon szervezik az állami életet, a magyar fél — az alkotmányosság követelményén túlmenően — nem kívánta megszabni. Miután a csehek lemondtak a magyar határokon belül élő nyelvrokonaik politikai érdekeinek bármiféle védelméről, elismerték
a magyar integritást, ugyanakkor tíz év tapasztalatai a magyar politikai vezetőréteg számára is
tudatosították, hogy a kedélyekre inkább távoli lidércnyomásként ható pánszláv veszélynél jóval reálisabb, mert közelibb a germanizáció veszélye. Egyáltalán nem véletlen, hogy 1860 után
pár évig egy addig nem ismert, s később sem kifejezetten jellemző hangvétel uralkodott el a
magyar sajtóban. A szomszédos szláv népekről, szerbekről, horvátokról, de még a csehekről
is eladdig szokatlan szimpátiával írtak (Riegert például „cseh oroszlánnak" titulálta a Pesti
Napló egy Schmerling elleni parlamenti filippikája után). Kemény Zsigmond vezércikkekben
szállt síkra a lengyelek és csehek történelmi jogaiért, Vajda János a csehek polgári erényeire
hívta fel a figyelmet, a Pesti Napló külön rovatot szentelt a bel- és külföldi szláv lapok szemléjének, Reményi Károly cikksorozatban (Prágai levelek) számolt be a cseh gazdasági, politikai
és kulturális élet legújabb jelenségeiről — olyan tájékozódás ez, mely 1867 után sajnálatosan
elsorvadt a magyar sajtóban.
Az eszmei közeledésből mégsem lett közös politikai fellépés. A magyar politika hajthatatlan ragaszkodása az alkotmányos integritáshoz — Magyarország ügyeiben nem hozhat törvényeket egy nem csak magyarországi képviselőkből álló testület — megakadályozta azt, hogy
az együtt élő nemzetek közös törvényhozó testületet hozzanak létre. Szembetűnő a magyar vezetők rövidlátása, ha arra gondolunk, hogy ugyanakkor a közös uralkodó abszolutisztikus
felségjogai közül számos fennmaradt, s 1867 után kicsúszott a parlamenti ellenőrzés alól.
A csehek számára ugyan a deáki politizálás minta maradt mind a közjogi érvelés megalapozottsága, tisztasága és hatékonysága, mind a Magyarország alkotmányos jogaiba vetett hiten alapuló, imponálóan nyugodt kitartás miatt. 1863-as kivonulásuk a birodalmi tanácsból
éppen a magyar mintát kivánta követni, de éppen 1863 után kezd hűvösebbé válni a légkör.
A nézeteltéréseket nemzetközi események pattintották ki: a lengyel felkelés s a bonyodalmak
körülötte. Palackyék óvatosan ugyan, de az oroszok felé mutattak szimpátiát — tekintettel
mind az orosz, mind az osztrák kormányra —, a magyarok rokonszenve azonban egy pillanatig sem lehetett kétséges. Az ügy Csehországon belül is törést idézett elő: a cseh nemzeti mozgalom demokrata szárnya ekkor válik el a konzervatívok felé hajlótól, s magát ifjúcsehnek
38

kezdi nevezni a Palacky—Rieger-féle ócsehekkel szemben. Az ifjúcsehek nyíltan lengyelbarátok voltak, s éppen ezért reménykedtek abban, hogy ők még tárgyalóképesek lehetnek Magyarországon .
Amikor 1865-ben megbukik Schmerling, s Belcredi személyében ismét egy konzervatív
arisztokrata kerül a kormány élére, az ifjúcsehek megpróbálkoztak közvetlen kapcsolatba lépni
magyar politikusokkal. Skrejsovsky, a legtekintélyesebb cseh lap, a Národní Listy főszerkesztője 1865 őszén Zágrábba és Pestre látogatott. Közvetíteni.próbált a horvát ellenzék és a magyarok között; Deáknál, Keménynél és Jókainál próbálta meg népszerűsíteni a közös fellépés
eszméjét — hiába.
A magyar liberálisok ekkor már döntöttek: Deák 1865. évi húsvéti cikke azt mutatta,
hogy a magyarok hajlandók egyezkedni az udvarral. Miután pedig az osztrák—német liberálisok — látva Schmefling kudarcát a németországi és a birodalmi politika területén egyaránt —
lemondtak nagyosztrák ábrándjaikról (az egész birodalom fölötti hegemóniaigényről), s felhagytak a központosító politika támogatásával, nem volt akadálya annak, hogy a két legerősebb monarchiabeli nemzet vezető liberális politikusai szót értsenek egymással, s kirajzolódjanak egy osztrák—német—magyar együttműködés körvonalai.
Palacky szintén 1865 tavaszán, április—májusban írta cikksorozatát, mely könyv alakban „Az osztrák állameszme" címet kapta. Itt hívta fel a csehek tekintélyes vezetője (ekkor
már a „haza atyjának" nevezik) a dualista elképzelések veszélyességére a figyelmet. Ausztriának — a magyar liberálisokhoz hasonlóan — ő is Németország és Oroszország közötti védő
funkciót tulajdonít, de azt szerinte a megkettőzött centralizmussal — mely népeinek többségét
elnyomja — nem tudja ellátni. Pedig Ausztria létjogosultságának alapját népeinek védelme
képezi. A logikus következtetést — ha nem tölti be funkcióját, Ausztria létjogosultsága megszűnik — Palacky óvakodik ugyan kimondani, de azt olvasói levonhatták. Annyit azért leszögez: a dualizmus proklamálásának napja a pánszlávizmus születésnapja lesz.
Keserű jóslata — mint annyi más keresű jóslat, mely kiegyezésügyben ez idő tájt született
— később valóban beteljesedett: a szláv népek elfordultak az érdekeiket nem védő Ausztriától. 1867-ben a magyar liberális politikusok úgy érezték, hogy sikert arattak: ők találták meg
legkönnyebben Bécshez az utat, ők tudtak a legügyesebben alkudozni az eddig egyeduralkodó
hatalommal. Bekövetkezett 1867-ben az, ami azelőtt s azután is oly sokszor bekövetkezett a
Duna-táji népek történelmében: versenyt futottak a mindannyiukat elnyomó hatalom kegyeiért, s később vélt nyereségükhöz görcsösen ragaszkodva váltak igazi vesztesekké — gondoljunk csak 1848/49, 1918/20, majd 1938/41 riasztó példáira!
Rövid időre, 1860—63 között villant fel az az út, mely igazi kitöréshez vezethetett volna
az ördögi körből: a közös elnyomóhoz való igazodás helyett egymással összefogva, egymás érdekeit tiszteletben tartva kivívni a szabadságot és boldogságot e sokat szenvedett táj valamennyi népének.

39

SZARKA LÁSZLÓ

Kákánia prágai tükörben
JEGYZETEK NAPJAINK CSEH MONARCHIA-KÉPÉRŐL
Amikor 1914—1915 telén a galíciai frontról megérkeztek a cseh alakulatok átállásáról
szóló első hírek, a bécsi és pesti sajtó hangos csehellenes kampányba kezdett. Amikor pedig
Przemysl eleste után nem sokkal a prágai 28. ezred a Hej, Slované! kezdetű szláv himnuszt
énekelve, zárt alakulatban megadta magát az oroszoknak, és ezzel súlyos veszteségeket okozott az oldalán harcoló magyar egységeknek, a kampány hisztérikus hangulatba csapott át.
Azon kevesek közül, akik magyar részről szembe mertek szállni ezzel a hadjárattal, Jászi Oszkár kiállása volt a legmeggyőzőbb. A Huszadik Század hasábjain a „csehellenes kórushoz
csatlakozás" helyett a monarchia nemzeteinek összefogását, a cseh—magyar együttműködés
lehetőségeit és kölcsönös előnyeit vizsgálta és propagálta — a háború kellős közepén. Igaz,
maguk a cseh politikusok Jászi baráti közeledésének, demokratikus nemzetiségpolitikai megnyilatkozásainak őszinteségét mindvégig kétségbe vonták, és a prágai lapok, illetve Masarykék párizsi kiadványai ennek megfelelően mindent elkövettek azért, hogy Jászi „békülékeny
frázisok mögött megbújó nacionalizmusát" leleplezzék.
Mindazonáltal Jászi különvéleménye jól jelzi, hogy még a cseh átállások és a Kramár-per
nyomán támadt csehellenes hangulatban is a monarchia korszerűsítését szorgalmazó politikusok szükségesnek érezték a cseh nemzeti mozgalom pártfogását, támogatását. Azét a mozgalomét, amely a magyarhoz hasonlóan jó ideig a monarchiában látta egyedül biztosíthatónak a
cseh polgári nemzet zavartalan fejlődését, de számtalan kísérlet, kompromisszum ellenére sem
tudott az 1867-eshez hasonló kiegyezésre jutni. Tegyük rögtön hozzá: nem utolsósorban éppen a dualista rendszert féltő magyar politika — idősebb Andrássy Gyula által irányított — ellenállása miatt.
A közép- és kelet-európai kis államok lassan hetedfél évtizedre visszatekintő történelme,
méginkább mindennapjainak legjelenkoribb igénye: az illúziókkal való leszámolás, elképzeléseink realitásokkal való kényszerű, de — senki sem tagadhatja — fölöttébb üdvös szembesítése
sűrűn kínál alkalmat a történelmi párhuzamok, oknyomozások, visszakeresések tanulságos
időtöltésére. A gazdasági integráció, a nemzeti-nemzetiségi kérdés, az állam szerepének problémái pedig mind olyan témák, amelyeknél nem árt, ha megvizsgáljuk az 1918. évi megoldás
szükségességének, előnyeinek és hátrányainak kérdéseit. Persze ezek a kérdéseink legtöbbször
megmaradnak a magyar tapasztalatok és tanulságok határán belül. Történetírásunk is csupán
az elmúlt évtized során tette meg első eredményes kísérleteit a monarchiaképünk máig kísértő
hungarocentrikusságának felszámolására. Pedig — akárcsak pusztán a fentiek miatt — tanulságos foglalatosság szomszédaink, köztük is főként a csehek monarchiaképének elemzése,
hisz — az osztrákokkal és velünk ellentétben — óhatatlanul más szempontok érvényesülnek
kialakításában. Az alábbiakban egy-egy színházi, film- és könyvélmény alapján próbáljuk felmérni, miként él tovább a prágai színházban és egy most elkészült cseh filmen Svejk öröksége;
milyen tükröt tart a boldog békeévek és — a bomlás művét apokaliptikus körülmények közt
bevégző — világháború Kákániája elé a hetvenes évek cseh történeti regényének reprezentatív
darabja. Végül megkíséreljük felmérni, milyen képet rekonstruál az újabb cseh történetírás
Ferenc József kettős birodalmáról, a k. und k. idők Csehországáról.

40

JÁRA CIMRMAN — A BÉKEÉVEK „DERÉK KATONÁJA"
Túl Vysehrady Moldva fölé hajló komor magaslatán, Prága Braník nevű peremkerületében, kertváros és lakótelep határán szűkös, kopottas művelődési ház ad otthont a Jára Cimrman Színház előadásainak. A színház névadójának életével, annak jelentősebb eseményeivel
foglalkozó előadások a pesti Mikroszkóp Színpadéhoz hasonló népszerűségnek örvendenek.
Szünet után az egyfelvonásos darabról a színészek „élénk vitára" invitálják a nézőket, és ennek a kétségkívül színpadi műfajnak „legjobb", ötvenes évekre emlékeztető — de nekünk,
akkor születetteknek is ijesztően ismerős hagyományait keltik életre.
Ki volt Jára Cimrman? „Bécsben született 1853 és 1859 között, utoljára a hadba vonuló
katonák látták 1914 nyarán, egy parasztszekéren. Korának egyik legjelentősebb cseh drámaírója, költője, utazója, zeneszerzője, filozófusa, feltalálója és sportolója, akiben azonban
kortársai nem ismerték fel a rendkívüliséget. Az európai közvélemény csak koporsójának és a
benne rejlő hagyatékának feltárása (1966. február 26.) után ismerkedhetett meg Cimrman zsenialitásával. 1967-ben Prágában alakult meg a Jára Cimrman Életének és Műveinek Rehabilitásáért Küzdő Társaság Ladislav Smoljak és Zdenék Svérák írók vezetésével." Az előadások
rendkívül ötletes műsorfüzete, ahonnan a fenti Cimrman-adatok is valók, a legkülönbözőbb
„dokumentumokat" közli Cimrman koráról, életéről. Az Osztrák—Magyar Monarchia mindennapjait megelenevítő, „életrajz" központi rendező elve a kisemberek által ellenállásként
átélt passzivitás, közömbösség, kívülmaradás, ellenérzés. Cimrman „heroikus" Monarchia-ellenes küzdelme során leggyakrabban például az „antihabsburák" megnevezéssel jelölt államellenes viccek, anekdoták terjesztését részesítette előnyben. (A műsorfüzet említett „dokumentumai" közt szerepel a Cimrman-anekdotákat országszerte terjesztő, s ezért börtönbüntetéssel sújtott mozdonyvezetők közel százfős csoportképe.) De Cimrman többi módszere szintén a legalitás határain belül maradt: gyermekcsoportot vezet az utcákon, a gyermekek kezében betűk, amelyek sípjelre'CSEH GYERMEKNEK CSEH ISKOLÁBAN A HELYE felirattá
sorakoznak fel stb. Cimrmant tehát akár a boldog békeévek Svejkjének is tekinthetjük, aki —
Hasek hőséhez hasonlóan — mindvégig megmarad mellékszereplőnek: házitanítóként 1909ben Ferenc Ferdinánd konopistei kastélyában ő szerkeszti a trónörökös trónbeszédét, engedélyt nyerve ezzel „az általunk hőn szeretett cseh nép minden kívánságát teljesíteni akarjuk"
formula alkalmazására. Vagy: Chotek Zsófiának, a főherceg cseh származású feleségének
nem kis megdöbbenésére a trónörökös gyermekeit Cimrman monarchiaellenes, republikánus
szellemben nevelte. És e legabszurdabb ötlet: régi ismerősét, Nyvltet, Ferenc Ferdinánd hasonmását, Cimrman ráveszi, hogy jelenjenek meg együtt az öreg császárnál, és akár erőszak
alkalmazásával is kényszerítsék Ferenc Józsefet a monarchia nevének megváltoztatására,
mégpedig a következőképpen: AUSZTRIA—MAGYARORSZÁG—CSEHORSZÁG.
Az utóbbi két jelenet már annak a filmnek a forgatókönyvéből való, amelyet tavaly forgatott a prágai Barrandov-Stúdió. A Jára Cimrman Színház tizenöt éves működése során bemutatott kilenc darab és az említett film sikere természetesen sok tényező szerencsés találkozásával magyarázható. A kitűnő szerzőpáros és színészgárda mellett a k. und k. témakör bevezetőben már emlegetett időszerűségei is fontos összetevői a Cimrman-darabok népszerűségének.
Az „élénk vita" során a „közönség soraiból százával érkező kérdések" egyike azt tudakolja
például, mit jelentett Cimrman életében az a tény, születésétől eltűnéséig egy és ugyanazon
császár uralkodott. A válaszadó színész összevetette egymással néhány század hatvannyolc évnyi periódusát, összeszámolta az 1918 óta megválasztott csehszlovák köztársasági elnököket,
egy-egy viccel jellemezte az 1938., 1945., 1948., 1968. évi vízválasztókat, és eközben észrevétlenül a folytonosság oly ritkán méltányolt értékeinek hiányáról, az ebből adódó tudatzavarokról beszélt.
Persze a másfél évtizednyi sikerszériában legalább ekkora jelentősége van a kisembermentalitás haseki hagyományokat folytató megjelenítésének. A Cimrman Színház sikerének
alapvetően az a titka, hogy színpadán a történelmi folytonosság kollektív élményanyaga, a
41

profanizáít história kerül színpadra. A néző pedig gyakran azon kapja rajta magát, hogy tiltott gyümölcsnek minősülő privát történelmi élményei a szeme előtt kerek egésszé, tanulságos,
szókimondó játékká szerveződnek.
A hetvenes évek cseh történelmi regényének legnagyobb szabású és legsikerültebb monarchiaregénye Milos V. Kratochvíl kétrészes munkája: az Európa keringőzött (magyarul is megjelent 1977-ben, a pozsonyi Rácz Olivér fordításában), és az első részt három évvel később,
1977-ben követő világháborús regény, az Európa a lövészárkokban. A Simonffy Kompországához vagy méginkább Száraz György „A tábornok"-ához hasonló dokumentumregény
Ferenc József, II. Vilmos, II. Miklós császári levélváltásából, jegyzékek margójára felfirkantott megjegyzéseiből, udvarhölgyek naplójából éppúgy közöl szövegrészeket, mint korabeli
cseh, német lapokból, fővezéri hadparancsokból. Az uralkodók, udvari tanácsosok következetesen dokumentált világa mellett egy másikat is megismerhetünk. Jozef Kavan, cseh udvari
levéltáros, Komarek cseh főhadnagy, Bedenkovics gárdista, Zlotkin, orosz tüzér és sok más
mellékszereplő életének eseményei nyomán kibontakozik és az uralkodók világának okadatolt
embertelenségét ellenpontozza egy másik történelem. A két sík magában rejti ugyan a feketefehér ellentétekben ábrázolt történelem veszélyét, de Kratochvü fiktív szövegei ellensúlyozni
tudják a leegyszerűsítő szembeállítás fel-felbukkanó nyomait.
A két regényben kevés szó esik a monarchia és a csehek viszonyáról. Kavan és főnöke beszélgetései azt sugallják, hogy Hartenberg tanácsos rokonszenvvel figyeli cseh beosztottjának
nemzeti érzelmeit, de a monarchia megmerevedett nemzeti berendezését a megváltoztathatatlanságot valló uralkodói krédó alapjának tartván, bármiféle változást csak az összeomlás árán
tart elképzelhetőnek. A szarajevói merényletet követő izgalmakkal és találgatásokkal teli júliusi válság napjaiban a mindenről jól értesült Hartenberg a sorsdöntő minisztertanácsi döntés
után Kavan előtt már a monarchia gyászos végéről és a területén osztozó nemzetek közelgő
szabadságáról beszél. (Az ilyen, eléggé elképzelhetetlen párbeszédek láttán nem is nagyon sajnáljuk, hogy Kratochvíl a továbbiakban is kevés figyelmet szentel ennek a kérdésnek.)
Az 1916. évi eseményeket megörökítő második regényben a cseh kérdés még ilyen szerény
mértékben sem kap helyet. A főszereplő: a háborús iszonyat, a halál, a félelem és a túlélés vágya. A hetven év múltán is szívszorító katonalevelek, a tábornokok mellbevágó szadizmusának termékei, a háborús szállóigék — Majd én megtanítom embereimet, miként kell meghalniuk ! — élet és halál másodpercnyi közelbe kerülésétől vallanak. A milliók halálát hozó gyászos év krónikáját Kratochvíl két haláleset leírásával zárja: a császár és egy névtelen közkatona halálával.
A Cimrman-ciklus és Milos Kratochvíl regényei alapján két megállapításra vállalkozhatunk. Kákánia cseh irodalmi utóéletében a történelmi alulnézet, a privát történelem, a kisember perspektívája dominál. Bár a kiszolgáltatottságnak és a lélek megannyi megfejthetetlen
rejtélyének misztikumáig mélyülő látásmód hiányzik — itt jegyezhetjük meg, hogy 1970 óta
Kafka egyetlen regénye vagy novellája sem jelent meg csehül —, az állam és ember viszonya
így is gondolatilag termékeny témája a cseh Monarchia-irodalomnak. A rendeletekben, háborúban tobzódó k. und k. hatalommal szemben a személyi vagy akár a nemzeti függetlenséget
garantáló ellenvélemény, ellentmondás, ellenállás magatartását emeli a művek központi értékévé.

A HABSBURGOK CSEH SZEMMEL
1982. karácsonya előtt jelent meg és pár nap alatt elfogyott Jan Galandauer és Miroslav
Honzik „A Habsburg-trón sorsa" című közös munkája. A szerzők érdeklődésének központjában a Habsburgoknak a cseh és a közép-európai történelem alakulását befolyásoló szerepe
áll. Mária Terézia, II. József, I. Ferenc, Ferenc József, Ferenc Ferdinánd, IV. Károly és Habsburg Ottó korának, elképzeléseinek, uralkodói stílusának, magánéletének bemutatásával
42

azonban mindenekelőtt arányos képet próbáltak rajzolni a legjelentősebb Habsburgokról.
Rögtön az előszóban tisztáznak két szemléleti kérdést: a munka elkészítésére nem holmi
fekete-sárga nosztalgiák, hanem épp ellenkezőleg, „a Habsburg-legenda még mindig létező reakciós szerepének" bemutatása ösztönözte a szerzőket. Ugyanakkor elutasítják azokat a nézeteket, amelyek a monarchia fennállását még ma is a cseh nemzet történelmi katasztrófa-sorozatának tartják, és elfeledkeznek a cseh polgári nemzet 18—19. századi kialakulásának, gazdasági fejlődésének látványos és egyedül az osztrákokéval összehasonlítható eredményeiről.
A két elhatárolás közül talán csak az első éles hangsúlyai a feltűnőek, a másik viszont a
tárgyalás kiegyensúlyozottságát ígéri. Mint az már a fentiekből is kiderült, a monarchiával
szemben mindmáig meglevő cseh fenntartások közös eredője a cseh nemzet államjogi törekvéseinek eredménytelensége, illetve tudatos visszaszorítása, megbuktatása. Galandauerék ebben
a kérdésben Frantisek Palackynak, a cseh történetírás atyamesterének osztrák államideájára
hivatkoznak: a térség összes kis nemzetének érdekeit képviselő és oltalmazó monarchia —
ahogy azt Palacky 1848. évi föderációs elképzelésében megfogalmazta — nem valósult meg.
(Nem megy talán szentségtörés számba, ha a magunk részéről hozzátesszük, legfőképp azért,
mert megvalósíthatatlan volt.) És mert a Palacky és mások által is megfogalmazott nemzeti
föderatív átalakulás nem valósult meg s mert a monarchia a török veszély elmúltával korábbi
történelmi szerepét elvesztette, az újat — a térség nemzetei fejlődésének felkarolását — nem
tudta, nem akarta felvállalni, kérdésessé vált küldetése, létjogosultsága.
Az uralkodói portrék mindegyikében utalnak a szerzők arra, miként járult hozzá minden
Habsburg a birodalom bukásához.- Mária Terézia és II. József egyaránt a magyarországi viszonyoknak a birodalom többi részétől eltérő kezelésével, azaz a dualizmus későbbi alapjainak — központosító törekvéseik, hivatalnokstílusuk révén pedig az abszolutizmus — előkészítésével.
A könyv két legérdekesebb és legszínvonalasabb fejezete Ferenc Józseffel és Ferenc Ferdinánddal foglalkozik. „Mindig balszerencsés voltam" — ez az élete vége felé a császár által
gyakran hangoztatott mondat a címe a Ferenc József-portrénak. A szerzők pedig érzékletesen
bizonyítják, szó sem volt balszerencséről, sokkal inkább az új jelenségek, tendenciák elismerésének képtelenségéről. Szerintük Ferenc József „a történelem ágense volt, nem pedig alkotója". Az élete végén „két lábon járó ideaként tisztelt" császár — neveltetése, képességei, tehetsége révén — a kimagasló munkabírású főhivatalnok adottságaival rendelkezett, de semmi
többel! Trónra kerülésének körülményei, rosszul időzített és irányított háborúskodásai, bizonytalan küldiplomáciája együttesen azt okozták, hogy igyekezett elkerülni minden váratlan
eseményt, és az ezektől való félelem jelentette engedmények formájában jelentkező nagyobb
elhatározásainak indítékát: „Rettegett saját nemzeteitől, főképpen a magyaroktól, és ez a félelem a béke gyors megkötésére ösztönözte" (tudniillik a poroszok ellen vívott 1866. évi háborúban).
A szerzők többször is idézik Ferenc József 1914 augusztusából való — szállóigévé vált —
mondását: „Ha már meg kell szűnnie a monarchiának, akkor történjék az tisztességgel!"
A tisztes bukás tragikus vétségének valós okai közül a könyv a birodalom korszerűsítésének
elmaradását tekinti a legsúlyosabbnak. Amit a császár annak szánt, a kényszerhelyzetben elhatározott dualizmus, csak a már meglevő viszályok intézményesülését eredményezte. A kiváltképp a cseh politikusokat elkeserítő dualizmus, „a monarchia rákfenéje", persze az adott
erőviszonyok közt lehetővé tette, hogy a lehető legkisebb engedmények árán az uralkodói jogkör érintetlen maradhatott: „Ismét beigazolódott a Habsburg-ház közmondásos hálája.
1848—1849 felségáruló rebellisei jogot kaptak, hogy »a császárhoz örökké hűséges« horvátok,
románok, szlovákok és németek felett uralkodhassanak."
A dualizmus egyöntetűen negatív cseh értékelése alapjában abból adódik, hogy a cseh
történészek sokadrangú kérdésként kezelik a mindenkori állami politika legevidensebb kiindulópontját : az állam egységének védelmét. Vagyis esetünkben azt, hogy a Monarchia területének és a dinasztia hatalmának integritása mindvégig a legfőbb elvnek számított. Ezt az elvet
43

pedig az esedékessé vált átrendezés lehetséges módozatai közül 1867-ben a kiegyezés veszélyeztette legkevésbé, épp ellenkezőleg alighanem egyedül a dualizmus révén lehetett újabb fél évszázadra átmenteni.
Az elégedetlenség, tiltakozás előbb passzív rezisztenciával tüntetett, majd apró engedményekkel próbált kijutni a tétlenség zsákutcájából. A századvég nyelvrendeleteket kicsikaró,
egyetemalapító, miniszteri tárcákat szerző cseh aktivitása egyre kevésbé méltányolta a csak
borravalóval fizető osztrák politikát. A nemzetiségi küzdelmek a századforduló táján elárasztották a sajtót, a parlamentet, a választási gyűléseket. Ekkor született meg az agg császár utolsó, nagyobb horderejű, és az udvar törekvései szempontjából is szerencsésnek mondható engedménye — az általános választójog Lajtán túli bevezetésének engedélyezése. Galandauer
szerint az újjáalakult osztrák birodalmi gyűlés ezt követően — egymást érő szláv és német
obstrukcióival — még a koalíciós idők magyar parlamentjén is túltett. A császár pedig közös
minisztertanács^ segítségével szinte zavartalanul irányíthatta a Monarchia hajóját a biztos
pusztulás felé: Mi hát a summája a teljes egészében negatív portrénak ? A naphosszat ügyintéző
császár a szerzők szerint maga volt az anakronizmus: „Balszerencséjét a személyiségének
struktúrájába kódolt rossz döntések jelentették." Ezzel kapcsolatos kételyeink elsősorban arra
vonatkoznak, vajon találhatott volna-e más megoldást és módszert a viribus unitis jegyében
uralkodó császár például a nemzetiségi kérdés kezelésében, mint „az egyforma elégedetlenség
jól szabályozott kereteinek fenntartását" — ahogy azt egyik miniszterelnöke megfogalmazta.
Ha lehet, az aggastyán kort megért császárénál is érdekesebb a trónörökösről rajzolt
portré. Galandauer és Honzik szerint Ferenc Ferdinánd sokak által és sokszor elemzett reformterveiben kétségtelenül sok a helyes felismerés: a dualizmus, elsősorban a magyarok egyre
nehezebben ellensúlyozható ereje, és a magyarok által elnyomott nemzetek, nemzetiségek
közt felerősödött széthúzó erők alapjaiban veszélyeztették a birodalomnak — a trónörökös
által olyannyira áhított — egységét. Innen származik a politikájában mindvégig érvényesülő
motívum: heves magyarellenessége. A szerzők idézik az 1895. évi magyar sajtóban megjelent,
a személyét támadó cikkek miatt a császárhoz forduló Ferenc Ferdinánd levelét: „Tudom,
hogy nem vagyok Magyarországon népszerű, és bizonyos mértékben büszke is vagyok erre,
mert nem tartok igényt az ilyen nemzet tiszteletére." Elsősorban persze azért gyűlölte ennyire
a magyarokat a trónörökös — jegyzik meg a szerzők —, mert őket tartotta politikailag a legerősebbeknek, ugyanakkor „lényegében minden más nemzetet is megvetett". Erre vall a trialista, föderatív elképzelésekkel való taktikázása, melynek célját jól megvilágítja II. Vilmoshoz
írt levelének a könyvben is idézett cinikus hasonlata: amint az erős beton gyártása közben a
nagyobb köveket össze kell zúzni, hogy a cement homogén masszává jobban összefogja azokat, s ily módon széttörhetetlen monolit darabbá válik, akképpen kell a föderatív állam részeinek egyformává és egyenértékűvé lenniük, hogy egységük felbonthatatlan legyen. Az persze
egy percig sem lehet kétséges, kit és mit tekintett a trónörökös elképzelései és betontervei útjában álló legnagyobb kőnek. Abban viszont kételkednünk illik, hogy — akárcsak a javarészt a
magyar motívumra épített trónörökösportré zárópoénja kedvéért is — érdemes volt-e felmelegíteni a szarajevói merénylet hátterét elemezve a magyar rendőri, biztonsági szervek bizonyíthatatlan felelőtlenségének kérdését.
A IV. Károlyról szóló fejezet ritka Habsburg-„erényt", az erélytelenséget állítja a tárgyalás középpontjába. Habozásával, felemás intézkedéseivel Károly mind a különbéke, mind pedig a nagyvonalú átalakító programmal megmenthető belső béke lehetőségét elszalasztotta.
A restaurációs kísérletek pedig — az előbbinek mintegy folytatásaként — alig jelentenek több
izgalmat, mint a rossz detektívregény. Aztán a magyar olvasó mégis felkapja a fejét és nem
akar hinni a szemének: a Budapest felé tartó Károly hívei és Horthy alakulatai által megvívott
budaörsi csatát a szerzők a cseh Moháccsal — Fehérheggyel állítják párhuzamba. Akkor a választott cseh király veszítette el fejét egy nem túl nagy jelentőségű csata közben, és engedte át a
csatateret — egyszersmind a cseh történelem három évszázadát — a Habsburgoknak. Budaörsnél pedig az utolsó Habsburg idegei mondták fel a szolgálatot és emiatt rendelt el Galan44

dauerék szerint korai visszavonulást IV. Károly. A Ferenc József által óhajtott tisztes bukás
tehát nem éppen méltóságteljes záróakkordokkal ért véget. A Habsburg-ház történelmének
zárófejezeteit író Habsburg Ottó szereplését a könyv utolsó fejezete ennek megfelelően erőteljes kritikával taglalja.
Galandauerék Habsburg-könyve a maga kiegyensúlyozott portréival elsősorban a dinasztia nagyformátumú reformokra képtelen,merev hatalomféltését dokumentálja meggyőzően.
Minthogy az uralkodók személyére koncentrált tárgyalás során nem feltétlenül kellett kitérni
azokra a kísérletekre, amelyek legtöbbször az udvar ellenében, de a monarchia érdekében, a
területén élő nemzetek konstruktív egységének kialakítását, jövőjét szolgálták, illetve kívánták előmozdítani, ezek elemzésének elmaradását csak a témát tárgyaló más cseh munkák ismeretében tekinthetjük ez esetben is jellemzőnek. Jellemzőnek elsősorban olyan értelemben,
hogy a cseh politikai pártok mindegyikében, szinte az utolsó hónapokig jelenlevő föderatív
megoldás eszméje, Csehszlovákia létrejötte után végérvényesen, a cseh történetírás értékrendjét máig befolyásoló módon — kompromittálódott. A dinasztia nélküli közép-európai föderációs tervek — vágyálmok? — megvalósíthatatlanságáról majdan megírandó összefoglalásnak
a dolga lesz, hogy tisztázza azokat az összefüggéseket, amelyek a térség nemzeteinek elhatárolódása, egymásrautaltsága és együttműködési készsége közül az első tendenciát a másik kettő
rovására a döntés pillanatában olyannyira felerősítették, hogy abban a többség az egyedül üdvözítő megoldást vélte felfedezni.

A L F O N S M U C H A RAJZA

45

VIGH KÁROLY

Masaryk és a magyarok
Hajlamosak voltunk és még — részben — vagyunk a történelmi Magyarország felbomlásának okait szinte csupán a magyar és osztrák történészek művei, valamint a korszak vezető
államférfiainak memoárjai alapján megítélni. Neves történészeink egy része azonban már a
hetvenes évek óta túltekint ezen a szűk szemhatáron és az Osztrák—Magyar Monarchiával
foglalkozó könyvtárnyi szakirodalmat felhasználva, nem Budapest-, vagy Bécs-centrikusan
fejti ki álláspontját a Habsburg-birodalom bukásáról. Sajnos, még ezek a szerzők sem fordítanak kellő figyelmet a cseh országrészekre, a Palacky és Havlicek utáni cseh politikai és szellemi élet monarchiabeli összefüggéseire, beleértve a cseh—magyar kapcsolatokat. Holott Prága felől nézve a monarchiát, nyilvánvalóan új aspektusok tárulhatnának fel a szemlélő előtt.
Még az olyan jelentős cseh személyiség, mint Tomás Masaryk neve is alig vetődik fel a
monarchiáról szóló magyar művekben, holott nemcsak tudományos tevékenysége imponáló
ebben a korszakban, hanem politikai, közéleti fellépésének is nagy visszhangja támadt a Lajtán túl. Hazai történetírásunkban kivételt képez Kovács Endre munkássága, aki történelmi
arcképei között Masarykról is megrajzolja a maga portréját. Éppen az ő életrajza adott ösztönzést e tanulmány megírásához, mert Masaryk magyar kapcsolatairól, a magyar történelemről és a magyarokról vallott nézeteiről sajnálatos módon nem esik szó Kovács Endre egyébként kitűnő arckép vázlatában.
A nagy magyar történelmi szintézis hetedik kötetében már felbukkan Masaryk neve, de
csupán az európai radikalizmus századfordulós jelentkezésével összefüggésben történik említés ideológiai munkásságáról. Egyébként T. G. Masaryk „besorolását" a polgári radikálisok
közé, rokonítva őt a magyar polgári radikálisokkal — vitathatónak érzem. Sokkal összetettebb egyéniség annál, semmint, hogy egyetlen társadalmi, illetve ideológiai „skatulyába" lehetne őt beszorítani. Ezt — úgy látszik — a tanulmányíró is érzi, mert már a következő oldalon arra hivatkozik, hogy Masaryk szigorúan polgári liberálisnak tekintette magát.
Ki volt valójában Tomás Garrigue Masaryk, polgári radikális, vagy liberális gondolkodó? Milyen helyet foglal el a 19. századvég gondolkodói és a 20. század első harmadának államférfiai között? Milyen utat járt be szülőfalujától, Hodonintól a Hradzsinig, az egykori
prágai királyi palotáig? És amire legfőképpen válaszolni szeretnék: mit mondhatunk magyarságszemléletéről és a magyarokhoz fűződő kapcsolatairól?
*

A dél-morvaországi Hodonin volt a szülőföldje, közel a magyar és az osztrák határhoz, a
cseh és a szlovák etnikum határvidékén, ahol 1850. március 7-én látta meg a napvilágot. Masaryk indulása a közép-európai kis népek etnikai érintkezési pontjainál — meghatározó jellegű
volt egész életére. Maga Masaryk így vall származásáról: „Apám magyar állampolgár volt,
köpcsényi születésű (község Pozsonytól délre, V. K.) és így én is magyar állampolgárnak születtem. Ugyan Hodoninban, Morvaország legdélibb részén jöttem a világra, de ez közel van a
magyar határhoz. Szüleim nem beszéltek magyarul, de én gyakran pihentem a Balaton tavánál, sok kellemes órát töltöttem ott, többször átutaztam Magyarországon és a szlovák nép érdekében figyelemmel kísértem Magyarország kultúráját, politikáját, és jól beszéltem magyarul." (T. G. Masaryk: A nemzetiségi kérdés. Bratislava, 1935, 194.1.)
Magyarországi, köpcsényi származása miatt nem egy munkájában szlováknak vallja magát. Nevezetes művében: A világforradalomban is szlovák érzelmeit hangsúlyozza. (287. 1.)
A cseh és a szlovák etnikum közt a morva—szlovák határvidéken Masaryk több egyező nyelvi
46

és egyéb jelenséggel találkozott, és ezek a tényezők döntően meghatározták a későbbi államférfi és köztársasági elnök véleményét a csehszlovakizmusról. Mint ismeretes: Masaryk is az
egységes csehszlovák nemzet álláspontját vallotta, és eme illúziójának alapját az képezte,
hogy csupán nyelvjárásbeli különbséget látott a cseh és a szlovák nyelv között.
Masaryk apja egy dél-morvaországi császári uradalom kocsisa, anyja ugyanott uraknál
szakácsnőként szolgál. Habár apja a kis Tamást kovácsinasnak adta, egy véletlen folytán —
egykori tanítója segítségével — mégis folytathatta tanulmányait. Másodszor is a kegyeibe fogadta a sors, amikor cseh nemzeti érzése miatt eltanácsolták őt a brünni német gimnáziumból.
Ekkor is akadt befolyásos pártfogója — egyik tanítványának rendőrtanácsos apja — aki őt
Bécsbe vitte, ahol azután 1872-ben leérettségizett. Kuriózumként érdemes megemlíteni, hogy
földrajzból Magyarország nemzetiségi és vallási statisztikájából kellett felelnie...
A sokoldalúan tehetséges fiatalember a németen kívül megtanult franciául, angolul, oroszul és lengyelül, nagyszerűen rajzolt, és a zenében is képezte magát. Különösen irodalmi műveltsége imponáló, de figyelemmel kíséri Viktor Adlerék mozgalmát és alaposan tanulmányozza Marx főművét, Á tőkét. A filozófia doktora (Plátónról írt műve alapján) magántanári
habilitációját is Bécsben nyeri el, majd Lipcsében tölt egy esztendőt. Itt ismerkedik meg egy
Amerikába kivándorolt régi hugenotta család lányával, Charlotte Garrigue-val, aki Európába
látogatva, Weimarban még Lisztet hallhatta zongorázni, Masaryk — házasságuk után, 1878ban felesége családi nevét is felvéve — 45 évig élt boldogan az amerikai nővel, akiből rövidesen egy felvilágosult cseh asszony lett, és 1905-ben belépett a szociáldemokrata pártba, tevékeny részt vállalva a nőmozgalom teendőiből. Gyermekeik közül a legismertebb: János, a második világháború után a prágai fordulat évéig Csehszlovákia külügyminisztere volt.
A tudós Masaryk 1882-ben elfogadta a prágai cseh egyetem meghívását, hogy elfoglalja
annak filozófiai tanszékét. Bírálva korának irracionalizmusát (filozófiai alaptétele: Jézus és
nem Cézár), a cseh filozófiai és politikai gondolkodás nagyjai: Komensky, Palacky és Havlicek felé fordult. Majd a realizmus jegyében és a pozitivizmus eredményeképpen nemzedéktársaival (Goll, Gebauer, Hostinsky) együtt részt vett abban az eszmei harcban, amely egy romantikus legenda megcáfolását célozta. Masarykék tudományos alapossággal leleplezték az
1820 táján hamisított és a későbbi évtizedekben szinte nemzeti közgondolkodást kialakító
ócseh epikai énekek: a Dvür Králove-i és a Zelená Hora-i kéziratok hamis voltát. Ez a leleplezés 1886-ban Masarykék ellen hangolta a cseh nacionalista közvéleményt. Mindezzel nem törődve, Masaryk, Kramár, Kaizl és mások arra törekedtek, hogy nemzetüket korszerű európai
színvonalra emeljék. Masarykról nem alaptalanul hangoztatta egy kortársi visszaemlékezés,
hogy „európai kutató, cseh nemzetébresztő". A fenti nagy hármas 1891-ben bejutott a bécsi
birodalmi tanácsba. Ekkor ugyan még a német kultúrához kapcsolódó kötelékei, feltétlen monarchiahűsége, Palacky történetfilozófiájának megvallása („Ha Ausztria nem volna, ki kellene
találni") mérsékelték Masaryk politikai magatartását, de felszólalásai a delegációkban különösen a szerb-horvát kérdésben figyelmet keltettek a személye iránt. Ennek köszönhető, hogy
amikor beutazza Boszniát és Hercegovinát, Kállay Béni kémjei figyelik egész útján.
A cseh belpolitikában tapasztalható ellentétek miatt 1893-ban kivonul a bécsi birodalmi
tanácsból és figyelmét néhány fontos tanulmány megírására fordítja, megalapítva Drtinával és
Kaizllal a Nase doba (Korunk) című folyóiratot. Művei: A cseh kérdés, a Jan Hus, a Karel
Havlicek-portré valójában egy nagy szellemi híd megépítését szolgálták a huszitizmustól a századfordulóig, mert azt igyekezett bizonyítani, hogy a cseh történelem folyamatossága a humanitásban jelölhető meg, és a cseh nép a humanitás népe. Ő maga pedig ennek a humanista
örökségnek a szerves folytatásán munkálkodik nemzete és Európa üdvére. Ez a masaryki koncepció természetesen ugyanúgy elfogadhatatlan és egyoldalúságot tükröz, mint nálunk annak
az eszmeiségnek a meghirdetése — még a későbbiek során is — hogy a magyar történelem a
független államiság megvédéséért és újravívásáért folytatott szakadatlan harcból áll.
Masaryk — ami a szocializmust illeti — valójában a Webb házaspár és Shaw szocialista
nézeteihez állt közel. Ezért leginkább a fabiánusokhoz sorolható. A kilencvenes években tagja
47

is lett a fabianusok bécsi csoportjának. Ugyanakkor eredetiben, németül olvasta és tanulmányozta Marx és Engels műveit. A marxizmust leegyszerűsítve értelmezte, nem ismerte fel a dialektika jelentőségét, és habár elfogadta az osztályharc elméletét, a történelem kialakításában
más tényezőknek is szerepet juttatott. Arra figyelmeztetett, hogy a két alapvető osztály: a
burzsoázia és a proletariátus között levő középosztály nem proletarizálódik el marxi értelemben, és szerepe sokkal jelentősebb — mindkét osztály szempontjából — mint azt Marx és Engels feltételezték. Mindent összevéve azonban Masaryk megtanulta a marxizmus klasszikusaitól, hogy — mint 1899-ben írta — „a szociális kérdés nyugtalanságot és elkeseredést, s vágyakozást jelent ezrek és milliók részéről".
*

Masaryk híre eljutott Budapestre is, ahol a magyar progresszió felfigyelt tevékenységére.
„Poligámia és monogámia" című tanulmányát a „Nő és a Társadalom" nevű budapesti folyóirat 1908. évi júliusi és szeptemberi számai jelentették meg. Különösen nagy tekintélyt szerzett
a magyar fővárosban a polgári értelmiség köreiben antialkoholista tevékenységével és az e téren folytatott tudományos, felvilágosító munkásságával. „Ethika és alkoholizmus" című tanulmányát Korányi Emil fordította magyarra. Az egy ív terjedelmű brosúrát Budapesten
1910-ben az Alkoholellenes Egyesületek Országos Ligájának kiadványai sorozatban jelentették meg. Felismerve az alkoholizmus általános társadalmi veszélyességét, Masaryk hangsúlyozta : „Az alkoholizmus a társadalmi és politikai egyenlőség és szabadság ellensége, az alkoholizmus a demokráciával is ellentétes..., mert az egyik oldalon megvalósul a társadalmi és
politikai megkötöttség és rabszolgaság, a másikon a mindeneket leigázni vágyó kizsákmányolás."
Masaryk magyar kiadványai jó ajánlólevelet jelentettek a cseh tudósnak egy budapesti
útra. A Társadalomtudományi Társaság meghívására 1910-ben érkezett Budapestre, hogy itt a
Reform Klub vacsoráján közvetlen eszmecserét folytathasson a magyar radikális értelmiség
egy csoportjával. Nem a politikust, az osztrák birodalmi tanács tagját hívták meg, hanem azt
a tudóst, aki közreműködött a Dvűr králove-i és a Zelená hora-i kéziratok leleplezésében, kiállt a tudományos kutatás szabadsága mellett és a nacionalista-antiszemita ár ellen úszva bátran vállalta a „zsidóbérenc"-ség vádját a polnai vérvádügy revíziója érdekében írt röpiratával.
A fiatal magyar radikálisok azt a prágai egyetemi tanárt köszöntötték, akinek filozófiai és
szociológiai munkássága kiváltotta a magyar progresszív értelmiség tiszteletét és elismerését.
Vámbéry Rusztem visszaemlékezve Masaryk budapesti látogatására, egyik tanulmányában Masarykot a magyar Pulszky Ágostonhoz hasonlítja, aki hazánkban úgyszintén Hume,
Comte és Spencer filozófiájának az ismertetésével végzett hasznos tevékenységet. Vámbéry
Masaryk szociológiájáról írt tanulmányában összehasonlítja tudományos tevékenységét a századforduló Magyarországának a Társadalomtudományi Társaság körül csoportosuló tagjaival. Véleménye szerint Somló Bódogékat ugyanaz a pozitivizmus és gazdasági materializmus
jellemzett, mint a masaryki gondolatkört. Vámbérytől tudhatjuk meg, hogy Masaryknak a
történelmi materializmusról írt bírálata (Die philosophischen und soziologischen Grundlagen
des Marxismus) hozta közel a magyar polgári radikális fiatalokat a cseh professzorhoz. „Tőle
tanultuk meg — írja Vámbéry — hogyan lehet Marxon át Marx fölé emelkedni. Abban az
örök küzdelemben, amely az anyag és a gondolat között folyik, Masaryk a gondolat mellé
állt... és az egyénnek, mint a gondolat kifejezőjének méltó helyet követel a társadalomban."
Vámbéry bármennyire is túlértékeli — Marx rovására — Masaryk tudományos munkásságának jelentőségét, különösen szociológiai tevékenységét, azért ő is megállapítja, hogy Masaryk a szociológia művelői közt nem szerepel mint „rendszeralapító". Elemzését végül is azzal az érdekes összehasonlítással zárja, hogy miként Mazzini és Kossuth mindketten a nemzeti
eszme európai méretű képviselői — történelmi hivatásuk betetőzését az Egyesült Európai Államokban és a Dunai Konföderációban — tehát nemzetközi (ma így mondhatnánk: szupranacionalista, V. K.) megoldásokban — találták meg. Masaryk is azt vallotta, hogy „az általános
48

föderalizmus az emberiségnek egyetlen értelmes célja." (Vámbéry Rusztem: Masaryk szociológiája. Masaryk G. T. élete, működése és hatása. Bratislava, 1930, 59—64. 1.)
Vámbéryn kívül Jászi, Károlyi és mások is foglalkoztak — igaz csak utalásszerűén — Masaryk és a korabeli magyar progresszió kapcsolataival, sőt Lukács György is figyelmet szentelt
a személyének. Ezekben az utalásokban a cseh és a magyar társadalom közötti összehasonlítás
alapján azt a végkövetkeztetést olvashatjuk, hogy Masarykék mögött ott állt az erős gazdasági
és politikai pozíciókban levő cseh polgárság, valamint polgári értelmiség, akik magukévá tették az ifjúcsehek nemzeti törekvéseit. Míg Magyarországon Jászi Oszkár és csoportja a magyar polgárság gyengesége következtében nem támaszkodhatott ilyen társadalmi bázisra. Politikai erővé a függetlenségi párt balszárnya, a Károlyi-párt is csak egy vesztes háború után válhatott. Maga Károlyi írja önkritikusan visszaemlékezésében, hogy nekik nem volt meg az a
politikai vonaluk és éleslátásuk, amely Masarykot a háború kitörése után külföldre vezette és
a cseh nemzeti ellenállás vezetőjévé tette.
Masaryk budapesti útját megelőzően már évek óta kapcsolatot tartott a fiatal szlovák értelmiség Prágában tanuló csoportjával. A szlovák egyetemisták részletesen tájékoztatták őt a
magyarországi helyzetről és népük problémáiról. Masarykot szellemi vezérüknek tekintették,
megalapították a Hlas (Hang) című folyóiratukat, s e lap köré tömörülve, később jelentős szerepet játszanak a cseh—szlovák egység létrehozásában. Ők is meghívják maguk közé a cseh
professzort, aki a Budapesten, 191 l-ben megtartott előadásában a cseh—szlovák kölcsönösséget hirdette.
A huszadik század elején Masaryk nagypolitikai koncepciójában — a Palacky-hagyaték
szellemében — egy olyan demokratikus alapokra helyezett monarchia szerepel, ahol a többségi
szláv népeknek — és elsősorban a cseheknek — kell megszerezniük az irányítást. Ennek érdekében igyekszik Masaryk befolyásolni a bécsi külpolitikát. Terveiben úgy kívánná megerősíteni
a monarchia nemzetközi pozícióit, hogy a császári Németország és a cári Oroszország felől fenyegető nyomást egy erőteljes angol orientációval ellensúlyozná. Szándéka ekkor teljesen
megegyezik az angol nagytőke érdekeivel és a brit külpolitika törekvéseivel. A Foreign Office
és vezető angol publicisták Masaryk személyét alkalmasnak látják e tervek megvalósítására.
Wickham Steed és Seton Watson (írói neve Scotus Viator) angol újságírók és az amerikai
Charles Crane (Wilson személyes ismerőse!) nyitják meg Masaryk előtt a kaput az angol és
amerikai lapokhoz, egyesületekhez, sőt a kormányzathoz is.
A monarchián belüli és egyben nemzetközi kapcsolatait is megerősíti, hogy 1907-ben Masaryk fellép a választásokon, s Drtinával együtt győzelmet aratva a cseh realizmus programjával, ismét tagja lehet a bécsi parlamentnek. Neve a zágrábi és a bécsi perekkel a nemzetközi érdeklődés előterébe kerül. Mindkét ügynek akadt magyar vonatkozása is. Zágrábban 1909-ben
hazaárulással vádoltak 53 horvát értelmiségit és parasztot. Kiderült, hogy magyar ágensek
okiratokat hamisítottak a terhükre. A kivégzés veszélye fenyegette őket. Korábbi jó délszláv
kapcsolataira való tekintettel kérték Masarykot, menjen el Zágrábba. Nem térhetett ki a felkérés elől, leutazott, jelen volt a pernél, és jelentése alapján a birodalmi tanács megsemmisítette az ítéletet. A másik botrány a Friedjung-ügy volt. Ez a neves osztrák történész hamis okmányokat hozott nyilvánosságra, amellyel az Ausztria-ellenes szerb üzelmeket akarta bizonyítani. Csakhamar kiderült, hogy az okmányok hamisak. Supilo horvát képviselő elárulta Masaryknak, hogy a hamisítás mögött Aerenthal külügyminiszter és Forgách követ ügynökei állnak. Masaryk bebizonyította a hamisítást. E két ügyben játszott pozitív szerepével Masaryk
rendkívül nagy tekintélyt szerzett a délszláv politikai körökben, akik az első világháború és a
Párizs környéki békék időszakában az új állam, Csehszlovákia számára előnyösen viszonozták ezt az „igazság bajnokának".
A világháború kitörése előtt — hangsúlyoznunk kell — Masaryk koncepciójában fel sem
merült az Ausztriától való elszakadás gondolata. Sőt: nemcsak külpolitikailag, hanem belpolitikai téren is a monarchia megszilárdítását óhajtotta. Híve volt az Angliával és Franciaországgal kiépítendő együttműködésnek és a birodalom demokratikus átalakításának. Polgári
4 Tiszatáj

49

reformokat kívánt. A háború kitörése után, mielőtt emigrált, szükségesnek tartotta, hogy még
egy kísérletet tegyen az osztrák hivatalos köröknél a cseh autonómia kiharcolása érdekében.
Miután meggyőződött arról, hogy a háborús „győzelmektől" megkótyagosodott bécsi szoldateszkától semmi jót nem várhat népe számára, csak akkor szánta el magát a „pereat Austria et
fiat justicia!" (pusztuljon Ausztria és győzzön az igazság) kimondására.
Seton Watson írja a kettőjük között létrejött sorsdöntő találkozóról: „Az a program,
amelyet Masaryk egy rotterdami szállodában fejtett ki előttem egy titkos megbeszélésen, 1914
októberében, 1918 októberében csaknem az utolsó szaváig megvalósult..." Ugyancsak ez a
skót publicista állapítja meg Masarykról, hogy „nincs még egy hasonló felelősségű államférfi
Európában, aki olyan széleskörűen és világosan meghatározta az általános politikát, nemcsak
a csehet, hanem az európait is".
Tehát Masaryk 1914 őszén már kész tervekkel utazott ki Hollandiába, amelyek lényege:
Ausztria—Magyarország szétzúzása és Közép-Európa átalakítása. Seton Watson juttatta el
emlékiratát a szövetséges kormányok londoni külképviseletéhez és ezzel megindult a cseh
emigráció gépezete. Régi és új barátait mozgósítva, Masaryk Olaszországba utazott és folytatott fontos tárgyalásokat, majd Genfbe ment. Nyugat-európai utazásait az osztrák konzul
tudtával, legálisan, szabályos útlevéllel tette meg. Szinte hihetetlenül hangzik, hogy a
Habsburg-birodalom parlamentjének egyik képviselője a hatóságok tudtával utazgat az európai államokban, szövi a szálakat az ellenséges diplomáciával a monarchia feloszlatásáról, és a
korabeli osztrák kémszolgálat és elhárítás erről mit sem tudott!
Masaryk emlékirata — amely alapját képezte a Csehszlovákia létrehozásáért folytatott
harcnak — koncepciójában egyesitette az államjogi, a történelmi és a természetjogi elveket,
vagyis nem tartotta magát a Cseh Királyság történelmi határaihoz. A „természetjog" alapján
Észak-Magyarországot — Szlovákiát — is hozzá kívánta csatolni az ú j államalakulathoz.
A cseh emigráció későbbi terveiben is ragaszkodtak az ún. Szlovákia Csehországhoz csatolásához és a háború végén — Masaryk amerikai tárgyalásainak eredményeképpen — bejelentette
igényét Kárpátaljára is.
A négy háborús évet Masaryk —"különböző anyagi források (főleg amerikai csehek és
szlovákok adakozásai, előadáshonoráriumok stb.) felhasználásával — Európa, Ázsia, Amerika egyes városaiban élte végig. 1914 decemberétől 1915 januárjáig Rómában, utána szeptemberig Genfben, 1915 szeptembere és 1917 májusa között Párizsban és Londonban, majd 1917
májusa és 1918. április 1. között Péterváron, Moszkvában, Kijevben és Vladivosztokban járt;
1918. április 6—20. között a Távol-Keleten, Tokióban, míg végül 1918. április 20. és november 20. között Washingtonban tartózkodott. Az amerikai fővárosból 1918 decemberében érkezett haza, tehát már a Csehszlovák Köztársaság megalakulása után. A cseh államférfi ezt a
hatalmas és fárasztó útiprogramját — amely tele volt izgalmas tárgyalásokkal, fontos
diplomáciai-politikai megbeszélésekkel, propaganda-előadásokkal — 64 és 68 közötti esztendeiben csinálta végig. A legközelebbi munkatársa Benes lett, aki fiatalos hévvel és rendkívüli
szívóssággal vetette bele magát a munkába. A szervezéstől a konspirációig nem ismert fáradságot és nem válogatott az eszközökben sem. Párizs jutott Benesnek, ahol a triumvirátus harmadik tagjával, a szlovák Milán Rastislav Stefanikkal dolgozott együtt. Masarykék fáradhatatlan tevékenységének kellő nyomatékot adott a főleg cseh hadifoglyokból szervezett, a háború végén mintegy 90 ezer főre becsült oroszországi légió, amelynek ellenforradalmi fellépését az antanthatalmak örömmel üdvözölték. Ez a légió már 1917. március 20-án kikiáltotta az
önálló Csehszlovákiát és a párizsi Cseh Nemzeti Tanácsot fogadta el ideiglenes kormánynak.
Masaryk — akit politikai híre még a világháború előtt megelőzött a nyugati országokban
— az ántánthatalmak vezető államférfiak sok fontos kérdésben képes volt befolyásolni. Jászi
Oszkár — akinek nézetei a kis nemzetek problémáinak megoldásáról sok tekintetben eltértek
Masarykétól — hitelt érdemlően állapította meg, hogy „Wilson elnök politikájára, ezen politika irányelveire, sőt részleteire talán senkinek sem volt akkora befolyása, mint Masaryk elnök50

nek." (Jászi Oszkár: Masaryk elnök tanításai. Masaryk G. T. élete, működése és hatása. Bratislava, 1930, 76. 1.)
Az első világháborúban kialakított koncepcióját a legkiérleltebben és a legátfogóbban
„Az új Európa" című művében olvashatjuk. (Nová Európa. Stanovisko slovanské. Praha,
1920.) írásának egy része először az oroszországi Ceskoslovensky délnik című lapban jelent
meg folytatásokban 1918. április 16-tól, majd 1918 októberében angol és francia nyelvű kiadvány készült belőle. Okfejtésének egyik vezérfonala, hogy igazolja a kisállamok létjogosultságát, illetve új kisállamok megalapításának szükségessét. Úgy vélekedett, hogy a kis nemzetekre
a főveszélyt a német imperializmus, a pángermanizmus jelenti. Közép- és Kelet-Európában
pedig e kis nemzeteknek az Osztrák—Magyar Monarchia és az európai Törökország áll útjukban, amelyek befolyásolható szövetségesei Németországnak. Ezért kell felszámolni e soknemzetiségű államalakulatokat.
Véleménye szerint a nemzeti államok kialakításánál relatív igazságosságra kell törekedni,
ami annak az elvnek az érvényesítését jelenti, hogy minél kevesebb legyen a kisebbség létszáma, de ugyanakkor biztosítani kell számukra a polgári (ma úgy mondhatnánk: emberi, V. K.)
jogokat. Figyelemreméltó Masaryknak az az elgondolása, hogy a határok megállapítása egyes
esetekben csak ideiglenes és átmeneti rendszabály lesz. Ha a népek „megnyugodtak", akkor
majd izgalom nélkül és objektív megfontolások alapján lehet megvalósítani a néprajzi és kisebbségi határok kiigazítását. Szerinte egyébként az új Európában olyan szabad kisebbségek
lesznek, amelyek nagy szerepet fognak játszani Európa megszervezésében, s feladatuk lesz az
„igazi nemzetköziség" kifejlődését szorgalmazni.
Masaryk Az új Európában ellene volt a kisebbségi kérdés áttelepítés útján történő megoldásának. A legközvetlenebb munkatársa, Benes viszont egy negyedszázad múltán — mint ismeretes — éppen ellenkezőleg járt el, amikor nemcsak a német kisebbség millióit telepítette ki
az országból, hanem így szerette volna megoldani a magyar kérdést is.
Az első világháború után a békeszerződések rendelkezései alapján, valamint a Népszövetség gyakorlatában megvalósult az a Masaryk által felvetett követelmény, hogy a kisebbségi
kérdést ne tekintsék belügynek. Létrehozták a Masaryk követelte döntőbíróságot, a nagyhatalmak a békeszerződésekbe foglalták a kisebbségek védelmére vonatkozó rendelkezéseket,
valamint kis szövetségeseikkel kisebbségvédelmi szerződéseket kötöttek. így például Ausztria
és Csehszlovákia, Németország és Lengyelország, Csehszlovákia és Lengyelország. Minden
úgy festett, hogy tökéletes a kisebbségvédelem nemzetközi garanciája. A valóságban azonban
kiderült, hogy a kisebbségi sérelmek nem oldódtak meg, a nemzetközi fórumok sem voltak
képesek a problémák békés rendezésére, és a fasizmus előtörésével egyre inkább nyilvánvalóvá
vált, hogy a náci Németország csak eszközként használta fel a kisebbségi sérelmeket egész
Európát leigázó tervei érdekében. Szövetségesei nem különbül jártak el. Erre éppen a legjellemzőbb példa a Csehszlovákia elleni müncheni politika.
Masaryk olyan új Európát képzelt el, ahol „mindenki szeretheti saját nemzetét anélkül,
hogy másokat gyűlölne..." Saját nemzetét pedig arra figyelmeztette, hogy „...egy nemzet
műveltségén sem épülhet fel semmiféle hazugság". Masaryknak a háború utolsó évében fogant új Európájáról azonban meg kell állapítanunk, hogy a két világháború közti Európában
ezek a magasztos elvek és célkitűzések nem váltak valóra. Az első világháború végén, majd a
párizsi béketárgyalásokon Masaryk és Benes hathatós közreműködésével olyan imperialista
békék születtek, amelyek a Habsburg-birodalom romjain ugyancsak soknemzetiségű államokat segítettek életre hívni. Az úgynevezett utódállamok: Csehszlovákia, Jugoszlávia, Románia politikai elitje — Masaryk csoportját is beleértve — önző és nacionalista politikájukkal arra
törekedtek, hogy a békeszerződésekben nekik juttatott területeket megtarthassák, miközben a
politikai és a kulturális elnyomás különböző eszközeit alkalmazták nemzetiségeikkel szemben,
beleértve a több mint három és fél milliónyi magyarságot.
*
4*

51

Amikor a tudós és államférfi Masaryk négy és fél éves külföldön folytatott sikeres munkássága után 1918 decemberében visszatér hazájába, diadalmasan vonulhat be a prágai várba,
mint Közép-Európa új államának, a Csehszlovák Köztársaságnak az elnöke. Közel két évtizedig töltötte be ezt a magas tisztséget, és állam vezetésével kapcsolatban a leggyakrabban emlegetett két eszme a humanizmus és a demokrácia voltak. Nem kétséges, hogy olyan kiemelkedő
egyéniség, mint Masaryk, rányomta a bélyegét országára. A masaryki humanizmus és demokrácia áthatotta a köztársaság minden népét és társadalmi osztályát. Eszméi mégsem érvényesülhettek maradéktalanul, aminek legfőbb okát abban lelhetjük, hogy a kiépült és centralizált
csehszlovák államapparátus és társadalmi-politikai struktúra sokkal inkább a benesi elképzelések, azaz a cseh nagy- és középpolgárság hatalma alapján jött létre. Mindehhez hozzájárult,
hogy élete utolsó éveiben az agg államférfi mindinkább elszigetelődött a külvilágtól.
Végig tekintve Masaryk elnök országlásán, elsősorban azt kívánjuk vizsgálni: hogyan érvényesítette nemzetiségi politikáját a magyarokkal szemben. Ennek a gyakorlati tevékenységnek a felvázolásához azonban mindenekelőtt ismernünk kell Masaryk magyarságszemléletét.
Masaryknak a magyar történelemről és Magyarország szerepéről vallott felfogása nem a
tudósé, hanem a politikusé. A háború évei alatt és a békekötést követően cikkeiben, tanulmányaiban és más megnyilatkozásaiban a magyar kérdést kizárólag a csehszlovák államalapítás
szemszögéből ítélte meg. Csehszlovákiáról kijelentette, hogy az „a régi cseh (nagymorva) állam felújítása; eredetileg a csehek és a szlovákok egységet alkottak, de a magyarok Pannónia
meghódításával a szlovákokat uralmuk alá hajtották. A cseh és a szlovák nép egy nép és egy
nyelvük van." (T. G. Masaryk: A nemzetiségi kérdés. Bratislava, 1935. 138. 1.) Főleg Az új
Európa című munkájában foglalkozik részletesebben a magyar történelem cseh és szlovák vonatkozásaival. A csehszlovák állam jelentőségét méltatva, kiemeli Csehország és Szlovákia
központi fekvését Európa közepén, amellyel gátat vet a pángermán imperializmusnak. Történelmi visszapillantásában 1526-ig nyúl vissza, „amikor Csehország personálunióba lépett
Ausztriával és Magyarországgal". Erről az időszakról sajátos módon úgy vélekedik, hogy „tulajdonképpen csak Szlovákia maradt szabad és így ő szerepelt az unióban". A történelmi Magyarországnak török alóli felszabadulására — Masaryk szerint — „csak Csehország és Ausztria együttes erőfeszítésével" kerülhetett sor.
A magyar 48-cal és Magyarország újkori szerepével kapcsolatban így vélekedik: „Mind a
mai napig a magyarok az 1848-i politikai forradalomból és különösen Kossuth nevéből élnek;
és mégis már akkor is elnyomták a magyarok az ország más népeit." Majd Cavourt idézi, aki
szerint „a magyarok küzdenek a saját szabadságukért, de nem engedik érvényesülni a más szabadságát".
Amikor Masaryk a fenti formában és korlátokkal ismeri csak el a magyarság szabadságszeretetét, ugyanakkor „igen arisztokratikus nép"-nek jelenti ki a magyart — nagyszámú nemeseire való tekintettel, és a dualizmus alatti kormányzati rendszert „oligarchikus abszolutizmusának mondja. Sommásan elmarasztalva a kiegyezés korának Magyarországát, nem veszi 1
figyelembe, hogy Eötvös és Deák nemzedéke lerakta — és bizonyos mértékben az egész monarchiában előmozdította a parlamentáris rendszer alapjait. Masaryk elfogultsága a magyar
uralkodó osztályokkal és a dualista Magyarországgal szemben olyan fokú volt, hogy nem méltatta figyelemre azt a liberális államrendszert, amelynek törvényesen és intézményesen rögzített uralkodó eszméje modernizálta a hatalmi apparátust Magyarországon. Masaryk későbbi
nyugat-európai szövetségesei akkor még úgy vélekedtek Magyarországról, hogy Európa ennek
az országnak a keleti határainál végződik.
Az is tény viszont, hogy a dualista korszak későbbi évtizedeiben, a századforduló táján,
Magyarországon az „egységes magyar politikai nemzet" fikciója, a magyar nemzeti hegemónia, nagymértékben csorbította a liberalizmust és fékezte az Ausztriával szembeni függetlenségi
törekvéseket. Mindebből a magyar belpolitikában a néptömegek politikai követeléseivel, főleg
a választójoggal szembeni határozott fellépés, a nemzetiségek politikai és kulturális igényeinek
a semmibevétele következett. Masaryk politikai fellépése idején már ezzel a Magyarországgal
52

találkozott. Ezért természetes, hogy miközben az uralkodó nemzet nacionalizmusa nagyra növelte a nemzetiségek nacionalizmusát, Masaryk a szlovák és más nemzetiségek politikai csoportjait támogatta a magyar kormányzat elleni harcukban. Majd a háború éveiben az ántánthatalmak politikusai elé tárta a magyarországi nemzetiségi elnyomás tényeit. „Ezt a veszedelmet — írja a háború utáni években Masaryk — felismerték a franciák, angolok és amerikaiak,
és őszintén bevallom, külföldi munkámnak nagy részét az tette, hogy ezt a kérdést az entente
népeivel megértessem. Nagy részem van ennek a politikának a megbélyegzésében. Ez azonban
nemcsak emberi jogom, hanem emberi kötelességem is volt." (T. G. Masaryk:
A nemzetiségi kérdés. Bratislava, 1935, 19—21. 1.)
A politikai, diplomáciai csatákban teljes győzelmet aratott Masaryk éppen akkor tért haza
Prágába és látott hozzá államfői teendőihez, amikor az egykori eszmetársait is magában foglaló magyar polgári demokratikus rendszer súlyos válságát élte. Károlyi, Jászi és társai azonban nem csupán a wilsonizmusban csalódtak, hanem a tegnapi elvbarát Masarykban is, aki
semmiféle erkölcsi vagy politikai segítséget nem nyújtott a súlyos bel- és külpolitikai bajokkal
küzdő Károlyi-rezsimnek. Amikor 1919 tavaszán kikiáltották a Magyar Tanácsköztársaságot,
Masaryk a forradalmasodé cseh munkásságra való tekintettel április 3-án nyilvánosan biztosította a szociáldemokrata vezetőket, hogy szó sem lehet a magyar proletárhatalom elleni intervencióban való részvételről. Viszont közben a prágai hadügyminisztérium antant tisztek irányításával titokban a támadás előkészítésén dolgozott. A cseh polgári sajtó pedig a magyar
fegyveres támadásokról szóló koholmányokkal befolyásolta a közvéleményt az intervenció érdekében. Ismeretes, hogy erre az intervencióra csakhamar sor került, és jellemző a cseh burzsoázia étvágyára, hogy Salgótarjánon kívül Vác és Miskolc Csehszlovákiához történő elcsatolását is tervezte.
A trianoni békeszerződés megkötése utáni időszakban — a fentiek ellenére — mégis csak
Masaryk volt az, aki békülékeny hangnemet igyekezett megütni Magyarország és a Csehszlovákiához csatolt magyar kisebbség felé. „Nemcsak megértem a magyarokat — jelentette ki —
hanem együtt is érzek velük. Teljesen érthető, hogy fáj — igen, ismétlem, hogy fáj nekik —
hogy történelmi nevezetességű ezeréves hazájuk összeomlott. Ezen azonban nem lehet változtatni. A magyaroknak bele kell nyugodniok. A mai helyzethez alkalmazkodniok, ha ebben az
államban akarnak élni. (T. G. Masaryk: A nemzetiségi kérdés. Id. m. 195. 1.)
Masaryk úgy vélte, ha a magyarok elvetik a régi, szentistváni állameszmét és elfogadják a
status quot, akkor könnyen kiegyezhet velük. Jól ismerve a régi monarchia gazdasági egységét, azonban elismerte: „az ezeréves együttélés nyomait sem lehet egyszerűen eltörülni." (Uo.
193. 1.)
Reálpolitikai meggondolásokból még az ellenforradalmi Magyarországgal is megkísérelt
kompromisszumra jutni. Ez a körülmény tette lehetővé, hogy a Teleki-kormány már 1921
márciusában tárgyalásokat kezdhetett a két ország közti viszony realizálásáról az ausztriai
Bruckban. Majd ezt követően Bánffy külügyminiszter 1921 májusában Marienbadban folytathatta a tárgyalásokat kollégájával, Benessel. Bánffy Miklósnak a Ráday Gyűjteményben
őrzött visszaemlékezéseiből tudjuk, hogy a magyar külügyminiszter az etnográfiai határok kiigazításáról is tárgyalt Benessel. Az előzetesnek minősített tárgyalásokon — Bánffy szerint —
már jelentős határ korrekciókra volt hajlandó a csehszlovák fél, amit Tahy Lajos prágai magyar követ elsősorban Masaryk elnök megegyezési készségének tudhatott be. Telekit a miniszterelnöki székben követő Bethlen István örömmel vette tudomásul Bánffy közléseit, de nemzetközi jogi szempontból problémának érezte, ha Magyarország önként lemond bizonyos területekről, amelyeket Trianonban elszakítottak az országtól. Végül is különböző külpolitikai
események — pl. IV. Károly visszatérési kísérlete — sem tették lehetővé a biztatónak indult
csehszlovák—magyar tárgyalások folytatását.
Maradván a stratégiainak minősített államhatárok Csehszlovákia és Magyarország között, Masaryk a rendszer belső demokratizmusának előnyeit helyezte előtérbe és tárta — mint
biztató perspektívát — a magyar kisebbség elé. Szerinte a magyar kisebbség kulturálisan nyert
53

a „prevrat"-tal, az államfordulattal. Szerinte ugyanis a kisebbségi helyzet „nagyobb aktivitásra
vezet és a más környezetben a más kultúrával való érintkezés az életet gazdagabbá teszi." Feltevésének megerősítését látja Móricz Zsigmond nyilatkozatában, aki a köztársaságban tett látogatása után azt írta, hogy Csehszlovákiában „újarcú magyarokat talált: szociálisan és kultúrában európai magyarokat". (T. G. Masaryk: A nemzetiségi kérdés, id. m. 190. 1.)
A nemzetiségi kérdésről vallott koncepciójában a legidőtállóbb és manapság is aktuális
intelemként ható megállapítása: „A többségben levő népnek a feladata olyan államban, hol
nemzeti kisebbségek vannak, a kisebbségek helyzetét magával a többséggel szemben és annak
helyzetét az államban megértéssel rendezni. Nem szabad várni, hogy mit akarnak a kisebbségek, mit követelnek, mit kívánnak. Az engedményeket nem szabad aszerint megszabni, hogy
milyen hangosan követeli a kisebbség az előnyöket." Majd annak érdekében, hogy Csehszlovákiában kialakulhasson a nemzetiségi kérdés rendezésének példamutató európai modellje,
ezt javasolja: „Alaposabban kellene tanulmányoznunk, hogy miképpen oldották meg a nemzetiségi kérdést máshol, mint például Svájcban, Belgiumban stb." Abban reménykedik, hogy
„idővel sikerülni fog a nemzetiségi kérdés rendezésének sajátos csehszlovák módját megteremteni".
Fentiekben csak nagyon szemelvényesen ismertettem Masaryknak a nemzetiségi kérdésről vallott nézeteit. Minderről bőven és sokszor volt alkalma nyilatkozni. Magyar küldöttségek, külföldi személyiségek prágai elnöki audienciái, valamint az államelnök 1921-ben és
1930-ban tett szlovákiai és kárpátaljai látogatásai során került sor ezekre a megnyilatkozásokra. Nem lehet elvitatni azok demokratikus, humanista tartalmát, de azt is látnunk kell, hogy
az államelnök Masaryk jól megfontolt taktikai okokból igyekezett leszerelni magasztos megfogalmazásaival a sokszor ellenzéki és kritikai hangot is megütő nemzetiségi képviselőket.
A humanizmus és a demokrácia azonban soha sem volt taktikai kérdés Masaryk gyakorlati politikájában. Mint ahogy azt is hangsúlyoznunk kell, hogy a nemzetiségi kérdést illetően
nem csupán magasztos elveket hangoztatott, hanem a közép- és délkelet-európai régióban
egyedülálló tettekre is hajlandónak mutatkozott. Ennek legszebb példája a csehszlovákiai magyar tudományos és művészeti társaság — közismert néven: Masaryk Akadémia — megalapítása, amelynek története és jelentősége külön fejezetbe kívánkozik.
*

Ennek az országos jelentőségű eseménynek az előzményei visszanyúlnak a sarlós fiatalok
küldöttségének elnöki audienciájához. Balogh Edgár írja le a Hétpróba című önéletrajzában,
hogy miután Scherer Lajos tanárt, a losonci Vigh-nyomdában készült Mi Lapunk című baloldali diáklap szerkesztőjét állásából felfüggesztették, a sarlósok elhatározták: a köztársasági
elnökhöz fordulnak panaszaikkal, hiszen a losonci magyar gimnázium tanárának az üldözése
a sarlósok lapjának a létét fenyegette. Balogh Edgárék — túl a Scherer-ügyön — az alkalmat
arra is felhasználták, hogy elmondják véleményüket a csehszlovákiai magyarság helyzetéről és
kifejtsék nézeteiket a jövő feladatairól.
A köztársaság elnöke 1930. január 17-én délelőtt fogadta a Sarló delegációját. Balogh
Edgár két diáktársával együtt jelent meg a prágai várban. Az elnök úgy fogadta őket, mint az
egész magyarság ügyének képviselőit. A Scherer-memorandum átnyújtása után Balogh Edgár
felolvasta szlovák nyelvű köszöntőjét, amelyben kifejtette a köztársaság első emberének,
hogy az ő nemzedékének alkotó tevékenysége után valami újnak kell következnie, ami feloldja
a jelen egyre kínzóbb gazdasági és társadalmi ellentmondásait. Tolmácsolta a magyar fiatalok
elvi álláspontját a teljes nemzeti-nemzetiségi egyenjogúság érvényesítésének szükségességéről,
és tájékoztatta az elnököt arról, hogy tervbe vettek egy kisebbségi szociográfiai felmérést a
magyar lakosság népi erejének pontos feltérképezése érdekében, valamint tudományos téren
egy kisebbségi akadémia felállítását is, és egy Kelet-Európai Intézet megszervezését, „amely
nem parcellázható szét országhatárok szerint".
Az elnök meghallgatva Balogh Edgár előadását, először németül szólt hozzájuk: „Ja, ja,
54

es war schön dieses Magyarország, aber Sie habén recht, wenn Sie jetzt, Ihre Lebensform neu
aufzubauen getrachten..." (Igen, igen, szép volt ez a Magyarország, de önöknek igazuk van,
amikor most egy új életforma felépítésére törekszenek...) Majd arra bátorította őket, hogy a
magyar fiatalság csak törjön előre a hazai egyetemeken és az új keretek között is juttassa diadalra a maga kulturális haladását, a magyar nép tudományos szolgálatát.
Előkerül a Scherer-ügy, ajándékot adnak át, a Vetés négy, az Új Szó nyolc számát és a Mi
Lapunk pirosba kötött 1929-es évfolyamát. „Igen, ez a losonci tanár lapja" — mondja az elnök, majd egy váratlan kérdést tesz fel, miközben előveszi kis noteszét és aranyceruzáját:
„Más hibát nem észleltek, csak az elbocsátást?"
A kérdésen felbátorodva, sorolták a sérelmeket: a Slovenská Liga erőszakos szlovákosító
politikáját, a színtiszta magyar Csallóközbe és általában a magyar etnikumba erőszakolt cseh
légionárius és szlovák településeket, az állampolgárságuktól megfosztott ezrek sorsát, a nemzetiségiek elleni uszítást stb. Háromnegyed óra elteltével felemelkedik a kis delegáció és kifelé
menet Boross Zoltán még megkérdezi Masaryktól: mit üzen a kisebbségi magyar ifjúságnak?
Az elnök felkapja az asztalról a magyar lapokat, majd búcsúzóul csak ennyit mond: „Én soha
nem leszek Önök, magyarok ellen!"
így ért véget Balogh Edgárék kihallgatása a Csehszlovák Köztársaság elnökénél. Az üzenet és az elnöki intézkedés, amelynek következtében Scherer Lajos visszakapta állását (és Masaryk magánpénztárából 3 ezer koronát!), a sarlósok nagy erkölcsi-politikai sikerét jelentette.
A látogatásról Boross Zoltán írt nagy cikket a pozsonyi Híradó 1930. február 1-i számában és
beszámolva a történtekről, szót emelt a Slovenská Liga elnemzetlenítési törekvései ellen is,
reflektálva a liga lapjának, a Slovenská Politika című napilapnak a magyar sarlósok elleni soviniszta támadására. A látogatás híre Magyarországra is eljutott. A hírhedt jobboldali publicista, Milotay István cikke a Magyarország hasábjain Balogh Edgár sikeres elnöki látogatásáról ezzel a jellemző és a tényeket meghamisító címmel jelent meg: „Masaryk segíti a bolsevista
felvidéki Sarlósokat". (1931. szept. 6.)
Alig fél évvel a hradzsini fogadás után Masaryk köztársasági elnök és kísérete meglátogatta Közép- és Dél-Szlovákiát. Szeptember 12-én felkereste Alsósztregován Madách Imre sírját és nem várt gesztussal koszorút helyezett el rajta, szalagján a következő felirattal: „Az ember tragédiája szerzőjének T. G. Masaryk." A meglepetés csak fokozódott, amikor az elnök
szép magyar nyelvű beszédben méltatta Madáchot és nagy művét. Másnap Losoncon Kövy
Árpád református lelkésznek, a magyar kulturális egyesületek szónokának beszéde után olyan
kijelentést tett Masaryk, amivel valósággal lázba hozta a magyar közvéleményt. Az elnök magyarul válaszolt a 18 tagú kulturális delegációnak és — többek között — a következőket mondotta : „Hogy a kultúra iránt érzett őszinte tiszteletemet tettekkel is bizonyítsam, elhatároztam, hogy a nyolcvanadik születésnapom alkalmából létesített alapból egy magyar tudományos, irodalmi és képzőművészeti társulat céljaira megfelelő összeget juttatok."
Kijelentése még a közvetlen környezetét is meglepte. A cseh, szlovák és magyar sajtó — a
kormánypárti éppúgy, mint az ellenzéki orgánumok — mind nagy elismeréssel számoltak be
az elnök bejelentéséről. Csupán egyetlen disszonáns hang, a szélsőségesen nacionalista
Hlinka-párti Slovák jegyezte meg keserű féltékenységgel: „Masaryk elnök a magyaroknak tudományos és művészeti akadémiát alapít, mely még a szlovákoknak sincs."
A Masaryk Akadémia létrehozását az az egymillió koronás ajándék tette lehetővé, amelyet az elnök 1931. január végén a húszmilliós jubileumi ajándékból, 80. születésnapja alkalmából a csehszlovákiai magyar kisebbségnek kulturális célokra juttatott. Az elnöki alapítvány
híre az egész magyar kisebbség körében örömteli visszhangra talált. írók, tudományos dolgozók, művészek és diákok annak a reményüknek adtak kifejezést, hogy az alapítvány felhasználása és gyümölcsöztetése szigorúan objektív módon, a pártpolitikai érdekek kikapcsolásával
történik. A Csehszlovákiai Magyar Tudományos, Irodalmi és Képzőművészeti Társaság —
közkeletű néven: Masaryk Akadémia — a pozsonyi Prímáspalota tükörtermében 1931. november 8-án ünnepélyes külsőségek között alakult meg. A társaság történetét elsősorban Po55

pély Gyula kitűnő könyvéből ismerjük. (A Csehszlovákiai Magyar Tudományos, Irodalmi és
Képzőművészeti Társaság. Bratislava, 1973.) Mi is főleg ennek alapján számolunk be erről a
fontos kultúrtörténeti epizódról.
A díszközgyűlést dr. Orbán Gábor tanár, a társaság elnöke nyitotta meg. Székfoglaló beszédét követően Ivan Dérer iskolaügyi miniszter emelkedett szólásra, és magyar nyelvű beszédében méltatta a társaság megalakulásának jelentőségét „úgy az itteni magyarság, mint a
Csehszlovák Köztársaság szempontjából".
Az ünnepi közgyűlésre ugyan a Masaryk Akadémia előkészítő bizottsága több magyarországi kulturális intézményt és személyiséget meghívott, de senki nem jött el. Egyesek azonban
— mint a Kisfaludy Társaság, a Magyar írók Egyesülete, a Magyar Nyelvőr szerkesztősége, a
szegedi egyetem rektora, valamint a losonci emigrációjából nemrég hazatért Simándy Pál író
— táviratban köszöntötték az alakuló közgyűlést. A cseh és szlovák intézmények közül a Cseh
Tudományos és Művészeti Akadémia, a pozsonyi Komensky Egyetem, a Safárik Társaság stb.
küldtek üdvözletet.
Az Akadémia tevékenységéről, feladatairól, a különböző pártállású sajtóorgánumokban
széles körű vita indult. A mindössze egy számot megélt Új Munka című irodalmi folyóirat ankét megrendezését javasolta, hogy a politikusok mellett a leginkább érdekeltek: írók, tudósok, az értelmiség különböző reprezentánsai hallathassák szavukat az Akadémia ügyében. így
került sor az ankéton belül a nem csupán csehszlovákiai írók megszólaltatására, hanem néhány magyarországi írástudó véleményének a kikérésére is. A budapestiek közül Babits Mihály, Móricz Zsigmond, Kosztolányi Dezső, Komlós Aladár és Mohácsi Jenő szólaltak meg.
Közülük Móricz Zsigmond egyenesen „fejedelmi ajándék"-nak nevezte Masaryk elnök millióját. Komlós Aladár — a felvidéki, losonci származású író és kritikus — a magyar könyvkiadó
megteremtését és egy színvonalas irodalmi folyóirat kiadását javasolta.
A csehek közül figyelmet érdemel Emánuel Rádl prágai egyetemi tanár nyilatkozata.
A kiváló cseh tudós már korábban is reálisan és sovinizmustól mentesen mérte fel a kisebbségi
magyarok helyzetét, s először emelte fel a szavát annak érdekében, hogy csehszlovákiai magyar írók és költők is részesülhessenek az évente adományozott irodalmi díjakból. A Masaryk
Akadémiáról úgy vélekedett, hogy olyan modern intézménnyé kell válnia, „amely a tudományt a népért, a kisebbségi magyar népért műveli, s a kor történelmi szükségleteinek a szolgálatában áll". Majd hozzáfűzte, hogy az új akadémiának „a hiányzó magyar egyetemet kell
pótolnia".
Külön lapra kívánkozik Fábry Zoltán akkori és későbbi véleménye az Akadémiáról és
Masarykról. Fábry — akkori szektás-dogmatikus korszakának megfelelően (ami nem vonatkoztatható el a kommunista pártok korabeli szektarianizmusától) — így nyilatkozott az Akadémiáról : „Tekintettel arra, hogy a Masaryk-alapítvány tisztára a polgári-kapitalista osztálykultúra ügye, ahhoz semmi közöm". Két évtizednek kellett elmúlnia, hogy Fábry beismerje
akkori tévedését. Ez a példátlanul etikus lény, Masaryk születésének centenáriumát használta
fel arra, hogy az Új Szó hasábjain megjelenő „Masaryk magyar emléke" című cikkében (1950.
56. sz., 3. old.) korrigálja korábbi, elfogult nézeteit. így írt: „A gesztust leráztuk magunkról,
gyanakodtunk, sisteregtünk, kiközösítettünk: a Masaryk Akadémia a polgári kultúra ügye,
semmi közünk hozzá! Igazságtalanok voltunk, türelmetlenek és kegyetlenek, mert Masaryk
több volt, mint sommásan a polgári kultúra, és más, mint az agrárszocialisták által kisajátított
Masaryk Akadémia ügye. Nagy igyekezetünkben a fürdővízzel együtt kiöntöttük a gyereket:
az elherdálhatatlan örökséget, a humánumot."
Fábry a masaryki humanizmusból eredezteti a szlovákiai magyar „vox humana"-t. Holott a „prevrat"-ot, az államfordulatot — beleértve Masarykot — nehezen viselte el az egymilliónyi magyarság. „Sírásra hajló érzékenységünkben, dacos sértődöttségünkben, tanácstalan
árvaságunkban — írja Fábry — ő volt az első hang, amely kibékített minket az új
helyzettel..."
Amikor a szlovákiai magyarság legnagyobb írója — és válságos időkben élő lelkiismerete
56

— a magyar kisebbség Masaryk-élményéről vall, a két világháború közötti szlovákiai magyar
írástudók is tanúsítják Fábry alábbi szavainak is mélységes igazát: „Állítom, a magyar fiatalság Masaryk-élménye döntőbb és elhatározóbb volt, mint nagy tömegében a szlovák
ifjúságé."
Abban is igazat kell adnunk Fábrynak, hogy „a Masaryk-éra sok bűnét nem lehet Masarykra leegyszerűsíteni". Mindez nem jelenti azt, hogy Fábry — akár csak utólag is — egyetértene a századforduló polgári eszméit képviselő Masaryk társadalomszemléletével, kommunistaellenes ideológiájával. Viszont kijelenti: „ha Masaryk filozófiájával, szociológiájával szemben lehetnek súlyos ellenvetéseink, egyet azonban el kell ismernünk: ekkor és itt ő volt a humanizmus hangja".
összegezve és leegyszerűsítve, de nagyon találóan Fábry ezt írja: „Masaryk nem volt Benes!" — Nagy erkölcsi bátorságról tanúbizonyságot tevő írását (1950-ben publikálta!) szinte
az egész szlovákiai magyarság nevében így fejezi be: „A sztregovai sír koszorúját nem lehet elfelejteni: a mai százéves fordulón csak a vox humana nyugtáját írtuk meg. Sem többet, sem
kevesebbet."
Nem lenne teljes a Masaryk Akadémiáról nyújtott kép, ha csupán a fogadtatásáról, az
alapítás kiváltotta visszhangról írnánk, és hallgatnánk a társaság tevékenységéről. A közvéleményt az első csalódás akkor érte, amikor a kormány a létesítendő intézményt az uralmon levő
két párt: a szociáldemokraták és az agráriusok magyar exponenseinek a kezére játszotta.
A társaság vezetőségének nagy részét a kinevezési jogával élő kormány kipróbált „aktivistákból" (aktivistáknak nevezték a feltétlenül és szolgaian kormányhű magyar politikusokat és értelmiségieket, V. K.) válogatta ki és ezeknek a közreműködésével az egyes osztályokat is ellepték a „tudósokká és írókká előléptetett" kormánypárti újságírók. Ily módon a társaságtól
nem lehetett gyümölcsöző kulturális tevékenységet várni. A két világháború közötti korszak
legnagyobb szlovákiai magyar költője, Győry Dezső, teljes joggal nevezi „ki nem használt lehetőségek tárházának" a Masaryk Akadémiát. (Magyar Újság, 1933., 132. sz.) A Sarló fiatalsága — amelynek az elnöknél tett ismeretes kihallgatása során kezdeményező szerep jutott a
gondolat megszületésében — a leghatározottabban tiltakozott az Akadémia „kormánypolitikai beállítottsága és dilettantizmusa ellen".
A társaság életére kedvezőtlenül hatott Masaryk lemondása elnöki tisztéről 1935. december 14-én. A Masaryk-kultusz ugyan tovább élt a társaság életében, de ez önmagában nem bizonyult elégségesnek ahhoz, hogy a székház falai között kibontakozhasson a kisebbségi magyarság tudományos élete. A Csehszlovák Köztársaság első elnökének nagylelkű adománya
csak lehetőséget nyújtott ehhez. Az Akadémia működésének szerény eredményei eltörpülnek
e lehetőségek mellett, amelyekkel a vezetőség kicsinyes politikai megosztottság és személyi torzsalkodás miatt nem tudott élni. Mindez azonban semmit sem von le a humanista államelnöknek Közép-Kelet-Európa országaiban mindmáig példa nélkül álló gesztusából.
*

Masaryk abban a tudatban hunyhatta örök álomra a szemét 1937. szeptember 14-én,
hogy életműve: a Csehszlovák Köztársaság szilárd lábakon áll, és az a polgári demokratikus
rendszer, amely közel két évtized alatt nevéhez fűződőén kiteljesedett, időtállónak bizonyult.
A masaryki állam létét fenyegető viharfelhők csak egy évvel a felszabadító elnök halála után
gyülekeztek a köztársaság felett. Az állam alapjait megrendítő politikai válságnak elsősorban
külpolitikai okai voltak: a versaillesi békerendszer válsága. Kiderült, hogy a nemzetiségi kérdés megoldatlansága, a szlovák nemzeti törekvések kielégitetlensége a hitleri Németország
nyomására szétfeszítették a soknemzetiségű Csehszlovákiát. Masaryk és Benes egykori francia
és angol szövetségesei Hitler előtt kapitulálva, Münchenben feláldozták Csehszlovákiát.
Mindebből Masaryk utódai — elsősorban Benes elnök — a második világháború alatt az
emigrációban, majd a háború után olyan következtetéseket vontak le a történelmi eseményekből, hogy helytelen volna a második köztársaságot a masaryki alapokon visszaállítani. Bene57

séknek a német és a magyar nemzetiség kitelepítéséhez sikerült megnyerni a Csehszlovák
Kommunista Párt támogatását. A Benes által meghirdetett kassai kormányprogram 1945 áprilisában ezért tartalmazhatta a német és a magyar nemzetiség kollektív jogfosztását, hogy azután „jogi" alapul szolgáljon a további kisebbségellenes intézkedéseknek. Mindez nem a masaryki humanizmus eszméiből sarjadzott.
A cseh kommunistákra politikai küzdelmeik során — a Masaryk-kérdés vonatkozásában
is — nehéz, bonyolult feladatok vártak. Egyfelől el kellett ismerniük Masaryk érdemeit a demokráciáért folytatott harcban, és respektálni kellett azt, hogy széles néptömegek szimbóluma volt a nemzeti szuverenitás, valamint a demokrácia védelmében. Másfelől abból a reális
tényből kellett kiindulni, hogy Masaryk nem volt szocialista, marxista, gyakran élesen lépett
fel a kommunizmus ellen, idealizálta a kapitalista társadalmi viszonyokat, nem adott autonómiát Szlovákiának, Kárpátaljának, és nem igyekezett változtatni a munkásosztály számára
hátrányos hatalmi viszonyokon. Mindezért a kommunisták viszonya Masarykhoz nem szorítkozott csak a tiszteletre és elismerésre, hanem átterjedt a masarykizmus elleni harcra. Különösen Klement Gottwald illette kemény kritikával Masaryk politikáját. Míg Zdenek Nejedly és
mások a bírálat mellett sokkal inkább elismerték azt a humanista töltésű demokráciát, ami
közvetve a munkásosztály érdekeit is szolgálta. Közülük a nagy tekintélyű Nejedly professzor
még Masaryk életében három testes kötetben adott színvonalas, marxista elemzést a masarykizmusról. Az államelnök „kultúrliberalizmusára" jellemző — amint Dobossy László kiemeli
„Két haza között" című művében — hogy Nejedly a Masarykot bíráló hangvétel ellenére sem
veszítette el egyetemi katedráját!
Az 1945 és 1950 közötti években a kommunisták nem csupán Masaryk eszméi ellen folytattak harcot, hanem egyben Masarykért is: munkásságának, szellemi örökségének maradandóan progresszív részéért. Közben az 1948. évi prágai februári forradalom lemondásra kényszerítette Benes elnököt, akit Klement Gottwald követett a köztársasági elnöki székben.
A kommunista párt főtitkárának tisztelgése elnökké választása után a lánai kastély sírjánál,
Masaryk hamvainál, nem tűnt holmi taktikai gesztusnak. Az ötvenes évek első fele azonban a
Masaryk-kérdés kezelésében sem múlt el nyomtalanul. A dogmatizmus és a szektarianizmus
eluralkodása során szigorú, sőt igazságtalan bírálatok érték az első köztársaság elnökét.
E korszak kiadványai fő feladatuknak tartották, hogy megszabadítsák a közvéleményt a Masaryk személyét övező „legendáktól", és úgynevezett hamis képzetektől. Voltak, akik még ennél is tovább mentek: farizeusnak nevezték Masarykot és történelmi hazugságnak a masaryki
humanizmnust. Egyes szerzők Masarykkal szemben is alkalmazták a szektás időszak tipikus
jelzőit. Eszerint Masaryk a „finánctőke politikai kapitánya", akit a várban nem a demokrácia, hanem a „szociálfasizmus" eszméi vezéreltek. Azt is bűnéül rótták Masaryknak, hogy követendő példának tekintette „az angolszász imperialista rendszer demokratizmusát" és „amerikanizálta" az egész csehszlovák életet. E bírálatok szerint Masaryknak „nem volt haladó és
reakciós korszaka, mert végig a burzsoázia ideológiáját hirdette és ellenforradalmi jellegű társadalompolitikai nézeteket vallott". (Jan Pachta: Pravda o T. G. Masarykovi. Praha, 1953,
39.)
A hangnem Masaryk elnök irányában csak az SZKP XX. kongresszusa után kezd megváltozni, majd a kiadványok egy új Masaryk-kultusz megindulását sejtetik. Olyan neves szerzők, mint Milán Machovec szerint a kommunista humanizmus és a szocialista demokrácia a
masaryki életműben is gyökeredznek. Társadalmi rendszereket átfogó jelentősége ily módon
túlnőtte államának, nemzetének kereteit. Olyan történelemformáló tényezője az első világháború időszakának és a két világháború közti két évtizednek, mint senki más itt Közép- és
Délkelet-Európában a huszadik század első harmadában.

58

FELHASZNÁLT LEGFONTOSABB IRODALOM
T. G. Masaryk: Ceská otázka. Praha, 1895. Új kiadás: 1924.
T. G. Masaryk: Karel Havlicek. Praha, 1896.
T. G. Masaryk: Jan Hus. Praha, 1923.
T. G. Masaryk: Rusko a Evropa. Praha, 1913—1914.
T. G. Masaryk: Az új Európa. Kosice, 1923.
T. G. Masaryk: Politikai gondolatok. Bratislava, 1935.
T. G. Masaryk: A nemzetiségi kérdés. Bratislava, 1935.
T. G. Masaryk: A modern ember és a vallás. Bratislava, 1935.
T. G. Masaryk: Erkölcsi problémák. Bratislava, 1935.
T. G. Masaryk: Az antiszemitizmus. Bratislava, 1935.
Masaryk T. G. élete, működése és hatása. Bratislava, 1930.
Karel t a p e k : Beszélgetések Masaryk Garrigue Tamással. Munkács, 1933—35. 3 kötet.
Zdenek Nejedly: T. G. Masaryk. 1—3. kötet. Praha, 1930—1937.
Jan Kfízek: T. G. Masaryk; T. G. Masaryk a ceská politika. Praha, 1959.
O protilidové a protinárodní cinnosti T. G. Masaryka. Praha, 1953. Magyar kiadása: Okmányok T. G. Masaryk nép- és nemzetellenes politikájáról. Bratislava, 1954.
Jan Pachta: Pravda o T. G. Masarykovi. Praha, 1953.
Milán Machovec: T. G. Masaryk. Praha, 1968.
Masaryk na Slovensku. Bratislava, 1935.
Bálint Miklós: Masaryk élete. Ungvár, 1928.
Kovács Endre: Történelmi arcképek. Masaryk. Bp., 1976.
Dobossy László: Két haza között. Bp., 1981.
Kővágó László: Jegyzetek T. G. Masaryk Európa újjászervezési tervéről. Tanulmányok
Kelet-Európa történetéből. 2. kötet. Bp., 1972. (Soksz.), 181—204. old.
Popély Gyula: A Csehszlovákiai Magyar Tudományos, Irodalmi és Képzőművészeti Társaság. Bratislava, 1973.
Fábry Zoltán: Masaryk magyar emléke. Ú j Szó, 1950. 56. sz.
Szalatnai Rezső: Scherer Lajos és a Mi Lapunk. Irodalmi Szemle, 1969/3.

59

KISS GY. CSABA

Századvég a Moldván
CSALÁDREGÉNYEK A CSEH IRODALOMBAN
Ha Buddenbrookék és Forsyte-ék rokonait keressük Közép-Európa keleti felén, a cseh
irodalom alighanem az elsők között jut az eszünkbe. Okkal, hiszen az újabb kori cseh történelemről és kultúráról olyan kép rögződött bennünk, melynek egyik legfontosabb vonása a
plebejus-polgári jelleg; a cseh józanság, realitásérzék, a viselkedés természetes közvetlensége,
a sörivás, a többet ésszel, mint erővel mentalitás — mind-mind polgári vonások. Magyar —
vagy akár lengyel — előítéletek szemüvegén keresztül legelőször a különbséget érzékeljük, mivel a mi nemzeti mitológiánkban, kulturális hagyományainkban több a nemesi-paraszti elem.
A nemzetkarakterisztika egyszerűsítő skatulyáiban csehek és magyarok ellenkező előjelű címkét kaptak. Kétségtelen tény, hogy a XIX. és XX. század cseh történelmében a polgárság sokkal jelentősebb szerepet játszott, mint bárhol egyebütt térségünkben. Mint ismeretes, a mi reformkorunk idején Magyarországon húsz lakosra esett egy nemes, Csehországban pedig 828ra. A múlt századi cseh társadalom szerkezete jóval közelebb állt a nyugat-európaihoz, mint a
mienké. Az is köztudomású, hogy a dualizmus korában az Osztrák—Magyar Monarchia
„műhelye", iparilag legelőrehaladottabb része Csehország volt. Érthető így, hogy a
cseh—magyar szembeállítás egy olyan képletben rögződött, mely egyik oldalán polgárit, városit, józant és ugyanakkor földhözragadtat, másik oldalán pedig nemesit, falusit, hűbelebalázst, és fellegekben járót mutat. Egy kevéssé még Németh Lászlót is fogva tartotta ez a képlet. 1959-ben írt esszéjében (Az én cseh utam) olvashatjuk: „A magyar és a cseh írói alkat közt
rögtön szembe szökik a különbség: amit minálunk költők csináltak, őnáluk tudósok. Az ő
nemzeti ébresztőjük: a szláv nyelvészet megalapítója, romantikájuk tudós népdalgyűjtők és
történetírók munkájában bontakozik ki. Az ő Apáczaijuk egy Comeniusszá nő, Petőfijük viszont egy Mácha. Míg a mi nagy politikusaink, Széchenyi, Kossuth, nagy költők s színészek
is; az ő legnagyobb történelemmozgatóik: magiszterek és professzorok. A két nép erényei és
hiányai nyilván kiegészítik egymást."
Igen, és mégsem. A cseh romantika fönntartás nélkül lelkesedett azokért az ócseh irodalmi emlékekért — a tudós Václav Hanka „fölfedezte" Királyudvari és Zöldhegyi kéziratért —,
amelyekről kiderült, hogy hamisítványok voltak. A modern nemzeti eszme nemcsak egy nyelvileg megosztott (a történelmi cseh tartományokban jelentős arányú németség élt) társadalmat
talált a Moldva táján, hanem a faluba, kisvárosokba, kispolgári körbe visszaszorult cseh nyelvet is. Jellemző példa, hogy a cseh romantika nagy költője, Karel Hynek Mácha a múlt század
húszas éveiben németül kezdi tanulmányait Prágában, s első verseskötetét is ezen a nyelven írja. A nemzeti ébredés (így nevezik a felvilágosodás és a romantika korát) cseh gondolatvilágában fontos szerepet kap az a pánszláv eszme, mely nyelvi-kulturális értelemben egy nagy szláv
nemzetet föltételez. De mindenekelőtt az irodalom példájával bizonyíthatjuk, hogy milyen
alapvető párhuzamok vannak cseh és kelet-közép-európai fejlődés között. Az irodalom nemzeti célokat szolgáló feladatára gondolunk, arra a didakticizmusra, mely térségünkben átszőtte
a realizmus korának irodalmát is. „A szláv irodalmak, az oroszt kivéve, a XIX. században egy
olyan kelet-európai irodalomtípushoz tartoznak, amely alá van rendelve a nemzeti funkciónak" — állapítja meg Aleksander Fiáker horvát irodalomtörténész egy nemzetközi kollektíva
által készített német kézikönyvben (Neues Handbuch der Literaturwissenschaft. 18. kötet. I.
rész. Wiesbaden, 1976).
A cseh nemzeti ideológia vidéken, a cseh faluban keresett magának hátországot, az idealizált cseh paraszt — csakúgy mint a történelmi múlt dicső hősei — a múlt században a cseh
60

irodalom egyik legfontosabb alakja. A romantikus népiség hosszú ideig rányomta bélyegét a
cseh próza fejlődésére. A falusi idill színei akkor is dominálnak a regényekben, amikor — különösen 1848 után — a kapitalista fejlődés átalakítja a régi falut, Cseh- és Morvaországban is
élesebbek lesznek a társadalmi ellentétek. A parasztság egyes rétegei meggazdagodnak, gyorsan polgárosodnak, belőlük lesznek azok a társadalmi rétegek, amelyek a leginkább fogékonyak a nemzeti ideológiára. A század utolsó éveinek cseh kispolgársága rengeteg szállal kapcsolódik eredeti közegéhez, a faluhoz és a kisvároshoz. Több nemzedéken át változatlan mentalitással élő, nagypolgári hagyománnyal bíró buddenbrooki családokról azonban nemigen
beszélhetünk.
A cseh epika évszázados harca az európai magaslatok megvívásáért sok vonásában emlékeztet a magyar fejlődésre. 1960-ban jelentette meg Milán Kundéra könyvterjedelmű esszéjét
A regény művészetéről, ahol így fogalmazott: „Minálunk, ahol végül is a regény hagyománya
általában elég csenevész volt, a folyamatosság is megszakadt. Az, amit nálunk a XIX. századvégén és a XX. század elején realizmusnak neveztek a prózában, kevés kivétellel túl messze
esett attól a nagyrealizmustól, ahová eljutott a világirodalom, túlságosan magán hordta az
életkép-irodalom emberi és művészi kicsinyességének a bélyegét, túl védtelen volt a különféle
romantikus divatokkal szemben." A cseh próza küzdelmét a realizmusért érdemes általánosabb érvényű kelet-közép-európai tanulságai miatt is szemügyre venni.
Illusztrációs példánk ez esetben a regénynek az a műfaji változata, amelyet magyarul a
leggyakrabban családregényként szoktak említeni. Magunk részéről e műfaji változatot egy
adott irodalomtörténeti korszakhoz és irodalmi irányzathoz tartozónak véljük. A modern
nemzedék- vagy családregény az európai irodalmakban századunk első három évtizedében hozott jelentős értékeket létre, születése a naturalizmus jegyében történt, de a megvalósulás túlmutat ezen az irányzaton a realista regénypoétika rekonstruálása felé. A családregény kompozíciójának tengelye egy család több nemzedékének a története. Ez a történet egy konkrétan
meghatározott történelmi korszakban játszódik. A történet ideje rendszerint több évtizedet
fog át, az elbeszélő, illetve a szerző felől a regényben ábrázolt kor egy éppen lezárult időszak.
A regény családja általában olyan társadalmi csoporthoz tartozik, amely vagy eltűnőben, vagy
gyökeresen átalakulóban van. Ebben a regényalakzatban elsőrendű fontossága van az időnek.
A család története kronológiai rendben folyik, lineárisan halad előre. Az elbeszélő az olvasóban a megszakítatlan folyamatosság érzetét óhajtja kelteni, elbeszélésének menete ezért nyugodt, kiegyensúlyozott. A regény ábrázolt világában a mindennapi élet valóságának kitüntetett szerepe van. A családregény panorámaszerű, cselekménye többszálú, szereplőinek száma
rendszerint meglehetősen nagy. Az elbeszélő a realista konvenciónak megfelelően a megfigyelő, a krónikás és a kommentátor pozíciójához áll közel, a történetet rendszerint harmadik személyben közli az olvasóval. E regények nyelve általában a köznyelv, a beszélt nyelv változataihoz áll közel.
Közép-Európa keleti felén a nyugat-európai mintákhoz (Thomas Mann Buddenbrook
családján, John Galsworthy Forsyte Saga-ján kívül mindenekelőtt Roger Martin Du Gard
Thibault családját szokták említeni ebben a sorban) képest csekély késéssel jelent meg ez a regényalakzat. A cseh irodalomban is megtaláljuk a műfaji változat néhány tipológiai rokonát.
Ezek a cseh regények — elsősorban Anna Maria Tilschová Egy régi család (Stará rodina), Karéi Matéj Capek-Chod Turbina és Vladislav Vancura Horvát család (Rodina Horvatová) című
művét sorolhatjuk közéjük — genetikus kapcsolatban állnak a modell érvényű nyugat-európai művekkel, poétikai tekintetben és a regényekben ábrázolt világ sajátosságai szempontjából viszont kisebb-nagyobb mértékben eltérnek tőlük. A különbségek oka a cseh realista próza fönt említett fejlődési jellegzetességeiben, továbbá a társadalom történetében és az irodalmat olvasó közönség igényeiben keresendők.
A cseh polgárosodás egyik jellemző sajátossága, hogy a városi nemzetiségi arány megváltozásával jár együtt. A vidékről városba és polgári sorba emelkedőket a cseh nyelvű falu küldi, a városi hagyománnyal rendelkező német polgárság egy része is lassan cseh nyelvűvé válik.
61

A csehül olvasók közössége pedig a múlt század második felében is azt várja az Íróktól, hogy
erősítsék műveikkel a nemzeti tudatot. A nemzeti célok és a vágyott jövőbeni dicsőség elfeledtette az olvasókkal, hogy az író esetleg a valóságtól az illúziók irányába rugaszkodott el.
A történelmi regény cseh klasszikusa, Alois Jirásek rendszerint tüzetes vizsgálódás, forráskutatás után írta meg a múlt század nyolcvanas éveiben nagyszabású tablóit a nemzeti történelem
nagy alakjairól és hőseiről. A részletek pontossága, a valósághű szemlélet mellett azonban regényeinek értékszerkezete a nemzetért vállalt hősi erőfeszítés és áldozatvállalás példáját sugározza, a törpe jelenbe való bele nem törődést. A nemzetnevelő realizmust a társadalmi problémák egyre élesebb szemű fölfedezése követi a cseh prózában, a nyolcvanas évektől egyre több
naturalisztikus jellegzetességgel. A nagy társadalmi tablókon is meg-megcsillannak az idill színei, a komor tónusú regényeken is átsüt valaminő tanító szándéka az íróknak.
1898 és 1930 között tizenkét kötetben, tíz könyvben látott napvilágot Josef Holecek Mieink (Nasi) regénypanorámája a dél-csehországi faluról. A terjedelmes mű a cseh parasztot a
nemzeti jelleg őrzőjeként mutatja be, a falu közösségének hagyományos patriarkális formái
mellett szavaz. Az író a mindennapi élet aprólékos rajzával gyakran néprajzi értékű hatalmas
tablót készített az 1840 és 1866 közötti cseh faluról, művével azt kivánta sugallni, hogy a pénz
terjedő hatalmával szemben az ősi szláv értékeket kell megőrizni, a régi életformát, mely mentes a nyugat-európai kultúra romlottságától. A Morva-vidékről származó Jan Herben több
nemzedék egymást követő útjával akarta érzékeltetni A harmadik és negyedik nemzedékig
(Do tretího a ctvrtého pokolení, 1889—1892) cimű regényében az utódokban is bűnhődő elődök sorsát. Regény krónikája közel egy évszázadot mutat be az olvasónak, a XVIII. század végétől a XIX. század utolsó negyedéig: a morvaországi parasztcsalád szegénysorsú fiából a társadalmi emelkedés során a cseh nemzet irányában közömbös ember lesz, s csak a harmadik
nemzedék képviselője keresi értelmiségiként a népéhez visszavezető utat. Karel Krejcí közelmúltban elhunyt kitűnő cseh irodalomtörténész véleménye szerint ez a két regény távoli rokonságban van a nyugat-európai polgári családregényekkel. A párhuzamot elsősorban abban
látja, hogy Csehországban a gazdagparasztság vállalta részben a polgárság szerepét; de fölhívja
a figyelmet egy alapvető különbségre is: a paraszti család történetében a konfliktusok nem
föltétlenül egy életforma csődjét és bukását jelentik, az egyén elbukása, katasztrófája után is
él tovább a közösség, a falu. „A falusi élet látszatra megszakítatlan folyamatossága, mely a
város életének megrázkódtatásaival, fordulataival szemben a hagyomány által szentesített formákban él tovább — ez a cseh paraszti irodalom lényege" — olvashatjuk Krejcí tanulmányában (A nemzedékregény a lengyel és a cseh irodalomban Maria D^browska Éjjelek és nappalok című regénye tükrében. In: Pi^cdziesi^t lat twórczosci Marii D^browskiej. Warszawa,
1963. 47—61.).
Ezek a törekvések, melyekben a hosszabb, történelmi időt bemutatni akaró szándék ötvöződött a klasszikus realizmus és a naturalizmus bizonyos szemléleti és poétikai sajátosságaival, akkor jelentek meg a cseh prózában, amikor még nem született meg a később család- vagy
nemzedékregénynek nevezett műfaji változat az európai irodalmakban. így párhuzamba állításuk, összevetésük csak néhány — többnyire külsődleges — mozzanat alapján lehet jogos.
Másképpen kell vélekednünk a következő korszakban keletkezett művekről, amelyek megítélésekor nem lehet figyelmen kívül hagyni sem a regényforma korszerűsítésére tett nagyszabású
kísérleteket, sem a modell érvényű nyugat-európai családregényeket. Azt is meg kell említeni,
hogy a két világháború közötti cseh irodalomban egy munkáscsalád-regény is napvilágot látott, Marié Majerová Sziréna (1935) című munkája, mely egy kladnói munkáscsalád három
nemzedékének történetét tárgyalja. A regényben ábrázolt történelmi korszak a múlt század
harmincas éveitől az első világháború végéig terjed. Ebben a regényben nem az adott család
hanyatlásáról van szó, hanem a munkásosztály hagyományairól és történelmi jelentőségéről.
Mindazonáltal a múlt századi cseh történelemben ritka volt az olyan munkáscsalád, amelyik
ilyen hosszú folyamatos tradícióra tekintett vissza.
Karel Matéj Capek-Chod (1860—1927) regényeinek világa a naturalizmuséhoz áll közel.
62

Kitűnően ismerte a városi cseh társadalmat, környezetrajza mindig pontos és részletező volt,
keserű iróniával szemlélte a polgári világot. Az ábrázolt valóságban következetes determinizmus uralkodott nála, már-már sorsszerű végzet irányítja szereplőit a bukás felé. Turbina című
műve 1916-ban jelent meg; magyarul is napvilágot látott 1956-ban, nem egészen érthetően
„Századvég a Moldván" metaforikus címmel Rácz Olivér fordításában. Ezt a regényt csak kevés szál fűzi az európai családregények műfaji változatához. Igaz j^gyan, hogy egy prágai gyároscsalád bukásáról van a regényben szó, de inkább egy vállalkozás csődje az ábrázolás tárgya. A Turbina nem nemzedékek, egy család vagy nemzetség története. A műben ábrázolt idő
nem egy történelmi korszak, tulajdonképpen néhány hónap csupán. Az „Ullik és tsa" papíripari nagyvállalat ugyan számos vonásával emlékeztet azokra a családi vállalkozásokra, amelyek szimbólummá nőnek egy-egy családregényben, de a családtörténet jóval kisebb szerepet
játszik, mint a gyár modernizálásának céljára vett turbinával kapcsolatos események (lényegében ez a regény cselekményének a fő szála). A prágai polgári világ széles panorámája, a mindent tudó és szervező elbeszélő a klasszikus realizmus poétikájához közelíti a művet, a biológiai
determinizmus, az életforma és szokások részletező bemutatása a naturalista konvencióhoz.
A családregény műfaji változata felől nézve esetleg csonka családregénynek nevezhetjük, hiszen a hanyatlás gyorsan, robbanásszerűen következik be, szinte egyik napról a másikra.
Mintha egy hosszabb folyamat legutolsó szakaszára volna csak az író kíváncsi. Nem szabad
persze arról megfeledkeznünk, hogy hosszú cseh polgári hagyomány nem létezett. így bizonyos fokig törvényszerű, hogy az európai műfaji változathoz közelebb álló két regény, Tilschová és Vancura egy-egy műve szintén rövid időszakaszt jelenít meg. Tilschová Egy régi családjában ismét csak két nemzedékkel van dolgunk, akár Capek-Chod regényében.
Polgári családregénynek tulajdonképpen csak Anna Mária Tilschová (1873—1957) művét tekinthetjük, hiszen nála régi prágai gyárosfamíliáról van szó. Az irónő maga is ebből a
közegből származott. A tényanyag dokumentumszerű bemutatása, a lélektani mozzanatok
iránti érzékenység, a pontos környezetrajz, a biológiai meghatározottságok szemrevétele az ő
írásművészetét is a naturalista törekvésekkel rokonítják. 1916-ban látott napvilágot Egy régi
család (Stará rodina) című regénye, két évvel később pedig folytatása A fiúk (Synové). A prágai Kucera család két nemzedékét ismerhetjük meg a regényből, a régimódi, konzervatív atyát
és a konvenciók ellen lázadó fiúkat. Ez a szembenállás emlékeztethet bennünket azokra a
múlt századi regényekre, amelyekben apák és fiúk két világként álltak szembe egymással. Tilschová regénye azonban a régi nyárspolgári életforma és világszemlélet csődjéről is tudósít, a
puritán formák között élő és üzemét vezető öreg Kucera egyre inkább anakronisztikussá váló
alakja a „régi családok" szükségszerű elmúlását is kifejezi a rohamosan fejlődő, gazdagodó
Prágában, ahol új feltörekvő családok kezdenek diktálni a század elején a polgári világban.
A történet ideje mindkét regényben körülbelül egy esztendő, az első és a második regény között öt év múlik el. Kuceráék sajátos mentalitást, viselkedést testesítenek meg, az írónő szándéka szerint a régi cseh polgárság tipikus képviselői. A regény lapjairól szociografikus hűséggel ismerhetjük meg ezt az életformát, merev, változatlan keretekkel, a családi étkezések
öröknek tűnő rendjével. Ennek a kegyetlenül szigorú, helyenként embertelennek látszó életformának egyetlen igazi ellenfele az idő, a változások, az elmúlás. Az öreg Kucera állhatatos
küzdelme az idővel, az állandóság és változás egységének bemutatása igazi írói remeklés a regényben. A régi ház komorsága és a századelő Prágájának színes nyüzsgése éles kontrasztot
eredményez.
A legnagyobb szabású koncepció kétségkívül Vladislav Vancuráé (1891—1942). A huszadik század egyik legnagyszerűbb cseh regényírója 1938-ban jelentette meg a Horvát család
(Rodina Horvatova) címmel egy háromrészesre tervezett regényciklus első részét. Az első köztársaság felosztása, Csehország megszállása után Vancura a szellemi (majd később a valóságos) ellenállás feladatait sürgősebbnek tartotta a trilógia folytatásánál; a mártírhalált halt író
művét nem fejezhette be. Számos kitűnő regény után a Horvát családban széles epikai tablóra
vállalkozott az író. Mintha megkísértette volna a cseh irodalomból is hiányzó'realista nagyre63

gény látomása. A modern cseh társadalom geneziséről kívánt teljesség igényű körképet festeni. Regénye az európai családregény alakzatával tart rokonságot, mégpedig a cseh prózából a
legközelebbi rokonságot. Ezt még akkor is állíthatjuk, ha a tervezett trilógia torzó maradt
csupán. A Horvát család azonban — akárcsak magáé az íróé — nem tipikus Csehországban,
ugyanis földbirtokos nemesi családdal találkozunk a regény lapjain. Az már jellegzetesen cseh
mozzanat viszont, hogy Vojtéch Horvát földbirtokos felesége egy falusi molnár leánya, tulajdonképpen az ő hozománya szanálta a birtokot.
A regény alig félévnyi idő alatt játszódik, 1913 nyári vakációjától az év karácsonyáig. Arról tehát lemondott az író, hogy egy egész történelmi korszakot mutasson be lineárisan előrehaladó idővel. Nemzedékek tekintetében viszont teljes a szerkezet, az öreg Edvard bácsitól,
aki 1848-ban 16 éves volt, a diákoskodó Horvát gyerekekig. És megjelennek az előző történelmi időszakok is, az időkezelés korszerűbb formájában, néhány szereplő emlékeiben. így a
modern cseh társadalom előtörténetét 1848-ig visszamenőleg ismerjük meg, természetesen
csak a sorsfordító eseményeket, éveket. Igen jellemző történet például Edvard bácsié, aki kamaszfiúként résztvett az 1848 júniusi prágai forradalomban, majd külföldön tanult, s apja kívánságára odahaza osztrák hivatalnok lett, azaz pontosabban először Bécsben, később Prágában. Öreg éveiben nyugdíjasként a cseh 1848 történetét írta, és élénken érdeklődött a cseh politika iránt, aggastyánként is várta a megváltó forradalmat. A regényben a jankovi Horvát udvarház középpontja körül megjelenik az első világháború előtti egész cseh társadalom. A lassan csődbe jutó Vojtéch Horvát családjától a szomszédos faluig, Prágáig; urasági cselédektől
megtollasodott kupecparasztokig és tőkés vállalkozókig, fiatal értelmiségi köröktől a cseh politika boszorkánykonyháiig. Vancura igen nagy számú szereplőt mozgat, igen változatos helyszíneken, néha már-már szétesőnek érzi az olvasó a kompozíciót. Érezhetően feszültség van az
író szándéka (totalitásigénye) és epikájának kifejezésmódja között, amint arra esszéjében
utalt Milán Kundéra. A szubjektív elbeszélőtől a múlt századi objektív narrátor irányába lépett vissza. A sokszínű mozaikok minden gazdagsága mellett hiányzik a lélektani mélység némelykor, az extenzivitás kárára válik a mű intenzivitásának.
Az európai családregények cseh rokonai jól mutatják annak a küzdelemnek a jellegét,
amelyet a cseh próza századunk első évtizedeiben emancipációjáért vívott. Ennek a küzdelemnek a kudarcai, felemás eredményei is hozzájárultak ahhoz, hogy századunkban két korszakban is — a két világháború között és a hatvanas években — a cseh epika legszínvonasabb alkotásai méltó versenytársai lehettek az európai regénynek. Jaroslav Hasektől, Karel Capeken
keresztül Bohumil Hrabalig és másokig sorhatjuk a bizonyító példákat.

64

DOBOSSY LÁSZLÓ

Egy meghatározott kor történelmi képe
HASEK CENTENÁRIUMÁRA

A címül írt mondattal Jaroslav Hasek jellemezte a páratlan világvisszhangot kiváltó főművét, az immár ötvennégy nyelvre lefordított (vagyis a XX. században — egy hivatalos kimutatás szerint — a Biblián és Lenin művein kívül a legtöbb nyelven megszólaltatott) szatirikus regényét. A Svejk, a derék katona kalandjai a világháborúban szerzője, az első rész füzetes kiadásához illesztett utószóban, arra kívánt figyelmeztetni, hogy az író — még ha művészi
szándékát követve torzít is: nagyít vagy ferdít, összevon vagy szétold — mindig a kor és a
helyzet meghatározott körülményeibe ágyazza alkotását. Ez az a szilárd talaj, az a kifutó pálya, amelyről — a teremtő képzelet erejével — föllendülhet az összefüggéseket és emberi kapcsolatokat tisztábban érzékeltető szférába. Hasek remekműve esetében a szilárd talaj az
osztrák—magyar hadsereg, a másik — tágabb — szféra pedig a kelet-közép-európai népsors;
világos, hogy ez utóbbi távlatából a „k.u.k." hadigépezet csupán jó lehetőség a XX. század
elejére abszurddá lett világ groteszk ábrázolására. Mégis: a Svejk eredendően katonaregény,
nemcsak a „cselekmény" fővonala folytán, hanem azért is, mivel a lenti világ, a népi élet jellemzésére a derék katona szájába adott temérdek történet java is kaszárnyaemlékeket idéz; a
fenti világ, az urak, a parancsolók, az elnyomók, következésképp a kijátszandók zömmel tisztek, akiknek a külseje is jelzi nevetséges felsőbbségüket. Annyira katonaregény vagy inkább
fegyvert s vitézt gúnyoló vígeposz ez, hogy — egy jelentéktelen epizód kivételével — teljesen
hiányzik belőle a modern regények elsődleges motívuma: a férfi—nő viszony; vagyis ha irányadónak fogadjuk el Albert Thibaudet följegyzését, amely szerint egy könyvtárosnő úgy határozta meg e legnépszerűbb műfajt, hogy „regény az, amiben szerelem van", a Svejk voltaképp
nem is regény, hanem — miként föntebb mondtam — inkább vígeposz, vagy ahogy a szerző
akarta: történelmi korkép.
így minősítve e világsikerű művet, indokolttá válik a szándék, hogy tanulmányomban kísérletet tegyek a Svejke n meg Hasek más művein is, különösen épp a Svejk-regény előző,
1916-ban kelt — vázlatos — változatán végigvonuló egyik fő tematikai motívum kifejtésére.
Ez a motívum a magyar—cseh viszony, természetesen a hadba hajtott cseh és magyar katonák
elferdült (pontosabban: elferdített) tudati világának tükrében. Ma már mindez kétségkívül
távolinak s főképp fiataljaink számára — okkal — érthetetlennek is tűnik. De gondoljuk csak
meg, hogy a népeink közt lappangva ma is továbbélő és mérgező előítéletek gyökerei jórészt
ide nyúlnak vissza. Másrészt, alig társaloghatunk cseh kortársakkal, még tájékozott történészekkel is, akik a Svejkről szólva ne kérdeznék meg, hogy nem sérti-e nemzeti önérzetünket a
Hasek művében előforduló sokféle magyarellenes gúnyolódás, az ellentétek emlegetése. Persze, erre könnyű azt felelni, hogy nekünk éppúgy nincs közünk az akkori magyar világhoz,
mint nekik ahhoz az elosztrákosodott cseh társadalomhoz, amelynek különféle rétegeit és
képviselőit maró gúnnyal pellengérezi ki a Svejk szerzője: mi sokkal inkább, mint ők,
messzebb távlatból, elfogulatlanabbul szemléljük a Hasek festette „történelmi képet". Mindenesetre, egyebek közt, azért is tanulságos e kép, mert példás módon — azaz más népekre is
érvényesíthetőn — mutatja be a kelet-közép-európai nemzetek egymás közti viszonyát, ádáz
acsarkodását, kiszolgáltatottságát s összefogás helyett széthúzását „egy meghatározott korban", vagyis egy meghatározott hatalmi törekvés függvényeként.
5 Tiszatáj

65

E történet egyik fő fekélygóca Szeged, s bár kétség nélkül furcsán hangzik, ki kell mondani, hogy a vázolt magyar—cseh tematikai motívum megértésének kulcsa is a Tisza-parti metropolisunkban keresendő. Miért Szegeden? Mert itt állomásozott a közös hadseregbeli 28-as
gyalogezred, amelynek legénységi állománya s részint a tisztikara is — az osztrák katonapolitika sajátos, ám következetes alapelve szerint — zömmel csehekből töltődött fel.
Ismeretes, hogy az osztrák—magyar kiegyezés után a cseh nemzeti mozgalom egyik legközkeletűbb panasza s a nép körében legerősebb visszhangot kiváltó sérelme a hadseregbeli
szolgálati nyelv volt; a honvédségi egységeknél magyarul vezényeltek, a „közös" hadsereg alakulatainál pedig németül. Ahol — mint Szegeden is — állomásoztak közös egységek meg honvédségiek is, állandóak voltak a súrlódások, a csetepaték, utcai verekedések, sőt komolyabb
összetűzések is, amelyek folyománya rendszerint szigorú büntetés lett. Régebben, a Tiszatáj
1971/11. számában szóltam már erről, egy kiváló modern cseh költő, Stanislav Kostka Neumann szegedi katonáskodása s a műveiben és leveleiben rögzített élményei kapcsán; jeleztem,
hogy Neumann nemcsak azért nevezte pokolnak Szegedet, mert por- és sártengert talált ott,
hanem főleg a katonatársai közt tapasztalt hangulat miatt: rögtön első nap egy kikötésnek lehetett tanúja.
A szegedi 28-as ezred külön is főhelyre került a magyar és a cseh népi kapcsolattörténeti
mitológiában, annak révén, hogy az első osztrák (valójában cseh) alakulat volt, amelynek katonái a galíciai fronton az első kínálkozó alkalommal megadták magukat és tömegesen vonultak orosz fogságba; a Svejk-regény szavaival: „a 28. ezred két zászlóalja tisztestül átvonult az
oroszokhoz az ezredzenekar hangjai mellett". (442; a lapszámok a Réz Ádám fordításában a
Magyar Helikonnál megjelent 1981-i kiadásra vonatkoznak.) E nevezetes esemény emlékére
honosult meg a magyar katonák közt — nyilván felsőbb kezdeményezésre — az a szokás,
hogy ha csehekkel találkoztak, a megadás jelét mutatva, csúfolkodva fejük fölé emelték karjukat. A népi mitológia jelenségei iránt kiváltképp fogékony Hasek dehogyis hagyhatta kihasználatlanul az így kínálkozó szatírai lehetőségeket! Oly bőven él velük, hogy e helyt csak
néhány, különösen jellemző jelenet fölidézésére és elemzésére vállalkozhatom...
Az első ilyen jelenet legyen mindjárt az, amelyet más szempontból is példásnak minősíthetünk. Az egész mű legszellemesebb részének, a tobzódó humorú híres-neves „budéjovicei
anabázisnak" az elején, az egyik dél-csehországi állomáson, Svejk egy ott tébláboló sebesült
honvédba ütközik. A lenti világ autentikus képviselőiként azonnal és előítélet nélkül megérzik, hogy együvé tartoznak nyomorúságukban; beszélni ugyan nem tudnak egymással, de különféle ősi jelekkel jól megértik egymást. S amit a maguk nyelvén mondanak (a szövegbeli magyar szavakat az alábbi idézetben dőlt betűkkel közöljük), az is oly természetes és egyetemes,
hogy menten megérti a másik. Ámbár Svejk, igaz, inkább csak magában motyogva megjegyzi,
hogy „ti bezzeg nem így vendégelnétek meg minket" — ezzel azonban inkább csak bevezeti a
másik asztaltól átszóló cseh bajtárs szavait, aki — lám, nem véletlenül — arról beszél, milyen
volt a 28-asok helyzete Szegeden.
De olvassuk inkább figyelmesen e — már eddig is nyilvánvalóan — több tekintetben fontos jelenetet, s ne hagyjuk észrevétlen, hogy két kiemelkedő mozzanat végén, különböző szövegösszefüggésben is elhangzik a Hasek szatirikusi dühét mindig felszító formula, hogy a honvédek „a magyar királyért" harcoltak, nyilván ugyanoly értelmetlenül, ahogy a cseh meg más
nemzetiségű monarchiabeli katonák — a Svejkbtn számtalanszor kigúnyolt szólam szerint —
„a császárért és családjáért" hullottak. íme tehát a tábori állomás két nevezetes közép-európai
sorsüldözöttje.
A szenvedés egyik jelöltje, akit operáció után kiengedtek a hadikórházból, s most
vértől és sártól mocskos egyenruhát viselt, odaült Svejkhez. Elcsigázott, lesoványodott,
szomorú ember volt. Letett az asztalra egy kis csomagot, elővette rongyos erszényét, és
megszámolta a pénzét.

66

Aztán Svejkre nézett, és megkérdezte: — Magyarul?
— Én cseh vagyok, kamerád — felelte Svejk —, nem akarsz inni egyet?
— Nem tudom, barátom.
— Annyi baj legyen, kamerád — mondta Svejk, odatéve teli korsóját a szomorú
katona elé —, csak húzzál egy jót.
Ezt megértette, ivott — köszönöm szívesen — mondta, majd tovább szemlélte az
erszénye tartalmát, s végül felsóhajtott. Svejk megértette, hogy ez a magyar még inna
egy sört, de nincs elég pénze. így hát rendelt neki még egy korsóval, a magyar újra megköszönte, és különböző grimaszok segítségével magyarázni kezdett valamit Svejknek,
közben az átlőtt karjára mutatott, és nemzetközi nyelven ezt mondta: — Pif, paf, puf!
Svejk együttérzően bólintott, s az elgyötört lábadozó még közölte vele, bal kezét
fél méterre tartva a földtől s aztán három ujját felemelve, hogy három kisgyereke van.
— Nincs ham, nincs ham — magyarázta tovább; azt akarta mondani, hogy odahaza nincs mit enniük, s megtörülte könnyező szemét katonaköpenye mocskos ujjával:
a köpeny még lyukas volt a golyótól, melyet a magyar királyért kapott a testébe.
Nem csoda, hogy e mulatozás következtében Svejknek lassanként semmije sem
maradt az ötösből, s hogy lassan, de biztosan elvágta magát Ceské Budéjovicétől, mivel
minden egyes korsó sör, amelyet önmagának és a magyar lábadozónak rendelt, csökkentette a vasúti jegy megvásárlásának lehetőségét.
Az állomáson megint áthaladt egy Budéjovicébe menő vonat, és Svejk még mindig
ott ült az asztalnál s hallgatta a magyar állandóan visszatérő mondókáját: — Pif, paf,
puf! Három gyerek, nincs ham, éljen!
Az utóbbi szót Svejkre mondta, koccintás közben.
— Csak igyál, te magyar — felelte Svejk — húzd meg jól! Ti bezzeg nem így vendégelnétek meg minket...
A szomszéd asztaltól egy katona azt mondta, hogy amikor a 28-as ezreddel megérkeztek Szegedre, a magyarok felemelték a karjukat, a megadást utánozva, így csúfolták
őket.
Ami a felemelt karokat illeti, a magyaroknak tökéletesen igazuk volt, de a közbeszóló katona szemmel láthatólag sértve érezte magát, holott ez a művelet nem sokkal
utóbb egészen általánossá vált minden cseh katonánál, sőt végül maguknál a magyaroknál is, amikor már nem tetszett nekik verekedni a magyar király érdekében.
Aztán ez a katona is hozzájuk ült és elmesélte, hogy ők hogy elbántak Szegeden a
magyarokkal, s kiverték őket néhány kocsmából. Közben elismerően kijelentette, hogy
a magyarok is tudnak verekedni, ő is kapott egy bicskát a hátába, úgyhogy kórházba
kellett mennie.
Most azonban, ha visszatér, a zászlóalj kapitánya valószinűleg lecsukatja, mert
már nem tudta visszaadni a döfést a magyarnak, hogy meg legyen mentve az egész ezred becsületé. (234—235.)
Példásnak neveztem e jelenetet először is azért, mert az elnyomottak, a kiszolgáltatottak,
az áldozatok, a „ham"-nélküliek spontán nemzetköziségét szemlélteti. Itt nincs előítélet, nincs
gyűlölködés, még a beszélgetésbe bekapcsolódó 28-as is inkább mint virtusos jómulatságról,
semmint nemzeti ellentét megnyilvánulásáról beszél a szegedi kocsmában támadt
cseh—magyar hajcihőről. Másodszor azért is példás e jelenet, mert főleg Svejk szándékoltan
nemtörődöm magatartásával („lassan, de biztosan elvágta magát Ceské Budéjovicétől") érzékletesen mutatja, hogy a lentieknek mennyire nem fontos a háború, a recsegő-ropogó hadigépezet, meg egyáltalán a kétfejű sas birodalma; ahogy Svejk másutt mondja: „a máriás, ha
kettesben játsszák, komolyabb dolog, mint az egész háború". S lám, itt is, a kopott indóház
előterében, a „resti" részére elkerített részben nyugodtan iddogál s a honvéddel mulat, miközben sorra-rendre érkeznek és indulnak a vonatok a gyűjtőállomás felé, ahol jelentkeznie kellene. Harmadszor műfaji szempontból is figyelemkeltő e jelenet. Ahogy már utaltam rá, a nyelv
5*

67

nélküli beszéd alkalmazásának ritka irodalmi példája ez, megint és ily módon is kiemelve a
mérhetetlen kiterjedtségű lenti világ természetes nemzetköziségét, tagjainak összetartozását,
egymás jó megértését: az ún. történelem hátterében folyó népi érintkezést.
Most egy másik jelenetet veszünk szemügyre. Ez már a nagy utazás vége felé, a front közelében játszódik, megint egy állomáson, ami természetes is, hiszen a Svejk — legalábbis abban a formájában, ahogyan fennmaradt — elsődlegesen utazási vígeposz, amiképp például az
Odisszeia az utazási hőseposzok számtalanszor utánzott ősváltozata. A Svejkben sincs szilárdan és szabályosan fölépített cselekmény, hanem „csak" a hadba vonuló katonáknak és fölötteseiknek az epizódok láncolatában bemutatott egyre szorongóbb s egyre rémültebb búcsúzása
— épp Magyarország területén, a Lajtától a Kárpátokig — a megszokott természetes emberi
léttől. E búcsúzás során, a valósággal és az emlékekkel szembesülve alakul ki az ellentét, a humor legfőbb forrása, amelyből bőven merít a viszontagságokat végenincs példázatokkal mindig józanul kommentáló népi „hős", valamint — más stílusban — értelmiségi hasonmása is.
A például választott újabb jelenetünk már a Kárpátok alatt játszódik, utasaink egyre
idegesebbek s aggódva latolgatják egyéni és közösségi esélyeiket. Az egyik cseh származású
k.u.k. tiszt, Dub hadnagy, kiváltképp monumentálissá nő a fenti világ képviselőinek HaSek
festette arcképcsarnokában, e kegyetlen karikatúrasorozatban. Ő a megtestesítője mindannak, ami ostoba törtetés, aljas talpnyalás, versengő rálicitálás, a megnyomorító kisebbségi
helyzetét minduntalan ellensúlyozni próbáló túlbuzgóság: Hasek kimeríthetetlen jellemábrázoló művészetének utolsó remeklése. Azért „utolsó", mert hatvan évvel ezelőtt, az ő tetteinek
bő humorú fölidézése közben döntötte le szerzőnket a halál, s a világirodalom egyik leghatalmasabb torzója is e lelkileg torz figura szavaival szakad félbe.
Ez hát az az ellenfél, aki épp szokásos fegyelmezési dühében fuldokolva a minden monarchiabeli vasútépülethez hasonló állomás mögött az ugyancsak minden falusi megálló körül ott
burjánzó bozótban rábukkan egy szükségét végző honvédre. Ingerült üvöltözés, félszegen védekező katonamozdulatok, a tiszt riadt tanácstalansága (mivel későn veszi észre, hogy honvédba ütközött), a távolodó honvéd pedig a „közös" mundérban ágáló tisztben — hogyan,
hogyan nem — fölismerve a csehet, feléje lengeti a magyarok egyezményessé vált bosszúálló
csehgúnyoló mozdulatát: a megadás, a fogságba vonulás nemzetközi jelét.
Az elmondottakon kívül azért is kívánatos e jelenet bemutatása, mivel — sajnos — egy
módfelett tanulságos fordítási ferdítés tettenérésére ad módot. (Mellesleg hangsúlyozva, ilyesmi nem kenyerem s elvből is kerülöm az efféle leleplezéseket; aki tudja, mily nehéz s mily áldozatos munka a forditás, nem él vissza a nyelvismeret kínálta gyakori alkalmakkal. Ámde
épp az említett elv kötelez annak elmondására is, hogy a közép- és kelet-európai népek miénkkel rokon irodalmának a sorsa azért oly mostoha nálunk, a miénk pedig náluk, mert itt is, ott
is hiányos a kölcsönös fordítási kultúra, nincsenek, tehát nem is érlelődhettek hagyománnyá
évszázadok óta végzett közvetítési tapasztalatok, s nem alakult ki egymás nyelvének a módszeres összevető vizsgálata sem. Ezért hát bármiféle félreértés megelőzése végett eleve illőnek
érzem hangoztatni a fordító vétlenségét. Réz Ádám kétség nélkül az egyik legjobb prózafordítónk volt, amikor angol, francia, német szövegeken dolgozott; de hát a cseh az más, HaSek
pedig — a prágai utcanyelvből meg az osztrák—cseh katonazsargonból összeötvözött sajátos
stílusával — még inkább más!)
De olvassuk előbb á szöveget, egyik részletének általam kiigazított (dőlt betűs) változatában, aztán majd közelebbről megnézzük különféle vonatkozásait, egyebek közt az említettem
fordítási biccenetet is.
Dub hadnagy az ajkába harapott, s azt gondolta, hogy egyedül rajta áll a zászlóalj
felbomló fegyelmének megóvása. Ezért még egyszer visszament az állomás térségébe, s
egy raktár mellett, amelyen óriási magyar—német felirat közölte, hogy tilos a dohányzás, egy üldögélő katonát talált. Az illető újságot olvasott és úgy eltakarta magát vele,
hogy nem látszott a parolija. Dub rákiáltott, hogy „Habtacht!" — a katona egy Homonnán állomásozó magyar tartalék-ezredhez tartozott. •
68

Dub hadnagy megrázta, a magyar katona felállt, még csak szalutálásra sem méltatta
Dubot, zsebre vágta az újságját és megindult az országút felé. Dub hadnagy utána
ment, mintegy félig öntudatlanul, de a katona szaporázta a lépteit, aztán hátrafordult
és csúfolkodva feje fölé emelte kezét, nehogy Dub hadnagy egy pillanatig is kétségben
legyen afelől, hogy ő menten fölismerte: a hadnagy az egyik cseh ezredhez tartozik. Aztán a magyar ügetve eltűnt az országútmenti alacsony kunyhók között. (574.)
E megint több jelentésrétegbe ágyazódó jelenetet értelmezve előbb essünk túl a kínos leiterjakabon. A kisebb — inkább csak szavakra korlátozódó — szövegértelmezési zökkenőket
érintetlenül hagyva egyetlen lényegérintő részt igazítottam ki, szorosan ragaszkodva az eredetihez. A föntebb dőlt betűkkel kiemelt rész ugyanis Réz Ádám fordításában így olvasható:
„gúnyosan könyökbe hajtotta a jobb karját, egynéhányszor meglóbálta"; a két változat
összevetéséből nyilvánvaló, hogy Réz Ádám szövegében teljesen elsikkad épp az egész műben
vissza-visszatérő fontos motívum, amely a cseh—magyar viszályt alapvetően jellemzi: a honvéd nem tiszteleg a közösbeli cseh tisztnek, ellenkezőleg gúnyt űz belőle.
Az idézett jelenet tematikailag három mozzanatra tagolódik: a hadnagy nem veszi észre,
hogy a bozótban üldögélő katona magyar; a honvéd arra sem érdemesíti a cseh tisztet, hogy
szalutáljon neki; végül, csúfolkodva, a megadás jelét mutatja neki. A szereplők kapcsán külön figyelmet érdemel a párosítás: a fenti világ képviselője cseh, a lenti világé magyar; márpedig időtlen esztétikai törvény szerint a fentiek csak nevetségesek, a humor azonban — vagyis a
világ visszásságainak kritikai szemlélete — bosszuló eszközként a lentiek fegyvere; a honvéd is
diadallal gúnyolja ki a tisztet, méghozzá ennek mindkét minőségében: mint följebbvalót és
mint csehet. Megjegyzendő még, hogy — miként már jeleztem — Dub hadnagy az egész mű
legellenszenvesebb figurája; a többi hasonló helyzetű regényalak; például LukáS főhadnagy
vagy Katz tábori lelkész kap olykor egy-egy megértő szót, elnéző mosolyt, Dub azonban soha.
Ha a regénynek ezt a háború után írt végleges változatát összevetjük az 1916-ban közölt
második változattal, tanulságos módon nemcsak azt észlelhetjük, hogy ott az ilyen Dub-féle
figurák eleve hiányzanak, hanem azt is, hogy a magyarok sorra-rendre, megkülönböztetés
nélkül gúnyolják — fölemelt karral — a cseheket. A magyarok ott — egyébként más szövegösszefüggésben is — egyértelműen és egyöntetűen úgy jelennek meg, mint a monarchia szilárd
támaszai, szemben a csehekkel, akik ugyancsak egyértelműen és egyöntetűen a korhadt monarchia, e szégyenkaloda bátor és következetes ellenfelei, ö t év telt el a két változat megírása
közt. Ez idő alatt HaSek az Októberi Szocialista Forradalomban különféle nemzetiségű —
köztük magyar — kommunista hadifoglyokkal is érintkezve, sőt magyar és német hadifogolyújságot szerkesztve, olyan lényegbevágó tapasztalatokat szerzett, amelyeknek hatására főműve új dimenzióval bővült, egyetemes érvényű epikai távlattal gazdagodott. Nem kétségesen ennek révén vált világsikerűvé is.
Visszakanyarodva az észrevételemnek tápot adó jelenethez, említést kíván, hogy a stílus
itt korántsem oly szikrázóan változatos, mint az előbb vizsgáltban, ahol — láttuk — Svejk jelenléte meg a partnerek hatékony közrejátszása eleve feszültséggel dúsította a nyelvi kifejezőeszközöket. Most viszont csak szerzői szöveget olvashattunk: ez pedig — miként mindenütt a
regényben — szürke, jellegtelen, tényközlő. Közismert, hogy Hasek írói fő erénye a beszéltetés: beszéltetéssel jellemzi szereplőit, a lenti és a fenti világ különféle képviselőit, meg persze
külső és belső tulajdonságaikat. Aligha van regényhős a modern világirodalomban, aki annyit
s oly sok mögöttes jelentést kifejezőn beszélne, helyesebben: mesélne, mint e jellegzetes antihős.
Még egy jelenetet javaslok elemző vizsgálatra: a témánk szempontjából kiváltképp jelentős királyhidai Kákonyi-kalandot, illetve az azt követő, jelképesnek is beillő magyar—cseh
összetűzést.
A helyzetet aligha kell részletesen bemutatni, hiszen a regény egyik csúcsjelenete ez. Lukás főhadnagy megbízza tisztiszolgáját, Svejket, kézbesítsen szerelmes levelet Kákonyinénak,
69

egy tisztes kereskedő feleségének. Az újdonsült marcona postillon d'amour útközben találkozik Vodickával, a verekedős, nagyszájú, magyarfaló öreg árkásszal. Némi mulatozás után
együtt mennek bizalmas küldetésük célja felé. Persze a késés folytán a levél a férj kezébe jut,
és persze a szerelmi futárok kipenderítése a következmény. Ám e helyre legények sem hagyják
magukat s a már több változatban bemutatott magyar—cseh viszály folytán a Kákonyi-ház
előtt parázs csetepaté támad, s ez megint jellegzetesen vígeposzi epizód.
Az utca rendkívül élénk volt. Kákonyi urat áthurcolták a szemközti ház kapualjába s vízzel locsolgatták, az utca közepén pedig Vodicka az öreg árkász, oroszlánmódra
verekedett néhány honvéddel és honvédhuszárral, akik a segítségére siettek honfitársuknak. Vodicka mesterien védekezett derékszíjával, amelyen ott fityegett a szuronya is
— úgy forgatta, mint egy cséphadarót. S nem volt egyedül. Mellette harcolt néhány különböző ezredbeli cseh katona, aki éppen arra járt.
Svejk, mint később állította, maga sem tudta, hogy hogyan keveredett bele, s milyen módon került a kezébe valami rémült néző sétabotja, mivel szuronya nem volt.
Jó ideig tartott a dolog, de minden jónak vége szakad egyszer. Megjött a „bereitschaft" és bekísérte az egész társaságot. (367.)
A csetepaté csakhamar üggyé szélesül: a katonai hatóságokat mindig idegesítő sajtó is
bőven foglalkozik vele; a magyar „közvélemény" úgymond tiltakozik a cseh katonák kihívó
magatartása ellen. E ponton megint fölöttébb tanulságos a regény két változatának az összevetése. Az 1916-osban ugyanis sokkal részletesebb és vaskosabb vezércikk-paródiákkal karikírozza a korabeli magyar sajtót, s e handabandázó frázishalmazok mindig a cseh—magyar ellentétet (és persze a magyar sajtó ostobaságát) szemléltetik. A háború után, az Októberi Szocialista Forradalomban szerzett tapasztalatok nyomán irt végső változatban a magyar újságoknak tulajdonított dokumentumsorozat — általános érvényű remek sajtóparódia — végső
soron inkább a magyar—osztrák ellentétekre hívja fel a figyelmet.
Míg az „ügy" felsőbb szintű kivizsgálása folyik, alsó szinten, a lenti világ emberei erről
mit sem tudnak, s nem is akarnak tudni. Svejk és magyarfaló sorstársa, az öreg árkász áristomban hűsölnek, a monarchia mindenfajta nemzetét és nemzetiségét képviselő delikvensek
közt. Jó alkalom ez írónknak két jellegzetes és nagyon különböző népi magatartás szemléltetésére. Az öreg árkászban vak gyűlölet fortyog, minden magyart menten széttépne; Svejk viszont bizonyosfajta népi humanizmus szószólójaként a magyarban is (meg más nemzetiségűekben is) készséggel megbecsüli az övéhez hasonló sorsú embert, hiszen — mondja — „némely
magyar ugyancsak nem tehet róla, hogy magyar", aminthogy más sem tehet róla, hogy az,
ami, — arról viszont már igenis tehet, hogy ember legyen tisztességgel, a természetes értékek
megbecsülésével. E kétféle magatartás kap hangot — egyebek közt — ilyen kedélyes fogdái tercierében :
— Nézzétek, fiúk, azt a magyart ott az ablaknál — szólalt meg Vodicka — imádkozik a betyár, hogy szárazon megússza a dolgot. Nem lenne kedvetek fölhasítani a pofáját az egyik fülétől a másikig?
— Eredj már, az egy rendes ember — mondta Svejk —, azért van itt, mert nem
akart berukkolni. Ez a háború ellen van, valami szektából való, és azért csukták le,
mert nem akar senkit se megölni, ő betartja az Úristen parancsát, de majd itt a pofájára
' kenik neki ezt az isteni parancsot. (376—377.)
Aztán az önmagában is komikus hadbírósági aktatologatás ítéletbe torkollik; ez — mi is
lehetne más? — tetteseink szigorú megrovása (amire ők fütyülnek), frontra küldéssel (ami
persze távolabbra tolja a lehetőséget, hogy a háború után este hatkor vagy „inkább fél
hétkor" találkozzanak a Kehelyben).
S „hőseink" elindulnak hosszú útjukra, Magyarországon át a Kárpátok felé, és onnan is
tovább...

70

így kerekedik teljessé „egy meghatározott kor történelmi képe". Az író, a maga sajátos
eszközeivel, a forradalom előtti s hite szerint a szocialista forradalom felé sodródó KözépEurópa népi tudatvilágát kivánta rögzíteni.
Mielőtt e képtől — tanulságait magunkkal vive — búcsút vennénk, ne hagyjuk említés
nélkül, hogy a fölidézett kor nem egy különössége tovább él népeink nyelvében és tudatában
(illetve olykor csak a tudatalatti rétegben). Itt most megint arra emlékeztetek, amit föntebb, a
Svejk kapcsán, a szolgálati nyelv okozta bonyodalmakról, cseh sérelemről meg magyar—cseh
viszályról előadtam, érzékletes példák világánál. Mindehhez — csattanóul — hadd tegyem
hozzá egy rejtélyes cseh szólás eredetének általam javasolt magyarázatát.
A szólás így hangzik: „Já jsem z toho cely jelen", s a jelentése: teljesen meg vagyok zavarodva, nekem ez merőben érthetetlen. Tudni kell, hogy a „jelen" szó, miként más szláv nyelvekben is, „szarvast" jelent. A bökkenő tehát az, hogy milyen úton-módon került az erdők
büszke vadja az érthetetlenséget, zavarodottságot jelentő szólásba. Nos, a k.u.k. alakulatokban szolgáló cseh katonáknak feltűnt s jót derültek rajta, hogy a honvéd egységeknél, névsorolvasáskor, a katonák „jelent" (vagyis közkeletű cseh szót) kiáltottak nevük hallatára. Adat
van rá, hogy az egyik közös ezred cseh tagjai (nem lepne meg, ha a tüzetes kutatás kimutatná,
hogy épp Szegeden) az előírásszerű „hier" helyett harsány „jelent" kiáltva tiltakoztak a német
szolgálati nyelv ellen.
Oly hatásos volt ez a Hasek-mű szelleméhez méltó katonacsíny, hogy a csehek körében
szóbeszéd tárgya lett monarchiaszerte. Mivel azonban a magyar „jelen" pontos értelmét természetszerűleg nem ismerték s mivel — másrészt — idővel a viszonyok is alaposan megváltoztak s a szólás keletkezésének körülményeire homály borult, a „szarvas" jelentésű cseh főnév
meg a magyar „jelen" mondatszó egyre inkább összevegyült, s termékük mindmáig megőrződött e tréfás hangulatú szólás elemeként.

BERKES TAMÁS

A hatvanas évek cseh prózájának
történetéből
AZ ÉRTÉKVÁLASZTÁS SKÁLÁJA
FUKSNÁL ÉS HRABALNÁL
A hatvanas évek mozgalmas évtizednek számított a cseh irodalomban. Kétségtelennek
látszik, hogy a korszak legszámottevőbb irányzata a groteszk jegyében formálódott, s ez hasonlóképpen történt Kelet-Európa számos más irodalmában is. Az irányzat képviselői gyakran eltérő gondolatokat és életérzéseket rögzítettek, de a groteszk struktúra — a komikus és
tragikus elemek szerkezete — minden esetben tragikus értékveszteségek és komikus értékfeltöltődések ütközőpontján jutott egyensúlyba. A konkrét művek aztán a szerző szemléletét
tükröző groteszk típus megválasztásában kapták meg elsődleges jelentésüket.
A cseh irodalom humora évszázados hagyomány, melynek nyomát a középkortól kezdve
napjainkig követhetnénk. A két világháború közötti korszakban számos jelentős életművet
71

hatott át a groteszket és a fekete humort is magában foglaló komikus szemlélet, elég csak utalni
Karel Capek és Jaroslav Hasek nevére. Ez a tradíció vált újra formáló erővé a hatvanas években, mintegy illusztrálva Jan Mukaíovsky tételét: „Az izolált műalkotás elemzésekor is szem
előtt kell tartani, hogy a struktúra nem az egyes alkotás, hanem az egész nemzeti költészet
összefüggő fejlődésének a kérdése."
Bohumil Hrabal és Ladislav Fuks a hatvanas évek elején jelentkezett elbeszélésekkel és
kisregényekkel. Az általuk választott groteszk típus a személyiség integritásának kétségessé
válására helyezte a hangsúlyt: a groteszkben egyedülálló jellemábrázolási igénnyel keresték az
elidegenedés lenyomatát hőseik lelkivilágában. Számukra a megalázottak és megszomorítottak belső élete a fontos, valamint az, hogy az egyén belső tartalékai milyen védekezésre nyújtanak lehetőséget. Hőseik hangsúlyozottan egyszerű emberek, akik átlagos életüket a periférián, vagy egyenesen a gettóban kénytelenek leélni. Az írói megfigyelés szemszöge: a történelem
alulnézetben. Pátosz nélkül beszélnek a kisemberről, nem csukják be szemüket a külső és belső borzalmak láttán, épp ebben a pokoljárásban keresik az ember megtartó erejét. S ha rátalálnak, akkor nem hívják másképp, mint szeretet és emberi melegség. Műveikben az értéktelítődés mindig ezen a felismerésen alapul, de kettejük világlátása jelentősen eltér az esélyek
megítélésében.

DÉMONI HATALMAK HÁLÓJÁBAN
Ladislav Fuks szinte kivétel nélkül a zsidó sors témáját dolgozta fel oly módon, hogy a
zsidóság mártíriuma nála az ember fenyegetettségének általános szimbólumává magasodik.
Regényeinek színtere a protektorátusi Csehország, a fasizmus uralomra jutásának és rémítő
tombolásának összesűrűsödő atmoszférája.
A Mundstock úr (1963) című első nagysikerű regénye egy prágai zsidó kistisztviselő magányos vergődését ábrázolja a sárga csillag és a koncentrációs tábor árnyékában. Mundstock úr
szemérmes és békés lelke kettéhasadt, s kivetült belőle a rettegés szülte képzelt alak, a Mon.
Ettől a naptól kezdve minden összekuszálódik, a Mon maga a megtestesült rettegés. Mundstock úr tudja, valamiképpen le kell győznie a rémet, különben tönkremegy még azelőtt, hogy
a levélszekrényben felfehérlene a rettegés kiváltó oka: a transzportba szólító behívóparancs.
Keresni kezdi a megoldást, mellyel megmenthetné nemcsak a maga, de ismerősei életét is. És
egy nap, utcaseprés közben felismeri saját lehetőségét: módszeresen fel kell készülni a koncentrációs tábor minden borzalmára. Edzésbe fog tehát, begyakorolja az ötvenkilós bőrönd
legésszerűbb cipelési módját, összevereti magát, végigjátssza saját kivégzését. Felkészülésének
tetőpontja a gázkamrára történő trenírozás, amikor a kinyitott gázcsap mellett majdnem megfullad.
Mundstock úr tehát fellázadt a félelem ellen, „módszerével" erőt öntött magába, s így a
Mon eltűnt. Lázadása nem csak élete megmentésére irányult, hcinem emberi méltóságának
megőrzésére is, hiszen a rettegésben állati módon pusztult volna el. Ebben a megrendítően tragikus regényben, a tragikum túlsúlyát mutató groteszk alkotás mélyén feloldhatatlan paradoxonok rejtőznek, hiszen a regény hőse oly módon harcol emberi méltóságáért, hogy közben
alkalmazkodik, akklimatizálódik az életét fojtogató brutalitáshoz. Úgy látszik, a totális elnyomó rendszerek idejére Fuks nem ismer jobb életformát, mint az áldozatokét. Regényének
befejezése visszamenőleg értelmezi hősének életét: a transzport gyülekező helyére igyekvő
Mundstock urat egy katonai teherautó halálra gázolja. Paradox halála egyszerre tragikus és
komikus fénybe merevíti életét, hiszen Mundstock úr győzelme tudatában, szilárd lélekkel és
szinte boldogan tesz eleget a behívásnak, de az utolsó pillanatban keresztülhúzza számítását
az otromba véletlen. Erre már ő sem készülhetett fel. Halálának körülménye irodalmi utalásokat rejt magában. Úgy hal meg mint Egon Hostovsky: Körner professzor (1932) című regényének címadó hőse, s úgy, mint Jifí Orten cseh költő, akit német szanitéckocsi gázolt halálra.
72

Hostovsky hatása egyébként kétségtelen. A hősök rendkívül kifinomult mélylélektani bemutatása, a kor és a miliő atmoszférájának a lélek hálójában történő felmutatása, a nyomasztónak valami nem külsődleges, hanem belső állapota egyaránt mutatja Hostovsky és Fuks prózájának rokonságát.
A hatvanas évek másik reprezentatív Fuks-műve, A hullaégető (1967) a kisember magatartásának másik lehetőségét vizsgálja: a kiszolgáltatott ember nemcsak áldozattá, hanem
gyilkossá is válhat. A főszereplő példás állampolgár, maga a megtestesült jóság, aki krematóriumi munkáját nagy elhivatottsággal végzi. A szerző a pszichológiai horror eszközével rajzolja
meg hőse átváltozását: a gonoszság kicsírázását, a kisember átvedlését szörnyeteggé. A hős útja
a tisztes hullaégetéstől családja hidegvérű kiirtásán át a tömeggyilkosságig vezet. A kisember
oly módon valósítja meg önmagát, hogy az embertelenség rendszerével azonosul: kitör a bárgyú kispolgári életből, s az „emberiség érdekében" a német megsemmisítő táborok irányítója
lesz. Fuks pályáján A hullaégető immár az átlagember hagyományos értékének az egyértelmű
elutasítását jelzi. A Mundstock úr és a szerző egyéb írásai mutatják, hogy Fuks nagy belső vívódások közepette számolt le egy Önmagának fontos értékkel, s a folytatást illetően tanácstalan. A cseh kisember ideálja, amelyet az irodalmi hagyomány glóriába vont, a hatvanas években kezdte elveszteni értékét. A groteszk szemléletet ösztönző öapeki hagyomány ezen a ponton megszakad. Karel t a p e k a Zsebtörténetekben fogalmazta meg a legpozitívabb kicsengéssel a kicsiség ideálját. Nála a kisemberi világ mélyen humánus és közösségi, a mesélő kisember
az ember fogalmává magasodik. Ezt az új minőséget tapek is csak óhajtott eszményként tételezhette, ezért a megfelelő közeget csak a betörők, bírák és különféle szélhámosok emberi melegségű világában találta meg. A hatvanas években határozott fordulat következett be a capeki hagyományban: a kisember egyre kevésbé töltötte be a reá bízott szerepet, az eszmény mögül előtűnt a védtelen, vagy a sört iszogató beszűkült átlagpolgár brutális valósága. Fuks nem
tudott szabadulni attól a képtől, hogy példás polgárokból bizonyos esetekben őrjöngő fanatikusok reinkarnálódhatnak. Prózájában a talaját vesztő személyiség a groteszk egyre sötétebb
örvényei felé sodródik, s a kiszolgáltatott embernek fölébe magasodnak a szorongást sugárzó
démoni erők.

ARANY PRÁGA, AZAZ A VÁGY BELSŐ MODELLJE
Sémákba nemigen gyömöszölhető nagy író Bohumil Hrabal. Negyvenkilenc éves korában, 1963-ban nyílt meg előtte a publikálás lehetősége, s rövid idő múltán az olvasóközönség
és a kritika a legnagyobb jelenkori cseh prózaírónak könyvelte el. Sorra adták ki műveit,
1966-ig négy novelláskötetet és három kisregényt jelentetett meg. Első kötetének cime, a
Gyöngyszem a mélyben szimbolikus tömörséggel utal arra az élményre, amely íróvá formálta.
Gyakran idézett ars poeticája szerint azért merült alá — sokféle foglalkozást választva — az
élet mélyebb rétegeibe, hogy megélhesse a megrendítő élményt: az emberi lélek mélyén olykor
megpillanthatta a gyöngyöt. „Azóta szeretem azokat az embereket — írja Hrabal —, akik fölött pálcát törnek, akik miatt mossák a kezüket. Azóta tudom azt is, hogy azok az emberek,
akiket szeretek, inkább mutatják durvának magukat, s játsszák a bohócot, semhogy szemérmük ellenére kimutassák igazi érzelmeiket. De hát én éppen az ilyen emberekkel éltem és dolgoztam mindig a legszívesebben! Hiszen közülük némelyek egy-egy pillanat vagy esemény hatására egyszerre csak feltépték ingüket, megmutatták a szívük, és akkor döbbenten láttam,
hogy gyémánttal van a szívükbe vésve az, amiről a filozófusok beszélnek."
Hrabalt a társadalom szélére sodródott emberek izgatják, s rajtuk keresztül a valóságnak
addig kevésbé érzékelt teljessége zúdult be az irodalomba. A történelem alatt élő emberek vágyai és magatartásformái hömpölyögnek írásaiban, olyan antihősök tablóját kapjuk, akik
hátrányos helyzetükben is harsány életigenléssel a teljesség igényét hordják magukban. Hősei
azután tűnnek fel az elbeszélésekben, hogy elvesztették biztonságukat, mivel Hrabal szerint a
73

kitaszítottság állapotában tisztán kirajzolódik az alakok embersége, feltéve ha rendelkeznek
ilyesmivel. Szereplőiről általában kiderül, hogy mindüknek van titka, vágya, szenvedélye, de
legalább egy nagy sztorija. Még azok is valami emlék bűvkörében élnek, akiknek végleg fakó
díszlet már csak a jelen.
Hrabal prózája az ellentétre, komikus és tragikus szétválaszthatatlan egységére épül. Legszomorúbb írásaiban is az élet szeretete vibrál, szenny és ragyogás egyazon képen jelenik meg.
A kifinomított részletek halmozása következtében groteszk síkra emelkedik minden leirt jelenség, amely ily módon az élet villódzó teljességének képévé válik. Hrabalnál nem a történet
a kompozíció kötőanyaga, írásaiban egymásnak mellérendelt képek, spontán módon áradó
adomák sorakoznak. Az epizódok halmozása ellenére cselekményes próza ez, minden mozgásban van, minden változik. A bővérű figurák, a tündérek és kísértetek nélkül is felsejlő fantasztikum mind-mind azt sugallják, hogy az életben minden lehetséges. Talán első pillantásra
úgy tűnhet, hogy az elbeszélőkészség parttalan felszabadítása összefüggéstelenségre vezet, hiszen a szerző számára nem létezik fontos és kevésbé fontos jelenség. Azonban a kollázstechnikával szerkesztett epizódok az összehasonlítás, a kölcsönös egymásravonatkoztatás útján
kapják meg jelentésüket. Az összehasonlítás vezet nála az összefüggésig, vagy éppen az összefüggéstelenség leleplezéséig. A kidolgozott életszeletek realitása a teljes hitelesség benyomását
kelti, s ezzel egyidejűleg fantasztikus és kísérteties. Hrabal teljes szuverenitással zsonglőrködik a pontosan megrajzolt részletekkel, s ezáltal rendkívüli összefüggések megérzését alapozza
meg. (Ne feledjük: az állandó összehasonlítás, az összehasonlítódás a kulcs!) Nem véletlenül
emlegetik vele kapcsolatban a szürrealizmus inspiráló hatását, ám Hrabal egyik novellájában
félreérthetetlenül jelzi, hogy az élet fantasztikusabb a szürrealista képzelet minden teljesítményéhez képest. Egyik elbeszélésében Kytka úr szürrealista költő, aki a szürrealista objektumok
utolérhetetlen attraktivitásáról szónokol Bamba úrnak, a magányos, aprótermetű temetkezési
vállalkozónak. Bamba úr viszont a legnagyobb természetességgel olyan ötleteket és történeteket említ meg, amelyek lenyűgözik és megdöbbentik a szürrealista fenegyereket: „— Bamba
úr — szólalt meg kisvártatva —, önben kétágú megszállottság deltája folyik, én jártambankeltemben gombostűheggyel keresem és gyűjtöm az ötleteket, maga pedig a kisujjából szórja
őket. — Kytka úr itt a fellegekre emelte szemét, és közölte minden égbeliekkel: — Nem én vagyok a költő, hanem ez itt!"
Hrabal a magaskultúra szerepét az élet sokszínűsége és a vágyak tömegei fényében elhanyagolhatónak látja. Egyformán kedves számára Schubert befejezetlen szimfóniája és a sramlizene, sőt ez utóbbi a közönség miatt talán egy fokkal méginkább. Úgy látja, hogy az élet metafizikus vetületeinek érzékelésében nem léteznek kiváltságok' és eleve kiválasztottak, „a martinkemence belseje úgy zúg, mint egy szimfonikus zenekar". Hrabal kisemberei botladoznak,
szélhámoskodnak, de értéküket szívük tisztasága és harsány életszomjuk határozza meg. Az
író bizonyára tiltakozna a „kisember"-terminus ellen, hiszen figuráira minden mondható,
csak az nem, hogy „szürkék", és a kicsiségükre történő megkülönböztető jellegű utalás is sántít. Szereplői a közönséges jelenségek egyetemesen groteszk, kaotikus világában ugyanolyan
tulajdonságok alapkomponenseit hordozzák magukban, mint Faust. Kétségbeesett optimizmussal bizonygatja Hrabal, hogy a perifériára szoruló ember nem torzult el, hanem csak elesettségét kompenzálja játékkal, fantáziálással, hazudozással. „Magának valahol a belsejében
egy cérnára kötött pacsirta van..." — mondj a a mások szerelmei között reménytelenül keringő, de mindenkit felvidító Emáneknek a mixernő. Szinte észre sem vesszük, hogy a szerző mikor lendít át minket a valószínűség határán, s így képes megteremteni a valóság fölött, önmaguk káprázatában lebegő emberalakokat.
Kétségek merülhetnek föl a hrabali periféria és az emberi értékek szimbolikussá terebélyesedő összekopírozása láttán. írásainak kisugárzását a mai olvasó akaratlanul is a múlt idő
zárójelébe teszi, de ez nem befolyásolja az olvasói élmény intenzitását. Amit például a Bambini
di Praga 1947-ben a valóság lebegő tükörképének érzünk, azt öntudatlanul is időbeli elhelyezéssel egészítjük ki. Nem azért, mert régen játszódik, hanem mert „egy másik időben" történ74

nek az események, s ennek van társadalomtörténeti mellékjelentése. Ennek lényege, hogy a
hrabali világtól idegen minden elgépiesedett emberi kapcsolat, hiszen ezekben az írásokban —
a mai olvasó tapasztalati világától oly eltérően! — nem léteznek civilizációs betegségek, nem
ütközünk folyton az elidegenedett társadalmi viszonyok falába. Egyre inkább mesének —
szép mesének — olvassuk Hrabal történeteit, minthogy „es waren andere Zeiten".
Az egyéni érték ellenállóképességének témája sajátos módon jelent meg az ötvenes években játszódó írásaiban. Rendkívül jellemző az 1965-ös Hirdetés a házra, amelyben már nem
akarok élni című kötetének előszava: „Ez a könyv annak a bizonyos szituációnak a konstatálása, amelyet a személyi kultusz időszakának neveznek. Csalódnak, akik ebben a könyvecskében csak elítélést és lefelé fordított hüvelykujjat keresnek. Akkoriban olyan emberekkel éltem
együtt, akik érezték vagy tudták, hogy minden kor méhében ott van az a gyermek, akiben
nemcsak hogy bízni, de akivel élni is lehet. Olyan emberek voltak ezek, akik nem idegenedtek
el az emberi együttélés alapvető házirendjétől, és akik már azáltal is hősök voltak, hogy nem
hódoltak be a szemantikai zavarodottságnak, hanem a dolgokat és az eszményeket valódi nevükön nevezték. Ezért ez a hirdetés arra a házra, amelyben már nem akarok lakni, nemcsak az
én fejlődésem része, hanem része ama társadalom fejlődésének is, melyben élek, s mely ugyanúgy mint én, olyan házakban kíván lakni, melyekben a fehér humor, a szeretet és a remény
uralkodik, anélkül, hogy az ilyen házakra való hirdetést metafizikus meneküléssé kéne idegeníteni."
Egyik legcsodálatosabb elbeszélésében, a Berúgott dob címűben Hrabal egy szimfonikus
zenekar hallgatóságának és egy táncos mulató vendégeinek tömegverekedése közepéről fogalmazza meg önmaga helyét a világban: „én már nem tudtam igazat adni se emezeknek, se amazoknak az öklöknek, letörtem egy vesszőt, és vezényelni kezdtem mindkét zenekarnak... csak
tompa puffanások és jajgatás hallatszott... de nekem minden muzsikált, és meg voltam mentve, de bizonyos értelemben el is voltam veszve... és alighanem éppen ez a megmenekülés."
Bohumil Hrabal minden írása az emberi identitást fenyegető veszélyről és a vele való dacolásról szól. A hatvanas évek szellemével egybehangzó módon az író az élet mindenirányú
átélésére helyezte a hangsúlyt, ami — Ladislav Fuks intenciójától eltérő módon — talán az
emberi megmaradás igaz fogódzóját teremtheti meg. Nemcsak az író, hanem a filozófus is
megszólal Hrabal hangján, amikor kimondja az emberi megmaradás maximáját: „hűség a
harsogó szépséghez, akár az életünk árán is".

MILÁN NAVRÁTIL

Költészetfelmutatás
Sok éve már annak, hogy Váci Miskával a prágai Kisoldalon kószáltunk. Meg-megálltunk a régi paloták kapui előtt, és nézegettük a kariatidákat meg az ásító oroszlánokat. Hűvös
volt az idő, s így a cseh történelemben tett kirándulásunkat a Festőkhöz címzett borozóban
végeztük, egy pohár bor mellett. Mindenről kikérdezett: hogyan is volt a mi avantgardunk,
milyenek voltak a szürrealisták meg a poétisták, meg a dadaisták, milyen volt a két világháború
közötti irodalmi életünk, hogyan jut el hozzánk a magyar irodalom, nem sorvad-e el a szatíra,
ismerjük-e ezt vagy azt Magyarországon...
75

Ilyen és hasonló kérdéseket az azóta eltelt években számos magyar író, költő, drámaíró,
kritikus, szerkesztő, esszéíró tett fel nekem, röviden: a „szakmabeliek" — s korántsem protokolláris udvariasság ösztönözte őket. A legutóbb tavaly decemberben Bereményi Géza faggatott.
*

Ha írok, leteszem a szemüvegem, s így látómezőm — átkozottul rossz szemem miatt —
leszűkül, és alig látok el az íróasztalom fölötti polcig, ahol elrendeztem mindazt, ami századunk — s leginkább a háború utáni évek — magyar költészetében a legfontosabb. S ha most
— a felkérésnek eleget téve — azt kell végiggondolnom, hogy e koronaékszerekkel teli polcról
az utóbbi években mi vándorolt át a cseh olvasók hasonló polcaira, meg kell állapítanom,
hogy nem volt túlságosan bő aratás... bár egy kissé ez is.optikai csalódás. A cseh verseskötetek száma nem túl nagy, ám szép számmal olyan költőé, akinek életműve a magyar írásbeliség
épületének egy-egy monumentális pillére.
Itt van például az Odeon gondozásában 1982-ben megjelent Nyugat-antológia, A nagy
nemzedék (Velká generace) címmel. A kötetet Rákos Péter, a Károly Egyetem magyar tanszékének docense szerkesztette, s ő irta a bevezető tanulmányt, készítette a dokumentumanyagot
s válogatta az illusztrációkat is. Minden antológia, minden gyűjtemény, válogatás, ú j besorolás, a történelmi tények, irodalmi jelenségek, irányzatok, korszakok értelmezése... — maximalista módon vizsgálva — kissé mindig együtt jár az alakok, irányzatok, korszakok, művek
eltorzításával. Mert semmi sem hat benne a maga teljességében, a maga legnagyobb összefüggéseiben, meghatározottságában és kontextusában, amelyet csak a teljes mű, személyiség,
irányzat, korszak vizsgálata nyújthat...
.. .másrészt minden hasonló vállalkozásnak megvan a maga előnye: a sűrítettség, a szemléletesség, a kiemelt hangsúlyok, az áttekinthetőség, a stilizáltság.
E premisszák szerint tehát az ilyen munka értékét a torzítás nagysága, illetve a hangsúlyok pontossága s az áttekinthetőség adja. Ám e kötet értékelésének legfőbb kritériuma annak
úttörő, felfedező, koncentrált jellege. És itt kitűnik a szerkesztő ismereteinek mélysége, kritikai érzéke, azé a szerkesztőé, aki a fenti célt tűzte ki maga elé, s el is érte azt.
A háború utáni években több modern magyar verseskötet jelent meg csehül; sok nevet és
verset olvashattunk a Svétová Literatura hasábjain és másutt, számos vers hangzott el a rádióban és a prágai Magyar Kulturális Központ rendezvényein, de nekem mindig hiányzott valami, ami a cseh olvasó eligazodását segítené, az alaprajz, az alapok, melyekből felépülhetne
számára a magyar költészet, irodalom, és az irodalom kultúrpolitikai hátterének teljes magyarországi képe — századunk első felében. S főleg annak az előtörténetnek ismerete hiányzott, amely sorsszerűen és visszavonhatatlanul meghatározott mindent, ami azóta történt a
magyar költészetben — mert köztudottan a magyar lírát tartották a magyar irodalom legerősebb ágának.
A szerkesztő tudatosan szűkítette látószögét a Nyugat első nemzedékének költőire, főleg
Adyra. Hét név és hét életmű alkotja a gondolatok és formák nagyfeszültségének forrását: a
már említett Ady, valamint Babits, Kosztolányi, Tóth Árpád, Juhász Gyula, Füst Milán és
Szabó Lőrinc. A könyv így lett kerek egész, koncentrált és tökéletesen áttekinthető; és mindezt esszészerűen hangolt előszó, továbbá a költők portréja egészíti ki.
S mivel már szóltam az antológiák előnyeiről és hátrányairól, fenntartás nélkül kimondhatom, hogy A nagy nemzedék magában hordja a maximumát mindannak, amit a magyar
költészet e korszakának bemutatásában el lehet érni. A fordítók is a cseh műfordítók több
nemzedékét képviselik — a ma már klasszikus értékű munkáktól, Frantisek Halas és Vilém
Závada 40—50 évvel ezelőtt született műveitől Kamii Bednáf, Václav Danék, Ladislav Hradsky, Jindrich Pokorny, Rákos Péter és Jana Stroblová műveiig.
*

76

A nemzeti költészet kiterjedt struktúráinak feltérképezése fárasztó babramunka, és soha
nincs vége.
Megérdemelné a békés halált
minden írnok, aki az éjszakában
tollat fog és papír fölé hajol —
mondja Pilinszky János. A pompás Nyugat-antológiát további hasonló összefoglaló gyűjteményeknek kellene követniük a Nyugat következő nemzedékeiről, folytatni kellene a két háború közötti irodalom csúcsainak, arányainak, kontextusának bemutatásával, írói arcképek
megrajzolásával — főleg ott, ahol a legnagyobbak a hiányok.
Az egyik ilyen nagy adósságát hamarosan törleszti a cseh műfordítás. A Mladá Fronta
Kiadó gondozásában. Vsazování démantü (Gyémántültetés) címen, Hat portré a háború utáni
magyar költészetből alcímmel, Nagy László, Kormos István, Váci Mihály, Pilinszky János,
Garai Gábor és Juhász Ferenc versei jelennek meg, Pomogáts Béla utószavával.
Töredékesen, minden válogatás előnyeivel és hiányosságaival együtt próbálja bemutatni
ez a kötet a magyar líra ú j nemzedékének fellépését, arculatát, s azt, hogyan változott és formálódott a nemzeti költészet a felszabadulás utáni korban; az idősebb társak együtt a fiatalokkal miként adják a szocialista korszak magyar versművészetének jellegét, színét és kontúrjait...
Nagy László műveinek „szervezett harmóniája", a fájdalom és boldogság, hűség és árulás, szerelem és magány drámai ötvözete, Kormos István gyermeki játékossága és tragikuma,
népies ihletettsége, Váci Mihály mély társadalmi elkötelezettsége, néptribuni magatartása, Pilinszky János bolyongása e kegyetlen világ labirintusában, s metafizikus törekvése az e világ
dolgaiért való felelősségvállalásra, Garai Gábor kitartó és egyedi expedíciói önmagába és a
társadalomba, melyek a hazáért és annak rendjéért folytatott céltudatos harcba torkollnak, s
Juhász Ferenc szomorúsága és dacossága e világ rendjével szemben, mely a fantázia megállíthatatlan gejzírjeiben tör ki, s mely a magyar költészet kifejezésrendszerét forradalmasította...
nos, e hat alkotó témái, törekvésbeli, formai és poétikai ellenpontozódásán keresztül jut el
hozzánk e nemzedék nagyszerű költészete.
*

S további hat név, egy következő nemzedék felmutatása történt legutóbb, a Svétová Literatura című világirodalmi folyóirat hasábjain. A lap az utóbbi időben sokkal módszeresebben
és következetesebben figyeli a magyar irodalmat, mint régebben tette, részben a lelkes fordítók és a friss magyar levegőt kedvelők portyái következtében. Ez a nemzedék kissé tán a mai
magyar irodalom „kései gyermeke", a kultúrpolitika különböző tényezői következtében. De
azt hiszem, hogy éppen ezért a türelmesebbeknek — verseik metszéspontjában állva — sikerült több bölcsességre Szert tenniük, mint azt á fiatal, „harsonás" lázadók esetében megszoktuk, s kevesebb formabontó elemet halmozták fel, mint amennyit a fiatal alkotóktól már szinte
elvárunk. Nagy öröm titkaiknak tudójává válni, győzelmeikbe és vereségeikbe beavattatni.
Semmivel sem kisebb csaták ezek, mint amilyen annak idején József Attiláé vagy Radnótié
volt.
A madarak nem halnak meg (A fiatalabb magyar költészetről) címen a Svétová Literarura 1982/6. száma igen terjedelmes válogatást közölt Kiss Benedek, Bari Károly, Petri György,
Utassy József, Apáti Miklós és Veress Miklós verseiből, az utóbbi költő bevezetőjével.
*

Letévén szemüvegem, tekintetemet az utóbbi évekre szegeztem, s azt vizsgáltam, hogyan
jut el a magyar költészet a cseh olvasóhoz. Elsősorban — természetesen, logikusan — azok az
összefoglaló művek jutottak eszembe, melyek — képletesen szólva — teljes tablót nyújtanak,
77

egy nagy irodalmi lakomára hívnak, ahol sok a fogás, különbözőek az illatok, ízek, egyszerű
vagy rafinált a tálalás.
Ám tekintetem most egy specialitásra tévedt, amely lelkes visszhangra talált az expresszív,
csípős és főleg fűszeres olvasói táplálékot kedvelők körében — hogy a hasonlatnál maradjak.
Tavaly márciusban a prágai Magyar Kulturális Központ zsúfolásig megtelt előadótermében
nagyszerű költői estre került sor, Weöres Sándor műveiből. Vártuk ezt a nagyszerű, eredeti,
ironikus-szarkasztikus költőt, akinek lírája — legalábbis azt hiszem — sajátos jegyeivel, utánozhatatlan poétikájával egyedülálló a magyar költészet áramában. A költő nem érkezett meg
— ismerőseinek és barátainak rossz nyelve szerint azért, mert vonakodik akárcsak néhány
napra is elhagyni kedves macskáját, ami nyilván csak „jóindulatú" rágalom. Mindezek ellenére a publikum lelkesen hallgatta Weöres Sándor verseit Vaclav Danék fordításában. Versei az
Odeon gondozásában, 1978-ban láttak napvilágot.
Fél éwel később Juhász Ferenc versei szólaltak meg ugyanebben a teremben. A műsor első részében kisebb versei hangzottak el első költői korszakából, a másodikban a Szarvassá változott fiú. Az előadáson közreműködött a nagy cseh színésznő, Dana Medrická is, aki Örkény
Macskajátékjának főszerepében a Nemzeti Színházban a darab 400. előadásában szerepelt,
nagy sikerrel. (Az 500. előadást már, sajnos, nem érhette meg. Ez év januárjában meghalt.)
Juhász poémája izgalomba hozta a hallgatóságot. A siker egyrészt a három előadónak, másrészt — és főleg — a költői dikciónak volt köszönhető. A vers lenyűgöző, bonyolult és ugyanakkor egyszerű vibrálás a népballada és a cizellált, csiszolt költői dikció között. A költő magába szívta a magyar és európai költészet univerzális feszültségeit, és sajátos formába öntötte
azokat.
Itt, ezen a ponton kell elmondanom, hogy a prágai Magyar Kulturális Központ létezésének nem egészen öt éve alatt valóban nemes fórummá vált, ahol a magyar kultúrát — főleg a
zenét, a képzőművészetet és az irodalmat — magas szinten közvetítik. S legfőbb érdeme, hogy
sikerült sok barátot maga köré gyűjtenie a fordítók, színművészek, rendezők és zenészek köréből.
*

Attól tartok, hogy írásom meghaladja egy szolid eszmefuttatás terjedelmét, s így befejezésül már csak a Ladányi Mihály verseiből készült válogatást említem (Svétová Literatura,
1981), valamint egy készülő válogatást Simonyi Imre szatirikus verseiből, mely szintén folyóiratban jelenik meg még az idén.
,
Nem vagyok sem irodalomtörténész, sem a magyar irodalommal foglalkozó esztéta vagy
teoretikus; a gyakorlat embere vagyok, korlátolt horizontú fordító, aki ráadásul még az említett munkák nagy részében „ludas is vagyok". S így amit mondok, szükségszerűen magán
hordja a személyes érdekeltség jegyeit, s messze van a tudás objektív távolságtartásától. Meg
vagyok azonban győződve, hogy kultúráink kölcsönös megismerésének „aranykora" évekkel
ezelőtt sikerrel elkezdődött. A fontos, hogy a bevett hídfőállásokat kiszélesítsük.
BÁBA IVÁN fordítása

MILÁN NAVRÁTIL (1930—

)

I
A modern magyar irodalom kitűnő fordítója. Gyermekéveit részben a szlovákiai K o m á r o m | ban töltötte, ott tanulta meg nyelvünket. A Csehszlovák Rádió prágai részlegének szerkesztője.

78

Czegle Imre: A cseh—magyar református
egyházi kapcsolat egy évtizede (1782—1792)
(Theológiai tanulmányok,

Új folyam 14. kötet. Bp. 1981.)

Czegle Imre kötetét letéve az olvasó egyik első gondolata mindenképpen az, hogy munkája
— jól körvonalazható történeti tartalmán túl — jószerével adalék is egy általánosabb kérdéshez. Annak eldöntéséhez lehet eszköz a karcsú kötet, hogy vajon csupán egyirányú, nyugatkeleti sodrású áramlás volt-e az európai protestáns egyházak újabb kori missziós tevékenysége, vagy pedig ez a kapcsolat a viszonosságot is hordozta (a közép-európai térségben megvalósuló kölcsönösséget is kifejezve és elősegítve az együttes értékek kimunkálását).
Históriai fejlemények első pillantásra a magunk szerepének lekicsinylését indokolnák e
közös értékteremtés megítélésében. Mentségünkre lehetne fölhozni viszont, hogy az államegyházi fokra vergődni képtelen protestantizmus az ellenreformáció szorításában, itt Közép-Európában, nem lehetett más csak befogadó, értékeket Nyugatról másoló, és nem vállalkozhatott azok kiteljesítésére sem. Mindezt némiképp szépíthetnék XVII. századi teljesítményeink!
Elmondhatnánk — a misszió védelmében —, hogy miként egyengették a román nyomtatott
könyv útját bibliakiadásukkal az erdélyi fejedelmek. Hangoztathatnék, hogy milyen sokat jelentett a segítség, melyet a hitük miatt hazájukból elűzöttek a harmincéves háború után nálunk megtapasztalhattak. A mérleg mégis minden bizonnyal megérdemelten billenne a peregrinusokat éltető, templomaink építéséért anyagi áldozatokra is mindig kész nyugat-európai
hitsorsosaink javára.
Ehhez a XVIII. századi kivérzett és védekező magyarországi protestáns egyházról alkotott képünkhöz ad új és a megszokottnál erőteljesebb színeket az előttünk fekvő könyv. Föltárja és rendszerezi a kevéssé ismert tényeket arról, hogy miként folytatott alapvetően jelentős
missziós tevékenységet a magyarországi református egyház Cseh- és Morvaországban, már a
Türelmi rendelet megjelenésének évétől.
Maga az esemény — a cseh—morva misszió ügye, melyet Czegle munkája tárgyául választott — korántsem ismeretlen az egyháztörténetben. Szétszórt, de elég jelentős centenáris
irodalma keletkezett a múlt század végén; magyar—cseh egyházi kapcsolatokról értekezett
századunk harmincas éveiben Kúr Géza, és fölmerült a cseh—morva protestánsok ügye az általánosabb történeti kutatás tárgyaként, kapcsolattörténeti értelemben Richárd Prazak meg
Kovács Endre munkásságában. Czegle maradandó érdeme a rendszeres analitikus vizsgálat, a
részletek módszeres számbavétele, a személyes életsorsok bemutatásával hitelesített eseményrajz.
A magyarországi protestáns egyházak XVII—XVIII. századi ellenreformációs sanyargat tatásait emlegetve nem mindig tartjuk szem előtt, hogy a Habsburg örökös tartományokban,
valamint a cseh királyságban már a rendek fehérhegyi vereségét követően „elszabadult a pokol". A nyers ellenreformáció ezen a terepen alakította ki a nálunk kevesebb sikerrel alkalmazott eszköztárat. A jognak álcázott erőszak és a fegyveres kényszerítés váltogatták egymást, a
Confessio Bohemica alapján még 1609-ben egyesült cseh—morva protestáns egyházat egyszerűen eltörölték, papjaikat s legbuzgóbb híveiket hazájukból elűzték. Dél-Németország, a Felföld és Erdély menekülőkkel lett tele, a hitükben sértettek személyes sorsa a magyarországi
nemesi-rendi ellenzékiség egyik ideológiai tényezőjévé vált, és a politikai ideológia része maradt még a XVIII. században is. A cseh testvérek nézetei csakúgy beépültek a katolikusellenes
vélemények rendszerébe, mint Comenius sárospataki éveinek szellemi hozadéka, bizonyos folyamatosságot teremtve ezzel, az újjászületés lehetőségét ígérve a menekültek számára, annak
ellenére, hogy ténylegesen Cseh- és Morvaországban protestáns egyház 1781-ig nem létezett.
Jellemző példa lehet a cseh testvérek gondolatainak formaváltásoktól sem mentes to79

vábbélésére Magyarországon Bahil Mátyás felföldi evangélikus lelkész esete. Neki azért kellett
1744-ben Magyarországról távoznia, mert Cyprian pápaságellenes művét szlovákra fordítva,
kötete mellékleteként közölte — nem minden célzat nélkül — a wittenbergi egyetem egy évszázaddal korábban már kiadott vigasztalását a bujdosó cseh testvérekhez.
A cseh—morva és a magyar protestantizmust tehát történelmileg kipróbált erős szálak
kötötték össze, néhány hazai telepítésen (így Hemádkakon) a cseh testvérek utódai a XVIII.
századtól, részint elmagyarosodva, már a református egyház szervezetébe tagoltan éltek.
Midőn a Türelmi rendelet lehetőséget adott a protestáns egyház újjászerveződéséhez, az
nem csupán Magyarországon járt az egyházak rohamos gyarapodásával, hanem azokon a területeken — az osztrák örökös tartományokban és a Cseh királyságban — is, ahol majd két
évszázada írmagja sem maradt a protestáns egyházi szervezetnek. Ismeretes, hogy milyen lavinaszerűen szabadultak Nyugat-Magyarországon meg Erdélyben a lelkek a római katolikus
egyházból, amint az apostasia vádja immár nem fenyegette őket; miként az is köztudott, hogy
milyen formában igyekezett a kormányzat — a nagy fölbuzdulást látva — korlátozni e mozgást. Még szemmel láthatóbb volt mindez Csehországban, hiszen a huszita—taborita hagyomány elterjedt népi változatban élt a felszín alatt, és közvetlen nemzeti tartalma eredendően
alkalmassá tette arra, hogy széles tömegek forduljanak vissza hozzá. Sajátosképpen a Türelmi
rendelet is számolt a vallás ilyen lehetséges mozgósító erejével, és nem is engedélyezte a Confessio Bohemica alapján való újjászerveződést, bevett vallásnak csak a protestantizmus helvét, illetve ágostai hitvallású változatát ismerve el... így fordulhattak az újjáalakulni kívánó
cseh—morva közösségek az uralkodó tetszése szerint is, meg a történelmi hagyomány értelmében is, magyarországi evangélikus, illetve református hitfeleikhez, segítségüket kérve egyházaik
újjáépítéséhez.
Czegle könyvének legfőbb érdeme és kutatási eredménye, hogy fölfejti ebben az újjáépítő
munkában a Tiszáninneni egyházkerület jelentőségét, és méltó emléket állít az egyházkerület
akkori szuperintendensének, a fáradhatatlan Szalay Sámuelnek, akinek ügybuzgósága nélkül
a-cseh—morva protestánsok megsegítésének dolga egészen másként alakulhatott volna. Jellemző, hogy milyen keveset tudtunk eddig erről az áldozatos életű püspökről! Még a leginkább tájékozott Zoványit felütve is meglep, hogy mennyire nem volt nyilvánvaló eddig Szalay
Sámuel szervező, épitő tevékenysége a cseh—morva misszió ügyével kapcsolatban. Szalay Sámuel volt a mozgatója annak a munkának, mely a bécsi protestáns ágens engedélyével, főleg a
Tiszáninneni egyházkerületből és a sárospataki főiskolából igyekezett lelkipásztorokat és tanítókat szervezni a több évtizedes szünet után újjáalakuló cseh—morva egyházakba. Sajátságos
— és a magyar reformátusok segítségülhívását ez jócskán indokolhatta —, hogy a kiépülő
egyházközségek, miután a cseh testvérek hitvallása szerint nem alakulhattak meg, milyen szigorúan elhatárolták magukat a pápásnak látszó evangélikus irányzattól. Ezért történhetett
meg, hogy az egyébként nyelvileg fölkészültebb (szlovákul tudó) Besztercebánya környéki
evangélikus lelkészek egy idő után háttérbe szorultak a sárospataki, illetve debreceni reformátusokhoz képest.
Czegle Imre többször hangoztatja, hogy a szervezés nagy munkáját Sárospatak végezte,
és Debrecen ebben inkább a kiváró oldalt képviselte. Éz részint igáz, hiszen Blasek Mihályt és
körét leszámítva, a lelkészek zöme sárospataki illetőségű. Semmiképp sem feledkezhetünk
még azonban-arról, hogy Debrecen tekintélye a cseh—morva részeken mégis nagy volt. Hiszen
a várost az igazi kálvinizmus otthonának tekintették, és a debreceni iskola professzorainak,
mindenekelőtt Hatvani professzornak hírét öregbíthette a tudományos-teológiai munkássága.
Az idegen nyelvű kiadványok bizonyos európai hírt biztosítottak ekkor Debrecennek Sárospatakkal szemben.
A könyv alapján azonban ma már egyértelműen állitható, hogy a misszió mindennapjait,
a szervezés nehéz munkáját Sárospatak végezte. Szalay és a diákok áldozatos munkája nélkül
nem gyűltek volna a „planta" gyülekezetek, nem létesült volna a megmaradás feltételét jelentő
cseh—morva egyházi hierarchia.
80

A szerző gondos mértéktartással jeleníti meg a szervezés mindennapjait. Soraiból a hétköznapi élet ezernyi eseménye bomlik ki; miként fordultak a diákok előítélettel az állítólag
rossz klímájú, kenyeret is alig termő cseh tartományok felé. Hogyan változott meg véleményük egycsapásra valamely obsitos katona elbeszélése alapján, méginkább az ottani alakuló
gyülekezetek küldötteinek lelkesült szavait hallgatva. A hétköznapi szervezés gondja-baja,
gyarlósága mellett azonban fölvillan a tudatosan cselekvők arcéle is. így ragad meg bennünket
Szalay József és Végh János szép példája, akik tudatosan keltek útra hitet és kultúrát terjeszteni, lefordítva a hitvallásokat, és megszabva új hazájukban az egyházi élet rendjét.
Könyvünk szerzője láthatóan tudatosan tartózkodik a témáját környező történelmi fejlemények és tágabb horizontok nagyívű rajzától. Ez néha előny, nemegyszer azonban a megértést és az értékelést nehezítő körülmény. Más forrásokból és földolgozásokból tudjuk, itt
azonban kevésbé hangsúlyos az az objektív tény, hogy a cseh—morva nemzeti tudat erősödése
szempontjából meg a felvilágosodás eszmekörének értelmezése tekintetében is milyen nagy jelentősége volt ezeknek az egyházalapításoknak. Méginkább fontossá vált, hogy a magyar
misszió megteremtette a művelődés kiterjesztésének lehetőségét. Jószerével 1848-ig tartott a
debreceni, losonci, sárospataki, pápai iskolákba a cseh—morva részekről az ösztöndíjas diákok áramlása. Ezek a diákok váltották föl azután a szószéken és a katedrán egyaránt a magyar
missziósokat, és a cseh nemzeti mozgalom meghatározó jelentőségű alakjaivá váltak.
A cseh—magyar református egyházi kapcsolatoknak ez az évtizede figyelemre méltó adaléka a két nép történetének. A kapcsolat története bizonyság arra is, hogy a magyarországi
protestáns egyházak a Türelmi rendelet kibocsátásának idejére már nemcsak a belmisszió feladataihoz láttak szervezetten, hanem erejük volt ahhoz is, hogy visszakapcsolódjanak az európai protestantizmus áramába.
NAGY JÓZSEF ZSIGMOND

Egy cseh nyelvű magyar antológia
magyar olvasata
„A Nyugat minden. A Nyugat égtáj. A Nyugat hajnal, korszak, irányzat, csoportosulás,
áramlat, mozgalom, sziget, őrtorony, szekértábor, féltve őrzött szellemi magaslat. A Nyugat a
legnagyobb erkölcsi és szellemi reneszánsz a reformkor óta. Ez a Nyugat Ady Endre, Babits
Mihály, Kosztolányi Dezső, Tóth Árpád, Juhász Gyula, Füst Milán, Szabó Lőrinc." •
A fenti sorokat a cseh nyelvű Nyugat-antológia, a Velká generace (A nagy nemzedék) című kötet borítóján olvashatjuk. S ebben a szellemben vezeti végig az olvasót a korszakon Rákos Péter irodalomtörténész, a prágai Károly Egyetem tanára. Bevezető tanulmányából megtudhatjuk, miért volt fontos a Nyugat a magyar kultúrában, milyen volt a millenneum utáni
Magyarország szellemi élete, s mivel fordult szembe ez a csoportosulás. Azt is rögtön leszögezi
a szerző, hogy a válogatás egy antológia szerkesztésekor bizonyos mértékig mindig önkényes,
szubjektív, s csak a kötet végigolvasása után válik világossá, hogy Rákos Péter „szubjektív ízlése" mögött a cseh—magyar kulturális kapcsolatoknak milyen pontos ismerete húzódik, s
6 Tiszatáj

81

hogy eme ismeretek alapján miért volt számára fontosabb Füst Milán és Szabó Lőrinc, mint
például Kaffka Margit vagy Karinthy Frigyes beillesztése.
•A kötetet nem lapozgatásra, hanem végigolvasásra szánták. A bevezető, általános társadalmi és kulturális körkép után Ady és Babits mint a kor kétféle szellemi és erkölcsi magatartásának, kétféle költői programnak a modellje jelenik meg: az „életben" megmártózó, gőgös
és lendületes vátesz, illetve a költészetet a kor szennyétől óvni kívánó poéta doctus. Az utóbbival állítja szembe a szerkesztő a sorban következő Kosztolányit, aki erkölcsi rend és mélység
helyett a mindennapok végtelen sokszínűségének költője, a „felszín" dalnoka. Kosztolányitól
ismét élesen elüt Tóth Árpád világfájdalmával, csendes hősiességével; őt pedig a szomorú „vidéki nyugatos", Juhász Gyula követi a sorban. Füst Milán a példa a Nyugatból az avantgarde
felé mutató törekvésekre, Szabó Lőrinc pedig a népi írókkal való kapcsolatot jelzi.
A kötetzáró esszé végén — szellemes akkordként — olvashatjuk a konklúziót, mely szerint „ha valamilyen szellemi kísérlet során megalkotnánk azt a szerzőt, irót, aki századunk első négy évtizedében élt, de soha egyetlen sort sem írt a Nyugatba vagy a Nyugatról, róla is legjellemzőbb tényként azt jegyezné fel az irodalomtörténet, hogy olyan szerző volt, akinek semmi köze sem volt a Nyugathoz".
A Nyugat tehát az origója a magyar irodalmi életnek, s Rákos Péter e pont köré rajzolja a
kort. Minden fontos név szerepel a kötetben — Krúdy Gyulától Rónay Györgyön át Nemes
Nagy Ágnesig (akit a jegyzetben a szerző „talán minden idők legjobb magyar költőnőjének"
nevez). Megtudhatja a cseh olvasó, mi volt a Tett és a Ma, mi volt a népi írók mozgalma, ki
volt Nagy Lajos, és hogyan hangzott Karinthy Szabolcska-paródiája. Minden lehetséges ponton számba veszi a szerző a cseh—magyar irodalmi kapcsolatokat, Kosztolányi Dezső és Karel
Capek találkozását, Szabó Lőrinc együttműködését Anton Strakával, Jirí Wolkerrel, Vítézslav Nezvallal, Frantisék Halasszal.
A kötet olvasása során itt meg kell állnunk egy pillanatra, s néhány szót ejteni arról, mit
is jelent Rákos Péter számára az a tény, hogy két kultúrában él. Elsősorban: az értékítéletek
biztosságát. Értékrendje egyértelmű. A magyar társadalmi, politikai és esztétikai progresszió
mellett egyszerre szól, s egyszerre mutatja fel mindezt annak a cseh olvasónak, aki bőven talál
színvonalas, igényes, esztétikai és politikai szempontból igencsak progresszívat e korszak honi
irodalmában is. A felmutatás bátorságához kell az értékek biztos tudása. A „kettős kötődés"
másik következménye pedig a különbözőségek biztos tudása. Rákos Péter pontosan tudja,
miben különbözik a korabeli cseh és magyar társadalom és kultúra, miért kell elmondani a
cseheknek, hogy ami a Nyugatban modern, az még nem avantgarde — s mint már jeleztem,
ezt kívánja érzékeltetni Füst Milán példájával —, és hogyan indult a népi írók közül is néhány
közvetve vagy közvetlenül a Nyugatból.
Izgalmas olvasmány a kötet — a magyar olvasó számára is. Rákos Péter tiszta gondolatainak pontos megfogalmazása, érzelmi színezettségű, humoros rezdülésektől sem mentes
esszéírói stílusa magával ragadó szellemi élmény. S mikor mindezt csehül olvashatjuk, egyszerre szimbolikus ereje lesz. Rákos Péter és munkatársai, tanítványai olyan kötetet alkottak,
mely mintája, példája lehet a cseh—magyar irodalmi kapcsolatok továbbépítésének.
BÁBA IVÁN

82

TÓTH BÉLA

Tiszajárás
42.

CIGÁND
A faluban élő helytörténeti kutatók okos dolgozataikban sietnek meggyőzni a jámbor tévelygőt, hogy a község neve nem a netáni cigánytelepesek után következik, ahogy nagyon is
kézenfekvőnek látszik.
Cigánd akkor is jegyzett település már, amikor a cigányság 1417-ben még csak Erdély térségeiben kószál. Róbert Károly 1329-es egyik okiratára hivatkozva állítják, hogy bizony Szabolcsveresmarthoz tartozónak írják Cigándot egy birtokpör kapcsán. Aztán a leleszi konvent
irattárában őrzött okirat is erre utal. 1352-ben Egyházas-Zigánynak feltüntetve a települést.
Ami azt is jelzi, hogy népes falu már, amelynek temploma, egyháza van.
A népi tudat a zug szóból eredezteti faluja nevét. A Tisza, összefogódzkodva más vízgyerekével, fekete vizeivel, számtalan ziget-zugot vetett, amiről megkülönböztetésül rajta maradt: Zig. Azaz Zíg -en,-on, -ön, -án lakom, élek.
Más nézetek a nagyon halas hely fontos eszközének nevéből bogozzák ki Cigándot. 1397ben Zygon, mint személynév rögzítődik, de azért magyar szokás szerint ez a név foglalkozásból ráértődhetett az illető személyre, aki viselte.
A Zygony aztán az évszázadok során mindenféle alakban megjelentgetett. Volt zygonyos, szygon, tzygony, czigonok, szigöny, amit a történeti szótárunk így magyaráz: dárda,
több ágú villaforma, horgashegyű eszköz a halászok használatában.
A nyelvtudósok véget vetnek a délibábos szófejtésnek. Puszta személynévből következőnek mondják falunk nevét, ami bolgár—török valakit sejtet, jelentéstartalma szerint: sima
hajú. Itt megáll a tudomány. A nép ismerete több valóságos tényre támaszkodik.
A Tisza-szabályozás előtti időkben annyira körül voltak vízzel, a ricsei harangszó is csak
csónakon tudott elvergődni hozzájuk. A mai Tisza Cigánd táján tipikusan középszakasz jellegű, kanyargós mederben szalad. A laza anyagú partok a folyás irányában gyorsan változnak.
A folyó esése kilométerenként tíz centiméter, Szegednél három.
A galéria erdő a füzek jellegzetes családjaival teli. Itt zöldell a bbkorfűz, az ezüstfűz, a
törékenyfűz. De a ficfák is szívesen társulnak mocsarasabb pangóvizes területeken a topolyák, kőrisek, juharok családjaival, amelyek alatt sűrű cserjék, muharok, csalánok, szedrek,
fodormenták, sárkelepek, csibehúrok, feketenadályok, fehérürömök takarják az ártereket.
A sok vízben volt jó is, rossz is. Adót sokszor nem fizettek, mert a végrehajtók nem tudtak bemenni. A Karcsa patak valamikor akkora hajózható folyóként dolgozott, hogy 1613ban hajóvámjogot kért rá a főispán. Hogyisne, amikor a sót Tárkánytól Tokajig azon szállították. Ha a cigándi atyafi el akart jutni a szomszéd falu valamelyikébe, csónakba ült. Még
száraz időben is az utak nagyobb részét vízen tették meg. Télen is jártak. Korcsolyával. A cigándi prédikátor fia Tasnádi Nagy József Sárospatakon tanult, s a téli vakációra korcsolyán
6*

83

siklott haza. A két helység légvonalban lehet 35 kilométer. Nyáron ugyanez a fiú csónakon
szaladt haza. Mint más hozzá hasonló akkori legénykék, szabolcsiak, szolnokiak is éltek ezzel
a közlekedési lehetőséggel.
De a cigándiak meg az írások tanúságai szerint a karádiaknak is volt még egy sajátos közlekedési eszközük; a járóláp. Olyan volt, mint valami kókuszszőnyeg, vízinövények méteres
vastagságban való összefonódásából, hosszú kilométerekre elnyúlva a kiöntések tükrein. Ruganyosan szilárd képződményt alkotott a járóláp, amely elviselte a rakott kocsik terhét, a
csorda is elléphetett rajta. Hogy melyik láp mire képes, azt a falu lápbírája ítélte meg. Persze,
ez olyan régen volt, még a templom is csak kápolna volt.
A falu 100000 holdas határából csak 250 holdat tudtak néha az időjárás miatt művelés
alá fogni. A hideg, nedves terület a vótért termette meg, amiről a mai tudomány annyit hírlel,
hogy tönkölynek is nevezték, a két szemű, tönké búzának volt az öcsikéje. Vadonélő alakjait
nem ismerjük, elterjedése a kőkorszakra tehető. Valahonnan Svájc tájékáról vagy a Kaukázusból tévedt hozzánk, itt élt a 18. századig, amikor is jobban fizető fajok kerültek a helyére.
A vizes, hideg talajt nem is tűrték volna a kifinomított újabb búzák, mert még a földár is
működött itt a Tisza magas vízállásakor, amit ma talajvíznek ismer a köztudat. Olyankor még
a vótér is fölmondta a szolgálatot. A vízrónákon keresték a kenyerüket. Káposztás csíkkal ették a nyárson sült halat, a nyársonsültet ették csíkos káposztával. Változtatták, hogy meg ne
unják. Idegen piacokról ide nem igen hoztak be ennivalót. Azzal éltek, amit a falu határa az ő
emberzsírukkal megkenve adott. Kétségbeejtő hosszú teleken, amikor sok szegény háznál akkora volt az ínség, hogy kenyér helyett a padkát rágták körül, hát csak mondogatták: tavaly is
szegények voltunk, mégis kiteleltünk! Ki. Egyszer ettek naponta, úgy délután körül, se korán,
se későn. így aztán böcsülték azt a kis vant, amit az asztalra tettek. A cigándi asszonyok mesteri módon főztek. Kifigyelték, mit miből. Nemritkán csak azért álltak el jó konyhát vezető
gazdagabb családokhoz cselédeskedni, hogy tanuljanak.
A tengernyi vizet megszokták, élték, aratták, járták. Hanem rajtuk tanyázik máig is a hegyekben kerekedő szeszélyes időjárás. Amely persze nem Cigándon uralkodik, de korbácsolja
az egész Bodrogközt. A széljárások rendezik a nép sorsát, azok fölött pedig Isten a gazda! —
mondták a nagyfülű világban. Előfordult a húsvéti havazás, és ismerősek itt a júniusi fagyok
éppúgy, mint az augusztusiak, amik viszik a terményt, a paszulyt, a tököt, a kint háló gyümölcsöt. Azután, ha erre az időjárásra még rájönnek a vizek, hát nem egyszer a kukoricát is csak
a jég beálltával szüretelhetik le.
A hallatlan mostohaság se tudta elűzni falujából a lakosságot. Pedig földesurai is voltak
számosak, akik behajtották az adót. Az adók mellett szolgáltatások. A XVII. századi Sennyei
uradalom jobbágyai a következőket adták: méz, vaj 2 itce, vágható tehén 1 db, 10 tyúk, 2 lúd,
2 juh, 8 oldal szalonna, 1 őz, 3 nyúl, fél véka torma, 2 font rizs, köleskása, 2 font olaj és viasz.
Gazdasági helyzetük nem lehetett valami rózsás, amikor 56 jobbágycsaládtól szedődött
össze ez a gyér fizetség.
A Tisza-szabályozás valóságos életforma-változást kényszeritett rájuk, de nem módosodtak meg általa. Sok ezer holdat nyertek vissza a vizek birodalmából, hanem a birtokmegoszlás
a társadalmi viszonyok szerint a szegényt úgy hagyta, szegénynek. A századfordulón a lakosság lélekszáma három és félezer. 32 lakos egy holdnál kisebb területen él, százholdas hét lakik
a faluban.
A nagybirtok kezébe kaparintotta itt is a földeket. Az 1864-es tagosítási jegyzőkönyvet a
302 érintett gazda közül csak 21 tudta saját kezűleg aláírni. Ebből heten zsidók. A többi két
kereszttel hitelt.
Megélésre termett nép pedig a cigándi. Amikor a víz birodalmából visszahódították a termőföldeket, a cigándi pórnépnek is juttattak annyit, hogy másnapra is dologra való maradjon. A jó termők nagyobb részét a bárók, mágnások, földesurak tiedelték el egymás között. A
falunak közös káposztásnak való földet osztottak kárpótlásul.
Hanem a káposztásföldet se akárhol akarták kiosztani, a Tisza-töltéstől félórányi járás84

ra. Hát azt a cigándiak nem pártfogolták. Nem is arra való pörnyés földet, de kopogósat akartak nekik odamérni az urak, valahol a dombságok között, ahonnét ha munka közben — a káposzta sok emberzsírt, hajlongást kíván, szereti, ha törődnek vele — szalonnasütéshez egy
nyársat kellett szelni, hát órányi gyaloglásba tellett megszerzése. Ki is verekedték, hogy a Tisza
mellett legyen a káposztás. Nagy hírre tett szert aztán tudományuk. A Szepességben is cigándi
káposztát árultak a kofák.
Hasonló becsben, hírben élt a cigándi körömpe. Azaz a korai krumpli. A szegénység rátanitotta az ittenieket, hogyan lehet határuk földjéből korán előcsalogatni a finom böndőtöltőt.
Jutott belőle a tájéknak is. Állítólag némely években olyan áron eladták Sárospatakon kilóját,
hogy öt liter pálinkát vihettek érte haza.
Munkálták a gyékényt. Fonták a kötélnek való lúgyékényt, s a szövetnek valót. Az asszonyok majdnem minden házban szőtték a híresen kivarrott szőtteseiket.
A fehér vászonba szőtt ősi minták szinte Cigándról terjedtek szét. Az asztalkendők, a törülközőkendők, vőfélykendők hordóscsík vagy lóherés mintájúak. Szerették a virágos csíkokat a használati eszközeikbe szőni. Az őzes, madaras mintával díszített kendők szövése is a cigándiak kezéből került a környék piacaira. A szövésben otthonos szakemberek felsorolnak
vagy harminckétféle mintát Cigándról. A szíves, gyertyás, tulipános, csillagos, kisgereblyés
motívumokon át a galambok, gyerekek ábrázolásáig. Egyszóval az asszonyi kezek a víztől,
nyomortól körülkapott éber álmaikat szőtték a múló textíliákba.
Rózsás kendő, rózsás abrosz volt régebben ezeknek a textíliáknak a cigándi neve. Lakodalmakban a menyasszony 60—80 kendőt elajándékozott a násznép között. Még a férfiak is
szívesen a derekukra kötötték ünnepléskor a térdükig érő, szögletben végződő kendőt. Temetéskor szemfedőnek is járta, a lobogóhordozók karján, s a gyászoló kezében cigándi szőttes
gyászolt. Fekete szövéssel vagy pirossal. Piros volt az uralkodó szín.
Sok minden elúszott a felgyorsult világ szaladásában. A szőtteskészítést élteti néhány jeles asszony, hagyományőrző. Az V. Országos Szőttespályázatról tíz évvel ezelőtt Fodor Józsefné cigándi asszony hozta el a III. dijat.
Fecskerakású, tapasztott házakban laktak, aminek az utolsó emlékeit 1930 körül bontották szét, s ha nem is éltek gazdagon, de éltek tisztán és jókedvűen. Ezek a sárházak csak a védelmet szolgálták, ezért egyéb dísz nem fért rá mint a tisztaság. Erre sokat adtak. Minden szegényasszonynak a fején levő glóriája ettől volt fényes. A tisztaságtól. S a dologra termett férfiak harmados kukoricaföldhöz sem juthattak. Két nagy kirajzásban indultak el a tengeren túlra. Az elmenésük fölért az élvetemetés fájdalmával. Számtalan daluk szöveges nyoma maradt
meg az emlékezetben:
Cigándi föld, cigándi föld,
Lehetel már felőlem zöld.
Begyepesedik az utca,
Amíg végig megyek rajta.
És a sok közül még egy:
Mikor megyek Amerika felé,
Nyílik az ég tizenhárom felé.
Ott ragyognak a fényes csillagok,
Azt is tudják, hogy én árva vagyok.
' Az itthon maradottak azért nem mentek világgá. Mulattak is, hogy ne mindig csak sírjanak.
Ha kicsit erőre kaptak, jókedvük táncokban is kifejeződött. Rakták a konyhatáncot, a
kacsatáncot, kemény csárdást, s vagy tizenkétfélét még, aminek dobogása eljárt a falu határain
85

túlra. A gyöngyösbokrétát, noha régen kisajátították politikai korteskedésre, ők csak a szépnek, a hagyományosnak, csokorba gyűjtésnek tekintették. Őrizték, istápolták benne az örökséget.
A lakodalmaknak megadták a módját. Hétfőn kezdték az étkek elkészítésével, de mindehhez járult valami odavaló móka.
Az esküvőre menők hitre mentek, disznót hajtottak előttük, a bőség szimbólumát, s rakott kocsit utánuk, hogy mindennel teli legyen az életük, minden kellővel. Nyílt, szókimondó
emberek voltak, s maradtak.
Kapujukon nem ismerték a zárat. A vad, a természet terméke, az övékének számított. Ha
valaki rájuk kérdezett, hát azt válaszolták: isten adi!
Ehetett húst, halat, madarat, madártojást, szárnyasokat. Kenyeret keveset. A gabona évszázadokon át akkora úr volt, egy szólás mutatja értékét: Egy szem zabért bebújik a lóba. Hát
ott nagy lehetett már a szükség, ha ennyire értékeltek egy szem zabot. A gazdasági helyzetük,
meg a víztől való elzártságuk belterjessé tette házasságkötési lehetőségeiket. Ezért a családokból egész hadak teremtődtek. Baliák, Fodorok, Oláhok, Tóthok, Fülöpök.
Állítólag az itt élő 800 család 20 eredeti törzsből ágazódott szét. Az Oláh hadból 280-at
tartanak számon, s ebből is Oláh József névre hallgat 71 lakos.
A megkülönböztető pontosításhoz ott vannak a ragadványnevek, csúfnevek. A megszólítás, harag nélkül, ezeken a neveken történik. A ragadványnevek eredetére néha a foglalkozás,
a szokás, az alkat mutat rá, máskor az anyai vezetéknév a megkülönböztető. Sokszor a kívülálló nem is tudja, mi lehet egy értelmes jelző mögött. Bódés Tóth Zoli, Patikás Fodor Józsi,
Tekenős Nagy Jani, Méhész Kiss Ferkó, Sűrű Kovács Mihály, Szép Bodnár János, Széles
Németh István, Szőke Balla István, Pipás Timár József, Lisztes Balla József, Finánc Balla
József, Füttyös Oláh Mátyás, Guszti Kiss Béla, Gyurka Nagy István, Tóth Laci István, Csuki
Gál János, Firu Fodor József, Kuru Gál János, Lesu György István.
A szegénység méltó viseléséhez mindig is nagy bölcsesség kellett. Koplalást nevetve tűrni,
s a megkülönböztető csúfneveket.
A háborús években egy új tanító érkezett a faluba. A házak lakható szobáival úgy rendelkezett a hatóság, mint a közösével. Kiosztotta albérlőknek. Ez a serkenő bajszú tanítófiú
önérzetesnek mutatkozott. Ahogy letette kicsi bőröndöcskéjét, a házigazdától az után érdeklődött, borbélyt hol találna a közelben. Mondják neki, hogy az utcán által lakik a Plovec mester, az már csak elég közel esik. Megy is a tanító, illedelmesen köszön, szólítja Plovec urat, aki
koszkaparó létére éppen egy vastag szőrzetű parasztembert szépítgetett. De a megszólítástól a
Kovács nevű borbély olyan dühbe gurult, az ablakban kötyögő nagy Hangya-vekkerórát fölkapta, az ajtó elé vágta, hogy az egyik lábával belefúródott a mázolt földbe, s mindjárt elcsörögte magát. Ébresztő volt az istenadta. Erre a tanító szaladt kifelé, a borbély a nyitott borotvakéssel utána. A félig megborotvált ember is elinalt, hiszen a csúfnevéért fölbőszített ember a
torkát is elvághatja. Hanem a borbély nem kergette őket, hanem dühében nekiesett az ágybéli
dunnáknak, borotvával kivágdosta, a pihetollat úgy széteresztette, hogy levegőt is alig kapott,
aztán eresztette az udvarra, utcára. A szomszédok is fullákoltak a tollzáportól.
De ez nem cigándi ember volt. Úgy házasodott ide. Cigándi ilyet nem tesz. Az amilyen türelmes, olyan értelmes, játékos. Illemkönyvük az alig megírt néphagyomány. Ahogy örökölték a szokások törvényeit. Nagy szigor. Fiúk, lányok közötti szabályok. Hogy mehet el a bálba, ki kíséri el, ki haza, meddig állhatnak a kiskapuban, mikor foghatja meg a kisujját a legény a lánynak. A szigor nem volt fagyosság. Szerettek mulatni, s egymást nagy megértéssel
segíteni. Botorságaikat sem szégyellték.
Egy cigándi embernek elhullottak az igavonó jószágai. Fölfúvódtak, vagy mi, csak kiszáradtak állatai a hámból. Nagy gyász. Vasárnap délután könnyek között panaszolja legény korból való cimboráinak. Hogy is szánt, vet igavonó nélkül? Ez kész éhhalál. A kárvallott ember
panaszát hallgatja a két koma, egyik ökörtartó, a másik lótartó gazda volt, s így vigasztalták.
86

Ne búsulj, édes egykomám, ha lú kell, itt a sógorom, ha meg ökör kell, itt vagyok én! Na ezen
kacagtak aztán akkorát, az egész falu visszhangzott tőle.
A mező hívja már pünkösdkor a mai parasztot is, meg a pacsirta szólítja. Mennek. Az ötvenes években szervezett muszáj szövetkezetek emléke úgy elhomályosodott, mint a hatvanas
évek elején kiélezett elkülönülő gazdagok, szegények közöse. A kiscigándiak voltak a vagyonosok, a nagycigándiak a szegényesek. Hanem az utóbbiak nagyobb odaadással, szivvel gazdálkodtak. Meggyökeresedtek annyira, a kiscigándiak is odakívánkoztak. Ma egy. Nem keresik ki mivel jött ide.
Saját erőből ötszáznál több új házat raktak maguknak. Nádfödelesben már csak melléképületek díszelegnek. Az új házakban minden, ami a mai kicsi hazában beszerezhető. Fürdőszoba. Nem is újdonság.
Tiszta időben idelátszik a Tokaji-hegy, a Zempléniekből a Sátor-hegyek, távolabb a Kárpátok kék ködökbe vesző vonala.
Boldogok-e? Ilyet nem lehet tőlük kérdezni. Rendes paraszt két p-vel nem dicsekszik.
Az egyik ebből a pénz.
A Bodrogköz legnagyobb, legélelmesebb községe. Halad a várossá válás útján. Az önbecsülésükön túl sok mindenük megvan hozzá, ami föltétele annak. Iskolák, egészségház, utak,
vízmű, tisztaság.

A L F O N S M U C H A RAJZA

87

CZINE MIHÁLY

Az Új pásztorról és szerzőjéről
Nem volt főszerkesztő, sem színházigazgató, még csak szerkesztő bizottsági tag sem; jó
álmaiban most is külvárosi orvosnak tudja magát. Pedig igazán nagy dolgokra emlékezhet: első
megjelent könyvét a nemzetközi munkásmozgalom fogadta „édes gyermekévé". Magyarországról kitiltották, Romániában bevonták annak idején ezt a Párizsban megjelentetett könyvet, de azért olvasták a Szovjetunió és Dél-Amerika magyar munkásai is, s a teoretikusok közül többen benne köszöntötték a proletár realizmus első magyar megvalósulását. A forradalmas ifjúsággal jelentkező szerző azóta a romániai magyar irodalom öregei közé fehéredett.
Forradalmárnak, s diákpoétának érzi magát most is — nemcsak álmaiban, fényes nappal is
—, de azért olykor árnyék rezdül a homlokán: ismerik-e eléggé? Vagy már felejtették?
A fiatalabb nemzedékek meg sem ismerhették különösebben; régi fontos regényeinek alig
volt újabb kiadása. Pedig nemcsak a műveinek sorsa „rendhagyó"; az élete is tele van —
ahogy maga mondja — „göbbenőkkel, váratlan fordulatokkal".
Már születésénél megnyilvánult a szabálytalanság. Újaradon álmodták meg a szülei, de
már Bálincon látta meg a napot, s alig volt másfél éves, mikor Facsetra került. Facset 38 falu
járási székhelye volt, a Bánát és Erdély, az alföldi sík és a hegyek találkozásánál. A környék
síkföldjein már februárban hóvirággal virágoztak a mezők, a hegyekben meg nyáron is kószáltak a szelek; a növekvő gyermek bőven szerezhetett természeti élményeket.
Társadalmi tapasztalatokat is. A járást magyarok, románok, németek, szerbek és zsidókvegyesen lakták — közeli tájon szerezte Slavici is gyermekkori tapasztalatait — s a serdülő diák minden néppel egyformán ismerkedett. Édesapja járási állatorvos volt, szakmáját szerető
zsidó ember, akit nem vettek be egészen az urak — ütközése is volt a főszolgabíróval —, aki
előtt a parasztok lázadozni is mertek. Az apa gyakran vitte magával kedves fiát a járás falvaiba, legelőkre, gyümölcsösökbe, dögtemetőkbe. Ezek a vidéki utak telítették természeti élményekkel, s ismertették meg az együtt élő népekkel. Valamennyi nép lelkét, szokását megismerte, valamennyi nép igaz küzdelmével azonosulni tudott; ezért is tud majd románról, magyarról egyforma szeretettel és biztonsággal írni.
A gimnazista diákot az iskola is valamennyi nép megbecsülésére neveli: magyar, német,
román, szerb és zsidó diákok tanulnak együtt. S már az ő sorsa sem a gondtalan orvosfiúé:
édesapját katonai szolgálatra hívják; ő maga már a gondtalan vakációzás helyett a katonavonatokat sírva búcsúztató asszonyokat figyeli, orosz hadifoglyokkal beszélget, és a háború ellen tüntetők közé keveredik. 1916-ban a budapesti Távaszmező utcai gimnáziumba kerül. 12
éves még csak, de a Pesti Hírlap helyett már a Népszavát olvassa. S 1918 tavaszán — visszakerülve Temesvárra — már be-besurran a munkásklubokba is; kap már feladatokat is. Az érkező forradalmak nem érték hát egészen készületlenül a 14 esztendős diákot: már a forradalom
„kisinasának", „futárának", „hírmondójának" érezhette magát. Már a családja is szegényesen élt; a proletarizálódó középosztály szintjén.
88

Középiskolái elvégzése után nem Kolozsvárra, nem Bukarestbe ment Szilágyi András, de
nem is magyarországi egyetemre jelentkezett — mint a kortársai közül annyian —, hanem a
prágai egyetem orvoskarára iratkozott be.
Igazán jól választott: Prága, a frissen alakult polgári demokratikus Csehszlovákia fővárosa azokban az esztendőkben színesedett Közép-Európa Párizsává. A forradalmi Moszkva s
a lázadozó Párizs mellett talán az egyetlen európai város volt, amelyikben a társadalmi megújulás és a művészi forradalom útkeresései együttesen jelentkeztek, s Kelet és Nyugat eszméi
szinte természetesen találkoztak. A város szellemi pezsgését — többek között — Kafka és Hasek, Nejedly és Kostka-Neumann, Capek és Egon Ervin Kisch jelezte.
A magyar diákokat Prága többféleképpen fogadta. A csehszlovák ifjúság szervezetei, s a
német ifjúsági egyesületek is többnyire a maguk életét élték, gyakran „kizáró nemzeti álláspontra" helyezkedve; de a marxista körök s az új művészet útjait keresők tudtak a dialektikus
materializmus és az avantgarde testvériség jegyében befogadni is. Forbáth Imrét, a csehszlovákiai magyar költőt holtáig „a csodálat és hála, a víg és komoly érzések és emlékezések ezer szála" kötötte Prágához; a cseh írókhoz, művészekhez és közéleti emberekhez a k^zös munka, a
barátság és a kölcsönös elismerés emléke fűzte. Cseh regényben is említik „Forbesz doktort",
a költőt és orvost, mint tréfás-komoly mellékszereplőt, s Nezvál egyik verse is őrzi emlékét:
„ . . . a sarokban mosolygó kék szemekkel Forbáth Imre ült..." S nemcsak Forbáth Imre
avantgarde-ja kapott ösztönzést Prágában. Vozári Dezső groteszk, szellemes urbanizmusa,
Győry Dezső humánummal fűtött politikuma is nagymértékben Prágában alakult; még Balogh Edgár kelet-európai tájékozódása is nehezebben született volna meg a város nélkül.
Ha befogadottan, ha viszonylagos kirekesztettségben, az 1920-as évek Prágájában, az államfordulat utáni fővárosban sok magyar élt. A Petőfi Sándor 100. születésnapjára készülő
ünnepi műsor főpróbáját — 1922. december 31-én — kétezer néző előtt tartották; az óriási
Lucerna teremben. Bánffyhunyadi, dévai, pesti, segesvári és kiskunfélegyházi diákok mondták Petőfi verseit, honvággyal és forradalmas indulattal. Ott volt az ifjú Szilágyi András is. A
maga versét dörögte; a kamasz Petőfiről.
Akkoriban éppen a prágai magyar követség altisztjénél, bizonyos Jóska bácsinál, egy
csallóközi parasztszármazású embernél lakott albérletben. Ott ette a köménymagos levest, s a
gombóccal, krumplival — már cseh ízléshez hajlón — készített töltött káposztát, s olvasta,
mint a házigazda is, a Kassai Munkást és a bécsi Új Márciust. S ment el időnként — ugyancsak a bácsival — a magyarok által kedvvel látogatott, Három Rózsához címzett kiskocsmába.
Ez a kiskocsma csak egyik találkozóhelye volt a Prágába vetődött magyaroknak. Győry
Dezső, Vozári Dezső és Szvatkó Pál leginkább majd a Fénix kávéház kerekasztala körül töprengtek tennivalóikon; a munkásmozgalmi, avantgarde tájékozódású Forbáth Imre meg barátai, Mihályi Ödörr, Kudlák Lajos és Bányai Pál pedig leginkább az irodalmi művekben is
annyiszor szereplő Edison kávéházba jártak. Az Edison egyik sarkában tervezgették a jövendőt és folytatták véget nem érő vitáikat a dialektikus materializmusról, s az avantgarde problémáiról, meg a kapitalizmus válságjelenségeiről s a szovjet építés világraszóló eredményeiről;
készülve az „idők perspektívájára", a változásra. Legtöbbjük persze „farkasordító" nyomorban élt; az „éhségművészetben is avantgardisták" voltak, mint Forbáth Imre írja visszaemlékezésében. A város kültelki házaiban, sokszor vízvezeték nélküli, petróleumlámpás albérleti
lukacskákban laktak; virslin, préshurkán, káposztán éltek, de a közeli változás biztos hitével.
Szilágyi András is az Edisonba nyitott be talán legtöbbször; lobogó sörénnyel. Egyetemi
tanulmányait ugyan folytatgatta, de nagyobb buzgalommal inkább a Spartacus szavalókórusban tevékenykedett; Petőfi, Heine, Kassák és Ady versei vitték előre. Meg a szép tervek éltették: majd ők, a szavalókórus tagjai, fiúk, lányok elmennek Lévára, Losoncra, Kassára, Pozsonyba is; pukkasztani fogják a polgárokat és okosítani a proletárokat; közben megmegfürödnek a Garamban, a Vágban, az Ipolyban, s lubickolnak egy kicsit a népszerűség vizeiben.
De hát erre a kirándulásra nem került sor. A Spartacus kórus kihagyta a tagjai közül:
89

előbb végezzen a vizsgáival, s majd azután dörögjön a fehérterror és a kapitalizmus ellen. Jó
barátok voltak a szavalótársak; biztosították a tanulása feltételeit is. Ha annyira lehetetlen az
albérlete — akkor valahol kívül a városon, mákföldek közelében lakhatott —, menjen az Edisonba; az jó, csendes hely, gyönyörű képeslapok s még gyönyörűbb nők láthatók benne, s
márványasztalainál híres írók tanyáznak. A kávéját majd állják...
így lett Szilágyi András az Edison gyakoribb látogatója. Az asztaloknál csakugyan nagynevű embereket látott; Forbáth Imre jóvoltából Egon Ervin Kischsel kezet is foghatott. E. E.
Kisch — Szilágyi András emlékezete szerint — ilyesmiket mondott: „Forbáthtól hallom, hogy
verseket írsz, és nem is rosszakat, vannak a költeményeid között gyengédek és harmatosak
meg dörgő hangúak is, aszerint, hogy milyen hangulatban ér utol az ihlet. Ahogy én most
megismertelek...úgy látom, hogy nálad a vers — a zengő éppúgy, mint az aranylón ringó —
amolyan szerelmi pótszer, egy kis virágpor, egy kis álomba csorgó fiúharmat; csakhogy ez
nem vezet sehova, a híd leszakad valahol, az erdő bezárul, a harmatok elpárolognak, ellenben
a próza, az komoly dolog, és abban te még viheted valamire..."
Ez a beszélgetés az utolsó prágai években lehetett; azért idéztük, mert Szilágyi András —
azóta elveszett — verseit E. E. Kisch bizonyára találóan jellemezte. Az első prágai években
még kietlenebb lehetett Szilágyi András helyzete. Mikor Prágába került, 1921-ben — vagyis 17
évesen —, megírja, az „öreg" forradalmárok nemcsak kényeztették, mosolyogtak is rajta.
„Ebből a Szilágyiból minden lehet, mert még semmi" — körülbelül ez volt róla a vélemény,
ahogy maga is visszaemlékezik. S elég sokáig gondolkodhattak így róla. Vizsgáival nem iparkodott, többször is halasztott, a természetesnél többször sétált és üldögélt az Oltava partján, s
nézegette az Elba felől érkező hajókat. Rímeket, hasonlatokat gereblyézgetett, s verseket
gyártott a Károly-híd szentjeiről, az Óvárosról, a nyugdíjasok és diákok negyedéről. Néhány
expresszionista vers meg is jelent az Ék-ben, Barta Sándor bécsi lapjában, 1924-ben, Illyés
Gyula ott közölt verseivel egy időben. De az eredmény gyarlócska volt: nem tűnt fel senkinek.
Diáknak tekintették változatlanul, sőt — később — egyre inkább ősdiáknak.
Maga is elégedetlen volt az eredménnyel. Nemcsak a saját verseivel, az egész avantgarde
költészettel. Az Ék ugyan már nem pukkasztani akart, de „fölvágni, hasítani, utat törni" —
mint Illyés Gyula mondja —, de még mindig nagy volt benne, mint az egész bécsi avantgardeban „az egyénieskedés zsibvására". Attól az egészséges lélek, aki a közösséget csakugyan szolgálni akarta, előbb-utóbb viszolyogni kezdett. Prágában amúgy is-hamarabb rá lehetett ébredni
a német és magyar avantgarde lehetetlenségeire; a francia és orosz hatások alatt fejlődő cseh
művészet, mint Forbáth már korán észrevette, „elkerülte a szörnyű német expresszionizmus
olcsó extázisait és hisztérikusan gyűrött vásznait", s nem szenvedett olyan „zavaros elméleti
eklekticizmusban", mint a magyar. Hasonló felismerések után ábrándulhatott ki Szilágyi
András is viszonylag korán az avantgarde költészetből. Elvetette az Ék expresszionizmusát is;
azt sem tartotta sem elég érthetőnek, sem elég irányzatosnak. Nem küldött többé verseket sem
az avantgarde folyóiratoknak. Érdeklődése egyre inkább a próza felé fordult.
Vergődő évek következtek: írta, s összetépte írásait; újjongás és kétségbeesés között váltakozott a hangulata. Arra már rájött, hogy a szélsőbaloldali expresszionizmus és szürrealizmus sem szolgálhatja hatékonyan a forradalmat; hiszen éppen a forradalmat megvalósítani
hivatott tömegek érthetik legkevésbé az ilyen művészetet. Kereste hát kitartóan, társaitól egyre
inkább elkülönülve, a maga útját. Anyaga bőven volt, kötetekhez elégséges, de hiányzott az
íráshoz a rendező elv s az eligazító bizonyosság.
Azt végül is otthon kapta meg.
Különös volt egyetemista korában az életmódja: ősztől nyár elejéig medicinát tanult Prágában, tantermeket látogatott s avantgarde barátaival vitázott; a nyári hónapokat azonban
mindig szülőföldjén, Erdélyben töltötte, s újra meg újra járta öregedő édesapja lódoktori
bricskájával a facséti járás mind a 38 faluját. Prágában a világirodalmat forgatta, Zola, Gorkij, Ehrenberg, Ivanov könyveit, s elméleti műveket olvasott, szülőföldjén a szegényparasztok, erdőmunkások és illegális harcosok sorsát közelről szemlélte. Ezek a „helyszíntanulmá90

nyok" jelentették a második egyetemét. Egyre inkább erősödött benne a szándék: szülőföldje
embereit kell megírnia; a képzelet és igazság erejével. Úgy, ahogy egy Prágában iskolázott, a
munkásmozgalomban is tájékozott ember láthatja.
Szándéka megvalósításához újabb ösztönzést a magyar irodalom adott, a Budai Nagy
Antalról, a Hora—Closca lázadásról meg a Varga Katalinról szóló híradások, a Jövő Század
Társadalma meg a Huszonegyedik Század romániai valóságáról szóló riportjai. Mindenekelőtt a polgári radikálisból kommunistává fejlődő Aradi Viktor könyvei és folyóiratai.
A szükséges gyújtószikrát, amit Móricz Zsigmond Ady Endrétől kapott, Szilágyi András Aradi
Viktortól nyerte. Aradi Viktor szenvedélyes népszeretete és ár ellen úszása — tizenkétszer ítélték el — adta neki az élő példát. Igazolva a régi igazságot: kisebb tüzeknél is fel lehet gyúlni.
Az Aradi Viktor műveivel való találkozása után — megírja — egyszerre rend lett a fejében, s „irányzékot kapott" a szíve. Most már szédülés nélkül haladt a mélységek fölött, írta a
megtalált témát: a szegénység szabadulásért kezdett harcát. így sikerült megfogalmaznia a
második szigorlat előtt, 1928-ban Az idő katonáit. Esztendővel később, 1929-ben, harmadik
szigorlata előtt pedig a máig legjelentősebb művét, a Jó pásztort.
Persze, csak a visszanéző látja ilyen egyenesen alakulónak Szilágyi András írói útját. Regénye kéziratait eleinte nem olvasta senki: cseh barátai nem tudtak magyarul, a bontakozó
kisebbségi irodalmaktól pedig szándékos bizalmatlansággal különült el. Internacionalista írónak, a munkásmozgalom katonájának tudta magát.
Majd csak orvosi diplomája megszerzése után, 1929 decemberében küldte el az Új pásztor egyik példányát Fábry Zoltánnak, Stószra. Maga Berlinbe indult: hátha az Új pásztor kihozható német nyelven. Berlinben akkoriban szinte sistergett, forrt a szellemi élet. Gábor Andor elolvasta a regény kéziratát, s elvitte a fiatal kollégát a Német Forradalmi írók üléseire is.
Látta és hallotta így E. E. Kischt, Ludwig Rennt, s a fiatal Anna Segherst; maga is fölszólalt
„ékes szittya" német nyelven.
„Ennyi volt az egész" — emlékezik vissza Szilágyi András az egykor sorsfordítónak remélt napokra. Leforrázva indult vissza Prágába. Ott már várta Fábry Zoltán elragadtatott levele: az Új pásztort nagynak tartja. Már el is küldte Gaál Gábornak: közölje a Korunkban.
S Gaál Gábor a Korunk februári számában már hozott is a regényből részleteket.
Ezzel a levéllel, illetve a Korunkban való megjelenéssel kezdődött az Új pásztor diadalútja. A folyóiratban olvasott részletek kedvéért többen, több országból megrendelték a Korunkat, illetve újabb példányokat kértek a Szilágyi András írását közlő számokból.
Gaál Gábor már az első részletek közlésekor jelentette olvasóinak — jóhiszeműen, a vágyat valóságnak véve —: a mű hamarosan megjelenik a berlini Malik Verlag kiadásában,
„mint a falu utolsó tizenöt évének regénye". Nem nyugodott bele a kiadás elmaradásába. Levelet írt Hatvany Lajosnak — minden szépet és jót közölve az ifjú szerzőről, akivel személyesen még nem is találkozott —: ajánlaná be valamenyik nyugati kiadóhoz az Új pásztort.
Hatvany ugyan nemigen reagált, de Gaál Gábor a felfedezés bizonyosságával máris küldte
a kéziratot Párizsba, a Barbusse Monde című hetilapja mellett frissen alakult kiadónak, Bölöni
Györgynek és Aranyossy Pálnak. A francia szedők jóvoltából tüneményes gyorsasággal meg
is jelent az Új pásztor, Pór Bertalan, a forradalmi grafikus illusztrációival. Egyetlen eredeti
magyar könyvként a párizsi magyar emigránsok ama kiadójánál, amely Taraszov—Rogyinov
Csokoládéját, J. Hasek S vejkjét, s Ernst Glaser könyvét, A 902-esek-et hozta magyar fordításban. Mire Szilágyi Andrásnak Bukarestben nosztrifikációs vizsgát kellett volna tennie, a
könyv már kezében volt. S hamarosan olvashatta Gaál Gábor, Fábry Zoltán, Bölöni György s
Gergely Sándor lelkesen méltányló írásait is. S nemsokára megjelent német nyelven is az Új
pásztor — nem a berlini Maliknál ugyan, de Bécsben, a Prager Verlagnál —, majd lefordították szerbre is. Könyvét a nemzetközi munkásmozgalom csakugyan „édes gyermekévé" fogadta.
Jó időben érkezett az Új pásztor; ez is magyarázza a lelkes fogadtatást. Fábry Zoltán, az
első olvasója „csoda műnek" vélte, s oly örömmel adott hírt róla, hogy még a kötelező kritikai
megjegyzésekről is megfeledkezett, „...eposzi igényű... üstökösszerűen fellobbant irodalmi
91

kísérlet" — írta róla emelt hangnemben; dicsérve a regényhős nagyszerűségét, a mű nyelvi izeit,
s a tényekből kicsapó „ősi, bukolikus zenét". Gaál Gábor, a mindig szigorú Gaál Gábor az
„idő fiának" tudta az Új pásztort, amelyet — szerinte — mindenkinek olvasni kell. Nagy tanulmányt irt róla; csodálkozva, hol akadt ez az ismeretlen fiatalember erre a történetre, hogyan tud ennyire tisztán látni, egyszerre ősien s a jelen valóságot átélve. „ . . .itt — írta — sihedergondolatok, pásztorfiúi gondolatok, névtelen gondolatok során egy olyan száj beszél,
ahogy magyarul száj még nem beszélt soha, de idegen száj is alig... — itt a szocializmus kortanításának élményalapja szövődött eposszá... ez a Demeter ugyanúgy hőse osztályának, mint
ahogy Toldi Miklós (a gyönyörű Toldi Miklós) hőse a magáénak." Az író, a hős, a téma, a stílus és a szemlélet maradéktalan egybeesését ünnepelte a regényben Gaál Gábor. Az igazi realizmust, a szerkesztés nagyszerű arányait, s azt, hogy „a tendencia úgy jelentkezik benne, mint
a meghúzott izomban az erő, mint a jegenyében a sudárság". Egyszerre vélte ebben a műben a
forradalmi emigráció törekvéseinek a kiteljesedését és az új, „igazi" realizmus megjelenését.
Olyanforma örömöt érezhetett csakugyan, mint Halley, amikor Leverrier számításai alapján
megtalálta azt az új csillagot, a Plútót, amelynek létezését addig csak a tudomány jelezte reménykedve...
A német prletárirodalomban s a szovjet irodalomban ebben az időben már jelentek meg
nagysikerű könyvek, Plivier regénye, a kiéli matrózlázadásról, Ehrenburg, Katajev, Sahigian
regényei, illetve poémái az első ötéves terv építkezéseiről és rohammunkáiról. Gaál Gábor maga
is meghirdette már a valóságirodalmat, a Korunkban már megtörtént a marxistává hangolódás, — de a magyar szocialista irodalom még csak a kezdeteknél tartott. Igaz, Kahána Mózes
már írta doftanai börtönében a Tarackost — mögötte nagy munkásmozgalmi tapasztalat volt,
részt vett a magyar kommünben —, de az inkább csak agitatív erejű volt, s Gergely Sándor
epikája sem sokkal biztatott. S íme, most, a forradalmi irodalom történetének nagy fordulópontján született magyar szerző tollán is egy mű, amely a forradalmi irodalom egyik tematikai, műfaji és stiláris lehetőségét, a magyar proletárirodalmi törekvések beérését bizonyítja.
Túl az irodalom szűkebb problémáin, a munkásmozgalom általánosabb szempontjából is
jelentős volt az Új pásztor. A regényt a munkásmozgalom a maga tudatosító, mozgósító céljaira is felhasználta. Nemcsak szépirodalomként olvasták az epikai műveket, de az életről, az
emberségről való tanításként is; tantárgyként — ahogy Csehi Gyula mondja —, amelyből az
elnyomottak a maguk forradalmára felkészülhetnek. Abban az időben az illegális párt tagjai
Upton Sinclaire könyveit olvasták leginkább, utána következett Zola, majd Jack London és
Gorkij művei. S íme: az Új pásztorban egy erdélyi magyar szerző is meghirdette már „a lázadás, az újjáteremtő akarat" igéit. Méghozzá igaz költőiséggel.
Gaál Gábor első örömében nagy meggyőződéssel hirdette: az Új pásztor az ő elképzeléseit,
az ő teóriáit igazolja. A valóságirodalom, a tiszta realizmus, a „tiszta osztályvonal" fölényét
látta benne, az egyedül lehetséges, „igazán művészi és erőteljes formálást", „a végső pontig
való eljutást, ahonnan a sarkaiból emelődik ki a »szellem« mai kritikus világa és tisztázódik az
az egész zavar és ellentmondás, mely a többi vonalra oly jellemző". A korabeli magyar próza
más érdemes alkotásai felett elnézve így Szilágyi András könyvében vélte felfedezni az „egyetlen műremeket".
Nemcsak a marxista kritika látta rendkívül jelentősnek akkoriban Szilágyi András Új
pásztorát. Elismerően, különös örömmel szólt róla a Czímereseket író Tamási Áron is; a
könyv emberi, szociális és művészi igazát méltányolta. A még Balmazújvároson élő Veres Péterre egyenesen elhatározó jelentőségűek voltak az Új pásztor Korunkban olvasott részletei.
Addig, olvasóként inkább perben állt a Korunkkal — tanulmányainak, kritikáinak a hangját,
„keménynek, ridegnek, sokszor ellenszenvesnek" érezte, a szépirodalmi anyagát pedig inkább
szürkének és jelentéktelennek, semmint feltűnőnek —, Szilágyi Új pásztoréban azonban a
magyar valóságra, saját pásztori élményeire ismert. A hegyi pásztorélet rajzát, az etetés előtt
sivalkodó disznók megjelenítését igaznak, szépnek és költőinek érezte. Olyan igaznak, szépnek és költőinek — megirja önéletrajzában —, amilyet a pásztoréletről addig még sohasem ol92

vásott. Szociográfiai realizmusának alakulásához — Gaál Gábor szellemi útmutatása, s a népi
irodalommal való találkozása mellett — ez a mű is hozzájárult. Tamási Áron és Veres Péter
méltatásai egyben azt is jelzik, hogy még lett volna lehetőség a népi-plebejus és szocialista parasztábrázolás közeledésére. Talán az együttes menetelésére is.
Az Új pásztor történelmi jelentőségét az irodalomtörténet olyanformán látja, mint a korabeli kritika. Esztétikai értékeit azonban a mai ízlés már többször haloványabbnak véli. Meséjét, hősét, líráját természetesen most is nagynak tudja.
Egyszerű meséje csakugyan pompás keretet ad az ébredő osztálytudat ábrázolásához.
A régi pásztor kiöregszik; fiatal, félárva fiút szegődtetnek a helyébe. Az új pásztor felmegy a
hegyekbe a 300 disznóval, s ott van hóhullásig. Egyedül van az erdővel és a maga félelmeivel;
fontolgatja magában mindazt, amit látott és hallott a földön. Felismerései új „hegyi gondolatokba", „hegyibeszédbe" rendeződnek: minden vagyon a gazdagoké; a szegények kifosztottak, megalázottak, változtatni kell a világon; meg kell teremteni a szegények egyesülését. Az
emberek közé kerülve hirdeti is ezeket a hegyi gondolatokat; az eklézsiaszervezők elszántságával. Az erdei favágók és a völgyi szegényparasztok fogékonyak az igéire; saját tapasztalataik
alapján is hasonló gondolatok mocorognak már bennük. A sztrájkot ugyan, amelyben az addig dermedt falu mozgásra támadt, letörik a hatalmasok, de a harcnak ezzel nincs vége. A regény olyasmit sugall, mint Gorkij A nyája: pusztulhat az egyes, de a mozgalom megy tovább.
Az Új pásztor expresszionisztikus fűtöttsége, messianisztikus légköre is érzékelteti: a küzdelem csak most kezdődik igazán. Megjelent a forradalom kísértete a völgyben. Előre és balra
tart a világ.
A mesénél, ha lehet, még emlékezetesebb a hős. Tizenhat esztendős Demeter, mikor szolgálatba lép. Ösztönösen nagylelkű és bátor fiú. Még van benne ugyan némi bizonytalanság, a
lázadásra való készség mellett eleinte még a tűrő szolgaságra is mutat alkalmasságot, de töprengő magányában hamarosan következetes lázadóvá érik; az elnyomottságból embertudatra
ébred. Benne lobog a gyermek Jézus vénekkel vitázó elszántsága, s az az indulat, amely a felnőtt Jézussal ostort fogatott, hogy kihajtsa a kufárokat a templomból. Népi hős, forradalmi
hős, a másokért élő élet példája, aki minden időben a közösséget szolgálná; karót emelő parasztként, igazságot hirdető Krisztusként, népi forradalmárként vagy munkásmozgalmi harcosként; az időtől s a feladatoktól függően.
Ezt a hőst, s küzdelmet szinte teljes belső azonosulással rajzolta meg Szilágyi András.
Úgyannyira, hogy a regény olykor már nem is próza, hanem — már Csehi Gyula észrevette —
a nagyméretű poéma hangulatát adja. A realista regény igényével ezért is nehéz mérni az Új
pásztort. Forradalmi mondanivalók, életbeli valóságok jelentkeznek benne, de nem Gorkij,
nem Sahia, nem Nagy István műveivel rokon hangon. Legalább olyan erősen költői vallomás
az Új pásztor, mint amennyire tárgyias valóságábrázolás. Legerősebben a forradalmi öntudatra ébredés eposzi ízeit adja, de egy bukolikus világ és szerelem hangulatait is idézi; a nyers jelenbeli tényeket meg-megmártva a folklór időtlenebb vizeiben. A regény bukolikus vonala érdemesen színezi a regény társadalomábrázolását. A társadalomábrázoló író Zola, Gorkij, Ehrénburg, Ivanov, Gladkov és Móricz Zsigmond műveire nézett leginkább; a természeti világ, a
szerelem ábrázolója a Daphnis és Chloe-ra, az antik mintaképekre is.
Szerelemről beszélő szavain szinte csillog a harmat, s az állati világot is olyan természetesen tudja ábrázolni, mint az emberi társadalmat. Szókimondó nyersesége — könyve első kiadásában — többeket elgondolkodtatott ugyan, de igazában az sem a naturalista örökség továbbhozását jelentette. Szilágyi András folklórt látott még a káromkodásban is, amelyben,
mint írja, „sokszor a népharag, máskor a néphumor, a néptalálékonyság tükröződik". Civilizációtól, irodalomtól, tudományos felismerésekről alig érintett világot írt meg, mégpedig úgy,
hogy ebben a világban minden, a fák, az állatok, a jogtalanságok azonos nyelven beszélnek, s
a szél és az ember szava — mint Fábry Zoltán mondja — „egyformán kottázható". Ez a stílus,
ez a nyelv, ez a realizmus — Gaál Gábor leírása szerint: „versszerű, mégsem vers, mégis vers,
énekszóra menő, mégsem ritmusos, brutálisan durva, de mégis selymesen szőtt... disznógana93

jos, mégis hárfapengésű" — sokfelől táplálkozott, legközelebbi rokonságot talán mégis a letisztult expresszionizmussal tartott.
A regény írása idején ott állt Szilágyi András az avantgarde és a lírai realizmus, a líra és a
próza mesgyéjén, nagyobbrészt gyermekkori emlékeit írta, friss elvi tájékozottsággal s lázadó
hittel. Ezért is lehet stílusának újborra emlékeztető íze; s fordulhattak szavai versről prózába,
s prózából versbe. Első olvasói is észrevették: bekezdései olykor verssoroknak tetszenek. „Itt
szaladnak le a nyájak és az esti tehenek inni az alkonyi folyóhoz — írja egyhelyt —. A lovak
itt fürdenek a fényes, meleg délben." S nemcsak ilyen versen átszűrt epikával találkozunk az
Új pásztorban, de többször a szavalókórusokra emlékeztető versszerű részletekkel is. A regény befejezése is a szavalókórusokra írt versekre emlékeztet. Regénye végén az epika kihal, a
történet elapad, illetve lírába csap.
Eme jelenség magyarázatát nemcsak irodalmi tájékozódásának irányában kell keresnünk. Maga elmondja: a kenyér szűkössége volt a fő magyarázat. Amikor az Új pásztort írni
kezdte az Adria kávéház egyik asztalánál — albérletében a poloskák nem hagyták nyugton —,
még tűrhetően táplálkozott; káposztával, krumplival, zsemlegombóccal. De mire munkája
végéhez közeledett, már csak feketekávét rendelhetett, s koffeinnel „korbácsolta" magát. Arra már nem volt ereje és kedve, hogy történeteket bonyolítson s árnyalja az alakjait.
Az Új pásztor megjelenése s kedvező visszhangja után nem változott egyszerre derűsre
Szilágyi András helyzete. Csehszlovákiában szerzett diplomáját nosztrifikáltatnia kellett, első
nekifutása azonban sikertelen maradt, újabb vizsgára csak fél év múltán jelentkezhetett.
Könyvéért tiszteletdíjat nem kapott; a Monde nem tudott fizetni; belebukott a kiadói vállalkozásba. Apjától sem remélhetett már segítséget: a sovány nyugdíj önmaga számára is elég
kevésnek bizonyult. Vigasztalan helyzet: kész orvos, s nem kereshet vele, elismert író, s íróként sem boldogul. Nehéz helyzetén pillanatnyilag mégis az irodalom segített. Gaál Gábor
másik regényéből, Az idő katonáiból is hozott részleteket.
Az idő katonáit voltaképpen korábban írta, mint az Új pásztort. Még 1928-ban fogalmazta első változatát, egy anatómia-patológia vizsga után, azzal a szándékkal, hogy amíg
szellőzteti a fejét, megpróbálja realizálni évek óta tervezett regényálmát. Nem kassákos, nem
Barta Sándor-os, nem „savanyú szagú neue Sachligkeit" regényt, hanem „épkézláb történetet" akart írni; érdes és mégis költői nyelven. A témát, a hősöket az úszók világában vélte
megtalálni: a vizet szerette, az úszókat ismerte, s még a vizsgadrukkos időkben is eljárt a téli
uszodákba. Voltak gyermekkori emlékei is bőven. Úszóregényt tervezett hát, sok bánáti vízzel. Megírta „egy proletár csodaúszó" történetét. Ennek a kéziratát olvasta Gaál Gábor közvetítésével Kohn Hillel, a jó ügyeket támogató kommunista ügyvéd, s megígérte, hogy kiadja,
ha a szerző hajlandó hozzáírni még néhány fejezetet. Szilágyi András már írta is: a falu 1918as forradalmáról, az elnémult fűrésztelepekről. Három hét alatt kész volt a pótlásokkal és az
átszerkesztéssel; az eredetileg inkább sportregénynek szánt művet társadalmi-történeti regénnyé alakította: Kornél és Fülöp — a két testvér — kiléptek a folyóból, s beúsztak egyenesen az időbe, a történelembe.
Ez a regény is a szegénység tudatosodásáról, balratolódásáról beszél, mint az Új pásztor,
csak most hosszabb történelmi szakaszt igyekszik átfogni, az 1918-as forradalomtól az 1930-as
évek válságáig, de szakadozottabb a mese, nem kapcsolódik egybe eléggé a víziregény és a társadalmi regény; a harcos indulat és a szerelmi szál. Igazában nem is a hét román testvér regénye ez,
mint elöljáróban Szilágyi András ígérte, inkább csak a két jó úszó testvéré. Az Új pásztorban a
cselekmény, a jellemek hordozzák az ideológiát, spontán születik a forradalmas indulat, Az idő
katonáiban azonban szinte már eleve tudják a parasztok, mit kell csinálni, s hogyan zajlanak
majd a történelmi folyamatok. A mese meg-megbicsaklik, a tézishez igazodik. Több szeplőt mutat a nyelv is; a mozgalmi terminológia erősebben bekerül a lírai fogantatású stílusba.
Az idő katonáiról már Gaál Gábor sem írt olyan lelkesedőn. Nyelvi, rajzbeli érdemeit
könyvelte, a természeti rendbe állított ember helyett azonban a társadalmi-termelési rendbe állított ember ábrázolását kérte az írótól.
94

Amit kért, annak a megvalósítására már mások is vállalkoztak. Mindenekelőtt Nagy István, a faipari munkás, aki a negyedik rend életének regényét a romantika és „írói spekuláció"
minden csináltsága nélkül ígérte. Szinte jelképes, hogy Gaál Gábor, az avantgarde-on nevelkedett Szilágyi Andrással kérette magához az ösztönösen realista irányba induló Nagy Istvánt.
Az Új pásztor, Az idő katonái után rajzolódott fel újra Szilágyi András előtt a nagy kérdőjel: hogyan is tovább? Az utolsó években nagyon sok új tapasztalatot nem szerezhetett;
szigorlatozott, nosztrifikáltatott és katonáskodott; nem élhetett benne igazán az erdélyi világban. Az indulata változatlanul forradalmas volt, írásai homlokára jeligeként gyakorta Ady
tanulmányának a címét írta: Petőfi nem alkuszik. S olyan dolgokat — régebbieket is — vitt a
Korunkba, hogy azokat még Gaál Gábor is félt a fiókjában tartani. Érzülete, gondolkodása
egyértelműen — s már-már kizárólagosan — az osztályharcra volt beállítva.
Gaál Gábor, s maga szándékainak megfelelően, a következetes valóság-irodalom útjára
kivánta Szilágyi Andrást indítani, ezért is kérte szociografikus riportok írására. A feladat nem
volt idegen az Új pásztor szerzőjétől; maga is gondolt arra, hogy friss tájékozódás alapján felméri a válság következményeit. Cikksorozatot akart indítani a Brassói Lapokban arról, hogy
mi van Erdélyben. Kapott megbízást is Kahána Samutól, s kapott újságírói igazolványt. Meglehetősen naiv hittel vágott az útnak; ezzel az igazolvánnyal majd bejut a gyárakba, az irodákba, s kikutatja a zsarolás, a kicsi bérek, az éhség titkait. A felderített tényekkel pedig elmegy a
prefektusokhoz, a primpraetorokhoz, s megkérdezi tőlük, van-e tudomásuk ezekről a dolgokról.
Két váltás fehérneművel vágott az útnak; a móc vidéken, majd a Nyárád mentén vizsgálódott. Gyógyított, tanácsokat adott, aratóknak segített — s írta, jegyezte a szegénység panaszait. A Brassói Lapok, ha csonkítva is, közölte tudósításait. Már-már hihette: sikerült egy tekintélyes polgári lapban feltűnés nélkül elhelyezkednie. S egyszer csak levelet kap a lap belső
munkatársától: vigyázzon, olyan országban él, amelyikben majdnem mindig ostromállapot
van. Simó Géza, a vásárhelyi szocialista tanár is kérte: enyhítsen a hangján — az még nem
megalkuvás —, őrizni kell az újságbeli posztját. De akkor már nyomoztak utána. Nemcsak
Magyarországon kísérte csendőr a falukutató nyomát, a Székelyföldet járó Szilágyi Andrást is
letartóztatta s Kolozsvárra zsuppoltatta a szigurancia. Két évre tervezett falukutató vándorlása
így hat hétre zsugorodott; átfogónak tervezett, valóságfeltáró könyvéből összesen nyolc írás
jelent meg.
1932 augusztusában aztán, házitanítóskodás, s ingyenes alorvoskodások után, rendes orvosi munkához jutott Kolozsvár külvárosában. Ő volt Kolozsvár második biciklis orvosa.
Bármikor hívták beteghez, ment azonnal, s kezet csókolt a munkásasszonyoknak is. A Munkássegélyből, a Dermata és Jónás gyár környékéről, sőt a távolabbi falvakból is jártak hozzá;
munkások és örömlányok, kőművesek és parasztok, mindenféle, segítséget váró emberek.
Az orvos elégedett lehetett; szerették. De az embert és az írót növekvő szomjúság epesztette: kicsit „kényszerlakhelyen" érezte magát. Vasárnaponként biciklire ült, s kikarikázott a
környékbeli falvakba, Fejérdre, Magyarfenesre, Szentlászlóra; beszélgetni az ottani félproletárokkal. íróként még inkább légszomjat érzett. Bejárt a Korunkba — ő.volt Becski Andor
mellett a folyóirat másik „tanácsosa" —, de írások egyre ritkábban születtek. Az volt a sejtelme, hogy kiszigetelődött az életből; körülötte regények zajlanak, s ő nem veszi észre, az emberek begombolkoznak előtte. A fasizmus előretörése, koncentrálása, majd deportálása még tovább fokozta magányosságérzését.
A felszabadulás után újra orvosként és íróként folytatta szolgálatát, változatlanul a mozgalom katonájaként. De ez már más fejezet; élete eme szakasza még lezáratlan; még sok
minden van a tarisznyájában s „emlékei padlásán". 80. évében járva — a Szépirodalmi
Könyvkiadóhoz címzett levele szerint — egy új önéletrajzon dolgozik.

95

v

FEKETE GYULA

Szellem és hatalom
Bibó István emlékének

Nincs olyan zsarnok, aki belenyugodnék, hogy a gondolatnak nem ura. Hiszen, aki belenyugszik, az már nem zsarnok.
Viszont: nincs olyan igazán értelmes ember, aki belenyugodnék abba, hogy gondolatait
alá kell rendelje valamilyen égi vagy földi hatalomnak. Hiszen, ha alárendeli, már nem igazán
értelmes ember.
E szerint a képlet szerint a szuverén szellem és a zsarnoki hatalom ellentmondása kibékíthetetlen, feloldhatatlan.
Mármost kérdés: ez az ellentmondás mennyire érvényes általában a szuverén szellem és a
szuverén hatalom viszonyára; mennyire oldható, mennyire békíthető.
És túl az általános képleten: az a szellem s az a politikai hatalom, amely egyneműnek tekinthető, sőt, amely egymást is azonos neműnek tekinti, hogyan viselkedik, ha ellentmondásba kerül egymással? Hogyan oldódnak — s oldódhatnak-e egyáltalán — bántó megalkuvások, a szuverenitás sérelmei nélkül — voltaképp: kebelbeli — ellentmondásai?
Számomra persze különösen izgalmas az egyneműséget valló forradalmi politikai hatalom és forradalmi gondolat viszonya. De nyilvánvaló, ahhoz, hogy ezt a viszonyt akár csak a
magam részére is valamelyest tisztázzam, e két oldalról szentesített egyneműség felségterületén
túl kell keresnem tájolási pontokat.
Nem távolodom el messzire ettől a felségterülettől, ha Bibó István politikai tanulmányaiban elkalandozom.
Személyesen sohasem találkoztunk. Ezt azért érdemes külön megemlíteni, mert a Nemzeti
Parasztpárt észak-magyarországi kerületének a titkára voltam, a nagyválasztmány tagja, és
természetesen a pártközpontba bejáratos. Továbbá már korábban is, mint Györffy-kollégista
sokat sündörögtem a népi írók körül, személyesen ismertem, azt mondhatom, mindegyiküket.
Bibó Istvánt mi nemigen számítottuk közéjük.
Talán a nagyválasztmányon hallottam egyszer felszólalni; hajlott, szikár alakjára, jellegzetes hangszinére emlékszem.
Miért mondom ezeket ?
Mert, így utólag, gyanakodnom kell, hogy a személyes ismeretségnek ez a hiánya nem
volt merőben véletlenség. Mi, parasztpárti györffysták, kezdettől fogva balra néztünk, balra
figyeltünk, s a látómezőnkből kimaradt Bibó.
Személyes emlékeimmel igazolhatnám akkori helyzetjellemzését: „A koalíciónak, mely
egy évvel ezelőtt négy párttal indult el, ma lényegileg két pártja van: a kisgazdapárt és a kommunista párt. A szociáldemokrata párt és a parasztpárt, tekintet nélkül számbeli arányaikra, a
valóságban nincsenek sehol, pontosabban: csak úgy, mint az egész ország, ketté oszlanak egy
kommunistabarát és egy kommunistaellenes szárnyra, és egyiknek sem elég átütőerejű a sajátos és jellegzetes irányvonala ahhoz, hogy ennél a választóvonalnál erősebb legyen."'
Az ilyen polarizált légkörben már senki sem azonos önmagával. Egyik vagy másik pólus
alapszínébe kénytelen belefürödni; esetleg egyik vagy másik szemszögből nézve épp ellenkező
saját színt mutat. Ilyen légkörben észrevétlenül érlelődik természetessé a képtelenség: aki
nincs velünk, az ellenünk van!
Az írónak a Magvető Kiadónál megjelenés előtt álló tanulmánykötetéből.

96

Bibó Istvánról a parasztpárti balszárnyon annyit mindenesetre tudtunk, hogy nincs fenntartások nélkül „velünk", tehát innen is eredhet némi kedvetlenség: nem érdeklődtünk különösebben iránta.
Azért ne legyek igazságtalan, nem elzárkózás volt ez, csupán az utánajárásra való restség.
A Valóságnak azzal a számával, melyben A magyar demokrácia válsága című tanulmány megjelent, Miskolcon nem egykönnyen találkozhattam volna. Hallottam véleményeket a tanulmányról és a megjelenését követő vitáról. Ilyen hallomások alapján állt össze bennem az akkori Bibó-kép: jószándékú polgár, okos ember, bár nem a „mi emberünk", afféle filosz a politikában.
Polarizált, feszült légkörben kiszámíthatatlanul teremnek a fantomok. Hiába a körültekintő célzás mindkét szélsőség felé, ha mindkét részről csakis a baloldali találatot jelezték. Érzékenyen és ingerülten a baloldalon, diadallal túlfelől, megbocsátóan feledve a jobbra kimért
csapásokat.
Harmincöt év történelmi távlatából bárki megállapíthatja: nem az irányzék hordott félre.
A feszültségekkel feltöltődött pólusok mágneses erőtere nem tűr meg egyenes erővonalat, erre
vagy arra elhajlítja — hatásukban, értelmezésükben — a ridegen tárgyilagos érveket, véleményeket is. Kiszámítható, hogy ahol a gondolatok szabad cseréjében a gátlások, elhallgatások
nagyobbak, azon a ponton következik be a kisülés, a robbanás.
Nincs tehát „harmadik út"?
Ez idő szerint nincs — mondja Bibó — „minden kérdésben csak kétféle álláspont van:
kommunista és kisgazda, a többi nem érdekes. Ez a kettő pedig, a középpártok elégtelen ereje
folytán minden átmenet és minden enyhítő elárnyalódás nélkül áll szemben egymással. Ilyen
állapotban termékeny közös politikai tervekről nem lehet szó..."
Csakhogy itt az útkeresést „harmadik útnak" jelölni — már ez az útjelző tábla is: fantom. Bibó körültekintve zsákutcákat lát, s nem valami harmadik utat keres, hanem a lehetséges egyetlent, a jövőbe tartót, amelyen majd a társadalmi haladás java erői kibontakozhatnak. Nem valami középút felé tapogat forradalom és restauráció között, hiszen minden kritikájával és minden javaslatával a forradalom lehetséges továbbfejlesztésének az útját igyekszik
föltérképezni. A restaurációs erőkkel szemben is, de a néphangulattal nem számoló, a valóságtól elszakadt doktrinér-dogmatikus illúziókkal és szándékokkal szemben is: olyan népfrontos, demokratikus, plebejusi forradalom útját, amelyen elférne egymás mellett a négy
párt és a népi többség.
Ez a lényeg, s ebből a netán vitatható részletkérdéseket beszámítva sem rajzolódik ki holmi harmadik út, holmi taktikázó cenírwmprogram.
Ő maga is így foglalja össze a Valóság vitáján a lényeget: „Most a magyar demokrácia
egy bizonyos zsákutcában töpreng. A nagy tömegeknek a baloldallal való együtthaladása
megszűnt. A cikk célja az volt, hogy az állóharcot mozgóharccá változtassa a tömegek érdekében."
Vagy a módszere „harmadikutas" ? Ahogyan vitái minden tételéhez — későbbi tanulmányaiban is — gondosan kétfelől — „jobbról", „balról" — fölvázolja a zsákutcás szélsőségeket, s kitapogatja közöttük, mint lápon a pákász, a biztonságosnak ígérkező talajt, amelyen at
a járható útra lehet eljutni?
Csakhogy ez a pákász tapogató kézhezálló eszköz minden létező politikai lápon. És
minden létező politikai haladás útját ingoványos mély árkok szegélyezik. És nem megbízható
irányzékkal osztogatják „jobboldali" és „baloldali" minősítéseiket azok, akik az árkokban
közlekednek.
Ösztönné vált már bennünk: keresni a járható utat az ingoványos mély árkok között, a
lehetőséget a lehetetlenségek között, a realitást az irrealitások között, s ha ez a tapogatózás
„harmadikutas", magamat is rajta kell kapnom akárhányszor. Például egy 25 évvel ezelőtti vitacikkben :
„Aki fél szemére vak, fél fülére süket, fél karjára béna a politikában, az legalábbis un7 Tiszatáj

97

/

tauglich a forradalmi harcra. Valamiképpen túl kellene jutnunk azon, hogy a szélsőségesek a
többségről, a végletek a lényegről elterelhessék a figyelmet... Ne tévesszen meg senkit, hogy
ezek a szélsőségek néha egy kanál vízbe belefojtanák egymást a látványos gyűlölködésben. Hiszen egyik a másikból él! Olyanok, mint a rossz házaspár: üti, veri, marja egymást, de azért
egymástól szaporodik."
„Ki a szélső árkokból! Van hely elég a forradalom széles országútján."
Ha jól értem: a politikában a kétfrontos harc ennek a módszernek a legalizált változata.
A jelent, a pillanatot tekintve a gondolat úgyszólván ki van szolgáltatva a hatalomnak, a
politikai erőszaknak. A jövőt, a távlatokat tekintve viszont a hatalom tehetetlen a túlélő s a
történelemmel igazolt gondolattal szemben. A politikai hatalom szuverenitása tehát mindennél inkább a jelenben gyökerezik, a szellemé mindennél inkább a távlatokban.
Az ellentmondás kiéleződése köztük a katasztrófa előjele szokott lenni. Az ellentmondás
feloldódása közöttük — történetileg egyaránt indokolt politikai cselekvés és gondolat egymásra
találása — a haladás legbővebben buzgó erőforrása szokott lenni.
A szellem, a gondolat felől közelítve a kérdéshez: minden jel szerint ma már a brutális
erőszak a szellemi erjedések elfojtására a civilizált világban képtelen anakronizmus, gyors és
biztos kudarc. Még a szolgalelkekben is van már annyi szikrája az önérzetnek, az eredeti gondolatnak, amennyi a durva ingerlésre fölizzik. Ha nem is kap lángra, de fölparázslik, s az illető
szolga távolságot kezd tartani urától és parancsolójától. És megtanul rejtőzködni is.
A középkorban elég volt érvnek a fegyver, a korbács, a tömlöc, a máglya, az akasztófa, a
kerékbetörés, a karóba húzás. A puskagolyó már nem elég érvnek. Nincs golyó annyi, ahány
gondolat.
Semmiféle nyers erőszak nem képes ma már kiirtani a szabad gondolatot. Egyes-egyedül
az ellenkező előjelű gondolat — a szolgagondolat, a zsoldosgondolat, a testőrgondolat, a
csendőrgondolat, a janicsárgondolat — alkalmazható az irtogatására.
A szabad gondolat fagocitái. A gondolatfaló gondolatok ideológiává szervezett hadoszlopai.
Fokról fokra átadta a terepet a nyers erőszak a hatalmi manipulációnak. Megeshet, hogy
a szabad gondolat elvész a hangosan és rikítóan reklámozott szolgagondolatok perzsavásárában, de annyira sohasem veszhet el, hogy ne találjanak rá a nyitott szemmel keresők, ne fogadják a szívükbe, ne vigyék tovább, ne gyarapítsák, gyümölcsöztessék.
Perzsavásár? Még csak szervezett manipuláció sem kell hozzá. A szellem, a gondolat szabad önkifejezést kíván, követel; a torz, a nyomorék szellem is, a kóros, beteg gondolat is.
Még hozzá előzetes szelekció nélkül. Nincs az az egészségügyi vizsgabizottság, amely a gondolat születése pillanatában biztonsággal kiszűrhetné a kórokat, a kórokozókat. És nincs az a
vizsgabizottság, amely, ha már jogot kapott a szűrésre, ne válhatna akaratlanul is manipulációk eszközévé, s így éppenséggel a fordított kiválasztás forrásává.
Mindez csupán annyit jelent, hogy a gondolatok — egészségesek és kórosak — egymással
szinte fölismerhetetlenül elkeveredve születnek, nevelkednek, szaporodnak, s szelekciójuk
utólagos és természetes: a szabad és nyilvános ütközetekben a történeti, társadalmi érvényű
igazságok előbb-utóbb fölülkerekednek a pillanatok, az alkalmi divatok, a manipulációk termékeivel szemben.
Végtére marad az a következtetés: a szellem szuverenitása sem előzetes szelekciót, sem
korlátozásokat általában nem tűr el (nem szólva itt minőségi szelekcióról, alkalmi és önkéntes
korlátokról), és szabad ütközetekben, természetes kiválasztódással termi az új, történelmilegtársadalmilag érvényes gondolatokat.
Nézzük most a szuverenitást a politikai hatalom szemszögéből.
Igaz, igaz: a zsarnoki hatalom általában nem viseli el a szellemi szuverenitást. Ám ez az
axiomatikus tétel könnyen félrevezethet. Mert egyrészt a türelmetlenség önmagában nem a
zsarnokság fémjele; ha egy hatalom adott helyzetben korlátozza a szellemi, kritikai szabadsá98

got, korántsem biztos, hogy — zsarnoki. Másrészt: erősen manipulált vagy fanatizált közvéleményben, ahol úgyszólván hézagmentesen betöltik a légkört a gondolat fagocitái, a zsarnoki
hatalom is lehet engedékeny, kivált, ha ez a nagyvonalúság alkalmilag és átmenetileg a manipuláció vagy fanatizálás kínálkozó — netán provokatív — módszere.
Nézem inkább csak általában a politikai hatalmat, minden jelző nélkül.
Kiindulhatok abból, hogy a hatalmi szuverenitás jogossága nem kérdőjelezhető meg, sőt
a szellem és hatalom viszonyában ez az elsődleges — minthogy a jelenben gyökerezik —, a
meghatározó tényező.
Nem a szellem tűrőképessége tehát az első kérdés, amely előszörre kívánja a választ, hanem a politikai hatalom tűrőképessége. Vitatni sem lehet a jogát, hogy adott helyzetben —
legkivált a hatalmi egyensúly hiányában — korlátozza vagy elhallgattassa a közvetlen vagy
közvetett bírálatot. De ha még vitatnák is a jogát, a lehetőségét erre értelmetlen volna vitatni.
A politikai hatalom nem utolsósorban attól hatalom, hogy ő minősít; jogot formál rá, és
többnyire él is a jogával, hogy a hatókörében eseményeket, jelenségeket, szándékokat, törekvéseket ő minősíthessen, így a szellemi megnyilvánulásokat is. Ez a minősítés, ugyan jelenérvényű és egyben önminősítés, de mint önminősítés, a jövőben nyer végső értelmet.
A civilizált világban ma már a konzervatív politikai hatalom is láthatóan arra törekszik,
hogy direkt és durva eszközökkel ne sértse a szellemi függetlenséget, a kritikai szabadságot.
Ehhez meglehetős szilárdságra, belső egyensúlyra van szükség, méghozzá nem az állami erőszakszervekre alapozott egyensúlyra, hanem valamilyen demokratikus jellegű hatalmi struktúrán, apparátusokon, beidegzettségeken, manipuláción nyugvó egyensúlyra.
Ami viszont a forradalmi politikát illeti: még rövid távon is nehéz buktatók és roppant
veszedelmek nélkül elképzelni a hatalom és a szellem kölcsönös szuverenitása, forradalmi gyakorlat és forradalmi elmélet dialektikus összhangja nélkül.
Más kérdés, hogy itt is a hatalom szuverenitása az elsődleges, s amig belső egyensúlyát
nem látja biztosítva — értve ezen a népakaraton nyugvó szilárdságot —, korlátozza, elnyomja
azt a kritikát, melyet a forradalomtól idegennek vagy épp ellenforradalminak minősít.
Vitakérdés lehet: elérhet-e forradalom egyáltalán olyan szilárdságot a tőle idegen vagy
épp ellenséges világkörnyezetben, hogy minden ilyen megszorítást, korlátozást feloldhasson.
Más szóval: bízhat-e annyira a forradalmi szellem, gondolat erejében, hogy az hatalmi besegítés nélkül is, szabad ütközetekben legyűri a másnemű és ellenséges ideológiákat, szellemi
áramlatokat, s a szabad vitákban megtermékenyülve természetes kiválasztódásban maradhat
fölül.
Továbbá pedig, ha nem bízik benne ennyire, s hazai terepen kikíméli a szemtől szembe
ütközetektől, ilyen üvegházi viszonyok között megóvhatja-e a forradalmi gondolatot az elsorvadástól, a bezápulástól.
Bibó István az a jófajta — mondhatnám: nélkülözhetetlen — útitárs, aki éles kanyarban
az ellenkező oldalra dől.
„Jó néha kívülről szóló hangnak is hallatszani" — írja, mikor a koalíciós partner jogán a
kommunista párt belügyeibe belebeszél.
Kívülről? — Ez a „kívülről" csak a kommunista pártra vonatkozik, politikai gyakorlatára, elméletére, taktikájára. Hiszen ami a 45-ös forradalmi átalakulást serkentő, szervező, irányító politikai erőket illeti — a négy demokratikus párt haladó, forradalomra fogékony erőit
—, a Bibó kritikája belülről fakadó, belülre irányított, a legtisztább haladó szándékokkal egynemű kritika.
A forradalommal egynemű.
Módszerét saját szavaival így jellemezhetném: „A valósághoz tartozó minden dolog kimondása és mérlegre tétele."
Ebben kérlelhetetlen. Valóban kimond minden dolgot, s mérlegre tesz. Elemzései, okfejtései a szellemi szuverenitás, a független, tiszteletet parancsolóan eredeti gondolkozás minta7*

99

példái lehetnek; a szabad gondolatot szólítja bajvívásra bennük a felszabadult gondolat. Ritka pillanat a történelemben, amikor a nem politikus alkatú szuverén szellem ennyire a direkt
politika anyanyelvén szól bele az események menetébe.
S hogy az ilyen beleszólás, független, öntörvényű, szuverén gondolatokkal, szabad szellemű, józan, segítő szándékú kritikával létszükséglete volna a politikai gyakorlatnak — úgy értem: a forradalminak —, azt fölösleges itt külön bizonygatnom, minthogy erre az elmúlt évtizedek történelmi távlatából Bibó néhány tanulmánya teljességgel meggyőző bizonyíték.
Úgy is felfoghatom a forradalmat: a társadalomba beépült hazugságok fellegvárainak
földig rombolása — teret nyitni ezzel az új társadalom új építményeinek. Hatalmi eszközökkel leronthatók ugyan a fellegvárak az állam, a társadalom tartományaiban, de a lélek, a beidegzettségek, az értékítéletek, a közgondolkodás dimenziójában vajmi keveset rombolhat s
még sokkal kevesebbet építhet a maga erejéből a hatalom.
Bibó különös érzékenységgel foglalkozik a társadalomba, a politikába beépült, történelmi méretű hazugságokkal és következményeikkel.
„A politikum területe ugyan nem annyira közvetlenül anyagi jellegű, hogy ott minden hazugság oly közvetlenül és hamar megbosszulná magát, mint például a műszaki alkotás vagy a
termelés területén, azonban nagyon is központi jelentőségű ahhoz, hogy hazugságai idővel
végzetesekké ne váljanak" — írja Eltorzult magyar alkat, zsákutcás magyar történelem című
tanulmányában. — „Az általánosan elterjedt ellenkező nézettel szemben le kell szögeznünk,
hogy a politikában hazudni nem lehet. Pontosabban: lehet itt-ott hazugságokat mondani, de
nem lehet hazugságra politikai konstrukciókat, politikai programot felépíteni."
Márpedig az 1867-es kiegyezés politikai hazugságokra épült, „fikciókból, feltevésekből,
követelésekből és vágyképekből". Elszakadt a társadalmi-történeti valóságtól a politikai cselekvés, minthogy a hazugságokat tekintette vezérfonalnak. És mi minden bajunk származott
ebből! Jellemzésül hadd kísérem Bibó következtetéseit egy futamodásnyit.
„A magyar nemzet olyan politikai és társadalmi konstrukciókban élt, amelyekben a dolgokat a maguk nevén nevezni nemcsak hogy nem lehetett, hanem nem is volt szabad; ahol a
tényeket nem az okok és okozatok egyszerű láncolatában, hanem azokon kívülálló feltevések
és várakozások jegyében kellett értelmezni és magyarázni..." „Egy hamis konstrukció akármilyen területen, közjogi, politikai, ideológiai, társadalmi vagy gazdasági területen épül is ki,
ha egyszer valamilyen szerencsétlen okból beleépül az illető közösség szerkezetébe, akkor abban megindít egy fordított kiválasztást... A kiegyezéses, majd utóbb az ellenforradalmi magyar közéletben sem miniszter, sem községi jegyző, sem bankelnök, sem ipartestületi elnök,
sem akadémiai elnök, sem tanfelügyelő nem lehetett olyan ember, aki döntő pillanatban nem
volt hajlandó vagy nem volt képes egy rendeletben, egy fegyelmi határozatban vagy egy pohárköszöntőben magáévá tenni a közösségi hazugságoknak azt a rendszerét, melyen ez az
egész közélet felépült."
Hosszú távon az aprócska hazugságok is alkalmasak arra, hogy elriasszák az igazságkeresőket s magukba szippantsák a salakot. „Ez a fordított kiválasztás az egész közösség vezető
rétegét kicserélte, s logikusan vezetett egész vezetőrétegünk erkölcsi és értelmi lezülléséhez."
„Ha egy közösség a hazugságnak valamiféle zsákutcájába beleszorul, annak első következménye az, hogy nem talál realista és lényeglátó embereket, akikre a maga vezetését rábízhassa. Talál bőségben gyakorlatias embereket, akiknek a számára a gyakorlati munka vagy érvényesülés lehetősége áll mindenek felett, s ennek érdekében hajlandók abban az értelemben
»realisták« lenni, hogy a hazugság fennálló és érvényesülő konstrukcióját elfogadják valóságnak."
Politikai gyakorlat és politikus szellem különválik, polarizálódik, ellentmondásba kerül.
„A lényeglátás adományával megáldott emberek" nemcsak a hatalomból, a politikai cselekvés
terepeiről szorulnak ki, hanem lassacskán minden olyan pozícióból is, amelyben gondolati
függetlenségüket megőrizve, a politikai gyakorlatot legalább befolyásolhatnák. Tehát „más
kifejezési formát keresnek", végtére „mind nagyobb mértékben izolálódnak, duzzogásba, sér.100

tődöttségbe, különcségbe vagy ádáz prófétaságba szorulnak; egyidejűleg a különcök és az
ádáz próféták válnak arra alkalmassá, hogy a lényeg megmondását magukra vállalják".
Bibó ezt a tanulmányt 1948-ban írta, már nem minden legfrissebb keserű tapasztalat nélkül. Akár a legnyilvánvalóbb ürügynek vehetem: azért járja be a Monarchia torz államalakulatának zsákutcáit, hogy a következő évekből ásító zsákutca bejáratához állíthasson figyelmeztető táblát.
(Közbevetőleg: amit megragadó okfejtéssel a Monarchiáról, s rendszerbe beépült hazugságok kontraszelektív hatásáról mond, vajon nem érvényes-e végig a történelmen többé vagykevésbé minden konszolidált államalakulatra? Hiszen bármennyire szükségszerű lépcsőfok a
fejlődésben a konszolidáció — a változás, a mozgás megszilárdítása? —, eleve magában rejt
olyan feszültségeket, ellentmondásokat, amelyekből történelmi, százados méretű hazugságok
sarjadhatnak ki.)
„Más kifejezési formát keres"? Leszorulóban a politikai cselekvések pástjáról?
1945-ös tanulmányában még szemtől szembe, direkt érveléssel bírál, elemez, javasol; ott
a gondolat még teljes összhangban van a politikai cselekvésekkel, a gyakorlattal. S ez az összhang éppen abban a kebelbeli távolságtartásban fejeződik ki a leghitelesebben, amely bírálatát
elejétől végig jellemzi. Ha akkor vitatták is, a mai távlatból már vitathatatlan a bírálat tárgya
és alanya, hatalom és szellem, politikai cselekvés és szabad gondolat egyneműsége.
Ami a tanulmány tartalmi részét — s aggályait illeti: nagyjából-egészében igazolta az idő.
Nem sikerült a „lelki felszabadulás" „az isteni, születési vagy egyéb természetfeletti politikai
hatalmasságok lélektani nyomása alól". A „félelem mechanizmusa" megint csak lenyűgözte a
politikában „az értelem mechanizmusát".
De számomra fontosabb ennél a történelmi igazolásnál is maga a példázat: a politikai
cselekvés és a gondolat dialektikájáról.
Kényszerpályán mozgott már akkor a magyar politika, egy tanulmány eleve nem mozdíthatta ki a vakvágányról. Egyébként sem szeretnék olyan illúziókat kelteni, hogy bármilyen
szuverén szellem bármilyen meggyőző érvelése, bírálata, javaslata mérhetően és azonnal hatni
képes a politikai, társadalmi, gazdasági stb. mechanizmusokra. A hatás még a direkt megnyilvánulások esetében is sokkal rejtettebb, lassúbb, bonyolultabb, áttételesebb.
Erre csak egy példát.
Ahogyan a Bibó által jellemzett kontraszelekciós folyamatot katalizálják a társadalomba
beépült hazugságok, s évtizedek során elzüllesztik a vezetőréteget, elnyomorítják, perifériára
szorítják, befullasztják a „lényeglátó" tehetségeket, ugyanennek a fordítottja is áll: a szellem
szabad pezsgése, öntisztulása, érlelődése nyilvánvalóan az emberi-társadalmi haladás irányában hat, s az egészséges természetes kiválasztást katalizálja a közösségek életében.
Ám ez csak egy példa a sok lehetséges közül. Politikai gondolat és cselekvés hosszú időn
át tisztán megőrzött dialektikus összhangja a közösségi élet minden területét folyamatosan
megtermékenyíti.
Bibó tanulmányaira, közigazgatási reformjavaslatára akár azt is mondhatnánk: halott
dokumentumok, hiszen a politika mindvégig külön síneken haladt el mellettük, tönnyire épp
az ellenkező irányba. De lám, a szükségszerűségeket fölismerő szuverén gondolat ilyen történelmi távolságból sem dermed puszta dokumentummá; erjesztő, termékenyítő hatását ma is
érezzük.
De végtére — mit is akarok én ezekkel bizonygatni ? Hogy a szellemi függetlenségre, szabadságra, a gondolatok szabad kifejtésére, tisztes ütközetére minden korban, minden történelmi helyzetben szükség van? Hogy ezt a szellemi szuverenitást az emberi-társadalmi haladás
nem nélkülözheti, tehát a haladásnak elkötelezett politika sem?
Nyitott kapuk!
Létezik egyáltalán olyan haladó politika, amely ne ismerné el, sőt: ne venné programba a
gondolat, a lelkiismeret, a szó, a sajtó, a vita szabadságát?
101

Ezekkel az elvekkel — magukkal az elvekkel — a civilizált világban már a magát konzervatívnak valló politika is megbékélt.
Nyitott kapuk? Ki nem akadt még fenn „nyitott kapukat" sűrűn behálózó szögesdrótokon? A magasztos elvekben, okos nyilatkozatokban — sőt határozatokban, törvényekben!
— sarkig kitárt kapukat hányszor zárják el megrögzött gyakorlat, rossz beidegzettségek szögesdrótjai, kivált ha foghíjas a törvényes formák, módszerek, használati s „végrehajtási utasítások", garanciák ama rendszere, amely nélkül a legszebb elvek sem válhatnak hasznos gyakorlattá.
A mindenkori hatalom jogot formál arra — bevallja vagy sem —, hogy belátása szerint,
az általa legalkalmasabbnak ítélt módszerekkel korlátozhassa a szellemi szuverenitást, minősíthesse a gondolatot, kiváltképp az őt illető bírálatot, megnyilatkozásokat.
Bibó 1945-ös tanulmánya erre a korlátozásra akár ellenpélda lehetne.
Hiszen — megjelent. Igaz, néhány száz példányos, ifjúsági folyóiratban, s ott sem zökkenők nélkül, de végtére is megjelent. És nyilvános vitán a magyar politikai és szellemi élet olyan
egyéniségei foglalkoztak vele, mint: Lukács György, Révai József, Karácsony Sándor, Ortutay Gyula, Horváth Zoltán.
Világos ellenpéldája tehát a szabad gondolat korlátozásának, de még így is sokat elárul a
korlátozás veszélyeiről, problémáiról.
Például: a kortársi ítélet bizonytalanságairól.
Bibónak azokra az aggályaira s előrejelzéseire, melyek igen rövid idő múlva valósággá
váltak, ilyen és hasonló minősítések hangzottak el a vitában: „konstruált lélektani sémák"...
„karikatúrát rajzol"
objektíve teljesen irreális tendencia"
ma semminemű politikai
aktualitása nincs"... „nincsen komoly ember, komoly tömegerő Magyarországon, amely...
akarná"... „nem mutat rá a megoldási módokra"
torzkép"... „gyerekesen helyt nem álló, egy informálatlan embernek az állításával vetekedő... az a föltevés"... „gyerekesen naiv
föltevés"... stb.
Még Karácsony Sándor is úgy vélte: „A maratoni futó egyéves korában nagyon gyengén
futott, de nem mondták rá, hogy válságban van, hanem azt kellett mondani, hogy elindult a
fejlődés egy állapotán."
(Mire Bibó a válaszában: „Manapság sok egyéves gyerek hal meg, akiből valaha maratoni
futó lehetett volna. Nem is beszélve a magyar demokráciáról, amely már nem először érte meg
az egyéves kort, és a maratoni távnak egy kis részét sem tudta megfutni.")
Például: az előzetes cenzúrák, tilalmak, korlátozások bizonytalanságáról.
Aligha lehetne ma már vitatni, hogy Bibó tanulmánya a forradalmi átalakulások népfrontos továbbfejlesztését célozta, s hogy a kibontakozás útját egyre inkább eltorlaszoló akadályokat érzékenyebben, jobb valóságérzékkel — s jobb politikai érzékkel! — fogta fel, mint
vitatársai. Mégis, milyen minősítéseket kapott a vitatársaktól a tanulmány?
Négyszemközt: „reakciós", „ellenforradalmi".
A nyilvános vitában: „jobboldali kritika", „konstruktív kritika helyett destruktív kritika".
Teljesen nyilvánvaló, hogy két-három év múlva ilyen minősítésekkel már akkor sem jelenhetett volna meg semmiféle írás, ha ezek a minősítések lektorgyakornokoktól, és nem a
szellemi-politikai élet eminenseitől származnak.
Például: annak a bizonytalan megítéléséről, ki az ellenség, ki a harcostárs.
Ehhez csak annyit: a tanulmány megírásának az időpontjában négy párt koalíciója jelentette a kormánypártot. Soha azelőtt nem nyugodott még ilyen széles népfronton kormánypolitika; a „tizenkilences" kommunistáktól a kisnyilasokig, iménti cselédtől iménti földbirtokosig, zsidó nagykereskedőtől fajvédő horthysta kormányfőtanácsosig valamilyen szálon valamilyen párthoz mindenki kötődött. Szinte az egész nép kormánypártlvoW. formálisan, de a valóságban telve ellenzéki indulatokkal, szinte az egész nép.
Nos, ezzel a háttérrel az imént felsoroltak — Bibóval együtt — kétségkívül a koalíció ha102

ladó, forradalomra fogékony magvába tartoztak mindnyájan. Harcostársak és nagyszerű vitapartnerek lehettek volna életük végéig, de már a kezdet kezdetén közéjük ékelődött a barikád.
Például: annak a bizonytalan megítéléséről: hogyan szabad kritizálni.
Hosszú-hosszú idő óta nem az a kérdés, szabad-e kritizálni; a kritika szabadságának az
elvében mindenki egyetért.
Nyíltan kritizálni „lehet is, szabad is, kell is" — szögezi le a vitában Lukács György, ámde : „az új magyar demokrácia minden őszite híve a kritikával szemben fel kell hogy vesse a
kérdést: jobbról jön-e vagy balról? Fejleszti vagy hátráltatja a magyar demokrácia fejlődését? Tisztázza vagy összezavarja annak lényeges kérdéseit?"
Itt az Achilles-sarok.
Mondom, a kritikai szabadság korlátozásának az ellenpéldája lehet a Bibó-tanulmány
sorsa, de a szellem és a hatalom viszonyának ugyanazokat a problémáit is kiolvashatjuk belőle, amelyekre ma sincs érvényes válaszunk. Mert ha a korlátozások módszere érvényben marad messze túl a forradalom kezdeti szakaszán, messze túl tehát azon a ponton, amikor még a
belső egyensúly bizonytalanságaival indokolható, akkor a szellem, a gondolat, a kritika alárendeltsége folyamatosan újratermeli az ellentmondásokat.
Bármilyen tágas mozgásteret hagy a korlát — például: csakis az ellenség kirekesztését
szolgálja —, ha már korlát, kalodává is szűkíthetik a félelem, a túlbiztosítás, a szolgalelkűség
hibás reflexei („most ez a felsőbb szempont!", „az ellenségnek használ!" stb.); ez gúzsba kötheti, elvetélésre kárhoztathatja a legtisztább fogantatású gondolatot is.
Amely hatalom korlátoz, ugyanaz minősít, pontosabban: sosem maga a hatalom, hanem
valamely megbízottja, s így a legtermészetesebb úton-módon szűrődhetnek be a minősítésbe
szubjektív vagy praktikus szempontok, s ez a minősítés — épp elég történelmi tapasztalatunk
gyűlt föl erről — átlátszóan egyszerű esetekben is megbízhatatlan. Ráadásul ez a gyakorlat, ez
a leplombált, hivatalból művelendő éberség, azzal a veszéllyel is jár, hogy a tekintélyi elv hierarchiáját honosítja meg a szellemi életben, szellemi tunyaságra szorít, leszoktat az érdemi vitákról.
Elvben tehát csak az ellenséges nézetek nem kaphatnak szót. A gyakorlatban: népesedés,
háztáji, cukorrépa, anyadisznó — sorolhatnám a példákat csak a legutóbbi évtizedből is,
hányszor fordult visszájára ez a képlet: épp azok ártottak legtöbbet — nyilván nem ellenséges
szándékkal, de olykor az ellenséget megszégyenítő kártétellel —, akik a nagyon is indokolt figyelmeztetéseknek, bírálatoknak, okfejtéseknek, véleményeknek, javaslatoknak nem adták
meg a szót.
Valóban ennyire tartanánk az ellenségeinktől? Nem hogy mi kényszerítenénk őket a vitára, de szemtől szembe még vállalni sem merjük velük a vitát ?
Ez nyilván képtelenség. Aki bízik az igazában, nem tér ki a vita elől.
Veszem a legszélsőségesebb példát. Hazahívjuk az Esterházy és Weiss Manfréd örökösöket, kapnak egy lapot, s akár naponta vezércikkben követelhetik a 210 ezer holdakat, a Csepel
Műveket, a Horthy-korszak politikai, társadalmi, gazdasági restaurációját. Az ilyen lap ma
már legfeljebb is a Ludas Matyi versenyképességét tenné próbára.
Józan ésszel gondol valaki is arra egyáltalán, hogy a korlátok az ilyen nyíltan ellenséges,
nyíltan restaurációs netáni kísérletek elhírítását célozzák? Világos, hogy a sokkal rejtettebb,
áttételesebb „lazítást", manipulációt igyekeznek kiszűrni.
Óvják például annak az állapotnak a sérthetetlenségét, amely külpolitikai érdekeinket,
nemzetközi helyzetünket, viszonyainkat, elkötelezettségeinket meghatározza. De hát az ilyen
korlátok — nyilvánvaló — amennyire fölismerhető szükségszerűségek, annyira a szabad szellemi kibontakozásnak, erjedésnek, kritikának sem lehetnek gátjai. Bibó is tiszteletben tartotta
ezeket a korlátokat — 1945—48-as tanulmányaiban még józanul tiszteletben tartotta —, noha
akkoriban sokkal szűkebb mozgási-cselekvési teret hagytak számunkra a mainál: „Bár103

mennyire is nem tudunk rajtunk kívül álló erőkön és terheken könnyedén változtatni, a magunk politikai életének a belső egyensúlya mindenekelőtt rajtunk múlik."
Mármost mi a helyzet a lazító manipulációkkal?
Nos, az elmúlt évtizedek tapasztalatai alapján én úgy látom, hogy „Az ellenségnek nem
adunk szót!" feliratú korlátok a rejtettebb, áttételesebb antiszocialista, antiszociális, romboló
hatások kiszűrésére teljességgel alkalmatlanok, ezek bizony begyűrűztek hozzánk, szinte gáttalanul, sőt: nem ritkán mozgalmi glóriákkal s állami dotációval föltupírozva.
Feltűnően eltorlaszolták viszont ugyanazok a korlátok a szocialista szellem önvédelmi ellentámadásait a begyűrűzésekkel szemben, s attól tartok, éppen nem az antiszocialista, szubjektivista gondolatok közlekedését gátolták, hanem a szocializmus, a demokrácia, a nemzet
életének, intézményeinek létfontosságú, legkorszerűbb kérdéseit bolygató, útkereső tapogatózásokat.
Arra kell következtetnem: eredeti rendeltetésüknek nem felelnek meg ezek a korlátok.
A „nem rendeltetésszerű használatukat" viszont — noha fölmérhetetlen károkat okoz — nem
követi felelősségrevonás.
Felfoghatom így: ma is — mint 45-ben — a forradalom továbbvitele a tét.
Felfoghatom így: valamiféle — szocialista — konszolidáció.
Ez is, az is elképzelhetetlen ma már a szükségszerűn túl nem korlátozott, nem alárendelt
szuverén szellem, szabad gondolat betársulása nélkül. Hatalom és szellem termékeny dialektikája nélkül.
Külön is tekintettel egypártrendszerünkre.
Több párttal, hatalmi csoportosulással, érdekszövetséggel a háttérben a legjobb szellemi
erők állandó készenléte, mindennapos tornája, ilyen-olyan póluson a tömörülése, folyamatos
ütközete, gondolatcseréje: természetes, sőt szükségszerű. A szellem világától idegen érdekkapcsolatok, kötöttségek, elkötelezettségek okozhatnak zavart, keverhetnek tisztátalanságot
a szellemi életbe, de a gondolati renyheségtől aligha kell tartani.
Az egypártrendszernek nincs ilyen mechanizmusa. Ami egyáltalán mechanizmus jellegű,
az fordított irányú: a hatalom egyetlen háromszögelési pontjára a szellemi élet is előbb vagy
utóbb, és folyamatosan és újra meg újra betájolja magát. S ezzel együtt mindig megújul a veszélye annak, hogy feladja szuverenitását, öntörvényeit, másnemű értékrendet fogad magába,
másnemű hierarchiát alakít ki; a szellemi anyagcsere lelassul, eltunyul. A hivatalt, rangot, díjat, kitüntetést, szerződést, honoráriumot osztogató egyetlen hatalomhoz dörgölődző klikkek
marakodásaiban, álvitáiban fulladnak el a java energiák.
Egypártrendszerben nyilván külön gonddal és mesterségesen kell teremteni olyan lehetőségeket, körülményeket, feltételeket, amelyek az öntörvényű szellemi pezsgést legalábbis lehetővé teszik. De még jobb volna, ha ösztönöznék, a folyamatosságát biztosítanák.
Hiszen, ha az egypártrendszer egyenirányítja a szellemi közeget is, sokan erre — s éppen
a szuverén gondolkozók közül sokan, mint Bibó is — csak hallgatással tudnak válaszolni.
S végezetül felelősségünk a világtörténelem-csináló-igényű vállalkozásunk sorsáért.
Bizonyos, hogy a szocializmus lényegében és tartalmában csakis akkor maradhat hű ehhez a vállalkozáshoz — itt csak ismételhetem, amit más helyen, más vonatkozásban írtam már
erről —, ha formáiban, eszközeiben, termelőerőiben, termelési viszonyaiban, egész társadalmi
berendezkedésében folyton korszerűsödik. Világméretekben és a társadalmi lét minden dimenziójában folyton bizonyságát adja életrevalóságának.
Ez a világtörténelmi lecke bizony állandó elméleti munkálkodást, eszmei, ideológiai, szellemi készenlétet, nyitottságot követel.
Hiszen ez természetes. A szocializmus az első megtervezett társadalom. Korról korra, újra
meg újra — s a korrekciókat nem kudarcnak, hanem a fejlődés szükséges velejárójának tekintve — tovább kell gondolni. Lenin egész elvi és gyakorlati politikájában uralkodó vonás
104

volt a korrekció készsége is, a továbbgondolás készsége is. Ahogy én látom, azóta lanyhult ez
a készség; hol egyik hol másik, hol mind a kettő.
Bibó István ürügyén szólva épp azért tettem a hangsúlyt a szellemi szuverenitás ma különösen időszerű problémájára, mert meggyőződésem, csakis ez a szuverenitás biztosíthatná —
s ez minden külön besegítés, mesterséges ösztönzés nélkül biztosítaná is — a korrekciós készség megújulását s a megtervezett társadalom továbbgondolását.
S ehhez minden java szellemi erőre szükség van. Bibó a példa rá: a jellegzetesen pártonkívüli alkatú gondolkodókra is.
(1981)

A L F O N S M U C H A RAJZA

105

Beszélgetések Magyarországról,
szocializmusról
ACZÉL GYÖRGY INTERJÚKÖTETÉRŐL
„Magyar igazság Párizsban" — ezt a címet adta egyik versének 1909-ben, minden magyarok közül is a leginkább Párizs-rajongó Ady Endre. E verscím jut most eszünkbe egyik vezető
politikusunk válaszainak, hangos töprengéseinek olvastán, melyek a kommunista újságíró,
szociológus Francis Cohen kérdéseire hangzottak el. Túl nagy vállakózás lenne még a jelzésszerű felelevenítése is annak, hogy mit jelent a magyar történelemben, kultúrában Párizs
neve. A „vigyázó szemek" az elmúlt évszázadokban a haladás, a kultúra megtestesítőjét látták
benne, melyre Illyés Gyula szerint leginkább illik a kifejezés, hogy „genius loci". Párizsba zarándokolt a mindenkori haladó szellemiséget magába szívni nemzetünk jeleseinek sora, a
XVII. századi Európa-utazó Szepsi Csombor Mártontól József Attiláig. Tanulták az európai
mértéket, de sokáig a „magyar ugar" fájdalmas kontrasztját érezhették, hazaindulva a Gare
de l'Esten. Sokszor vizsgáltuk önmagunkat Párizs tükrében, s ne tagadjuk, hogy még ma is izgalommal tölt el minket a megmérettetés. Félünk — s talán joggal — a vizsgától, a hasonlítástól. Mégis, most Aczél György válaszai valamelyes önbizalmat adhatnak mindannyiunk számára. Mert bár a nyolc beszélgetés során szinte mindenről szó esik, amihez közünk van; történelmünkrőhés jelenünkről, az eredményekről és a vétkes hibákról, a szocializmus építésének
mai buktatóiról, a még csak halványan körvonalazódó jövőről, az az érzésünk, hogy valójában nincs mit takargatnunk. Végül egyetérthetünk a válaszadó optimizmusával: „Ezt a társadalmat mi, gyarló emberek építjük, akik mégis sokra vagyunk képesek és van erőnk is."
A vita francia részvevője a Francia Kommunista Párt Marxizmus Kutatóintézetének tudományos főmunkatársa, s amint kérdéseiből kiviláglik, meglehetősen jól ismeri hazánkat, a
magyar viszonyokat. Csakúgy, mint partnere a francia kultúrát, s azt, hogy miként vélekednek rólunk „odaát" a nyugati világban. így meglepő kérdésre, illetve válaszra egyik fél sem
számíthat. Néha azonban úgy érezzük, hogy a vita hevében gyakran kerül sor rögtönzésre,
spontán reagálásra, melyet a gyorsírással lejegyzett szöveg és Karakai Imrének az élő beszélgetés hangulatát visszaadó fordítása hűen tükröz. Ez talán még inkább magával ragadó olvasmánnyá teszi a kötetet. De már a témák sokszínűsége, és a magyar olvasó számára sokszor
szokatlan fogalmazás is felkelti az érdeklődést. Ne feledjük, francia közönség számára készült
az interjúkötet, de az olvasó gyorsan megállapíthatja, hogy itthon is haszonnal forgathatjuk.
Míg Párizsban az eddigieknél hűbb, valós képet kapnak rólunk, addig mi már teendőket is
megfogalmazhatunk a könyv olvastán. Meg aztán nem árt újból és újból felidéznünk múltunkat és a felszabadulásunkat követő csaknem négy évtized fordulópontjait — ezt teszi Aczél
György is —, azzal a szándékkal, hogy elemezzük történelmünket, tanuljunk az eredményekből és a hibákból is. Úgy, hogy az utóbbiak soha újból ne termelődhessenek. Hiszen hajlamosak vagyunk mi is a szelektív emlékezésre „akár a többi nép", s ha tudnunk is róluk, nem szívesen emlékezünk már a tévedésekre.
Kevésszer ejtünk nyíltan szót például arról az időszakról, amely az 56-os tragédiához vezetett. Az átlag francia pedig erről hall, erről kérdez. Kell hát, hogy nemcsak neki, de önma106

gunknak is ismételten megadjuk az elemző választ. Aczél György rámutat az akkor észre nem
vett vagy elhallgatott bűnökre. Elemzése logikusan igazolja, hogy ami bekövetkezett, nem
volt sorscsapásszerűen elkerülhetetlen, mintegy a szocializmus épitésének velejárója. Ugyanakkor a külső körülmények, a fenyegetettség érzése, az ebből is eredő feszitett tempójú iparosítás, és mindenekelőtt az úgynevezett személyi kultusz és annak törvénytelenségei szinte szükségszerűen vezettek nálunk 56 októberéhez. Alaposan, többször is visszatérve vizsgálja a „kultusz" általános és hazai jellemzőit. Válaszaiból kimondatlanul is érződik, azzal a céllal teszi,
hogy a hibák ne ismétlődhessenek nálunk, de a világ más kommunista pártjaiban, szocializmust építeni kívánó országaiban sem.
Cohen lényegre törően kérdez és láthatóan nincs tekintettel az interjúalany esetleges érzékenységére sem. A válaszok azonban meggyőzhetik arról, hogy itt már nincs partnere számára
kikerülendő, „kényelmetlen" kérdés. Felveti hát általában a demokrácia, jelesül a szocialista
demokrácia problémakörét. A válaszok leplezetlenül rámutatnak a tényre, miszerint a megvalósításának még a kezdetén tartunk. Ma még igazából csak tanuljuk a demokráciát, s ezért
csak részben vagyunk kárhoztathatók. Népünk jószerivel polgári változatát sem ismerhette
meg, s a felszabadulást követő esztendők centralizmusa sem kedvezett a demokratikus intézmények létrehozásának. Létfeltételünk ugyanakkor annak minél teljesebb megvalósítása, hiszen, ahogy Aczél György mondja „a demokrácia a szocializmus alapvető eszköze és létezési
formája". Másutt így fogalmaz: „Kölcsönösen ható folyamatokról van itt szó, s egyik sem
képzelhető el a másik nélkül: szocializmus nem létezhet tartósan demokrácia nélkül, és nincs
kiteljesedett demokrácia szocializmus nélkül." A megvalósításról szólva azonban türelemre
int, nyomatékosan leszögezi, hogy ez sem olyan, amelyet rendeletileg, „felülről" létre lehetne
hozni. Ma még ismerkedünk a lehetőségeivel, és kiépítésének „még csak a kezdetén vagyunk".
Ettől a témakörtől csak egy lépés az érdekek pluralizmusának, a párt vezető szerepének és
a parlamenti rendszernek a kérdése. Mindegyikre alapos — mint másutt is — gyakorlati példákkal illusztrált választ kap a kérdező. Nem örökérvényűnek szánt, megfellebbezhetetlen fejtegetéseket, de olyanokat, amelyekből érződik a jobbítás lehetőségének keresése. Megértjük
többek között, hogy társadalmunkban valóban létrejöhetnek ellentétes érdekek, s gyakran
előfordul, hogy ezek mindegyike jogosan jut kifejezésre. Az ilyen pluralizmus nem egyszer
hajtóerőt jelenthet. Természetesen a közérdek primátusát figyelembe vevő rangsorolásra
minden esetben szükség van, s ez néha fájdalmas döntéseket is igényel, amelyeket a pártnak
kell vállalnia. De ahogyan Aczél György fogalmaz: „A közérdek megvalósításához a különböző érdekek felismerésén, az ellentétek megfogalmazásán és megoldásán keresztül visz az út.
A párt vezető szerepével járó egyik funkció ezeknek az érdekeknek az egyeztetése." Itt előkerül egy másik dolog. A pártra való hivatkozás kapcsán Cohen is joggal úgy érzi, mintha egy
„misztikus", „személytelen" valamit emlegetnénk. A válaszadó is igazat ad neki ebben és a
konkretizálás, a testületi és a személyi felelősség szerepét hangsúlyozza. Fontosnak érzi ezt,
hiszen az egypártrendszer buktatói is éppen ezzel kerülhetők ki, valamint a párton belüli demokratikus centralizmus minél teljesebb működtetésével. Leszögezi: „Egypártrendszerű országokban a hatalmon levő párt társadalmi ellenőrzését legfőképpen a párton belüli demokrácia szavatolja." Nem érzi szükségtelennek az ismétlést, hiszen a kontroll elhanyagolása súlyos
következtetések levonására kényszerített már. A felelősség, amelyet a hatalom gyakorlása jelent, nem nélkülözheti a tömegek támogatását. Ebben pedig nagy szerepe van a működőképes
parlamentarizmusnak, a feladatának valóban eleget tevő választási rendszernek. Ma még nálunk ezek is csak „inkább szavazást jelentenek" — mondja. Ezért továbbfejlesztésüket, tökéletesítésüket igényli.
Francis Cohen vitakérdéseiben gyakran érződik a saját pártja jövőjéért érzett felelősség,
de az irányunkban megnyilvánuló „drukker"-magatartás is. Az utóbbi nem gátolja azonban
meg abban, hogy a minél teljesebb kép érdekében a burzsoá propaganda érvrendszerét, esetenként szóhasználatát is alkalmazza. Nem kerüli meg az úgynevezett „vörös burzsoázia" létezésének gyakran hangoztatott vádját sem. Erre vonatkozóan Aczél válasza egyértelműen
107

visszautasító, de nem titkolja el azt sem, hogy még előfordul a „régi rendszer hatalmasainak
allűrjeire emlékeztető magatartás is". Ismét tanulságos példákat idéz, de egyszersmind tudatosítja, hogy a jelenségek teljes felszámolását csak a szocializmus képes megvalósítani, s erre
korábban a hatalom gyakorlásának egyetlen formája sem volt képes.
A recenzens igénye jogos lehet, hogy a párbeszédek minél teljesebb bemutatását adja. Lehetőségei azonban korlátozottak. Ezért csak jelzi, hogy szó esik, sok más mellett, a reformok
sokat emlegetett és vitatott kérdésköréről. „Reformnemzedék vagyunk" — szoktuk hangoztatni, de hogy ezen mit is értünk valójában, arról a nézetek hosszú sorát idézhetnénk. Az
egyik, s talán legátfogóbb magyarázat az, amely végigvezet e könyv lapjain. Megismerteti az
olvasót azzal, hogy miként valósulnak meg, hogyan folytatódnak a politikai kezdeményezésből kiindult átalakítások a gazdasági és társadalmi életünk legkülönbözőbb szféráiban, az
iparvállalatok irányitásától a közoktatás átszervezéséig.
Részletezőbb bemutatást igényelne, ahogy Aczél György az ideológiai harc vagy a kulturális élet újabb jelenségeit értékeli, de feltétlenül ide kívánkozik az ifjúság beállítottságáról elhangzott vélekedéseinek sommázata. Fejtegetését bevezetendő, Pascal szavait idézi: „Az ember vég nélkül meghaladja önmagát." Ezek után a felnőtt társadalmat bírálja, amely nem
mindig találja meg a hangot a fiatalokkal. Kifejti, hogy az ifjúság jól bizonyít, „azzal is, hogy
kritikus a valósággal szemben, azzal is, hogy önálló akar lenni". De később hozzáteszi, mintegy figyelmeztetésként mindannyiunk számára: „Ha a fiatalok valóban meg akarják haladni a
múltat, meg is kell ismerniük, s folytatniuk kell, nem pedig azt hinniük, hogy szűzföldre érkeztek. Jaj annak a társadalomnak, amelyben a fiatalok nem tudnak az idősebbek tapasztalataiból okulni."
Aczél György példát ad a szocialista hazafiság és a proletár internacionalizmus valós tartalmának értelmezéséhez. Elmondja, hogy milyennek látjuk mi innen a Kárpát-medencéből az
egyre bonyolultabbá váló világot, egy előző könyvének szóhasználatával élve: „a kort, amelyben élünk". Szavaiból a jövőért érzett aggódás tükröződik, a könyv mottójában szereplő gőzös navigátorának felelősségérzete, aki minden erejével küzd egy lehetséges katasztrófa elhárításáért, és bízik a közös sikerben. Egy helyütt ezt mondja: „Amióta ember él a földön, soha
nagyobb szüksége a békére nem volt, mint most." Majd később: „Nyugtalanítanak az emberiséget fenyegető veszélyek, de látom, hogy ugyanez az aggodalom az emberek millióit cselekvésre készteti. Ez optimistává tesz." Hazánkról, népünkről ezt a képletes jellemzést adja a
külföldinek: „Huzatos ország ez, de mi elég jól bírjuk a huzatot." A beszélgetésekből azonban kitűnik, hogy amit az elmúlt időszakban elértünk, azt az össznépi akaráson kívül nem kis
mértékben köszönhetjük a körülöttünk meglevő konszolidációnak, az Illyés Gyula megfogalmazta „szélárnyéknak". Törekvésünk, hogy ezt a helyzetet megőrizzük, mert ez előrelépésünk
egyik alapfeltétele.
Itt abbahagyjuk a kötet bemutatását, az összegzéssel nem próbálkozunk. Bizton írjuk le,
hogy olyan könyvet vehet kézbe most már a magyar olvasó is, amely kendőzetlenül szól Magyarországról, egy „létező szocialista társadalomról". Nem titkol el semmit a tévedésekből, de
büszkén mutatja meg az eredményeket is. Nem receptet kíván adni, de ha az elmondott-leírt
tapasztalatokat mások is hasznosítani tudják, az mindannyiunk közös öröme lehet.
Párjzs és a nagyvilág előtt vizsgázni nem kis próbatétel, még akkor sem, ha alaposan felkészült a kérdezett, s vele együtt mindazok, akiket képvisel. Hogy az eredmény végül milyen
lesz, még igazából nem tudhatjuk. Aczél György eddigi összegzése jó reményeket kelt. Önmagunk bemutatása egyben jobb önismeretünket is szolgálja. Mint eddig, minden bizonnyal ezután is szükség lesz a számadásra, de elfogódottságunk leküzdéséhez ebből az interjúkötetből
is sokat meríthetünk. (Kossuth—Magvető.)
PAPP ISTVÁN GÉZA

108

Mosoly — szolgálatban
BALOGH EDGÁR: ACÉLTÜKÖR MÉLYE
Első pillantásra mulatságos emlékforgácsoknak nézné az ember ezeket a rövid történeteket. Némelyiket joggal, mert egyik-másik részleten valóban szívből kacaghatunk, a legtöbb
anekdotikus történet mégsem engedi a felhőtlen mosolyt, a könnyed göcögést, mert a sorok
között ott bújkál, az üdén, könnyű kézzel felvázolt akvarellek mögött ott árnyéklik a történelem. Kelet-Európa utóbbi hat-hét évtizedének történelme.
Milyen mulatságos helyzetbe kerül például a könyv szerzője és főhőse, amikor társai (egy
román bojárfi, egy máramarosi fiatalember, ki az idegenlégió poklát is megjárta, majd illegális kommunista lett, továbbá egy zsidó fakereskedő) szórakoztatására a Sándor Mátyást kezdi
mesélni. Kifogyván az eredeti történetből, a mesélő újabb kötetet rögtönöz, további izgalmas
kalandokkal, közeli helyszínen mozgatva a regénybe időközben betévedt Kossuth Lajost, Nicolae Bálcescut és másokat. A hallgatóság elragadtatottan adózik Verne zsenialitásának, majd
a legidősebb ígéretet is tesz, hogy hazamenvén első dolga lesz megrendelni Párizsból az eredetit mindabból, amit itt társuk szíves volt elmesélni. Kacagnánk jóízűen, ha nem tudnánk, hogy
a mulatságos'história nem az Ambassador fényes termében esett, hanem — a börtöncellában.
A történelem és az irodalomtörténet jeleseivel való találkozásaiból sem föltétlen a tréfásabb mozzanatokat emeli ki, itt sem akar minden áron nevettetni. Fontosabbak számára a jellemző gesztusok, egy-egy megőrzött mondat, ezekkel jellemezni, megjeleníteni tud. Szinte
magunk előtt látjuk például Móriczot, amint hátat fordítva, fejét föltartva összeméretkezik
Asztalos Istvánnal, majd legyintve mondja: „No, mégis csak én vagyok a legkisebb magyar
író." Látjuk Grozát és Clementis csehszlovák külügyminisztert, amint Balogh Edgárba karolva élcelődnek. A külügyminiszter így: „Te még mindig ilyen kopász vagy?" De itt is komolyra
fordul hamarosan a szó, s a kérdésre — mit adna elő szívesen a pozsonyi egyetemen ? — azonnal megfogalmazza tárgyát: „Egy együttélő nemzetiség szerepe a szocialista építésben." Mint
jellemzőt, meg kell jegyeznünk Clementis válaszát is: „Tudom, mire célzói. Mire eljössz, megnyílnak a magyar iskolák."
Megjelenik az olvasó előtt az emlegetetteken túl Szabó Dezső, Victor Eftimiu, Nagy István, Tamási, Kacsó Sándor, Szemlér, Darvas, Erdei Ferenc, Sütő András, de a romániai magyar szellemi élet legfiatalabb képviselői (Farkas Árpád, Magyari Lajos, Molnos Lajos, Király
László) is, akik Balogh-tanítványokként nem kisebb föladatra vállalkoztak egyetemista korukban, mint Bolyai Farkas drámájának színre vitelére. Még ebben az esetben sem az ő rovásukra tréfálkozik a szerző. Az irónia nála majdnem mindig önirónia. Önmagán mosolyog a
Három szeg fejenként című karcolatában is. Mai fejjel gondolkodva a dolgon, valóban mulatságosan naiv ötletnek tarthatjuk, hogy gyermektől az aggastyánig mindenki adjon be három
kiegyenesített szeget (akkor, a háború után ez mindenütt hiánycikk, természetesen) a Magyar
Népi Szövetség valamelyik szervezetébe, ott majd értékesítik a falvakban nélkülözhetetlen
holmit, az árából pedig megrendezhető a műkedvelők Petőfi-versenye. Mulathatnánk az ötleten, mondom, mint abszurd és teljességgel reménytelen terven. Igen ám, de a csattanó egészen
más: az akció eredménnyel végződött! Nem csupán a Petőfi-verseny kiadásait fedezte, jutott
a pénzből a Móricz Zsigmond Kollégium berendezésére is.
Szerzőnk szent naivitását csodálhatnánk abban a katonakori történetben is, amelyben oltyán fiúkat tanít magyarra, sőt Petőfi-versekre, ha nem többről volna szó itt is. A szolgálat
kulcsszó mellett itt kell fölemlegetnünk a másikat is: néptestvériség. Balogh Edgár vezérlő
csillaga volt és maradt ez a két szó mindig. Sorsa is erre predestinálta, igaz, de ettől még nem
lett volna törvényszerűen kelet-európai magyar, minden gondolatában internacionalista és
maradéktalanul humanista értelmiségi. Az erdélyi szász apa és magyar anya gyermeke román

109

és szerb vendégek térdén lovagol Temesváron, Csehszlovákiában válik Ady-értővé és rajongóvá, ott találkozik a szocialista eszmékkel is.
Emlékiratainak tágasabb csarnokában elmondta már különös, de mégis általánosítható,
mert más életutakkal párhuzamosan futó, mindenkor nehéz sorsát. Értelmezte a történelmet,
amely körötte zúgott, elénk állította eszmetársait, barátait, tanítványait. A vékonyka új
könyv mégsem fölösleges. Pedig nem csupán azért született, mert a nagyobb kötetekből kiszorította őket a szigorú szerzői-szerkesztői elv, a műfaji különbözőség. Balogh Edgár maga vall
az idősödő ember agyának furcsa játékáról: régen eltemetett mozzanatok, emlékek bukkanhatnak föl a mélyből, olykor egy mozdulat, egy ismerősnek tetsző arc, egy elgörbült faág láttán. „Ahová nézek, a legkisebb mozzanatból képek raja indul" — írja. Kívánjuk, hogy az
újabb és újabb rajokat is befogja szerzőnk, s telepítse ugyanilyen csinos kaptárakba, mint ez a
vékonyka könyv!
Külön kellene szólnunk a szerző stilusáról, az emlékek, gondolatok közvetítésének módjáról. Melyik Balogh Edgár beszél itt a lapokon? A néprajzos és művelődésügyi mindenes vajon? A tanár, a lapszerkesztő? Vagy — amit ő a legtöbbre tart — a publicista, a köziró?
Könyvében mindegyikkel találkozunk. A múltat olykor a közéleti ember, máskor a tudós tanár szemével nézi és láttatja. A csinos kis írások arányaira a szerkesztő ügyel, a tollat olykor
valóban a publicista fogja, a legtöbb kis remek azonban elsőrangú írói munka, hibátlan irodalmi alkotás.
Balogh Edgár ma is „hetedmagával" él: szerkeszt, oktat, szervez, ír, soha nem vonulhat
nyugdíjba, magányba. Jó lenne mégis, ha időt szakítana olykor ismét belenézni az acéltükörbe, a mélyén fölvillanó képeket pedig közvetítse nekünk ugyanolyan derűsen és elgondolkodtatóan, mint a most közreadott félszáz történetben tette. (Kriterion.)
ANNUS JÓZSEF

Fábián Zoltán halálára
Születtünk, élünk, meghalunk.
Nincs nyelv, amely akár százféleképpen ne tudná megfogalmazni ezt az élet-halál filozófiát, azt, hogy aki megszületett, annak végül meg kell halnia s ebbe — mert a törvény könyörtelen — bele kell nyugodni. De abba a halálba, amely Fábián Zoltán életét berekesztette, szétroncsolta, nem lehet belenyugodni. Rohant egy gépkocsi, a volán mögött ittas a vezető s Zoli
törékeny teste (mily pontos most ez a jelző) összetöretett. Úgy látszik, van késleltetett fájdalom, mert amikor a rádió a hírt bemondta, egy-két percig mintha meg sem értettem volna, miről beszél, csak később ocsúdtam fel, majd roskadtam magamba: a mi drága barátunk az áldozat.
A halálhír után sorra-rendre íródtak a nekrológok s mindegyik sorra próbálta venni, mit
veszített általa nemcsak a magyar irodalom életfolyamata, hanem irodalmi életünk, közéletünk. Mi, történetesen vidéken élő írók, alkotóműhelyek közelebbről érintve, pontosabban
értjük s érezzük, ki volt nekünk Fábián Zoltán. Nem mintha kisajátítani akarnánk, hiszen
mindnyájunké volt ő, de aki Fábián Zoltánnak, mint az írószövetség titkárának sokéves munkálkodását ismerte, tudja, mit akarok mondani. Már-már megható volt látni, tapasztalni azt a
buzgalmat, de ennél is többet: szenvedélyt, ami ügyeink gondozásában, olykor védelmében
hevítette. Nem is egyszer azzal toppant be Szegedre: most épp Debrecenből jövök. Baráti otthonokban kapott szállást, hogy majd dolga végeztével tovább menjen, mintegy követként,
mindig munkában, mindig jó ügyekért. Magunk között „egyszemélyes intézménynek" neveztük, mondtuk is neki, Zoli, ne törd annyira magad, pihenned is kéne. Tudom, tudom — felelte
—, de ezt még (s mondta, mit, hol) el kell intézni. S elintézte, fő dolgától, az írástól lopva el
másokért, drága idejét. Mikor pihent? Nem is egyszer késő éjszaka ért vissza Budapestre,
hogy már nem tudott leányfalui otthonába, családjához, feleségéhez, Marikához tovább utazni, olyankor a költő-igazgató figyelmességéből az Astoriában dőlt le aludni s másnap reggel
folytatta ott, ahol abbahagyta. Ha az írószövetség székházában kerestük fel, a folyton megcsörrenő telefon miatt alig tudtunk beszélgetni, rendszerint vidékről keresték könyvtárosok,
művelődési otthonok vezetői, s Zoli fáradhatatlanul szervezett, intézkedett: nem tudom, mi
lesz nélküle azzal a mozgalommal, amely az Olvasó Népért nevet viseli. A Hazafias Népfront
elnökségében is ezt az ügyet képviselte, ez volt a nagy cél, az álom, az elérhetőnek vélt, amiért
küzdeni érdemes: olvasóvá nevelni a népet, melyet olyannyira szeretett.
Hogy ebbe a valóban törékeny testbe hogyan fért akkora lélek, lobogás, ezen csak most
tudunk igazán elgondolkozni. De nemcsak a szenvedély, hanem a szelíd kedvesség, a férfias
szerénység — aligha volt nálánál szeretettebb alakja irodalmi életünknek. Nem hiszem, hogy
valaki úgy érezhette: görbe szemmel néz rá Zoli, mert bár mindenkiről volt véleménye s mindenkiről tudta, mit ér, meg tudta őrizni elfogulatlanságát, a közös nagy ügy érdekelte, semmi
más. Azt hiszem, őrá pontosan illik a népi mondás: rossz szemmel őrá sem volt szabad nézni.
Az utóbbi években baráti ösztökélésre úgy döntött, most már az íráshoz fordul, hisz ez az
író igazi lételeme. A legutóbbi közgyűlés óta már nem vállalta a titkárkodást. Biztattuk, mert
tudtuk, nagyszerű írások kerülnek majd ki a keze alól, hiszen már bizonyított remek novelláival, írói képzelete pedig szinte korlátlan. A könyvesbolti vásárló a Q. G. & F. Lyn—A. F.
Bian szerzőpáros által jegyzett tudományos-fantasztikus könyvekről talán nem is tudta, hogy
az egyik szerző Kulin György csillagász, a másik meg Fábián Zoltán, az ő nevüket rejti a játékos találmány.
111

Hányszoros tehát a tragédia? Mindnyájunk számára sokszoros, családja számára felmérhetetlen. Hiszen éppen most, amikor az igazi alkotó élet nyugalmas évei következtek volna,
akkor zúdult vadul Szentendre főutcáján az a gépkocsi, a volán mögött ittas
gépkocsivezető... Azt a vezetőt a bíróság elítéli, börtönbe záratja, jogosítványát elveszik, de
Fábián Zoltán életét már semmiféle ítélet vissza nem adhatja. Ez az, amibe, bár a törvény könyörtelen, belenyugodni nem tudunk.
MOCSÁR GÁBOR

ALFONS MUCHA RAJZA

112

