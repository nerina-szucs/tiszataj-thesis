tiszatáj
1996. JÚL. * 50. ÉVF.

Határ Győző, Jung Károly,
Kiss Benedek versei
Grendel Lajos: És eljön az országa
(Regényrészlet)

Kabdebó Tamás, Kálnay Adél prózája
Legenda Kassák Lajosról
Juhász Gyula ismeretlen szonettje

7

tiszatáj
IRODALMI FOLYÓIRAT

Főszerkesztő:
OLASZ SÁNDOR

A szerkesztőség tagjai:
ANNUS GÁBOR
(tördelőszerkesztő)
HAJÓS JÓZSEFNÉ
(szerkesztőségi titkár)
HÁSZ RÓBERT
(olvasószerkesztő)
VÖRÖS LÁSZLÓ
(a szerkesztőség elnöke)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány
és a Nemzeti Kulturális Alap támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a HÍRKER Rt. és
az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XHI.
Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt.
Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000
pénzforgalmi jelzőszámra. Egyes szám ára: 60 forint.
Előfizetési díj: negyedévre 180, fél évre 360, egész évre 720 forint.
ISSN 0133 1167

Tartalom
L. ÉVFOLYAM, 7. SZÁM
1996. JÚLIUS
JUNG KÁROLY: Magyarázat; Kinek a Léthe?; Hajlékom,
absíd, absíd!; Könnyű szél, dallam; Szerelem; Aber
nicht so einfach

3

HATÁR GYŐZŐ: Húrtalan költő (Pótlás Theophrasztosz Karaktereihez); Boltos; A bátor Meditátor; Bagoly

8

GRENDEL LAJOS: És eljön az országa (Regényrészlet) ...

13

TATÁR SÁNDOR: Epitáfium egy (legalább közemberi)
lelkiismeretre; „Embernek lenni"

20

KABDEBÓ TAMÁS: K2

22

KISS BENEDEK:'Hó alól fű; Szemét-király; Bánatűző

26

KÁLNAY ADÉL: Háborús történet (4. A szökés)

29

Legenda Kassák Lajosról (Összegyűjtötte: ALBERT ZSUZSA)

42

NÉZŐ
GÁLL ERNŐ: A „román jelenség" enciklopédikus kutatója ....:

54

LŐKÖS ISTVÁN: A magyarság a modern lengyel irodalomban (1919-1989) (Jegyzet D. Molnár István
könyvéről)

59

ÖRÖKSÉG
GAJDÓ TAMÁS: Ex libris dr. Lugosi Döme (Juhász
Gyula ismeretlen írásai a szegedi Színházi Újságban) ....

62

KRITIKA

PÉTER LÁSZLÓ: Tíz írás Fülep Lajosról (Tüskés Tibor
tanulmánygyűjteménye)

65

MONOSTORI IMRE: Tüskés Tibor és a Jelenkor"

68

OROSZ LÁSZLÓ: Sütő József: Századok lelke
71
FERENCZI LÁSZLÓ: Szigeti Lajos Sándor: Modern ha- .
gyomány (Motívumok és költői magatartásformák
a huszadik századi magyar irodalomban)
74
GÖRÖMBEI ANDRÁS: Tóth H. Zsolt: Széttaposott ösvény (Karácsony Benő élete és műve)

76

VASY GÉZA: Életöröm és elmúlástudat (Kiss Benedek új
versei)

80

SZEPESI ATTILA: Magyar Carmina Burana (Pintér Lajos:
Ezredfordulóponton)

84

KELEMEN ZOLTÁN: Múlandó emlékmű az időnek
(Bogdán László: Az erdélyi kertmozi)

87

FABULYA ANDREA: Talpalatnyi Ithaka (Jánosházy
György: Innen semerre című kötetéről)

89

MŰVÉSZET
JÓZSA T. ISTVÁN: A kép pillanata (Miklosovits László
Arany-illusztrációiról)

94

OLASZ SÁNDOR: Annus József és a Tiszatáj

96

o

L

^í

.1 1 » 1

ILLUSZTRÁCIÓ
MIKLOSOVITS LÁSZLÓ Arany-illusztrációiból a 12., 21., 28.,
41., 53., 61. és a 64. oldalon

^

Magyarázat
Mindenre van magyarázat. Legvégül.
Később már semmire sincs.
Hiába álmodtam meg a házat.
Felépült, aztán mégse lett:
Űrben lebegő légüres emeletek,
Daloló feketerigó fészke felett.
A test illata. A testmeleg.
Éjszaka az egymásnak vetett
Hátak. Lélegzés más-más ritmusa.
A nyitva hagyott ablakszárnyak.
Amikor a menedék bezárul.
Amikor öled kitárul, s bezárul.
Mikor már nincsenek szavak.
Szavak. Falhoz ütődő zörejek.
A végszó bennem vicsorít.
Sétahossznyira megint a ladik.
Tán el sem sodorna az áradat
A Szigetnél vízbe bomló ágakig.

Kinek a Léthe?
jelentéktelenség, látszatmunka,
semmittevés, fáradtság, alibik,
kifosztottság, zuhanás magunkba,
álló állapot, határfolyón a ladik.

4

tiszatá)"

kénsárga felkőég. alkonyi eső. szavak,
kisbetűs hazárdjáték, tét: sokadik,
szavak, szavak, szavak havak, alszanak
ámde kívül is belül is alkonyodik

Hajlékom, absíd, absíd!
A mogyoróbokrot kivágta. Nézem,
Hogy lett úrrá az idegen birtokomon.
Meggy-, cseresznye-, szilvafa sorsára vár.
Letaposta kertemet. Ridegen virítanak
A nyomok a sárban. Rablóhús kihűlt
Hamuja, félrebillent, kormos téglák.
Sáros sörösüvegek erekciója a földből:
Barbár jelképeként erőszaktevőnek. .
Istenem - az ezüstfenyő!
Álmodott
Ide valaki otthont egykor. Csöndet,
Zenét, munkát, hogy teremteni valamit,
Ami megmarad, s majd megöregedni, ott,
Fönn, az emeleten, a létről beszélgetve
Az estében odazarándoklókkal,
persze,
Leginkább a fákkal, a legkedvesebbel,
Diónyi rózsaszín bóbitákkal, ha már
El nem menekültek erről a tájról.
Belehalni
A távoli délszak bűvöletébe! Elmenni
Es belehalni. De előbb engedni a test
Felparázsló tüzének, a nem csak szónak,
Nem csak látványnak, nem csak beszélő
Földrésznyi zivatarnak, de kicsavarni
A fákat, de belevágni a kést a szélbe,
Csupasz mellel dacolni, újuló meg újuló
. Rohamokkal, tikkadatig, s omolva össze
Aztán szétdarabolva, alig remélve a
Feltámadást.

199ó. július

5

Elnémulnak akkorra a dalok.
Absíd, absíd!Ezt kéne kiáltani,
Néked szólna e motyogás, magyarul
Már alig lenne kinek, hisz felmenőinek
Előbb szólhatott volna az ember, nem
Amikor már semmi értelme.

t

A semmire
Nem lehet ráhangolódni, e rettentő
Ragyogásra az ezredvég karmaiban,
Mert okádják nótáikat odvas ordasok,
Uram, oly egyedül vagyok!
Néptelenné
Váltak a belső szózatok, s becsapja
A huzat az ajtót, az ablakszárnyakat,
A végtelen éjszakára zuhog az eső,
Csöpög majd egy képzelt mennyezet a
Megszégyenített könyvtárra.
Az Úristen
Rázokog a menekülő nyájra - hiába
Zokog szegény, ebben a závárban
Kulcs már nem csikordul soha többé.
Akkor majd a test megadja magát?
Akkor majd magát megadni képtelen?
A hálószoba rég kihűlt. A sikoltás
Az ablakrácsra fagyott.
Uram, zokogj
Velem. Világgá szalasztott a félelem.

Könnyű szél, dallam
A kort faggatom, melyben
Elünk. Korod, s korom.
Akarom, nem akarom,
Gyakorta van ez így.
Korom hull koromra,
Tartva így hazafelé,
S karom ölelne bár,
A távol egyre távolodik.

6

tiszatá)"

Ma sem tudom, ki vagy;
Meg sem tudhatom már.
Elég a létezésed ténye,
Ha be nem zárul minden határ.
Majd csak tavaszodik.
Könnyű szél jön majd talán:
Gyors futam a hangszeren;
Mielőtt a dallam felhangzana.
Várható búcsúzkodások.
Vagy csak titkos távozás.
Nem szólva senkinek.

Szerelem
„De legszebbek a szeretők "
(Pilinszky János)
e
Azt csak később vettük észre,
Hogy utánunk maradtak a vérnyomok;
Azt ott a párnán, meg a lepedőn Ahogy később visszapergettük
Az éjszakát -, én hagyhattam ott.
Aztán már jóval később Az már valahol másutt következett Csak te hagytál ott vérnyomot,
Hiába hittél takarót magad alatt.
Öledet akkor öleltem először,
S tudtam, hogy véredet érzem
Ajkamon. Öled sós volt, forró,
Egy másik világ kapuja, s enyém,
így még nem szerettem senkit.
S így még nem szerették. Vérben
Csapódott, tapadt egymásba testünk.
Vérben szerettük egymást,
S tudtuk, hogy innen nincs visszaút.
Ajkadon fehérlett a kiteljesedés.
Két test akkor egymásért hallgatott.
Elhagyott világban két pihegő elhagyott.

7

1996. július

Aber nicht so einfach
Mindent számontartok rólad:
Éppen most ért véget a munkád,
Fázósan összehúzod magadon
A most vett új garbót. Macskásan
Nyújtózol egyet. Indulnál haza.
Ez valami egészen új dolog.
Van hová, s akarsz is hazamenni.
Korábban alig volt indulhatnékod;
Se ide nem volt, oda is alig.
Vagy csak később és néhanapján.
De minél később - annál jobb.
Üresjárataidat is számontartom:
Még azt az egy órányit is, ami
A későbbiekig valószínű lehet.
En köztien újra belakni próbálom
A vers évek óta lakatlanul
Felejtett jéghideg csarnokait.
Majd: most ért véget. Mosolyod látom.
Aber nicht so einfach - jut eszembe.
Indulsz haza. Tán eszedbe jutottam.
Ma este is érted hallgatok.
A másik szobában egy másik némaság.
Közös múlt romjai süllyednek el.
Közös jelenre már nem futotta.
Erzed-e, hogy most is veled vagyok?

8

HATÁR

tiszatá)"

GYŐZŐ

Húrtalan költő
PÓTLÁS THEOPHRASZTOSZ KARAKTEREIHEZ
Patriotism is the last refuge of a scoundrel.
(Dr. Johnson)
simamodorú mozdulatgömbölygető; könyöke-behúzó, túlontúl szolgálatkész
előzékeny kacajjal a csattanónak elébemenő
áhítattal gazsuláló, önfeledt hunyászkodó. Vérfagyasztó tervszerűséggel - vakondokfurakodással maga-előrefurdancsoló, eltökélt végzetének földalagútján
irodalmárnak/bölcsnek/gurunak;
levitáló
szentnek/költőnek/hazafmakakárminek, csak nagyon-nagynak
nagyon-nagynak és rendkívülien; és mindenképpeniséges
mindenáronsággal,
csak legyen
---de félműveltségéhez féltehetség, és a tehetség hiányzó feléhez munkaneuraszténia párosul. Mitévő legyen?!
halálraváltan felrémül: itt jár „az emberélet útjának felén" és sehol semmi.
Hamar! A kötet! A kötet! Legalább egy legyen - a soványka, jelentkező kötet! A kötet, leadni névjegyét!...
„elsőkötetes költőnek - én, holott százkötetes Életművel volnék, amilyen adós,
olyan viselős!"
felháborítónak találja az Utókor közönyét Nemlétező Életműve iránt, ugyanakkor hangosan felsír, ha a rámért méltánytalanságra gondol: a Géniusznak hogy
így kell elsenyvednie...!
még vastagabban hunyászkodik, megkettőzi gazsulálásait, és azzal főzi le vetélytársait a túlnyalás normájában, hogy még ízlésesen csinálja is, mivel a fortélyos
felkapaszkodás ilyen istenáldotta művésze
végezetre sikerül Elettervének egyik (a kisebbik) fele. Megkoplalta; de amire
olyan sokáig ácsingózott, most beleülhet a Fő Aparatcsik székébe; s azontúl már
nem ő a köz-slapaj: ő a Fő Aparatcsik
azonnal, de valami-nagyon-azonnal, hogy jobban üstöllést már nem is lehetne:
vélnéd - kicserélték
megváltozik
a finomkodásból goromba pokróc, az imára álló ájtat-szájból trágár öklendék
kiömlőnyílása lesz. A beosztottjaival Jól bánik": akár a kapcájával. Atyailag rúg
beléjük, és akit észrevesz azzal, hogy tunikán billentette - annak az kitüntetésszámba megy

1996. július

9

azontúl beletemetkezik az aktatömegbe, hogy ki se látsszék belőle. Látástól-vakulásig, a belezsibbadásig robotol és azt játssza a világ előtt, hogy
- hogy ne is mondjam:
- temérdek a dolga/ki se látszik a munkából/meghalni
sincs ideje: hát még
halhatatlan műveinek megírására
-mit? még hogy „időt szakítani"?! Hát lehet odáig alázni a Halhatatlan
Életművet, hogy hivatali időből „szakított" mellék-időben, két hugyozás között:
holmi pótidőben próbálkozzék a titáni lángzseni a Múzsa megidézésével...?!
így, hogy e magán-felháborodással sikerült eltorlaszolnia maga elől Roppant
Irodalmi Elettervét, csak felmorzsolódni tud és már munkaneuraszténiája sem
a régi. Az egyik ilyen morzsalék-félórában mi ötlik eszébe - mi nem (az, ami ilyenkor minden féltehetségnek eszébe jut:) hogy a költőnek, ha Hazafias, sok mindent
megbocsátanak; sőt, fogyatékosságait számba se véve, még magasztalják is. Kiszínezik sorsának „hányatottságát", végzete „mostohaságát" és a babérkoszorú mértékvételénél duplán számítják a „Bujdosás Eveit"
- - - azontúl írt
írt-írdogált azokban a morzsalék-időkben két hugyozás között, a kihúzott hivatali fióknak, amelybe uzsonna-doboza mellé rejtette: néhány amolyan Apróbb
Egyebecskét, jobbára Dibdábságokat, részben az Elsiratott Hazáról, részben a Honfibúról, részben a Hűségben Megedzett Lelki Nagyságról, mely hogy az övé, hozzá
nem fér kétség... Mi sajna, hogy fülhasgatóan csürüszkölnek-csikorognak eme Csinálmányos Zengzetek- és Magasztos Másodlagosságok: „ami bennük jó, az nem eredeti, ami bennük eredeti, az nem jó" - s így azután az egész soványka Eletmű-Paksaméta, akárhová rejtette, a szigetországban Dr. Sámuel Johnson szigorú tekintetével találkozott
hazamenekítette át a Honba, amely sok mindent megbocsát és értékelni tudja
a kemény valutában érkező Honfibút (így húzza cigány is: „Az igazi Haza-Nagyja /
minden pénzét hazaadja "...)
holtában szeretetlenség vette körül és ezernyi jóbarát kiáltó hiánya. A hivatalos protokoll parentálta csak, elismerőleg, mint családapát, mint embert, mint vasárnapi sporthorgászt, mint jeles költőt és páratlan Hazaffyt - - emléke álmomban se jöjjön elő

Boltos
botlogolok küszöbénél
elakad a lábam
„ez se húzza már sokáig"
- gondolja magában

10

tiszatá)"

szánakozna - de ideje:
se szíve se kedve
sose látta még magát
idáig öregedve

A bátor Meditátor
nedves-rút setétség patkányos sikátor
mit keressen erre bátor meditátor?
amit ő mondhatna - erre úgyse hallják
ágyazná meg inkább gyűrött fejealját
errejár - Vén Templom - Nyitva van - Betéved
üres padsort keres nem az üdvösséget
felnéz a szentképre arany foglalatra
- imája se sincsen nem hogy foganatja [nézpápás misére zúgó áradatra
karingét stóláját ő már átaladta
püspökénél fekszik kulcs és memorandum:
nyugdíjaztatásért esedező fantom
ácsingóznak arra - kérik a paplakot
melyben hált meditált s elvermelve lakott]
üve el nem csúszkál hová el nem baktat
házasodnak kárnak bőgnek borozgatnak
mit görög a csonthúskas ördögszekéren?
alátakarodni sincs benne szemérem?
világ-cigányvásár - mindegy ki kit árul
látó meditálás kapuja kitárul
zsírpúpja a teljes időtérlét-iszony
kispap meditál a sella curuliszon
ő már csak hamvába-dermedt idegzsába:
ez égetnivalóval - bele az urnába
s azt mint Herakleitosz javallta goromba
szerrel - urnáját is: rá a trágyadombra
ne legyen lennie - módja! hadilábon
velünk ne állhasson erre ne móráljon többet volt mint kellett légyen eddigelé:
oda vele - Mínosz s Rhadamantisz elé

1996. július

11

Bagoly
„mitrámat is mind-rázhatom
keresztet is hányom-vetem:
rámvall Bagoly ábrázatom
s püspökre valló termetem!
ez a szék a püspökszékem
támlás arany trónom nékem
ha ki jámborság jeléül
támlás trónomba beléül
fácánt falhat vadkant ölhet
vadonerdőn püspökölhet
légyen bár Falu-Szegénye
száz ótvara-s kelevénye
minden bajból kikúrálva
lábát teszem arany tálba
mosom kenem meginstállom
nyittatom néki kincstáram
ládán cifra gúnyát választ
ezüstszőrű szamarának
aranycsótártl-s úgy-patkolva
- Donatiót mondok tollba
gyón és áldoz - várja ostya:
lészen Erdő Főprépostja
s ugyan tér meg prebendával
Bagoly Püspök áldásával"
Bagoly Püspök szeme lángol:
mindent lát az éjszakából
gülüz Bagoly Szem-kigúvad:
jámborodik dám és dúvad
útját szegélyezik ahol
Szegény hazaszamaragol
angyal szárnyak csattogása
elvegyül a huhogásba
„Sok jóért kit vélem tettél
s éjjel kit rámterjegettél

12

tiszatáj
köszönöm a védőszárnyat
Bagoly Püspök áldva-áldlak
szememmel az égpalláson
nem is lehet bántódásom
ha ki szárnyas suhogást hall
éji bagolyhuhogással
tudja: léptét te vigyázod
isten tartsa Bagolyságod
ki nárdussal kented lábam:
püspökölj az éjszakában "
száll az ének szól zsolozsma:
ott mén Erdő Főprépostja
rengetegség setétjén át
hittel kántál Antánténát

RÉGI ADOMA

1996. július

13

GRENDEL LAJOS

És eljön az országa
(Regényrészlet)
Amikor az Elbeszélő kiszabadult emlékei fogságából, hirtelen úgy érezte,
nem tudja megindokolni a létezését, mintha útlevél nélkül vágott volna neki
a vakvilágnak, vagy mintha nem az ingóságait, hanem a lelkét lopta volna el
valaki. Mintha egy másik világban ébredt volna fel, noha egy percre sem
hunyta le a szemét, csupán a könnyű részegség mámora ringatta. Az új világ
szakasztott mása volt a réginek, amelyet éppen odahagyott, és sem barátságosabbnak, sem gonoszabbnak, sem hivalkodóbbnak nem tűnt fel amannál.
Az Elbeszélő abban látta a különbséget, hogy itt nem voltak többé kapcsolatai,
amelyek rögzítették volna a viszonyát a világhoz, s így segíthették volna a tájékozódásban. Nem voltak barátai, nem volt szeretője, nem volt senkije, akivel
a létezése terhét megoszthatta volna; olyan tökéletesen egyedül volt, hogy elveszett a magányában, s nem tudott különbséget tenni hasznos és haszontalan,
értékes és értéktelen, értelmes és értelmetlen dolgok között, s legföljebb a saját
hiányával határozhatta volna meg magát. Még remélte, lelki súlytalanságának
az állapota nem tart sokáig. Külső segítségre e helyen aligha számíthatott.
A bár lassan megtelt tehetős dologtalanokkal, a felszolgálók tették, amiért fizetik őket, róla elfeledkeztek, mintha ott sem lett volna. A vendégek is, a személyzet is annak a világnak a tartozékai voltak, amelyhez immár semmi érdek
vagy érzelem sem fűzte. Az Elbeszélő magához intette a főpincért, de kiderült,
hogy az amerikaiak már rendezték a számlát. A főpincér megkérdezte, rendel-e
még valamit. Az Elbeszélő intett a fejével, hogy nem, s fölkelt az asztaltól,
noha úgy érezte, ha kilép az utcára, meghal. Kint egy pillanatig várta, hogy ez
megtörténjék. De nem történt semmi. Az Elbeszélőt megnyugtatta, hogy bár
nem képes a létezését megindokolni, senkinek sincs útjában, s az jutott az
eszébe, hogy talán éppen ez az oka, amiért nem tudja megindokolni a létezését.
Fogott egy taxit, és hazavitette magát.
Amikor később, még évek múltán is, fölidézte magában ezt az emléket,
különösnek talált néhány apró mozzanatot, amely akkor nem izgatta. Ezek
a körülmények tisztázatlanok és megmagyarázhatatlanok maradtak. Az Elbeszélő először úgy gondolta, hogy elgyalogol a legközelebbi taxiállomásra.
Már éppen indult volna, de akkor az utca torkolatában, mintegy varázsszóra,
felbukkant egy taxi, mintha valaki éppen neki rendelte volna meg. Nyugati
márkájú kocsi volt, talán BMW, ilyenekből .akkoriban még kevés furikázott
a pozsonyi éjszakában. Az elbeszélő tétova, bizonytalan kézmozdulattal stoppolta le, s bizonytalanságának nem a könnyű részegsége volt az oka, hanem

14

tiszatá)"

inkább valami akaratlan önvédelmi reflex, amely a másodperc egy törtrészére
lefékezte a kezét; mintha valaki óva intette volna attól, hogy beszálljon a taxiba. Az autó olyan halkan suhant az Elbeszélő mellé, mint egy vízen úszó
bárka. Az Elbeszélő bediktálta a címét, és helyet foglalt a hátsó ülésen. Ellenőrizte, hogy a taxióra ki van-e nullázva. A sofőr ellenzős sapkát viselt, amely
egészen befödte a fejét, s még a hajszálakat is eltakarta a tarkóján. Az Elbeszélő
így hozzávetőlegesen sem tudta megállapítani az életkorát. Azt viszont a visszapillantó tükörben jól látta, hogy a sofőrnek nincs arca. Nehéz lett volna ugyanis
arcnak nevezni azt az ovális bőrfelületet, amelyről hiányzott a szem gödre és
a száj íve, illetve az orr és az áll kitüremkedése. Az Elbeszélőnek azt a feltevést
is el kellett vetnie, hogy a sofőr maszkot vagy harisnyát húzott volna az arcára.
Mivel a sofőrnek nem volt szája, semmi értelmét sem látta, hogy beszélgetést
kezdeményezzen vele. Más talán halálra rémült volna, s más alkalommal talán
, az Elbeszélő is megijed. A napközben, illetve a bárban történtek után azonban
szinte magától értetődőnek tűnt fel, hogy az elegáns taxit egy arc nélküli sofőr
vezeti. A sofőr ahhoz a világhoz tartozhatott, ahová az Elbeszélő nemrég belépett. Tudta, hogy nincs életveszélyben, így mindvégig megőrizte a lélekjelenlétét. Az autó ugyanolyan nesztelenül suhant az éjszakában, ahogyan érkezett,
s fölösleges kerülőutak nélkül ért célba a ház előtt, amelynek egyik belső emeleti lakásában az Elbeszélő lakott. A taxióra sem hazudott, a kifizetendő számla
nevetségesen kicsi volt, ezért az Elbeszélő jókora borravalóval toldotta meg.
A taxisofőr fejbiccentéssel köszönte meg a borravalót, s váratlanul egy újságot
nyomott az Elbeszélő kezébe. Az újság angol nyelvű napilap volt, s amikor
immár odafönt, a lakásában átlapozta, a Business rovatnál megakadt a szeme
egy fényképen, amelyről legújdonatújabb ismerősei, Mr. Davis és Mr. Carpenter vigyorogtak rá. Az Elbeszélő beleolvasott a kép alatti rövid cikkbe, de érdektelennek találta; üzleti ügyekben egyébként is járatlan volt. Nem egészen
értette, miért nyomta a kezébe a taxisofőr az újságot; talán fel akarták szólítani
valamire, gondolta, vagy csak utólag még egyszer föl akarták hívni a figyelmét
arra, hogy jelentős emberek vendégszeretetét élvezte nemrég. A következő pillanatban, belső kényszernek engedve, megnézte magát a hálószobájában az
ágyával szemközt lógó falitükörben. Legfőképp az arcára volt kíváncsi; arra,
hogy megvan-e az arca. Hamarosan megnyugodva lépett vissza a tükörtől. Arca
a helyén volt. Egyetlen arcvonása sem változott meg, egyetlen újabb ránc sem
keletkezett a bőrén, és az arca színét sem találta feltűnően sápadtnak, ami lappangó betegségre utalhatott volna. Mégsem volt maradéktalanul elégedett azzal,
amit látott. A tükörben ugyan az ő arca jelent meg, ám ezt az arcot egyszeriben
nem tulajdonította a magáénak. Az arc üregében mélyen ülő szempár úgy nézett rá, mint egy idegenre, akit sohasem látott még, éppen ezért nem tudja hová
tenni az emlékei között. Az Elbeszélő előbb meghökkent, aztán megkereste
a legvalószínűbb magyarázatot..A tükörből visszanéző arc annak a régi világnak

1996. július

15

a nyomait viselte magán, amelytől ő még csak néhány perce szakadt el. Vajon
mit szólna Ingrid, ha látná most? Heves fájdalom hasított az Elbeszélőbe,
s ebből tudta meg, hogy Ingridet magával hozta ebbe az új világba is. Örült is
neki, hogy így van, csak azt nem tudta eldönteni, helyesen teszi-e, hogy örül.
Amikor az Elbeszélő Ingridre gondolt, nem az emlékei között tallózott,
mint valami fényképalbumban, hanem mindig önmagára gondolt, arra, amit
a lány elvitt magával belőle. Amíg nem ismerte Ingridet, nem is sejtette, mi hiányzik az életéből, de azután, hogy a lány kiegészítette az életét, már nem léphetett vissza abba a létezési módba, amely a szerelem ismerete nélkül volt teljes. Az Elbeszélő nem ismételhette meg a múltat, ahogy egy híradófilmet sem
lehet még egyszer ugyanúgy leforgatni. Amikor az Elbeszélő bebarangolta egyszer az újra felépített varsói óvárost, annak minden kődarabja arra intette,
hogy nem a valóságban, hanem emlékek között sétál. Amit Ingrid a kapcsolatukba hozott, szervesen épült bele az elbeszélő lényébe, s most, hogy magával
vitte, hiányzott a hely. Ezt a helyet betölteni rajta kívül senki más nem tudta
volna már. Az Elbeszélő nem rekonstruálni akarta a múltat, vagy visszahozni
azt régi mivoltában és állapotában, hanem ugyanazokból a kövekből és téglákból, ugyanazon a helyen felépíteni valami mást, ami tartósabb, és jobban ellenáll a romlásnak. Bizonyos volt benne, hogy ez lehetséges. Az üresen hagyott
páholyba senki más nem ülhetett be. Ez a romantikus érzés fogva tartotta őt,
és semmi köze nem volt sem az önsajnálathoz, sem a nosztalgikus szentimentalizmushoz. Mivel a lány nem halt meg, csupán nem volt jelen, s bárhol volt is,
mindenütt magában hordta az ő létezésének egy szegmentumát, az Elbeszélő
nem csodálkozott volna, ha Ingrid egy napon szembejön vele az utcán, vagy
meglesi őt valamilyen rejtekhelyről, vagy egyszerűen csak feljön hozzá és azt
mondja: „Hát itt vagyok, és akkor most folytassuk, de másképpen." A valószínűtlenség végül is csupán a valószínűségnek egyik esete, gondolta, még ha a legszélsőségesebb esete is. Az elveszített tárgy, amíg meg nem semmisítik, mindig
megvan valahol. Ingrid pedig tápláka benne a reményt, kiskanállal adagolta
ugyan, de mindig a legmegfelelőbb pillanatban, amikor a korábbi adag hatása
már majdnem elmúlt. Amszterdami jelentkezését követően, nagy időközökben, újra meg újra hírt adott magáról. Volt úgy, hogy csak egy képeslapot küldött, máskor viszont levelet írt, s egyszer telefonon is jelentkezett, szokatlan
időpontban, hajnali háromkor. „Nem tudok aludni - mondta, ki tudja, honnan a világ végéről. - Eszembe jutottál." Már nem volt Amszterdamban, sűrűn
változtatta a helyét Európa nagyvárosai között, s hogy kivel vagy kikkel csavargott, nem árulta el. Arra is ügyelt, hogy elkötelező ígéretekkel ne áltassa az
Elbeszélőt. A címét sem tüntette föl a leveleken, így a kapcsolatuk egyirányú
maradt. Mivel ebben az időben az Elbeszélő is gyakran utazott külföldre, véletlen találkozásuk valószínűsége megsokszorozódott, persze továbbra is a valószínűtlenségnek mint a valószínűség legszélsőbb esetének a határai között.

16

tiszatá)"

Amikor az Elbeszélő éjszakánként fölriadt, úgy érezte, Ingrid ébresztette
föl telepatikus úton. Ilyenkor a lány szinte ott volt mellette. Az Elbeszélő
érezte a bőrén testének melegét, s csaknem bizonyosra vette, hogy Ingrid a lakásban van, csak most kiment a konyhába vagy a fürdőszobába. Az illúzióból
való ocsúdás kellemetlen volt, mégsem hatotta át mindenestül a kiábrándultság
keserű íze. Az Elbeszélő elhitette magával, hogy Ingrid sokszor gondol rá,
s ezentúl hiába nevette ki a babonákat, a telepátia erejében babonásan hitt. Egy
idő után hitét hiába vetette alá értelme ironikus és távolságteremtő racionalizmusának. Az értelem érvei kicsorbultak hitén, iróniája elhamvadt, más fegyver
pedig nem állt rendelkezésére. Éjszakai ébredései egyre gyakoribbá váltak, hamarosan fölforgatták az életrendjét, s ettől kezdve a biológiai órája is más időzónához igazodott. Ha nem akadt dolga a városban, már kora este lefeküdt,
s mivel öt-hat óránál tovább nem tudott aludni, az éjszaka második felét ébren
töltötte. Zenét hallgatott és olvasott, mígnem a hajnal jöttével újra el nem
nyomta az álom. Ez az életrend kitágította számára a világot. Végre zavartalanul elmerülhetett kedvteléseiben, amire másképpen nem lett volna módja.
Függetlenségét néhány óráig nem sértette meg senki sem. Senki nem zavarta,
nem kellett se megalkudnia, se hitvány ellenfelekkel ölre mennie csip-csup
ügyek miatt.
Nappal az Elbeszélő a megvalósult valószínűtlenségét kereste, s bárminek
örülni tudott, ami ellentmondott előzetes jóslatoknak, ami keresztülhúzta
a számításait, ami váratlanságával és látszólagos logikátlanságával lepte meg.
Ám a forradalmi hullám csillapultával az élet régi sztereotípiái újra megerősödtek, s könyörtelenül érvényesíteni kezdték erejüket. Az érdek győzött a szellem és a zabolátlan emóciók fölött, s az lett volna a különös, ha nem így történik. Az Elbeszélő nem volt idealista, hogy csodálkozzék ezen, vagy hogy meglepetésként érje a szellem és a tiszta érzelmek beleolvadása az újrafogalmazott,
érdekekbe, ahogy az új érdekcsoportok Ijiarci jelszavainak harsogása sem volt
egészen idegen a fülének. A divatba jött szavak és nyelvi klisék csillogtak még.
Csillogtak a napilapok hasábjain, a televízió képernyőjén, parlamenti honatyák
dörgedelmeiben, miniszteri expozékban, de kávéházi szegletekben is meghitt
családi körben is. Az Elbeszélő félt, hogy áradataik magával sodorja őt, mert
a magánéletnek a forradalomban nincs rejteke, s minden magánvéleményt bekebelez az ilyen vagy amolyan közvélemény. A nagy szavak hordozóin nem illett észrevenni a használt ruhát, ahogy a szavak mögött ásító unalmat sem.
Az Elbeszélőt az sem vigasztalta, hogy az élet végre leplezetlen mivoltában mutatkozhatott meg, s esendősége fekélyei is láthatókká váltak. Az ilyen vigasz
még elégtételnek sem volt elegendő.
Amikor az Elbeszélő elhatározta, hogy kimarad ebből az egészből, nem
tudta pontosan megmondani, miből marad ki, hacsak nem az életből.

1996. július

17

- Érdekel téged egyáltalán valami? - kérdezte tőle az egyik barátja, akiből
a forradalom parlamenti képviselőt csinált. - Most bármit elérhetsz, s ha elszalasztod az alkalmat, néhány év múlva késő lesz már. Mire pedig újabb alkalom
adódik, megöregedtél.
Az Elbeszélő kárhoztatta a pillanatot, amikor átlépte a mindent és mindenkit megértés küszöbét, s ezzel nemcsak a mások, hanem a saját sorsa iránt is
közömbössé vált. Tisztában volt a mindent megértés totális amoralitásával is,
amely értelmetlenné tesz bármilyen cselekvést. Am azt is tudja, hogy az amoralitás, a gonoszság, a kegyetlenség vagy az önimádat az élet esszenciális tartozéka, s csakis ennek figyelembevételével lehetséges ítéletet mondani bármiről
egy civilizációs hátterű, tehát másodlagos értékrend alapján. Az Elbeszélő tartózkodását és a kimaradás iránti vágyát a forradalmat követő metamorfózisok
betonozták be. Amikor nyilvánosságra hozták a bukott rendszer titkosrendőrségének együttműködő alattvalók telefonkönyv terjedelmű listáját, ez a névsor
olyan hosszú volt, hogy a benne szereplők bízvást mondhatták, az ország lakosságának a többségét alkotják, s ha a bűn súlyát elosztják egymás között,
a rájuk eső hányad oly grammnyi lesz, hogy szinte már szóra sem érdemes.
Vessenek magukra azok, akik nem voltak besúgók, s így életüket meg a hozzátartozóik életét megnehezítették. S ezért továbbra is emelt fővel jártak az utcán, emelt fővel mondták el beszédüket a parlamentben, hoztak döntéseket miniszteri hivatalukban vagy cikkeztek forradalminak és demokratikusnak nevezett újságokban. Aki számonkérte rajtuk a morális tartást, nevetségessé vált.
Az Elbeszélő tudta, hogy nem mindegyikük volt gonosztevő, s ha külön-külön
meghallgatnák őket, bizonyára mindenkinek lennének érvei, amelyeket csak
megszállott, doktrinér moralisták nem képesek megérteni. Az Elbeszélő azon
sem csodálkozott, hogy egykori barátai közül is egyre többen szűrik össze a levet azokkal a hajdani hatalmasokkal, akiknél a nagy pénzek ott maradtak bukásuk után is. Hiszen ki ne szeretne felkapaszkodni a szegénységből, ha vissza
nem térő alkalom kínálkozik rá. Egyik barátja pedig leplezetlen nyíltsággal
a szemébe mondta:
- A jó politikus célja a hatalom megszerzése, birtoklása és megőrzése.
Az Elbeszélő pedig egyetértett vele, mert arra gondolt, ha ő politikus
lenne, ő is így gondolkodna. De hát ő ki akart maradni, mert közönyös volt.
Amikor az Elbeszélő Ingrid nyomába eredt, s mint barbár ősei egy ezredévvel korábban, bekalandozta Európát, a „kimaradása" jutott el egyfajta boldog
beteljesüléshez. Örömmel tett eleget a meghívásoknak, s az apránként elveszített belső otthonát az utazás otthontalanságában találta meg újra. Minden egyes
útjára lázas izgalommal készült, mintha távozása örök időre szólna. Megtapasztalhatta, hogy aki átutazónak tekinti magát a földi létben, azt az idegenség érzése ritkán környékezi meg. Mindenhol otthon volt, ahová hívták. Berlint
azért szerette meg, mert a tizenkét emeletes panelház, ahol lakást béreltek a szá-

18

tiszatá)"

mára néhány napra, késő délutánig szinte lakatlannak tűnt, s ilyenkor a ház
a maga különös, rejtélyes életét élte. A kapu kinyílt előtte, anélkül, hogy bárki
belépett vagy kiment volna rajta. A lift hívás nélkül is fölajánlotta szolgálatait,
s nemegyszer megtréfálta őt, az ötödik emelet helyett fölvitte a hetedikre vagy
a tizedikre. Ha a folyosóról zaj hallatszott, biztos, hogy nem találta meg a forrását, be kellett érnie azzal a valószínűtlen magyarázattal, hogy bizonyára a ház
beszélt magában. Mindez mulattatta az Elbeszélőt, és a sivár panelházból igazi
otthont varázsolt köré. Hamburgban egy lucskos-havas barátságtalan kora esti
órában megállította egy asszony az utcán, és földúltan, szenvedélyesen magyarázni kezdett neki valamit, amiből ő egy szót sem értett, mert nem tudott németül. Örökre kiderítetlen marad, hogy az asszony őt szidalmazta-e, vagy csupán felszólítás nélkül kiöntötte neki a szívét zabolátlan haragjában. Máskor
magyarul köszönt neki jó estét egy idegen, akit sosem látott, s aki messze járt
már, mikorra az Elbeszélő felocsúdott ámulatából. Az Elbeszélő akkor úgy
érezte, ez a pompázatosan gazdag város áruház- és átjárólabirintusaival az ő városa, akárha mindig is itt lakott volna. A Balti-tengeren, Svédországba tartva,
a komphajó fedélzetén dideregve gyönyörködött a viharos tengerben, s nem
bánta volna, ha a szárazföldet csak több napos késéssel vagy sosem pillantja
meg. Párizs, Barcelona, Róma vagy London szülővárosaként fogadta, s ha az
Elbeszélőt olykor elfogadta is valamiféle megilletődöttség ezekben a városokban, az a hosszú idő után hazatérő tékozló fiú megilletődöttsége volt, s nem
a szorongó idegené. Az Elbeszélőnek nem voltak kötelességei. Nem tartozott
felelősséggel senkinek sem. Ez a súlytalanság és lebegés a gyerekkor ártatlan bűnösségének vagy bűnös érzésének az édes ízét hozta vissza a számára, a létezéshez kötő legarchaikusabb viszonyt, amelyről már csaknem megfeledkezett.
Ahogy az új szerelemben is mindig felidéződik a felejthetetlen első. A szétszakadt világ részei egy-egy pillanatra újra összeforrtak, s ebben a harmóniában
a magánya nem szenvedéssel volt terhes, hanem tele volt csendes, visszafogott
örömmel. A „kimaradásból" származó hátrányokért ez nyújtott neki némi
kárpótlást.
Külföldi utazásai, lassan megtanították arra, hogy otthon is külföldiként
viselkedjen. Nem zárkózott el a barátaitól, de nem is kereste a kapcsolatot velük gyakrabban, mint amennyire a szüksége hozta. Eszébe sem jutott légmentesen elzárni magánélete kapuit hívatlan látogatók elől, beérte azzal, hogy minél kevesebben lássák értelmét háborgatni őt, s azt sem bánta, ha ezért a háta
mögött gőgösnek vagy különcnek nevezik. Kapcsolatai fölszámolásában lassan,
de következetesen haladt előre. Kedvenc éttermét vagy a törzskávéházait egyre
gyérebben kereste föl, a véletlen találkozások elől azonban nem tért ki. Barátai
és ismerősei ebben az időben fokozott aktivitást fejtettek ki; kuratóriumi székekbe ültek be, vállalkoztak és privatizáltak, örök haragba kerültek egymással,
aztán mégis hamar kibékültek, sürögtek-forogtak a közélet piacán. Ebben

1996. július

19

a nyüzsgésben és fontoskodásban az Elbeszélő legfeljebb úgy vett részt, hogy
írásaival elárasztotta a sajtót, mivel a megélhetés egyre több pénzbe került, miközben a tiszteletdíjak alig emelkedtek. A közélet eldurvulása és e forradalom
haszonélvezőinek a törtetése azonban óvatosságra intett. Mivel magyar volt,
a sajtó magyarellenes hecckampánya különösképpen undorította, nemkülönben
néhány hajdani barátjának nacionalista pálfordulása, amelyből éppen a legfontosabb, a belső meggyőződés hiányzott. A forradalmi álarcosbál véget ért, maszkok és jelmezek nélkül siralmasan egynemű masszává szegényedett a társadalom, s hamarosan megtalálta a vezérét is. Az Elbeszélőt a nacionalizmusban
nem annyira annak primitív irracionalizmusa taszította, mint inkább a giccses
ízléstelensége és infantilis retorikája. Akik megőrizték a forradalom étoszát,
a gyűlölet céltábláivá lettek. Az Elbeszélő némi haraggal vette tudomásul, hogy
már megint minden a történelem íratlan szabályai szerint folyik tovább.
A szakadatlan nacionalista agymosást úgy lehetett csak elviselni, ha az ember
külföldiként kezdett el viselkedni, vagy emigrált.
Mindennek ellenére az Elbeszélő gyakran föltette magában a kérdést, hogy
az értelmiség csalódottsága és kiábrándultsága voltaképpen nem felfuvalkodottság-e. Mindenki, aki csak egy kicsit is jártas a történelemben és a politikában,
tudhatta, hogy az értelmiségi viselkedés szabályaihoz ragaszkodó politikacsinálás kudarcra van ítélve. A kudarcot kísérő sértettség pedig jobban bomlaszt,
mint a korrupció vagy az erőszak. Az Elbeszélő nem mindenben osztotta a forradalom szellemét még őrző barátainak a fanyalgását. Intakt moráljuk, emelkedett szellemiségük, a nyilvánosság előtti fellépéseiket átitató fölény több ellenszenvet gerjesztett, mint rokonszenvet. Ezzel a paradoxonnal nehéz volt
együttélni. Az Elbeszélő kénytelen-kelletlen belátta, hogy igazmondással nehéz
rokonszenvet kelteni, mert az igazság többnyire elveszti a reményt, de legalábbis kioperálja belőle az illúziókat. Az ember vagy a társadalomban eluralkodó divatokkal próbál meg azonosulni, vagy önmagával - a kettő összebékíthetetlen. Alkalma nyílt ezt a dilemmát mélyebben is megélni, amikor hírét
vette egyik távoli ismerőse öngyilkosságának. Az Elbeszélő elment a temetésére, noha nem szeretett temetésre járni, s az illetőhöz sem fűzte közelebbi ismeretség. A fiatalember halála mégis megrázta, mert olyan üzenetként fogta
fel, amelynek ő is a címzettjei között lehet. A forradalom első hónapjaiban
gyakran összefutott vele az egyeztető tanács székházában, aztán, akárcsak az
Elbeszélő, ő is „kimaradt". Családot alapított, és nyoma veszett valahol vidéken. Magánélete nem volt boldogtalan, beteg sem volt, senki sem zsarolta
vagy fenyegette. A legtöbben, akik elmentek a temetésére, értetlenkedve állták
körül a koporsóját.
Fenyegetést az Elbeszélő sem kívülről érzékelt, hanem belülről.. Az oszlásnak induló lelkeknek a bűze érezhető volt már mindenfelé az országban.
Az Elbeszélő mindezt látta már egyszer, s nem kért többé belőle.

20

tlszatáj

TATÁR SÁNDOR

Epitáfium
egy (ilegalább közemberi) lelkiismeretre
A hatalom fájáról persze, hogy csak
férges gyümölcsöt szüretelhetsz!
Ezt tudhattad volna. Sőt tudnod kellett volna.
Hogy akár meg is esküszöl: tiszta szándék
vezette az almáért nyúló kezet?!
Csak békülj meg vele: a majdan memoárjaid
(ha ugyan...) búvárló történészeken kívül
nincs, akit érdekelne ez.
Szánni szánlak azért, hogy így és
ennyire csak most, ámde a lényeg ettől
persze mit sem változik. Most már
(ha nem haraptál rá rögvest) próbáld
körberágni a kukacot (ha mégoly valószínű is,
hojry nem sikerülend).
...És hát, ha úgy vesszük, van mentséged is:
végülis Ádám ősatyánk fájának árnyéka
vetül ránk, valamennyiünkre; jogosan vet meg az,
kit a nap jobban ér a gyérebb lombozat alatt,
csak azért, mert te a törzshöz közelebb tanyázol?!
Ez bizony kérdés. Csak éppen nem a
vágyott vészkijárat (a lombkorona széle felé
legyezgető /viszonylag/szabad levegőre).
Minthogy, magányos-maszktalan
pillanataidban,
te megveted magad.

„Embernek lenni"
Engedjük meg, hogy van kertem
(hiszen lehetne is tán); akkor
óhatatlanul vannak benne hangyák.
A földben laknak s fáradhatatlan
vonszolják le oda a sok lárvát, bábot meg bogárhullát.

1996. július

21
Titkok nekem ők, foldmélyi világukból kizártnak, s vigasz-e,
hogy ők sem ismerik asztalom unalmas,
tápláléktalan sivatagját?

Az ág csúcsán virágok.
Tudják-e,
vajon, mi a nap?
Tudják, nyilván, hisz az bontja ki őket.
Mégsem elégítene ki minket
ez az ő tudásuk Sosem fogják megismerni önnön
árnyékukat.

TETEMREHÍVÁS

22

tiszatá)"

KABDEBÓ TAMÁS

K2
Igen, félek a repülőktől. És a vírusoktól.
Ezeket a sorokat 18. életévem betöltése előtt oktatóm, Dr. Mathias Tamasovszky biztatására írom. Mióta eszemet tudom - mondjuk úgy, á negyedik
életévemtől kezdődően - , három nagyszerű oktatóval látott el jószülőm, az Intézet. Az elsőt Giovanna Giovinettának hívták (röviden Gigi), aki az élettan és
az alkalmazott pszichológia doktora volt. Dúskeblű, teltkarcsú nő volt, dallamos
alt hangon beszélt velem, az anyanyelvén. Elsajátítottam tehát az olaszt, az élettan, a fizika, a számtan és a női divat alapelemeit és megtanultam néhány Leopardi, Carducci és Ungaretti verset. (Férfiként a dúskeblű nőket kedveltem.)
Tíz éves születésnapomon új oktatóra bíztak, aki az elmúlt hét közepéig,
tehát nagykorúságom küszöbéig, szellemi gondomat viselte. Ian Angus skót
ember volt, hórihorgas, szeplős és szőke, az angol nyelvet ropogtatott r-hangokkal beszélte és tudott néhány skót-gél dalocskát, amelyet ugyanúgy megtanultam tőle, mint a pattogatott kukoricaszerű skót-angol kiejtést. Ian Angus
(röviden Iá) a genetika és a szociálpedagógia kandidátusa volt, több akadémia
levelező- és dísztagja. Tőle sajátítottam el a krikett és a kosárlabda alapelemeit
is, habár nem sok krikett vagy kosárlabda meccsen vehettem eddig részt. Az Iákorszakban úgyszólván az Intézet minden vezető tagja tanított: az első számítógépet 11. születésnapomra kaptam, a biokémiai, genetikai és az arborétumi
alapvizsgát 12. születésnapomon tettem le; egy évvel később elsajátítottam
a csillagászat alapelemeit is, s ettől kezdve hetente egyszer, éjjel 1/2 12 és 12 óra
között inspekcióztam az Intézet csillagvizsgáló tornyában. Az Alfa Kentaur BZ
14-es törpecsillagának felfedezése 16. életévem határvidékére teendő. (Mint nőnek, áz Angus-típusú férfi az ideálom.)
Nemi ösztöneimet is ebben az időszakban szabadították föl az Intézet orvosai. Előtte ugyanis azt sem tudtam, hogy fiú vagyok-e vagy lány. (Igaz, azóta
sem tudom, és ez a kérdés egyre kevésbé lényeges számomra.)
Új oktatóm, Mathias Tamasovszky doktor az Intézet igazgatója is egyben.
Előéletét nem ismerem, és azt másoktól sem tudtam meg. Annyit azonban
megemlített, Japánban élt tíz évet - és velem, amint a nyelvet megtanultam japánul fog beszélni. Egyelőre hol olaszul, hol angolul értekezünk, Matának
(nevét így rövidítettem) úgy tetszik, bármely nyelv egyaránt fekszik.
A múlt héten leültetett a számítógép mellé (ez is a sajátom, immáron egy
hatodik generációs masina), és rávett arra, hogy sakk-időmből vágjak le napi
félórát arra a célra, hogy életem jelentősebb eseményeit rögzítsem. írásra eddig
senki nem biztatott, nincs gyakorlatom benne, hisz a T E L T E X T , I N T E R N E T ,

1996. július

23

WORLD-WIDE WEB rendelkezésemre áll, s azt a klasszikust vagy ponyvát
emelem le onnan, amelynek szövege, talán éppen a színes, csicsás keretezés
vagy a kísérő illusztrációk miatt megtetszik. Az Intézetben könyvek is vannak,
habár én még egyet sem olvastam, újságok és folyóiratok is, melyekbe belebelekukkantok. Ez is persze hiábavalóság, mert az elektronikus újságokat rendszeresen olvasom, és szövegszerkesztőm segítségével az engem érintő vagy
érdeklő híreket esténként összeállítom. Az F. C. Milán minden játékosának
„góltörténetét" betéve tudom, holott még életemben nem voltam valódi futballmérkőzésen.
Más gyerekekkel, majd kamaszokkal rendszeresen találkoztam az Intézet
óvodájában, iskolájában. A tornateremben kedvvel kosaraztam velük, s ők
nem vették észre sajátságaimat, amik elválasztanak, megkülönböztetnek tőlük.
Születésem titkát lelkemre kötötték (rossz szó: tudatomra bízták), s ez titok
maradt; körültekintő neveltetésem viszont a csodálat és enyhe irigység tárgya
lett. Most azonban Mata egyenesen biztat, hogy történetemet summázzam,
a nagy születésnap után pedig a világ elé álljak. Mint egy felnőtt. (187 cm magas
vagyok, 80 kiló, hajam répaszínű.) •
Nos hát volt azért egy-két kirándulásom a földgolyó bizonyos pontjaira.
Repülővel, autóval vittek megnézni a tengert. Megengedték, hogy vízbe dugjam a mutató- és nagylábujjam s mindkettőt megnyaljam. (Igen-igen hajlékony
vagyok.) Egy hétvégén elvittek egy csendesen horkoló tűzhányó tölcséréig,
vésővel (kesztyűs kézzel) megkövült lávát törtem magamnak, fiókomban őrizgetem. Jártam az állatkertben, aztán a szafariparkban. Gumiköpenybe bugyoláltak, kis plasztik szemüvegen keresztül szemlélgettem az állatokat, mert
féltettek a sokféle bacilustól és vírustól, amit az állatoktól kaphat az ember.
(Az állatokat nem féltették az ember vírusaitól.) A fiókomban van egy rugóra
járó kis majom, amely gombnyomásra nyílik s előpattan belőle egy bunkós,
szőrös ősember, melyből gombnyomásra kilép egy homo sapiens.
Racionális neveltetésem következtében semmiféle isteni hatalomtól nem
tartok, gondozóimat nagyra becsülöm, és az Intézet intellektuális birodalmának készséges alattvalója vagyok. Hát igen. Tizennyolc évvel, és nem egészen kilenc hónappal ezelőtt az Intézet vezető kutatói elhatározták, hogy a biológiai apámtól és anyámtól nyert ondó és petesejtet egyesítik, s a megtermékenyült egység embrionális eredményét nem anyaméhbe ültetik, hanem először
lombikban, majd mesterséges méhben növesztik, fejlesztik. Már első nevelőm,
Gigi, elmondta, hogy nem én voltam az egyetlen kísérleti magzat, de „féltestvérem", KI, vigyázatlanság áldozata lett. Magzati létemben az „újméh" generált bőrből fejlesztett organikus csövébe torkollott köldök-zsinórom, születésem mindössze%abból állott, hogy lecsapolták körülem a magzatvizet, kihámoztak az újméhből és a kezdeti percekben ózondús palackot illesztettek ajkamra.

24

tíszatáj

Bábáimra nem emlékszem, később sem kötötték az orromra, kik voltak,
viszont többször jártam a 2-es laboratórium múzeumaiban, ahol magzati létem
lombikját, illetve embrió-mivoltom újméhét hermetikusan lezárt palackban
őrzik. (Megdobogtatják a szívemet ezek a nemes tárgyak.) Még kisgyermek
voltam, amikor megértették velem, hogy a kísérleti születést titkon kell tartani, mert a különböző begyepesedett vallások és szekták ódondász papjai irtóznak a tudomány legfrissebb eredményeitől, az erkölcsrendészekről és a törvényhozókról nem is beszélve. (Meg kell várni, amíg többen leszünk!)
Nememet is eltitkolták előttem, sokáig nem is értettem: miért. Hajamat
kefefrizurára vágták, kezdetben szoknyanadrágban és fehér ingben, később
jeansban, ponchóban, majd színes melegítőkben jártam. Mivel tizenhatéves koromig más emberpalántákat meztelenül csak szobrokon és képeken láttam,
nem értettem, nem mértem fel saját különbözőségemet. Aztán kaptam egy oltást, amely pompásan sikerült és a nemi kísérlet befejező része volt. Addigra
már tudtam, hogy a nemiség első jele a kromoszóma-szám, azontúl a nemi
szerv, illetve a csontozat különbözősége, a húspárnázatok mássága és a belső részek sajátos jellege.
Az oltás után közölték velem, hogy a herezacskóm rejtve, belül van, méhem gombócnyi és nemi szervem - ezt persze már magam is tudtam - pneumatikus. Mivel nem sokkal azután már nemi érintkezésekre is sor került (ha
romantikus lennék, azt mondanám, szexuális kalandjaim voltak), láttam, tapasztaltam, hogy korombeli fiúk és lányok (az Intézet kutatóinak gyermekei)
nemileg miképpen funkcionálnak. A felgerjedt fiúk szervei megmerevedtek,
a lányok vulvája nedves lett, megduzzadt. Az én szervem mint a csiga szarva.
Ha lánnyal érintkeztem, csigaszarvam kidudorodott s készségesen a vaginába
hatolt; ha fiúval volt dolgom, szervem behomorodott, visszabújt az üregbe,
melybe a megkívánt fiú merev tagja benyomulhatott. Mindkét fajta érintkezést, minden alkalommal, maradéktalanul élveztem, mint a csigabigák.
Napi feladataim közé tartozik a kaktuszkert gondozása. Az Intézet közepén félholdas, fedett területen nyolcszáz kaktusz él, a bogyónyi törpekaktusztól kezdve a mexikói óriáskaktuszig. Kedvencem a brazíliai orchidea-kaktusz,
melynek virága csodálatos szépségű és enyhe, finom illatot áraszt. (Clearly:
only somé may feel this delicate scent.)
Közösségem, az Intézet minden tagja ügyel rám, figyel engem, s ez remek
érzés. Kicsit félek a külvilágtól s különösképpen - ezt belém oktatták - a leselkedő bacilusoktól és az egyre erősebben felfegyverzett vírusoktól. Aztán van
még egy félelmem - melyet oktatóimnak is szégyelltem mindmáig bevallani - , ez
pedig a repülőszerencsétlenség. Kezdeti kamaszkori utazásaimat repülőgépeken
tettük meg oktatóimmal. Minden alkalommal hánytam. És még valami történt.
Amikor a tengerhez látogattunk, történetesen egy üres római ^strandot választottunk ki késő ősszel, nevelőm egy félórácskára magamra hagyott. Ültem a ho-

1996. július

25

mokban, védőruhában, sisakom levettem, kezem-lábom kidugtam, élveztem
a verőfényt. Ott és akkor elémbe penderedett egy lányka, tizenhárom-tizennégy
éves ha lehetett. Azt mondja: oda'dnám-e a bal tenyeremet, jósolna belőle. Balgaság, gondoltam, de azért, némi habozás után oda'dtam. Jósolt. Beszélgettünk is
egy kicsit. Bámult, bámult engem, aztán elfutott. Jóslatát nem feledhetem. A la
ragazza indovinetta ezt mondta: repülőszerencsétlenség áldozata leszek.
Ettől fogva úgy ragadt rám az aggodalom, mint a kullancs. (Kullancsot
csak képen láttam.) Rettegésemet szégyelltem bevallani, jóllehet, már korábbi
hányingereim meggyőzték oktatóimat arról, hogy nem tanácsos repültetni.
Autóval, hajóval, vonattal tesszük meg rövidesen utunkat a skóciai Glasgowba
Matával, részben azért, hogy ott előbbi oktatómmal találkozva a két férfi haditanácsot tarthasson a jövőmre vonatkozóan. Mire specializálódjak? Oktató-neveltetésemben mi legyen a következő lépés? Jól tudom, az intézeti újszülészeti
laboratórium (becenevén babagyár) már a V-betűnél tart, várják a VI, V2, V3,
V4, V5 „kirajzását". A titkok hermetikusak, magam sem tudom, hogy az óvodában, majd az intézeti iskolában hány szülőtlen PNEUMAS-sú jártam együft,
azaz az újméhes, a nem szülők szülte gyári gyermekeken milyen nemi, nemes,
vagy nemtelen kísérleteket végeztek. („Omertá", mondá Gigi többször, s mindahányszor megszorongatta a karomat.)
Az Intézetben van egy háromkarú gyermek (becenevén Káli), ám ő különösképpen szülőatyjának nevezi („my birth father") volt skót nevelőmet, és
édesanyjának hívja Gigit. („La mamma dolce") [Két volt oktatóm tán egymással
kísérletezett?] A gyermek neme felől nincs kétség, láttam a benemhúzható
fütyülőjét, fiúcska az illető. Nem lehet tudni, miért van három karja. Aztán ott
a Lubbyke, aranyos, ötéves kislány, most került át az iskolába. Libbyke apjaanyja ott dolgozik az Intézetben. Az apja a nagykapunál portás, szerecsen férfiú; az anyja takarítónő, szép, dagadt, fehérbőrű ír asszony. Nos, Libbyke jobb
fele fekete, bal fele fehér. Jobb kezén csak a körömágy halvány, és csupán
a jobb talpa sápadt, a többi rész, mint féltörzse: fekete, míg bal keze rózsaszínesen fehér, bal lába hószínű, testének bal fele: fehér. Az Intézet óvodájában, iskolájában, sporttermeiben senki soha nem kérdez semmi illetlent gyerektársától. A személyes titkok szentségét éppúgy elfogadjuk, mint a személytelen
egyenlőséget.
[Itt végződik K2 beszámolója, melyet sajnos nem folytathatott. A glasgowi repülőtértől keletre fekvő Glen Scot völgy egyik kies erdész házában, 1995 június 1-én
szörnyethalt Dr. Tamasovszky Mátyás, a Notyetsuch Intézet igazgatója, Ian Angus,
a genetika világhírű kutatója és egy K2 nevű fiatal, akinek a nemét a kirendelt
mentőszolgálat nem tudta megállapítani. Egy kanadai teherszállítógép fólrobbant
a levegőben. Szétesett roncsainak egy darabja ráhullott az erdészházra és megölte
a benne alvókat.]
(Giovanna Giovinetta szíves közlése alapján lejegyezte: Kabdebó Tamás)

26

Kiss

tiszatá)"

BENEDEK

Hó alól fű
Gyermekkor friss gyepje,
futballpálya, birkalegelő,
ilyenkor füved vadul zsendül,
évszázadok hava olvadoztán
pogány lándzsákkal
vadul tör elő.
Mintha megújulnék veled én is,
futballpálya, birkalegelő,
őszibúzaként fagyot lebírva,
és mintha konok szívünk tüzétől
langyulna újra
s fényesednék ki a levegő.
Szeretnék játszani, futni ma újra
futballpályán, birkalegelőn,
tarackgyökér-erős vérindákkal
kapaszkodni az élet szivébe,
hisz virágzás tornya ott is, hol várnak rám:
a temetőn.
Nem tudok futni már, játékom korhelyé,
futballpálya, birkalegelő,
temetlek titeket, ifjúi évek,
kihamvad belőlem már az erő,
megindít mégis, ha pogány lándzsákkal
hó alól fű tör elő.

Utcaseprő-szél,
idült nyugdíjas,
te nyughatatlan
északi szél,

TI

1996. július

jól jönne most, ugye,
hogy tovább fújhass,
egy kis borocska,
míg tart a tél?
Forralt borocska ám,
fahéj, szegfűszeg,
borssal hieghintve az volna jó!
Mínuszok járnak még,
a tócsa dermedt forralt bor volna csak
vagy fél akó!
Mínuszok járnak még,
behúzott nyakkal
kopog el sietve,
ki erre jár,
te söpörsz csak merőn,
gúnyos ajakkal,
északi szél, te
szemét-király.

Bánatűző
Megcsapott egy kis
semmi bánat,
és most görnyedek,
mint az állat.
Kottája is van,
dúdolom halkan,
az is olyan kis
semmi dallam.
Megcsapott egy kis
semmi bánat,
s futnék most előled
és utánad.

28

tiszatáj
A színe bronzos,
mint a medvének.
Jól beaszalt bíz
Bence kedvének.
Mint egy hátizsák,
annyit se nyomhat,
mégis, mégis az
agyagba porlaszt.

Dalocska, űzd el a
bronz-barna medvét,
derítsd föl újra
Bence kedvét!

A BAJUSZ

1996. július

29

KÁLNAYADÉL

Háborús történet
4. A SZÖKÉS
Mennyire voltak közel az éghez, mennyire nem, azt nem lehetett tudni,
a Jóisten mindenesetre elég későn válaszolt. Hosszú évek teltek el, mire megadta,
amit kértek. Addigra persze már senki és semmi nem volt ugyanaz. Azon a kellemes tavaszi napon, amikorra már csupán néhány foltocska maradt a temérdek hóból, ami rájuk zúdult télen és csupa csobogás és locsogás volt a világ éjjel-nappal, az erdő pedig olyan lett, mintha folyton sóhajtozna, szóval azon
a napon egy másik József futott be barátai után a fák közé, hogy aztán örökre
eltűnjön a vaktában lövöldöző katonák elől. Ez a József nem tudott tovább
várni, nem hallgatott senkire. Hiába mondták egy ideje többen is, hogy hamarosan vége már a fogságnak, viszik majd őket vissza, egészen a határig és ott kicserélik más foglyokkal. Ez a József már csak magának tudott hinni, annak,
amit nem is az esze, hanem az ösztönei parancsoltak, azok pedig azt parancsolták, hogy itt az idő, el kell menni, el, minél messzebb ettől a borzalmas helytől, ami szörnyűbbnek tűnt a háború elképzelt poklától, s félelmetesebbnek az
ismeretlen világtól, amelybe menekült.
Addigra több, mint öt év telt el, öt olyan év, amelynek szinte minden
napja ugyanolyan volt. Kivételt csak a rosszabb napok jelentettek, azok olyanok lettek, mint jeles ünnepek, a fájdalomnak, a megaláztatásnak, a halálnak
jelzőoszlopai. Ezekre a szörnyűséges napokra visszagondolva tudtak fogódzót
találni az időben, különben beleszédültek volna az összefolyt, semmi napok
tudatot sorvasztó ingoványába.
A tábor parancsnoka az orvos lett, kegyetlen, gonosz állat, mondta Józsi,
és Józsefnek újból vigyázni kellett barátjára, nehogy vesztét okozza a természete. Az orvos valóban gonosz volt, az okos gonoszok fajtájából, ez a legveszélyesebb, mondogatta Márton, ezzel aztán vigyázni kell, mert olvas a^ gondolataidban, s olyan csapdákat állít neked, hogy nem köszönöd meg. Ám hiába
figyelmeztetett mindenkit, a csapdába mégis ő sétált bele legelőször, aztán, amikor kikötve ájuldozott a tábor közepén a dermesztő hidegben, már nemigen
gondolkozhatott arról, mit is kellett volna tenni. Úgy látszott, az orvos nem
tudta megbocsájtani neki, hogy a fürdőben megszólította, vagy csak egyszerűen
érezte, hogy okosabb ez az ember őnála, ki tudja. József mindenesetre csodálkozott, amikor Márton gyanakvását és gyűlöletét félretéve elfogadta az orvos
ajánlatát, legyen ő továbbra is a tolmács. így többet tudok majd segíteni, magyarázta Márton, pedig rajta kívül senkinek nem volt szüksége magyarázatra.

30

tiszatá)"

Csak vigyázz, próbálkozott József, de Márton nem vigyázott. Az orvosnak pedig olyan eszközei voltak, amik Mártonnak eszébe sem juthattak. Mire észbe
kapott, már éppen arra akarta rávenni, hogy a foglyok között végezzen amolyan felderítő, tisztogató munkát, így egykettőre ott találta magát kikötve
a havon, Józsefék meg tehetetlenül nézték, s el nem tudták képzelni, hogyan
lesz ennek vége. Egy katona úgy negyedóránként leöntötte Mártont egy fazék
forróvízzel, aztán visszament a házba, s onnan nézték röhögve, hogyan gőzölög, füstölög a teste, meg körötte a hó. Márton vörös lett és jajgatott, a hajáról
nemsokára hegyes jégcsapok lógtak, s bőrét is mintha vékony jéghártya borította volna. Ezt nem éli túl, ismételgette Tóni, és fel-alá járt, öklével hol az ajtót, hol saját fejét ütögette, aztán sírni kezdett. Csináljunk már valamit, kiabált
Józsi, valamit csak kéne csinálni! József is tenni akart valamit, de olyan iszonyatos félelem bénította meg, hogy még gondolkozni sem tudott rendesen.
Amíg mi itt tanakodunk, ő megdöglik ott kint, a fenébe, mondta valaki, s ezt
mindnyájan tudták, mégsem bírt mozdulni senki. Mit is tehettetek volna, vigasztalta őket később Márton, csak jól felbőszítettétek volna őket, aztán sorban lelőttek volna mindenkit. Bólogattak, szívesen vették a feloldozást, de
a szégyent, ami akkor beléjük költözött, semmilyen vigasztaló szó ki nem törölhette. Márton csodálatos módon túlélte ezt a szörnyűséget, még bele sem betegedett, csak a bőre lett olyan, mintha összeégett volna, még hetek múltán is
foszlott, vérzett is, fel-felhasadt, s fájt minden mozdulatra. No, ez például egy
olyan nap volt, amit meg kellett jegyezni, s össze lehetett kötni azzal, amikor
ez a Jegorov lett a parancsnok. Aztán voltak más napok is, például amikor
meghalt Tóni. Szép csendesen himbálózott a kötélen, ők meg ezt is csak nézték, akárha egy óriási színházban lettek volna, tátott szájjal, leesett állal, miként Tóni és még csak rendesen el se tudták siratni, mert a siratáshoz asszonyok kellenek, nélkülük olyan felemás, semmilyen még a gyász is. Tónin látszott már akkor egy ideje, hogy nem bírja sokáig, visszatértek a rosszullétei,
s hiába kapaszkodott Józsefbe, ez csupán abban segített, hogy nem harapta szét
a nyelvét, egyre növekvő félelmén nem tudott enyhíteni. Az orvoshoz nem
fordulhattak. Egyszer, amikor sorakozás közben lett rosszul, csak arrébb húzták a földön, s leöntötték vízzel, Józsefet meg visszalökdösték, amikor odaszaladt hozzá. Ezt nem lehet annyiban hagyni, rendelkezett Márton, hát vannak
jogok is, meg minden, a hadifoglyokra törvények vonatkoznak. Készült nagyon, megy és beszél az orvossal, talán ez ijesztette meg annyira Tónit, hogy
megkeresse azt a kötelet. Meg akart ez téged védeni, annyira szeretett, mondta
Józsi Mártonnak. A tábor egyik sarkában ástak neki gödröt az őrök, aztán csak
úgy behajították, jól látták messziről is, de nem keseregtek ezen, inkább arra
gondoltak, hogy túljártak a parancsnok eszén. Volt a táborban ugyanis egy
pap, valahonnan az alföldről való, még egészen fiatal legény, őt hívták be
a házba, mondjon már imát Tóniért. Milyen vallású volt, firtatta a pap, mert én

1996. július

31

görögkeleti vagyok. Igen, mondta Józsi, hát akkor ő is az volt, és akkor szépen
imádkoztak Tóni lelkéért. Akkor már nyár volt, de itt csak mintha tavasz
lenne, Szibéria, magyarázta Márton, Szibéria, itt nem olyanok az évszakok,
mint nálunk. Tóni halála nagyon megviselte őket, nem is gondolták volna, de
olyan volt teljesen, mint amikor egy gyermeket veszít el az ember és az rettenetesen tud fájni. Alig tudtunk róla valamit, pedig hátha őt is várják, mondta
Józsi, de hiába kutatták át minden holmiját, egy fényképen kívül semmit nem
találtak. A képen egy lány ült egy padon, előrehajolt, haja az arcába lógott,
a lábánál rengeteg galamb, páran a kezéből ettek, a háttérben pedig egy templom bejárata látszott talán. A kép sárga volt és vízfoltos, a hátán ez állt, Róma,
1913. Hát ezzel nem tudtak mit kezdeni, de József eltette azért, nem volt szíve
eldobni. Tóni halála éjszakáján iszonyú álmot látott, verejtékezve ébredt belőle, aztán a következő éjszakán ismét ezt álmodta, majd megint és megint, végül már el sem mert aludni, annyira borzasztó volt. A lánnyal álmodott
a képről. Hogy a kép megelevenedett. A lány haját ide-oda lebegtette a szél,
és azt gondolta, hogy ez egy nagyon szép lány. Odament hozzá egészen közel,
és azon gyötrődött, hogyan szólítsa meg. El kellett mondania, hogy Tóninak
vége, s még valami üzenetet is át akart adni, de alig tudott megszólalni. Aztán
egyszer, nagyon sokára a lány lassan felé fordult, és meglátta végre, hogy
a szeme helyén csak két gödör van, s hogy vér folyik ezekből a gödrökből.
A lány beszélt is, de teljesen hangtalanul, József mégis értette, nem halt meg,
mondta, itt van a szememben, nézz bele, nézz csak, s neki közel kellett menni
és a lány üres szemgödrébe nézni, s ahogy belenézett, közvetlen közelről látta,
hogy az nem is a lány szeme, hanem egy sírgödör, s a mélyén ott fekszik szerencsétlen Tóni, s akkor egy forgószél felkapta, és már repítette is befelé őt is,
egyre lejjebb, lejjebb.
No, ez a forgószél ugyan Józsefet nem sodorta a sírba, de néhány foglyot
csak felkapott. Tóni után sokan próbálkoztak öngyilkossággal, aztán lassan
abbamaradt ez is, talán azért, mert a Halálnak más ötletei is voltak, amikkel
féktelen étvágyát kielégíthette. Jött először a vérhas, nevezetes időpont lett ez
is, ugyanis éppen ekkor érkezett a táborba egy küldöttség, mindenki óriási
örömére. Elterjedt, hogy a foglyokkal akarnak beszélni, s arról is szó lesz,
nemsokára mehetnek haza, mert történt valami fordulat a háború menetében,
sőt, tudta meg Márton az egyik őrtől, még más nagy dolgok is vannak, az oroszok forradalmat csináltak és kiléptek a háborúból. Ha ezek hivatalos emberek, tervezgetett Márton, akkor nekik mindent elmondhatunk, hogy mennyire
rossz nekünk, hogy miket csinál a parancsnok, mindent. Gondolom, a parancsnok ott se lesz, nem kell, hogy ott legyen, reménykedett, és mindenki elhitte, mert olyan jó volt elhinni. Aztán a küldöttség elment anélkül, hogy
egyetlenegy fogollyal beszélt volna. A vérhas miatt, mondta az őr, de a parancsnok elmondott mindent, nem félni, tette hozzá magyarul, és úgy nevetett,

32

tiszatá)"

hogy látszott az összes odvas foga. Józsi ordított, ez a szemét csak kitalálta ezt
a vérhas dolgot, milyen ravasz, milyen ravasz, a többiek meg reményvesztetten
ácsorogtak, nem is volt erejük, hogy csatlakozzanak Józsi dühéhez. A vérhast
azonban nem találta ki senki, ez nagyon hamar kiderült. Mint a futótűz ragadt
át a járvány egyik barakkról a másikra, és a sok nyomorult, legyengült ember
alig tudott elvonszolódni a latrináig. Volt, aki útközben esett össze, és ott feküdt a mocskában, amíg nem lett annyi ereje, hogy megmozduljon. Az őrök
között is kitört az ijedelem, ettől az ijedelemtől aztán még kegyetlenebbek lettek. Idegességükben olykor lelőttek néhány embert, mintha ettől megnyugodhatnának. Egyszercsak híre ment, hogy a parancsnok is beteg, aztán hallották,
semmi baja, csak nem akar mutatkozni, amíg tart a járvány. Józsi és Márton is
elkapta, de talán mert a végét járta már a kór, nem lettek túlságosan betegek.
József ápolta őket, ahogy tudta, forralt vizet adott nekik, meg az elszenesedett
fa porát. Tudta, hogy így a jó, emlékezett, anyja is ezt adta a kiscsirkéknek, ha
ment a hasuk. Elővigyázatosságból ő maga is ette, s adott a többieknek is, akiket el tudott érni. Másik barakkba nem nagyon merészkedett, nehogy éppen
ott ragadjon rá a betegség. Mire vége lett a járványnak, feleannyian maradtak,
sovány, roskadozó emberek. Szinte mindnyájan ugyanolyan arcúak lettek, csomó vézna, hallgatag testvér.
Aztán megint lett valahogy, jöttek a táborba más emberek, azt mondták,
vöröskatonák, sokat tárgyaltak a parancsnokkal, járkáltak köztük is, de nem
kérdeztek semmit tőlük, sőt, mintha nem is látták volna őket. Inkább az épületek érdeklik ezeket, mondta Márton, valami olyat hallottam, hogy hoznának
még embereket, vagy ilyesmi. Sokat emlegettek egy nevet, Lenin, így mondták,
és Józsefék nem tudták, az ki lehet. A cár nincs többé, magyarázta a beszédes
őr, kész, vége, meghalt. Most ez a Lenin van helyette, érted, ő a cár, na világos,
és úgy tűnt, mintha sajátmagával is igyekezne megértetni ezt az egészet. J ó ember ez a te Lenined, faggatták, az őr meg vigyorgott és bólogatott, jó, jó, bizony. Egy fenét lesz az jó ember, morgott Józsi, hogy lehetne jó, ha paroláz
egy ilyen szarházival, mint ez a parancsnok. Józsinak egyébként szerencséje ,
volt, mert a parancsnok valamiért észre sem vette. Hiába nézte úgy, mintha
meg akarná ölni a szemével, félhangosan a legcifrább káromkodásokat szórta
rá, semmin nem akadt meg a parancsnok szeme, pedig lett volna mit látnia. József egy ideig állandó izgalomban volt, de aztán belátta, felesleges, Józsi nem
lehet szálka a parancsnok szemében, mert egyszerűen valamiért nem látja. Annál inkább látta Mártont. Többször ugyan már nem büntette meg, de nagyon
sokszor fenyegette és megalázta, amikor csak eszébe jutott. Márton tűrt min- *
dent, még egyszer nem sétált be a csapdába, ha igent kellett mondani, igent
mondott, ha nemet, akkor meg nemet, és ha hallgatni kellett, akkor hallgatott.
Józsi viszont egyre vakmerőbb lett, egy alkalommal éppen az őr előtt, aki már
értett magyarul ezt-azt, mondja, hogy mit álmodott. Azt álmodtam, nyújtózott

1996. július

33

nagyot kéjesen, hogy a parancsnoknak kitekertem a nyakát, így ni, mutatta,
még a reccsenést is hallottam, bizony! Diadalmasan nézett körbe. Az őr megint
nevetett, elértett valamit, és kitalálta hozzá a többit. Loptál csirkét, kitekerted
nyaka, ugye, Mártonék pedig gyorsan ráhagyták, és másról kezdtek beszélni.
Ez az őr nagyjából rendes volt, az egyetlen, aki hajlandó volt magyar szavakat
megjegyezni, s beszédbe elegyedni a foglyokkal. Lövöldözni se látták soha.
Szemjonnak hívták. Olyan parasztforma, legény ez, mint én, mondta Józsi,
ahelyett, hogy dolgozna otthon a földjén, itt eszi a fene. Ne bántsd már, szidta
Márton, nem tudod te a sorsát, hogy mi jutott neki. Hát ez igaz volt. József is
sokszor elgondolkodott, hogy ki vagy mi szabja ki az ember sorsát, hogy is van
ez, mitől függ, kinek mi jut, de nem nagyon jutott előre 'a gondolkozásban.
Egy más alkalommal pedig az történt, hogy éjszaka lövöldözésre ébredtek. Valahol a táboron kívül lövöldöztek, de a táborban is mindenki fel-alá rohangált és kiabált. A csatazaj hol közelebb jött, hol távolodott, aztán hirtelen
abbamaradt. Senki nem tudott aludni egész éjjel, csak kémleltek bele a csillagtalan sötétbe, így mindnyájan láthatták, amikor egyszerre világosodni kezdett az
ég alja. Mintha hajnalodna, súgta valaki, de. tudták, nem hajnal az, hanem
lángol valami rettenetesen-. Nemsokára lovasok jöttek, a tér közepén itatták
lovaikat, a lovakról fehér hab csorgott és némelyik leroskadt a földre. A gazdája akkor fejbelőtte, kiabált a parancsnoknak, és a lóra mutatott. A parancsnok intett, és pár ember máris elvonszolta a tetemet a konyha felé. Na, jól belaknak ezek holnap, irigykedett Józsi, és nagyot nyelt, s a többiek is mind, hisz
jóformán semmi étel nem jutott már nekik. Az idegen katonák sokan voltak,
és mind inni vágyott inkább, mert egy óra múlva már részegen óbégattak
a parancsnokkal együtt.
Másnap Szemjon elmondta, hogy ezek a vöröskatonák most megöltek egy
csomó fehéret, a cár híveit, és felgyújtották a falut is, ahol a fészkük volt. Minden felégett, mesélte, minden, és úgy látszott, mintha örülne. Példát kellett mutatni, mondta még, olyan példát, hogy többet senki ne merje támogatni a fehéreket. Még ilyet, képedt el Józsi, ezek itt egymást irtják, oszt még örül is neki.
József akkortájt azt álmodta, hogy otthon van, éppen az erdőben, amikor megérzi a füstszagot, és rájön, hogy a faluját felgyújtották. Lélekszakadva rohan,
vagyis rohanna, de hiába, nem bír haladni. Csak a ropogást hallja, és ez olyan
szörnyű, hogy be kell fognia a fülét. Aztán egyszerre mást is hall, egy kétségbeesett zokogást, és mindjárt tudja, hogy a szép erdészné sír, szeretné látni,
szólni hozzá, de nem találja sehol. Mire nagy nehezen eljut az erdő végébe,
ahonnan már az egész falut látni, nagyon elcsodálkozik. A falu helyén ugyanis
semmi nincs, annyira semmi, hogy még az elégett romok sem, csupa érintetlen
zöldellő rét mindenfelé. Odamegy arra a helyre, ahol az ő házuk volt, lehajol
a földre, szaglászni kezd, mint egy kutya, és egyszerre megérzi a házuk szagát.
Annyira megörül ennek, hogy még el is kiáltja magát. Erre aztán felébredt, és

34

tiszatá)"

sokáig feküdt ébren, orrában a házuk illatával, furcsa volt, tudta, hogy ez már
nem álom, s mégis annyira tisztán érezte, hogy nem mert elaludni, el ne illanjon. Sajnos reggelre mégis eltűnt, s hiába próbálta visszacsalni, csupán az emléke maradt.
A vöröskatonák állandó vendégek lettek. Egyszer foglyokat hoztak, a magyarokat ezért összeköltöztették, tele lett újra minden barakk. Az új foglyok
oroszok voltak, a nép ellenségei, magyarázta Szemjon, burzsujok. Ezeket a szavakat végképp nem értették, így csak óvatosan, messziről nézegették, mi történik velük. Azt látták, hogy a parancsnok velük még kegyetlenebb. Nem lehetnek olyan rossz emberek, ha így utálja őket, döntötte el Józsi. József pedig
egyenesen sajnálta ezeket a szomorú arcú, hallgatag embereket, jobban, mint
saját magukat. A parancsnok figyelme végképp az oroszok felé fordult, állandóan ellenőriztette őket, volt úgy, hogy éjjel kergették ki szegényeket a térre,
folyton kikötöttek néhányat közülük, olykor hoztak pár újat csak azért, hogy
a többiek előtt felkössék és napokig hagyják lengedezni a hideg szélben. Ha
nagyon hideg volt, a holttestek csonttá fagytak, és éjszaka hallani lehetett, hogy
hozzáütődnek az akasztófához. Egy reggel a halottaknak valami állat lerágta
a lábait, ameddig fel bírt ugrálni, addig tépte a fagyott húst. Akkor a parancsnok elrendelte, hogy akasztás után dobják a tetemeket azonnal a gödörbe. Árulók voltak, mondta röviden Szemjon, és nem is mertek kérdezni tőle többet.
Az oroszok nem ismerkedtek senkivel, Józseféket még csak pillantásra
sem méltatták, ha néha mégis összeakadt a tekintetük, József olyan vadságot,
dühöt látott meg a szemükben, amitől összerándult a gyomra. Nem is sejtette, hogy pont ezek a haragos, büszke férfiak nyitnak nekik majd utat a menekülés felé.
Az ötödik tavaszt aztán egy igazi nagy változás tette emlékezetessé. Dolgozni már addig is dolgoztak a táborban, sepregettek, takarítottak, konyháztak, de ez most más volt. A parancsnok kiállt eléjük, és azt mondta, vége lesz
ennek az ingyenélő életnek, ő a maga részéről nem is érti, minek kellett eddig
is etetni, itatni, ruházni ennyi semmirekellőt, de most már végre legfelsőbb helyen is rájöttek. Holnaptól kezdve itt mindenki megdolgozik ezentúl az ételért,
s még többért is, mert hasznot kell hajtani az országnak, amit a háború és a rohadt fehérek tönkretettek. Vasutat fognak építeni, de jól vigyázzon mindenki,
aki nem dolgozik, vagy szökésen töri a fejét, annak vége. Nekem csak darabra
kell elszámolnom veletek, mondta vigyorogva, hogy élve vagy holtan, az teljesen mindegy. No, én már nem bánom, hogy csinálunk valamit végre, örült
meg Józsi, a munkától sose féltem, jót tesz majd a mozgás, és az idő is gyorsabban telik. Márton úgy nézett ekkor Józsira, ahogy már nagyon régen nem.
Azért az valami nagyon érdekes, hogy Józsi olyan tud lenni még mindig,
mintha nem lenne mögöttünk ez a háború, meg a fogság, mondta Márton Józsefnek. Olyan lesz ez fiam, mint a kényszermunka a fegyenctelepeken, ha

1996. július

35

nem rosszabb. Többen beledöglünk ebbe, mint a vérhasba, jósolta, majd meglátod. József hitte is, meg nem is, úgy volt vele, hogy inkább középen állott.
Nyilván nagyon kell dolgozni, de agyon miért hajszolnák őket, hát akkor ki
dolgozna. Hamar kiderült, hogy Mártonnak lett mégis igaza. Először is, egyikük sem vette észre, mennyire elgyengültek a fogságban. Iszonyú munka várt
rájuk, a föld kemény volt, tele kövekkel, meg hatalmas farönkökkel, és egy
szusszanásnyi időt nem hagytak a pihenésre. A parancsnok csupa olyan őrt
rendelt melléjük, akik szívesen kegyetlenkedtek csak úgy, a maguk örömére.
A munka elég messze volt a tábortól, és egyre messzebb lett, ahogy haladtak.
Mindennapos volt, hogy a munkából visszajövet valaki összeesett, hiszen csupán kétszer kaptak enni, egyszer valamikor dél felé, aztán meg a táborban este.
Aki lerogyott, azt gyorsan föl kellett emelni, és vonszolni néha az egész úton,
különben agyonlőtték, és otthagyták a földön. Másnap pedig biztosak lehettek
benne, hogy már nem találják ott, a vadállatok behurcolták magukkal az erdőbe. Még szerencse, hogy szegény Tóninak ezt már nem kell végigcsinálni,
mert beledöglene, mondta Márton, és József is ezt gondolta, bizony Tóni belepusztulna, akkor meg minek kínlódott volna annyit feleslegesen. És mi, morgott Józsi, hát ez nem felesleges? Honnan tudjuk, egy hét vagy egy hónap
múlva élünk-e még? Haza akarunk jutni, nem igaz, felelte Márton, de sehonnan nem jött erre válasz. Haza, mondta jóval később Józsi, én már azt se tudom... azt se tudom, mi az. Olyan régen volt, és olyan messze van, hát nem,
nem tudom. Tanácstalanul nézett maga elé, s József nem tudott rajta segíteni.
O is csak úgy volt már vele, nem nagyon hitte, hogy megtörténhet velük egy
olyan csoda, hogy viszik őket visszafelé. Most, hogy vége a háborúnak, mondogatta Márton, majd meglátjátok, de senki nem kezdett ettől már reménykedni. Azt gondolom, mondta ki a legijesztőbbet, de a leghihetőbbet is Józsi,
hogy minket teljesen elfelejtettek, hogy rólunk senki se tud, az otthoniaknak
pedig fogalmuk sincs, hol keressenek. Eltűntünk ebben az istenverte országban, és a kutya se fog megtalálni, mert keresni se keres minket senki. Márton,
te azért jobban értesz az ilyesmihez, hát mondd csak, elképzeled, hogy egy ekkora világban, egy nagy háborúban pont egy marék katonát fognak meglelni?
Hm? Márton nem válaszolt, és Józsi szomorú diadallal nézett körül.
Hiába hajszolták őket annyira, mégis igen lassan haladtak, bár még
mindig jobban, mint az oroszok. Józsinak meg is volt a véleménye róluk. Ezen
aztán elvitatkoztak Mártonnal, mármint, hogy lusták-e az oroszok, vagy inkább csak az van, hogy nem akarnak ezeknek dolgozni. József inkább az utóbbit hitte el, emlékezett a szemükre, konok nézésükre, leszegett fejükre. Nem
messze dolgoztak egymástól, mégis külön csapatban, s ha beérték az előttük
haladót, összeszedelőzködtek és előrementek. így kerülgették egymást, s közeledtek egyre az erdőhöz, ami fölött madarak keringtek, hangjukat el-elhozta
a szél, és még mást is, víznek, meg füstnek a szagát. József sokat kérdezgette

36

tiszatá)"

akkoriban Szemjont, milyen vidék ez, miféle népek élnek errefelé. Szemjon
szívesen válaszolt. Elmondta, hogy van a közelben egy hatalmas tó, nagy víz,
érted? Igyekezett úgy magyarázni, hogy József megértse. József egyébként egész
sokat tudott már oroszul, meg a többiek is mind, csupán Józsi nem volt hajlandó egy szót sem megérteni. Én ugyan nem, majd ha megbolondultam, ismételgette, nekem aztán nem fontos, nem én akartam idejönni, már miért akarnám megérteni őket, így beszélt. Ott a tónál, mondta Szemjon, van pár falu,
oroszok élnek benne leginkább. Szegények nagyon, éhesek, bizony. Aztán
végesvégig, amerre látsz erdő, erdő, erdő. Máskor Szemjon azt mondta, ti nem
is tudjátok, milyen jó dolgotok van. Elképedve néztek rá. Zörgött a csontjuk,
fájt a gyomruk, az ételről már sosem tudták, mi az valójában, hol sárga volt
a színe, hol lila, erejük meg egyre fogyóban, aztán erre ilyet hallanak! Bizony,
bizony, erősködött Szemjon, ti kaptok enni minden nap kétszer is, van kenyér, van leves, de kint a népek éheznek, éheznek, és meghalnak bele. Másnap
Józsi a földet vizsgálgatta, morzsolta a kezében, s megszagolta többször is.
Nemigen hiszem én ezt az éhezést, jó föld ez, megtermi, ami kell. Más a színe,
más a szaga, de azért jó, ismerte el. Látszott rajta, nehezére esett elismerni,
hogy van máshol is jó föld, nemcsak az ő tanyáján. A többiek se nagyon hitték
Szemjon meséjét, hát, ha annak, aki rabságban van is jut valamennyi, ne jutna
annál több a kinti embereknek?! Aztán egyszer egy szekérútnál dolgoztak
éppen. Az erdőből futott ki az út és beleszaladt a nagy végtelenségbe. Nagyon
erősen nézték azt az utat, József úgy érezte, magához rántja rögtön a két keréknyom ott a földön, szédülni kezdett és remegni, alig bírt uralkodni magán. De jó lenne csak úgy elindulni rajta, suttogta Márton, és József látta, mindenki megbűvölve nézi ugyanazt a két keréknyomot, a szabadság keskeny
nyomát, ami ingerkedve kanyargott tova a magas fűben. Nem nézhették soká,
ám annál többet gondoltak rá, miközben ott görnyedtek a kemény föld fölött.
Amikor visszaindultak, késő délután, a nap már csak egy óriási vörös golyónak
látszott, és ott lebegett a végtelen síkság felett. Az úthoz érve meg kellett állniuk. Öt-hat szekér vonszolódott nagy nyikorgással rajta, csak az elsőt húzta
egy csupa csont ökör, a többi elé asszonyok fogták be magukat, lehajtott fejű,
fakó ruhás asszonyok. Szörnyűséges menet volt, József azt hitte, nem jól lát,
csak az imént volt, hogy sokáig nézte a vöröslő napot, így azt hihette, káprázik
a szeme. A szentségit, súgta Józsi, Szemjonnak igaza volt, Úristen, mondta Márton is, ez nem lehet igaz. A szekereken néhány rossz bútor, meg kisebb-nagyobb batyu billegett, és a batyukba kapaszkodva meztelen vagy félig csupasz
gyerekek ültek. Ahogy a csontra ráfeszült a bőr, olyan volt, mintha bármelyik
rázkódásnál átlyukadhatna a vékony hártya, ami a gyerekeket összetartotta.
A vékonyka nyakon óriásinak tűnt a fej, még óriásibbnak a két hatalmas szem.
Ült még egy-két hófehér szakállas vénség is a kocsikon, ők ugyanolyan üres
tekintettel néztek lefelé a szekérről, mint a gyerekek. A kísértetmenet néma

1996. július

37

csendben haladt, s ők is ugyanilyen némasággal várták, hogy elmenjen. Az őrök
is csendben voltak, nagyon is csendben, még utána is sokáig, noszogatni, lökdösni is elfelejtették a botladozókat. Na hisztek-e már Szemjonnak, nézte őket
elégtétellel Szemjon, a közelben már három falu pusztult ki teljesen, tette még
hozzá, hát mondom én, hogy ne szóljatok egy szót se. Nem szóltak. Erről legalább nem, de nem lehetett elfelejteni azokat a nyomorult gyerekeket az átlátszó bőrükkel, fénytelen szemükkel. Nekem volt egy fiam, mondta Márton
egy délután, amikor az eső miatt nem mentek dolgozni, mert akkora víz zúdult le hirtelen, hogy a téren még az esti sorakozónál is bokáig álltak benne.
Volt egy fiam, de meghalt, mielőtt a bajusza serkenhetett volna. Lenne akkora,
mint te, méregette Józsefet. Nem tudtuk, mi baja, az orvos azt mondta, elsorvadt, ezt a szót használta, elsorvadt. Hát ő nézett így ki szegény a végén, csak
csont és bőr, semmi más, pedig volt étel bőven, hordtunk mi neki mindent,
hiába, egy falatot nem bírt megenni. Az asszony az majd belepusztult, mert
ahányszor teherbe esett, mindannyiszor elment a gyerek, aztán hogy egy végre
megmaradt, és így járt... Sokáig csendben nézték az esőt, aztán Márton legyintett, úgy látszott magában folytatta a beszédet, és mostanra ért a végére. Aztán
mire nőtt volna fel? Itt senyvedne, mint mi, vagy elpusztult vólna előbb a háborúban? Az is bolond, aki gyereket akar, keserves aggodalom onnantól az
élet, hogy először belesír a világba, mondta még utoljára, azután soha többet
nem beszélt a régi életéről.
A munkába egyre többen pusztultak bele. A gödröt, amibe a halottakat
dobálták, már be sem temették, csak mésszel leszórták alaposan, így nem kellett folyton kiásni. Volt úgy, hogy két-három ember is meghalt egy nap, aztán
egy darabig senki. Utánpótlás azonban mindig volt, időről időre új foglyok érkeztek, ezek is mind a nép ellenségei, Szemjon legalább is ezt mondta, és úgy
beszélt, mintha ijesztgetni akarna. Józseféket azonban nem érdekelték az új
emberek, mert különösebben nem érdekelte már őket semmi. A munka kiszívta minden erejüket, elpusztította vágyaikat, emlékeiket, de még az álmaikat
is elvette. József jó ideje már, hogy semmit nem álmodott, pedig szívesen járt
éjjelente abban a színes világban, ahol megtörténhet minden, ami kimaradt az
életéből. Ahogy az idő telt, úgy lett egyre kevesebb szavuk, és félő volt, hogy
végképp elfogy, még azelőtt, hogy ők is odakerülnek a fehérlő halom tetejére.
Eljött a tél, mire elérték az erdőt, és ettől kezdve még nehezebb lett. Fát
kellett ugyanis vágni, erdőt irtani, és nem számított a hatalmas hó, a rettenetes
hideg, hacsak vihar nem volt, indulniuk kellett a terepre. A bőrük csupa repedés lett, volt úgy, hogy csak magától felhasadt, és csurgott belőle a vér. Ha
faggyút tudtak kunyerálni a konyhán, azzal kenték be jó vastagon az arcukat
meg a kezüket. Épphogy valamit használt. Sokszor észrevették, hogy nem
messze a fák közt vadállatok lesnek rájuk, farkasok, vagy mik lehettek, az éhség vakmerővé tette őket, hiába volt a nagy fejszecsattogás, fűrészelés, olykor

38

tlszatáj

csak egy-egy puskalövés ugrasztotta meg őket rövid időre. Ezt nem lehet kibírni, fakadt ki idegesen Józsi, nem bírom ki, hogy csurgó nyálú vadak bámulnak, lesnek rám, nem bírom ki! Végül mégis kibírta, és kibírták á telet is, úgy
látszott már egy ideje, hogy ők hárman mindent kibírnak. Egy tél végi napon
azután József megkérdezte Mártont, talán csak hogy tudja mihez tartani magát.
Mondd csak, kérdezte, most akkor megpróbáljuk, vagy nem? Márton rögtön
értette, miről kérdezi. Amint lesz rá mód, felelte, akkor igen. De nem kéne
már túl soká várni, mondta József, itt lenne a jó alkalom, benne vagyunk szépen az erdőben, azért. Márton bólogatott, de aztán megint nem ejtett szót róla,
ismét Józsefnek kellett szóba hozni. Akkor már Józsival együtt sürgették Mártont. Hát jó, mondta ki végül József, mert úgy érezte, mintha Márton húzódozna, én mindenesetre az első adandó alkalommal megpróbálom, eldöntöttem. Lehet, hogy lelőnek, mondta Márton, és nem nézett rájuk. Na és, csattant
fel Józsi, bánjuk mi azt? Milyen élet vár így ránk, egészen, amíg úgyis megdöglünk, mi? Akkor inkább már szabadon, hogy ott legyen az emberben, azért
csak megpróbáltam. Márton nehezen adta meg magát. József arra gondolt, talán fél, megint az a kényelmetlen érzése támadt, hogy többet tud náluk, de
nem akarja elmondani. Nekem csak rossz érzéseim vannak, ismerte be Márton
végül, nem is az, hogy félek, hanem hát, merre is mennénk? Körbekerüljük
a földet, vagy hogyan lesz? Haza nyilván nem jutunk, akkor meg érdemes végigcsinálni? Ezen sokáig tépelődtek megint, mindenki a maga vérmérséklete szerint. Józsi abból indult ki, bárhol jobb, mint itt. József meg abból, hogy biztos
lesz valahogy. Nem félt a haláltól, nem félt az ismeretlentől. Amióta az erdőben dolgoztak, újból vágyott arra a rég elfeledett nyugalomra, amit egyedül az
erdő adott neki, hát hogyan is lehetett volna maradása? A tavaszi erdő különben is gyönyörű volt. Más, mint az otthoni, de gyönyörű. Józsefet nem is anynyira a látvány, mint inkább az illat nyűgözte le, ezt Józsi is észrevette, pedig
ő nem volt erdei gyerek. Falni való szagok ezek, komám, mondta, csak megéhezik tőlük az ember. Tényleg, jutott erről eszébe, mit fogunk enni majd
a bujkálás alatt? Józsefnek már megvolt erre is a terve, még Márton is elismerően
bólogatott, ez igen, mondta, ez jól ki van találva. Ettől kezdve rendszeresen
csempésztek ki a táborból apróságokat, amikre feltétlenül szükség lehet majd.
Kést loptak a konyháról, onnan szereztek apránként pár szem, elfagyott
krumplit, répát, avas szalonnát is. Ruhaneműt is kivittek teljesen észrevétlenül.
Az elrejtésük azonban iszonyú nehéz volt. Vagy elásni kellett, vagy valami nehezen mozdítható kő alá tenni, nehogy az őrök vagy a vadállatok észrevegyék.
Az élelem volt a legnagyobb veszélyben, azt akármilyen mélyről is kikotorhatta egy jóorrú, éhes állat, ezért alaposan becsomagolták. Ebben Szemjon is
segítségükre volt, teljesen akaratlanul persze. A vörösök egy alkalommal egy
csomó szivart hagytak a táborban, rablott holmit nyilván, így mindenki szivarozott, a parancsnoktól az utolsó segédőrig. A szivarok egy része különleges

1996. július

39

fémdobozokban volt, a többi hosszúkás papírdobozban. H a elfogyott a szivar,
dobálták ki sorban a szemétre, már ami papírból volt. O n n a n Szemjon engedélyével Józsefék összeszedték. Mindig is gyűjtöttem az ilyet, mondta Szemjonnak Márton, ugyan hadd szedjem már föl, hátha egyszer mégis hazakerülünk.
Hátha, biztatta Szemjon vállát veregetve, hátha, és hagyta, hogy Márton összeszedje a keskeny illatos dobozokat, sót egyszer egy fémdobozt is adott. Legyen
ilyen is, mondta nagylelkűen. Hetekig eltartott ez az idegfeszítő hurcolkodás,
rejtegetés. Állandó fejtörésben voltak, hogyan tudják megjegyezni, hová ásták,
vagy dugták az apró csomagokat. Azt tervelte ki József, hogy az első éjszakán
vissza kell menni értük, s aztán végképp eltűnni az erdőben. Amit megtalálunk
jó, amit nem, ott nincs mit tenni. Teliholdkor kéne meglépni, mert akkor
látnánk valamit éjszaka, mondta Márton, és ezt jó ötletnek tartották, annak
meg méginkább örültek, hogy Márton egyre élénkebben vett részt az előkészületekben. O javasolta azt is, hogy először visszafelé kéne menekülni, hátha
a tábor közelében nem keresnék őket. Kutyák már nem voltak, mind kimúltak
az éhezéstől, az őrök pedig megnyúzták, és megették az alig kihűlt állatokat.
A m i k o r már nem keresnek, elindulunk délnek, vagy délkeletnek, tervezgette
Márton, az is lehet, hogy elérjük a nagy vasutat, aztán azt követjük, vagy
jobban délnek fordulunk. Szemjon azt mondta, arrafelé van egy másik ország,
hátha átjuthatunk. József szeretett volna többet tudni arról a másik országról,
de nem merte Szemjont faggatni. Attól félt, hátha gyanút fog, s onnantól figyelni kezdi őket, akkor pedig nem tudnak észrevétlenül készülődni. Ferde
szemű emberek laknak ott, ilyenek ni, húzta meg kétoldalt a szemét nevetve
Szemjon, amikor Józsi egyszer mégiscsak kérdezősködött. Ferde szeműek, csodálkozott Józsi, talán tatárok, vagy mi? Tudom is én, vonta meg a vállát Szemjon, én ugyan nem láttam egyet se, csak úgy hallottam. Túl van ez már a tavon,
benn a magas hegyekben, ki a fene járt ott?
Egy napon aztán azt mondta Józsi, telihold van, már az éjjel is akár olvasni lehetett volna... Márton azonban kesergett, nem jó ez így, kéne valami,
valami rendkívüli dolog, ami elvonja az őrök figyelmét, de semmit nem tudtak
kitalálni. N o és ekkor történt végre, hogy az a régi imádság úgy látszik meghallgatásra talált, mert másnapra olyan jól elrendeződött minden, hogy azt
csakis az Úristen rendezhette az összes angyalaival.
Amikor kihajtották őket, még semmit sejteni nem lehetett. Mégis, József
elgondolta, mi lenne, ha utoljára menne ki ezen a kapun, és összerándult
a gyomra az izgatottságtól. Ahogy végighaladtak az elrejtett holmik mellett, újból felsorolt minden helyet, pedig annyiszor megtette már, hogy képes volt
azonnal odanézni, nem is kellett számolgatnia a fákat, kőhalmokat. Mellette
Józsi sorolta csak úgy magának a rejtekek számát. Aztán megérkeztek, és nekiláttak a munkának. Fát kellett vágni megint, mint napok óta már. Az őrök
csőre töltött fegyverrel álldogáltak, járkáltak közöttük, olykor taszítottak

40

tiszatá)"

egyet-egyet rajtuk, ez mindenkinek kijárt, akár jól dolgozott, akár nem. Márton és József egymás mellett dolgozott, Józsi kicsit távolabb került, egy tüskés
bozótot kellett kiirtania. Olyan dühödten esett neki, mint aki az egész erdőt
képes elpusztítani egy fejszecsapással. Az a rész, ahol éppen dolgoztak, ritkás
kis ligetnek látszott ahhoz a rengeteghez képest, ami tőlük jobbra sötétlett. J ó
is, meg nem is, morogta Márton, hamar el lehet benne tűnni, de alig lehet majd
haladni. Remélem, beljebb megváltozik. Na igen, gondolta József, ismerte
ő ezt, voltak ilyen erdőségek arrafelé is, ahol ő élt. Embermarasztaló erdőnek
nevezték, mert beleakaszkodott ott folyondár, bokor, lehajló ág, minden az
emberbe, csakhogy ne eressze. József inkább a fenyveserdőket szerette, a kopár, vöröses földet, az égre nyúló karcsú törzseket, a messzi magasban ringó
koronák suhogását, a csorgó gyanta illatát. Fejszét vinni kell, súgta Mártonnak,
anélkül nem boldogulunk. Az oroszok most éppen mögöttük voltak, még az
előző napi munkát fejezték be, mielőtt előre kísérik őket. Józseféknek már rég
kiosztották a kevéske ennivalót, az oroszoknál még mindig munka volt, s egyre
közelebb kerültek hozzájuk, úgy száz méterre, ha lehettek. Már tisztán hallották a hangjukat, fel-felcsattantak, majd elhalkultak. Valami baj van amott, intett feléjük Józsi, s ebben a pillanatban hangos ordibálás kezdődött. Józsefék elszörnyedve látták, hogy egyre több őr esik neki az egyik orosznak, és teljes
erejükből ütik, ahol érik. Egy pillanat alatt ordításssal, jajgatással lett tele az
erdő, az oroszok odarohantak az őrökhöz, és rájuk ugráltak. Elvágta a torkát,
mondta valaki, nézzétek, ez elvágta, és nézték, hogy egy őr üvöltve ide-oda
szaladgál, a torkából meg sugárban spriccel a vér, végül megperdül, és elvágódik. Ez, mintha jeladás lett volna, az oroszok mind az őröknek estek, egy-két
fegyvert is szereztek, a többiek pedig a fejszéket fogták marokra. A magyarok
bénultan nézték a verekedést, nemkülönben az őreik, csak akkor kaptak észbe,
mikor az első lövések eldördültek. Ekkor végre felpattantak, és a társaik segítségére siettek. József nézte a hátukat, a felcsapódó csizmatalpakat, és tudta,
hogy eljött a pillanat, az egyetlen és soha meg nem ismétlődő. A pillanat, amiért annyi éjszakán imádkozott, a szabadulásnak az egyetlen esélye, de nem bírt
megmozdulni. Ekkor Józsi odaugrott, és beleordította a fülébe, most, na most,
mire várunk, és látta, hogy Márton is felpattan, s az ő lába még mindig, mintha
kővé vált volna, nehéz volt és mozdíthatatlan. Márton és Józsi akkor fölrántották, és úgy húzták, hogy fájdalom nyilallt a karjába. Ettől, vagy talán Józsi kétségbeesett szemétől végre magához tért, és megindultak a lábai. Megbotlott, elesett, majd felállt és hátranézett. Az őrök most értek oda csetepatéhoz, ami már
láthatóan kifúlóban volt. Lövöldöztek párat, s már fordultak is vissza éppen
eléggé időben ahhoz, hogy meglássák Józseféket. Fegyvereikkel hadonászva futottak visszafelé, és ordítottak, ahogy a torkukon kifért. Alig volt mindez egy
pillanat, de még az is belefért, hogy József meglássa fogolytársai arcát, s magával vigye sóvár, beesett arcuk emlékét örökre. Gyere már, ordítottak Mártó-

1996. július

41

nék, és ordítottak az őrök is. József úgy zuhant át a bozóton, mintha egy láthatatlan erő hajította volna ilyen magasra. Hatalmas ugrásokkal ide-oda kanyarogva szaladt, arcát véresre szaggatták a tüskés ágak, lihegését hangosabbnak
érezte a puskalövéseknél. N e m szabad lassítani, nem szabad megállni, gondolta,
és kétségbeesetten próbált levegőhöz jutni. Tüdeje majd szétpattant, a szíve
a torkában dobogott. Még mindig lőnek, állapította meg, s erejét megfeszítve
futott tovább, már nem is érezte a lábát, valami mégis vitte. Már jó ideje nem is
az erdőt látta, hanem egy halálra űzött vad habzó testét, vadászaton volt, véres
vadászaton, szeme kidülledt, és a levegő már hörögve hagyta el tüdejét. Amik o r a földre zuhant még akkor is azt ismételgette, nem megállni, nem lassítani,
de mielőtt teljesen elsötétült előtte a világ már biztosan tudta, sikerült, és lehet,
hogy most vége mindennek, hogy most elpusztul, de szabad lett, végre szabad.

ÁGNES ASSZONY

42

tiszatá)"

Legenda Kassák Lajosról
Albert Zsuzsa: Kassák Lajos a 20. századi magyar irodalom meghatározó
egyéniségei közé tartozott, tíz évvel volt fiatalabb Ady Endrénél, és éppen úgy
botránykő volt a magyar irodalomban, mint ő. Költő volt, prózaíró, az Egy
ember élete című önéletrajzi írása irodalmunk legnevezetesebb alkotásai közé
tartozik, mégis költészete az, ami talán a legnagyobb hatással volt a magyar
irodalomra. Én emlékszem, hogy rokonságomban voltak emberek, akik idézték nem is tudván, hogy ki írta ezeket a botrányos sorokat, hogy „a suszter
füle mögé dugta a dikicset s azt mondta, mára elég volt a krémestésztából.
Bianka bú lia báli ó bumm, a házak tovább úsznak velem, és a pékek felmutatják a pirosra sült kenyereket". Aztán a másik, ^A ló meghal, a madarak kirepülnek" című nevezetes verséből: „Én Kassák Lajos vagyok, s fejünk felett elröpül
a nikkelszamovár." Jellemző, hogy pl. Ady Endre, aki ideálja volt, amikor megjelent első verseskötete, a földhöz csapta, azt mondta, hogy ez nem költészet.
Akik itt ülnek, természetesen nem a legfiatalabb Kassák Lajost ismerték.
Lengyel Balázs: Kassákkal 1946-ban kerültem ismeretségbe. Számtalanszor
olvastam persze, de látni most láttám először. 1946-ban a Vallás és Közoktatási
Minisztérium kulturális napokat szervezett, éppen Kassák és Kardos László
kezdeményezésére. Ma úgy mondanám, ezek író-olvasó találkozók voltak.
Szegeden volt az első alkalom, amikor Kassákkal megismerkedtem, az irodalmi
életben akkor már furcsa helyzet alakult ki. Olyan helyzet, amelyben Kassák
is, én is nehéz körülmények közé kerültünk. Akkor volt az, amikor az Újholdat 1946 júniusában megindítottuk, és rögtön utána, augusztusban Lukács
György, aki az akkori irodalompolitikának vezetője volt, nemcsak elutasította
a nézeteimet, megtámadta a tanulmányomat, hanem denunciálta politikailag:
amit mi akarunk, az a l'art pour l'art, a magyar népi demokrácia negligálása,
tagadása. Ez nem hagyható. Tűrni nem szabad.
Bárány Tamás: Lukács ezt az ígéretét be is teljesítette.
Lengyel B.: Lukács nagyon nem szerette Kassákot. Ugyanakkor mi Szegeden beszélgetni kezdtünk egymással és kölcsönösen rájöttünk arra, hogy nagyon közeles nézeteink vannak, annak ellenére, hogy akkor mi Újholdasok
meglehetősen konzervatívok voltunk a mai állapotok szerint és Kassák Lajos
pedig avantgarde költő volt. Az avantgarde apostola.
Gergely Ágnes: Mit ért konzervatívon, hadd kérdezzem itt meg.
Lengyel B.: Mindjárt megmondom. Formahűséget értek, formai igényesséBárány Tamás, Gergely Ágnes, Lengyel Balázs, Major Ottó, Tellér Gyula, Vatay
Elemér és Vidor Miklós visszaemlékezései. (Elhangzott a Kossuth Rádióban, 1993.
I. 27-én.)

1996. július

43

get, a vers zártságát, belső feszességét. Kassáknak pedig az volt a véleménye,
hogy nem jó az a vers, amelyik rím- és ritmus-szerű. Kétfelől is bonyolult kérdés ez, jobb, ha még nem megyünk bele. Annyi most elég, hogy Kassáknak is
megvolt az igényes formája, ha tetszik, klasszicizmusa, az Üjholdasoknak pedig
a bontott, tartalmi versképzési újsága.
Vidor Miklós: Ugyancsak 1946-ban rendeztek egy művészeti ankétot, különös tekintettél a fiatal művészekre. Határozottan emlékszem, Kassákon kívül
Cs. Szabó volt még ott - Ortutay volt akkor ennek a rendezvénynek a gazdája
- és kifejezetten a fiatal művészek, tehát festők, zenészek, írók szólaltak meg.
Emlékezetem szerint ketten képviseltük a fiatal irodalmat veled Balázs. Ennek
az ankétnak a megnyitása előtt üzenetet kaptam Kassáktól, hogy menjek fel
hozzá, szeretne megismerni, és mindjárt föltette nekem a kérdést, hogy kb.
mik a mai fiatal íróknak a kívánságai, milyen várakozásokkal néznek egy új
kulturális kormányzatnak a művészet iránti leendő tervei elé. Körülbelül elmondtam azt, amit az akkori húszon alig túli fiatalok nevében úgy gondoltam,
hogy jogom van elmondani, nem a magam véleményét mondom, és akkor
Kassák rögtön fülönfogott engem azzal, hogy maguk kérem mind Babits tanítványok, vigyázzon, mert ha így folytatják, akkor soha nem lesz magukból
más, mint epigon.
*
Lengyel B.: Kassák nagyon óvatosan beszélt velünk, pl. Nemes Nagy Ágnessel, vagy velem, mert közben lassanként idővel komoly barátság is alakult
ki közöttünk, soha nem szidta Babitsot, annak ellenére, hogy én jól tudtam, és
ti is mindnyájan jól tudjátok, hogy nagyon éles, érdes, kellemetlen harc volt
kettejük között. Ennek ellenére Babits is szíve mélyén becsülte Kassákot, és
Kassák soha nem úgy beszélt Babitsról, mint akit nem ismer el, csak mint akivel befejeződött valami őelőtte, és ő kezd helyette valami mást. Valami mást,
mégpedig emberként is, szíjas és kemény ember. Hadd mondjam el, ha már elkezdtem, ezt a szegedi históriát. Jelen volt ott Gergely Sándor is, sajna az írószövetség elnöke. Gergely rögtön azzal kezdte, hogy Szeged „bűnös város", horthysták városa. A fiatalság Gergely Sándort hallgatta, elkezdett fütyülni és dobogni.
Botrány lett a javából. Kassák úgy vágta ki magát, hogy mondta a magáét, mit
sem törődve azzal, hogy Gergely Sándor ott van és mit beszél, a maga szuggesztivitásával más helyzetet teremtett. írók és olvasók természetes együttesét.
Albert Zs.: Kassák Lajos is példa arra, hogy bár a lehető legszegényebb körülményekből induljon is valaki, a művészet és a kultúra legmagasabb fokára
juthat, ha tehetséges. Vasmunkás volt, a gimnáziumból kimaradt, szándékosan
bukott meg.
Lengyel B.: Azt mondta, hogy inas akar lenni, nem úr.
Vidor M.: Egyszer azt írtam róla, hogy a költöző madarak ösztöne volt
benne. Ahogy megérezte a háború idején, abban a teljes elzártságban, hogy mi
van a nagyvilágban, és az akkori legmodernebb európai expresszionista és

44

tiszatá)"

egyéb avantgarde irányzatoknak a képviselőit hozta a lapjaiban, egyedül ő,
ő volt az első, akinek a révén egyáltalán itthon tájékozódást lehetett szerezni
mindenről, ami nyugaton történt, irodalomban is és képzőművészetben is.
Bárány Tamás: Én kb. tíz esztendővel később ismerkedtem meg Kassákkal, mégpedig 57 március 21-én, akkor ünnepelte hetvenedik születésnapját.
Ugyanezen a napon én éppen fele annyi idős, 35 éves voltam, és mert ugyancsak éppen az előző napon jelent meg első novelláskötetem, hat regény után az
első, amikor másnap elmentem az .öregúr születésnapi ünnepségére a Csók Galériába, vittem neki egy példányt új kötetemből, hogy ismeretségünk váljék
kölcsönössé. Én már olvastam volt az Egy ember élete című könyvét, aztán az
Angyalföldet, és ismertem verseit, és ami róla szólván alighanem a legfontosabb,
ismertem jellemét. Ismertem és mélységesen tiszteltem. Ha valaha is ismertem
embert, aki hű volt önmagához, ő aztán az volt. Egy tömbből faragott férfi,
volt benne valami a sziklák mozdíthatatlanságából és rendíthetetlen nyugalmából. Legfőbb erénye volt ez, és talán, szerintem, legfőbb hibája is. Ném jellemének persze, az 60 esztendei íróléte alatt kristályos tisztasággal fénylett. Művészi szemléletének vált néha korlátjává túlságos kötődése az egyszer megtalált,
illetve talán felkutatott úthoz. Közelibb viszonyba nem keveredtünk soha, de
őrzöm néhány meleg, baráti szavát. Emlékszem, színházi bemutatók után egyszer-egyszer együtt kávéztunk. Utolsó beszélgetésünk különösen emlékezetes,
a kecskeméti Aranyhomok szálló éttermében történt. Az én egyik darabomat
játszotta éppen a kecskeméti Katona József Színház, őt meg író-olvasó találkozóra invitálták a helyi irodalombarátok. Este összeakadtunk a szálló éttermében. A feleségével ült egy csöndes asztalnál, én később érkeztem, mert a színházból jöttem. Szinte a szívem verése állt meg, amikor megpillantottam őket.
Néhány napja ugyanis egy paródiaműsoromat sugározta a televízió, és abban,
a színészek mellett magam is szerepeltem, személyesen adtam elő néhány nagyhírű kor- és kartársamról írott paródiámat, mégpedig az ő hangjukon. A paródia így hangzott: „Mindjárt az első mondatbán bevállom, nem érzem különösebben kimutáthátó hátásomat a fiatal költők is írók művein. Ezek a mái fiátálok váláhogy egészen máshonnét szerzik pályaindító impulzusáikat, de ezen
cseppet sem csodálkozom, hiszen írónak nem tártom mágám éppen jelentősnek. A Má című láp, a Tett c. lap, egy-két vers, emlékszem az egyik valami számovárról, és áz á néhány kötet egy ember életéről, áztán valami Angyálföld,
hej istenem, fiatalság bolondság, olvasók, irodalomtörténészek mit esznek rajta,
fogálmám sirics. Viszont egyszerűen értetlenül állok áz előtt a ténykörülmény
előtt, hogy teljességgel ki ákárnák tágádni a festészet-történetéből. Kándinszkij,
L. Liszicki és Egelin mellett Picassót, Mondriánt és Dalit no és Moholy Nágyot
most nem is számítva, mégis csak a házái neotutilizmus egyik szerény előfutárá
vágyok, és mint ilyen, a kubipurizmus jelentős úttörője. Eredményeimmel
ázonbán még így sem vágyok igázán elégedett, szakadatlanul képzem mágám,

»996. július

45

és kutatom a képzőművészetek új és új lehetőségeit. Legújabb, erősen dinamikus vásznaimon a rőtlila téglálápok már nem függélyes irányba lángolnak ki
a koromfekete térből, hánem átlósán. Ennek az újításnak példátlan jelentőségéről, úgy hiszem, nem is kell bővebben szólni. Az átlizmus mint irányzát ezzel
megszületett, és éppen e percekben álkot új korszákot a világfestészet történetében. Az ám', világányám."
Ezekután, miután e paródia néhány nappal ezelőtt hangzott el, feltételezhető volt, hogy látta, hát igyekeztem elszívódni az asztal mellett, elsompolyogni, hogy lehetőleg ne vegyenek észre. Ennek ellenére, mert nem voltak sokan az étteremben, Kasi észrevett, széles mosollyal intett és mutatott helyet
maga mellett az asztalnál. Bemutatott feleségének, nyomban dicsérni kezdte
műsoromat, benne személyes produkciómat. Még a fülem is égett, de ki akartam puhatolni, nem volt-e mégis bántó, amit csináltam. Csakugyan tetszett,
kérdeztem magam mórikálva. Nagyon, felelte Kassák, végig, amíg hallgattalak,
egyre csak Nagy Endre járt az eszemben, az ő kabaréjában szórakoztam utoljára ilyen jól! (Azóta is el-eltűnődöm rajta, vajon ezt Kasi dicséretnek szánta-e
vagy netán csipkelődésnek?)
Vidor M.: Érzésem szerint az ő elismertségének a csúcspontja volt az 1947től 49-ig terjedő idő.
Bárány T.: Már 48 végefelé lehanyatlott az ő ideje, akkor már nagyon szidták, fúrták.
Vidor M.: Sőt 48 január 1-én ő mondta a Petőfi-emlékbeszédet Kiskőrösön, és ezért már megtámadták akkor a Szabad Népben. De akkor ez még, 48
elején, nem volt annyira katasztrofális támadás, mint egy évvel később lett
volna. Mindenesetre ő 46-tól a Magyar Művészeti Tanácsnak az alelnöke volt,
és 47-ben ügyvezető alelnök, mert Kodály akkor Amerikában volt. Kassáknak
itt óriási a szerepe. Akkoriban három lapnak volt a szerkesztője. A Tanács lapjának, az Alkotásnak, a Szociáldemokrata Párt kéthetenként megjelenő lapjának, a Kortársnak, ahol Major Ottó dolgozott együtt vele, harmadikként a megújult, mondhatnám most már igazán Új időknek volt Fodor Józseffel együtt
a szerkesztője.
Major Ottó: Annak volt előszörl
Vidor M.: Ebben az időben Kassák, mondjuk 47-48 folyamán kb. oda került, ahol a helyét láttuk, a magyar művészeti élet élén, ha lett volna Magyarországon művészeti minisztérium, akkor kb. neki kellett volna annak a miniszternek lennie, ha ugyan nem bántom meg ezzel Kassák emlékét, mert az
ő szemében az írónál magasabb rang nincs.
Major O.: Megjelent az Újhold, és abban egy esszém, Az esztétikus problémája, Lukács Györgyről, nagyon élesen vitázó esszé volt. És legközelebb,
mikor Balázzsal találkoztunk, azt mondja, hogy Kassák üzent velem, hogy sze-

46

tfszatáj

retne megismerni téged, indul egy lapja, szeretné, ha munkatárs lennél benne.
A Művészeti Tanácsba mentem el, az Alkotás indult akkor, hadd tegyem
hozzá, hogy közvetett kapcsolat korábban is volt, t. i. az Új Idők volt az első
képes hetilap, amelyik megindult. Én Fodor Jóskának vittem oda verset, meg is
jelent a lapban, Kassák akkor ott fő helyen ült a szerkesztőségben, de vele valahogy nem volt akkor semmiféle személyes kapcsolatom. Ezt azért említem,
mert Fodor Jóska aztán az Emlékirataiban azt írja, hogy nagy vitája volt Kassákkal miattam, mert kirakatta egy versemet az Új Időkből, mivel az kötött
formában íródott. Szó sem volt róla, az a vers ugyan időmértékes disztichonban volt, de megjelent a lapban: babona volt, hogy ő ennyire ellene lett volna
a kötött versnek, annál is inkább, mert az Alkotásban...
Lengyel B.: Vannak disztichonjai is.
Albert Zs.: Gondolom, ez korábbi dolog volt.
Vidor M.: Mire a mi nemzedékünk Kasit megismerte, akkor ő úgy hatvanadik éve körül járt, vagy ahhoz közeledett, és ebben a korban ő már mély belátással, bölcsességgel sokkal szélesebben és tágasabban nézte az irodalmat. Tehát lehet, hogy mondjuk a Vas István, Zelk nemzedék idején erős ellensége
volt minden kötött formának, de a mi időnkre ez már elolvadt.
Major O.: Nemcsak hogy elolvadt, akkor már elzengtek az avantgarde
napjai, és ő maga is klasszikus, letisztult szabadverseket jelentetett meg saját
magától is az Alkotásban.
Lengyel B.: Ha szabad elleneznem vagy egy kicsit bírálnom azt, amit Bárány Tamás mondott, tudnivaló, hogy Kassák megváltoztatta az avantgarde
versstílust. A 30-as években nem ugyanaz az avantgarde volt, ami a 20-as évek
elején, a 10-es évek legvégén, mikor A ló meghal, a madarak kirepülnek című
nagyszerű remekműve megjelent. Kassák verse klasszicizálódott, és itt, egymással félúton járva kontaktust találtunk vele, mert mi Újholdasok is közben
rájöttünk sokmindenre. Egyszerre csak rájöttünk az avantgarde ízére a Mesteremberektől kezdve a cím nélküli versek remekléseiig sőt arra is rákényszerültünk, hogy a verset bontsuk, pl. Nemes Nagy Ágnesnek van egy csomó verse,
éppen az újabb korszakában, amelyek szabadversek.
Bárány T.: Ezzel én teljesen egyetértek, különösen azzal, hogy az öreg
Kassák klasszikus író lett, az idős-kori költészete megrázóan szép.
Gergely Ágnes: A stíluseszményeit talán váltogatta, a jellemét nem változtatta. Itt mindnyájan a keménységét hangsúlyozták, akik jól ismerték, jobban
mint én. Hozzátenném, úgy volt kemény, hogy nem akart vele bántani.
Major 0 . : N e m igaz, hogy diktátori hajlandóságai voltak, mint erről
ugyancsak szoktak vallani visszafelé írók is, meg egyes festők is. Ez egyszerűen
nem igaz. Aki dolgozott vele az tudja, hogy milyen kitűnő és fogékony szerkesztő volt.

1996. július

47

Vidor M.: Bocsáss meg Ottó, én azt hiszem, hogy itt az igazság valahol középen van, fiatal korában, tehát az első lapjai indítása idején valóban nem nagyon tűrt meg ellenvéleményt, de klasszicizálódásával, temperamentuma is
klasszicizálódott.
Major O.: Amikor én a te közvetítéseddel Gondolatok a realizmusról című
kissé nagyképű tanulmányomat letettem az asztalára - rögtön elolvasott mindent - elolvasta és azt mondta, uram, én ezt nyomdába adom. Soha nem
avatkozott be az írásaimba.
Albert Zs.: Mindenkit magázott, úgy hallottam.
Gergely A.: Igen, ott a híres mondása Vas Istvánnak, „Urám, mágá
költő."
Lengyel B.: Kassák Lajossal tegeződtünk, ezzel szemben Szigligeten együtt
voltam Kahána Mózes nevezetű „írótársunkkal", ezt kicsit idézőjelben kell
mondanom, ez egy szerencsétlen Romániából kitelepedett ember volt, Romániában kommunistaként börtönbe került, majd kikerült a Szovjetunióba nagy
kínnal, és ott egy szép napon azt olvasta a szovjet újságban, hogy likvidáltuk
ellenségünket, Kahána Mózest. Akkor ő fogta magát, eltűnt és más néven élt
a Szovjetunióban. Végül a hruscsovi kor után idejött Magyarországra, Szigligeten rögtön megfogott és azt mondta, láttam, hogy itt többször találkoztatok Kassák Lajossal, vigyázni kell, mert anarchista, és bajt csinál nektek. Tíz
perc múlva jött Kassák, elkezdtünk beszélgetni, akkor Kahána Mózes azt
mondta, hát kedves Kassák elvtárs, én ötven éve vagyok a Munkakörnek a tagja,
és látom, hogy itt Lengyel Balázs per te beszél Önnel, talán most már ideje
volna, hogy tegeződjünk. Azt mondta erre Kassák teljesen merev arccal: „Ami
ötven évig jó volt, jó lesz ezután is."
Major O.: O tulajdonképpen nagyon kritikusan nézte a szociáldemokráciát. Ez kiderül az Egy ember életéből is, meg egyéb dolgok. Hogyan lett
ő mégis főalakja a szociáldemokrata párt kultúrpolitikájának? Úgy, hogy az
ő köréhez tartozó Justus Pálra tartozott a kultúra dolga. A kommunista párt
létrehozta a maga író aktíváját, erre Justus elhatározta, hogy akkor a szocdem
párt is hozza létre a magáét, Kassák legyen az elnök, Kassák maga kérte, mikor
összejöttek az írók, mert elég sok szociáldemokrata író volt, hogy Komlós
Aladár legyen az egyik titkár és én legyek a másik titkár, így kerültem ilyen
hivatalos beosztásba, egyébként nekem soha nem volt semmiféle ilyen ambícióm, hogy kultúrpolitikus legyek.
Albert Zs.: Egyébként ez ellentmond annak, hogy azt vallotta, költők ne
legyenek pártok tagjai.
Major O.: Ellene volt annak, hogy bármiféle napi politikában résztvegyen
és tulajdonképpen azt kell mondjam, hogy a későbbi drámájában része volt
annak, hogy végül is vállalt politikai szerepet, mert őt azonnal elhallgattatták

48

tiszatá)"

a pártegyesülés után, a fordulat éve után, kihúzták 48-ban már a Kossuth-díjasok listájáról, amin rajta volt, mert a Szociáldemokrata Párt a maga részéről őt
javasolta Kossuth-díjra, 48 végétől minden lapját betiltották, és 56-ig egyetlen
sora sem jelenhetett meg!
Lengyel B.: És mikor jelentünk mi meg? 57-ben mint festőnek volt egy kiállítása és ő meghívta az Újhold írókat.
Vidor M.: A verniszázson mondtunk néhány verset. Emlékszem, Nemes
Nagy Ágnes ott volt, Rába Gyurka ott volt, Mándy, Pilinszky, Jékely Zoltán.
Major O.: És látogattuk a lakásán, te is jártál hozzá látogatóba.
Vidor M.: Élete utolsó húsz évében folyamatos kapcsolatban maradtam
vele, durván egy-kéthetente fönt voltam, és ott találkoztunk Vatay Elemérrel is.
Vatay E.: Ahhoz szeretnék kapcsolódni, amit te mondtál az előbb. Ez tulajdonképpen a Nemes Nagy Ágnes története a keménységről. 70 éves volt, és
Ágnes beszélgetett vele, megkérdezte tőle, hogy-hogy most már nem horgászik? Azt mondja: „tudja, ahogy az ember öregszik, már nemcsak a halat, a kukacot is sajnálja". Ferenczy Béninél, akiről mindenki tudja, hogy csak öt szót
tudott az 56-os bénulása után mondani, igen, nem, hát, nahát, de. Vele intenzíven tudott beszélgetni, úgy, hogy kibarkóbáztatta azt, hogy ülünk a verandán
és milyen szépen énekelnek a madarak. És akkor rámondja, hogy igen. Élmény volt beszélgetni Bénikével. Minden folyóiratot tudott, ismert. Mentünk
le Balatonra Kasival, hátul ült, én elől Klárival, és akkor egyszer csak megkérdezte: Mi a véleménye a Tűztáncosokról? Ez annyira frappírozott, hogy Béniké jutott eszembe és azt mondtam: „hát nem."
Tellér Gyula: Kassák Lajossal emlékezetem szerint 1957-ben ismerkedtem meg, Weöres Sándor mutatott be bennünket egymásnak, egy kiállításon.
Nagy tömeg volt, én a tömegben Sanyika mellett álltam, amikor odajött Kassák és ők üdvözölték egymást, Sanyika pedig egy természetes mozdulattal bemutatott Kassáknak, aki csak azzal reagált, hogy még egy költő. Én nagyon
örültem ennek a találkozásnak, és arra kértem Kassákot, hogy vihessem fel
hozzá a verseimet. Tudtam egyébként már korábban, hogy egészen közel lakunk egymáshoz, Óbudán. Érdeklődött a verseim iránt, hol dicsérte, hol kritizálta őket, de mintha inkább a beszélgetéseink lettek volna számára érdekesek,
különböző dolgokról faggatott, hogy élnek a fiatalemberek, én mit csinálok,
tanári pályámról, egyebekről. Amikor életemben először kijutottam Franciaországba 1963-ban, Kassák megkért, hogy annak a galériatulajdonosnak, aki az
ő képeiből is rendezett kiállítást Párizsban, vigyek ki egy levelet. Ma is emlékszem rá, a Rue de la Boétie-ben volt a galéria, egy kellemes kis utcában, amelyik enyhe szögben fordul el a Champs Élysées-től, a Denise Renée galéria volt.
Most már több galéria is működik a jobb parton is, a bal parton is ilyen néven,
akkor emlékezetem szerint az volt az egyetlen. Egy Vasarely kiállítást rendez-

1996. július

49

tek éppen, egy feketébőrű fiú és egy fiatal lány voltak csak a galériában, akik
átvették a Kassák által küldött levelet, mondták, hogy másnap menjek el, amikor ott lesz a galéria tulajdonosa is. A kiállítás addigra már meg volt rendezve,
és közben talán meg is nyitották, nagyon érdekesnek találtam Vasarely képeit,
különben is bújtam a kis galériákat, meg a nagy múzeumokat, nagy vizuális
gyönyörűségeket jelentettek ezek nekem. Azért említem, mert hazajővén Kassákkal ezekről a dolgokról beszélgettünk.
Albert Zs.: Miért veled küldte ezt a levelet?
Tellér Gy.: Azért, mert tudomásom szerint nem kapott útlevelet. Annak
ellenére, hogy tudták a magyar kulturális hatóságok, hogy őneki kiállítása van
vagy volt Párizsban, és hogy meg is hívták erre a kiállításra, tudomásom szerint
nem kapott útlevelet, és nem engedték utazni.
Major O.: Azt hiszem, november 1-én, 56-ban arra kértem, hogy vállalja el
a Nemzetőr című napilapnak a szerkesztőbizottsági tagságát; két napig dezignált
főszerkesztő voltam, november 4-ig. Azt mondta, szerkesztőbizottsági tagságot
nem vállalok, de felolvasok magának két dolgot a telefonba. Az egyik később,
mint naplójegyzet megjelent a Szénaboglyaban, az gyönyörű, nem tudom, ismeritek-e, a másik egy döbbenetesen nagy verse volt, amit akkor írt, amikor
kizárták őt a pártból.
Bárány T.: Tudod, mi volt a közvetlen oka a kizárásnak? Az írószövetségben felállt - '953-at írtunk, jött a fordulat, miegymás - és álltak fel egymás után
a párt patentírozott írói, megbízható káderek, és elkezdték zokogni a viszonyokon, hogy milyen pokoli az élet. Fölállt Kassák és azt mondta: „És ezekkel
ákárták ezek optimista irodáimát csinálni!" Kész, ki volt zárva.
Albert Zs.: Nemcsak az irodalom érdekelte, és nemcsak Európa érdekelte,
van egy nagyon fájdalmas mondata, azt hiszem 56 után írta, hogy „Ezzel
a néppel nem lehet semmit csinálni és ezzel a néppel már mindent lehet csinálni."
Gergely A.: Olyan nagy mondatai vannak! Ezt külön hadd ünnepeljem
benne. 1959-ben történt, amit elmondok, egy tanárom tihanyi villájában, ez
a tanárom Baránszky Jób László volt, nem tanított engem, de nála gyakoroltam
a Szilágyiban magyarból. Hadd olvassam fel, rövid. „Kassák Lajossal véletlenül
találkoztam, egyik tanárom tihanyi villájában. Kényelmetlen kerti székeken ültünk, lugasba való kerti asztal körül. Kassák a munkám felől érdeklődött. Második éve tanítottam egy újpesti iskolában; Joyce versei s néhány más munka
után megjelent a következő fordításom, Dylan Thomas könyve: Az író arcképe
kölyökkutya korából. - J ó könyv - mondta Kassák - , jó fordítás. Rendes
munka. - Elvörösödtem. „Rendes munka": micsoda bélyegző. Annyira vágytam rá, hogy háromszor is megpróbáltam beleírni valami naplófélébe, de a különböző szerkesztők mindig visszaadták a naplófélét, dicsekvésnek minősítvén.

50

tiszatá)"

Az is volt: dicsekvés. A mondatokra szó szerint emlékszem. - Mit érzett, mikor az első fordítását publikálta? - kérdezte Kassák. - Azt, hogy megkondulnak a harangok és leszakad az ég. - És most? A második, a harmadik megjelenés után? Mit érez? - Semmit. - mondtam. - Tudom, hogy nem történik
semmi. - A maga nemzedéke téved - pattogott Kassák, és fölkelt az asztal mellől. - Mondja meg a magyar irodalomnak, hogy ne verseket írjanak, hanem
költeményeket. Mondja meg a magyar művészetnek, hogy ne képeket fessenek, hanem festményeket. Maga ne menjen a bulvár-szerzők után. Mindig azt
kell érezni, hogy megkondulnak a harangok és leszakad az ég. Függetlenül attól, hogy mi történik. - Szálegyenesen állt a tihanyi villa kapujában. Nem hiszem, hogy kezet fogtunk volna."
Vidor M.: Neki voltak ilyen nagyon jellegzetes, finom distinkciói, mint
a vers, költemény, így pl. hogyha regényről volt szó, akkor „engem nem érdekel egy regénynek a cselekménye, csak a történése érdekel". Nagyon mély dolgai voltak, és meg kell mondani, hogy „rendes munka" ez az ő szájából nagyon
nagy dicséret volt.
Tellér Gy.: Kassák fizikai valósága is nagyon érdekes volt. Alacsony kis
ember, aki valami cserkészkalap szerű kalapban járt, az volt a különbség, hogy,
ugye, a cserkészkalapnak nagy karimája és alacsony teteje van, ezzel szemben
Kassák kalapjának viszonylag kis karimája, de nagyon magas teteje volt, ez nagyon furcsán hatott, és érdekesen volt elől benyomva. Gyakran találkoztam
vele a régi Opitz cukrászdában, bár akkoriban már másképp hívták. A Bécsi
úton a Nagyszombat utcai városi házakban volt, most is van ott valamilyen
vendéglátóipari intézmény, ahová kávézni jártunk és gyakran találkoztunk, leültünk egy-egy duplára. Nagyon jól emlékszem, hogy egyszer Kassák kérdezte,
hogy „Urám, mit csinál?" palócos ejtésével. Ez is furcsa volt nekem, hogy huszonéves fiatalember létemre Kassák „urámozott", kérdezte, mit csinálok,
mondtam, hogy ezt-azt csinálok. Erre ő: miért nem verset írok? Én hivatkoztam különböző családi nehézségeimre, hogy pénzt kell keresni, meg más kötelességeim vannak, mire Kassák eltűnődött, és kijelentette: „urám, én mindig azt
csináltám, ámihez kedvem volt." Addigra már olvastam az Egy ember életét és"
pontosan tudtam, hogy ez bizony így történt.
Gergely A.: Kassák nagyon szép férfi volt. Én fiatal korában persze nem
ismerhettem őt, de azok a fiatalkori képei, az orosz inggel, azok a profil képek,
mint egy filmszínész. És az idős Kassákot is nagyon szépnek találtam. Gyönyörű az a kettős kép az első feleségével.
Albert Zs.: Simon Jolánnal, aki előadóművész volt.
Gergely Á.: Nem tudom, hogy tudnak-e róla, amikor Kassák meghalt,
a második felesége, Klári, írt egy vagy 40 oldalas emlékezést Kassákról, ami
íróilag is kitűnő, Szigligeten néhányunknak felolvasta. Klári nagyon jól írt. Nem

1996. július

51

emlékszem szó szerint a végére, de mintha ez lett volna: „akkor örökre lehunyta szép szemét, melynek egy életen át rabja voltam". És Klári csakugyan
rabja volt.
Albert Zs.: Egyébként Rónay György szép könyvében, amely az Arcok és
vallomások sorozatban jelent meg, azt írja, hogy korábban be akarták mutatni
őt Kassáknak, de akkor még élt az első felesége és azt mondta Klári, akkora hatással volt rá, hogy inkább ne mutassák be. Amikor Kassák hallgatni volt kénytelen, akkor a tanári fizetéséből voltaképpen ő tartotta el.
Vidor M.: Hőstett volt.
Major O.: Akkor ment ő pedagógia főiskolára és kitanulta a matematika
szakot.
Gergely A.: Nem beszéltünk még a fordításairól. A legjobban persze
a franciákat szerette, a Cendrars-kötete nagyon izgalmas, de most az amerikai
fordításaira gondolok. Az amerikai költők közül is a legférfiasabbakat választotta, Carl Sandburgöt, Robinson Jefferst. A Jeffers-fordításai a magyar fordításirodalom - a gyöngyszem szó nem illik ide - szikladarabjai. Jeffers maga is
ilyen sziklagörgető alkat volt, mint Kassák, csak elvonulóbb, embergyűlölő, de
a gondolatviláguk nagyon hasonlít egymáshoz. Megjegyeztem néhány Jefferssort Kassák fordításában, remélem, el tudom mondani. Ragyogj pusztuló köztársaság, ez a vers címe:
a korrupció
Sohasem volt kötelező: mikor a városok
a szörny lábainál feküsznek
még állnak a hegyek.
Lengyel B.: Valamit szeretnék még hozzátenni Kassák emberi magatartásáról. Arról, hogy mindig egyenes, határozott volt, majdnem goromba, de közben teljes értékű emberi helyzetet teremtett. Nyílt emberi egyenlőséggel. Hiszen voltak olyan írók, akik szobrot álltak és úgy mutatták magukat, sajnos
gyakran ezt tapasztaltuk, akkori fiatalok. Ezzel szemben Kassák világosan, egyszerűen megbecsülte az embert azzal, hogy esetleg gorombáskodott vele. Szeretnék ehhez még valamit hozzáfűzni. Az édesanyámmal, akivel éveken keresztül előfordult, hogy találkoztak Kassákkal, kb. két és fél év különbség volt
közöttük. Csakhogy hét évtized fölött nem az évtizedek számítanak, hanem
a testi-állapot. Anyám a sír szélén tántorgó öregasszony volt, akinek elgyötört
testében csak a szelleme maradt ép. Kassák tetterős, javakorabeli férfinak tetszett mellette. Úgy igaz, hogy a férfiak emberségének egyik eleven próbája, afféle biztosan jelző lakmuszpapírja, hogyan viselkednek az öreg, nőiségüket
vesztett nőkkel. Jó volna ábrázolni tudni, hogy Kassák miként volt anyámmal
természetesen kedves, figyelmeskedés nélkül figyelmes, megjátszás nélkül érdeklődő. Valami rokonszenv féle látszott szövődni közöttük. Egy ízben anyám

52

tiszatá)"

a kerti sétaúton a földet tartó kőfalhoz vitte Kassákot, és rámutatott egy virágra, amely a kő között, sőt a kövön egy cseppnyi földből hajtott ki. Ezt írja
meg, mondta, ezt a virágot. A virág a kezdődő magyar szimbolizmus témája
lehetett volna, ha nem inkább Tompa Mihály tollára illő allegória. Reviczky
még megírhatta volna, Ady már alig, Kassákot mégis megérintette, meghatotta
a témaajánlat, így írt egy verset anyámnak, Egy öregasszonnyal beszéltem címmel.
Vatay E.: Gorziumba vittem egyszer el Kassákot, nem érdekelte, Tác
végképp nem, egy bokron volt egy madár, azt mondja: nézze azt a madarat, de
szép. Egész Gorziumból ez maradt, mint a virág.
Gergely A.: Viszont megírt egy szál virágot Klári hajában a Tengerparton
című versben. „Vörös hajadban kék virág", jól emlékszem? Tudom, hogy Klári
már jóval Kassák halála után, bár maga is idős asszony volt, nem akarta a hajszínét megváltoztatni - e miatt a verssor miatt.
Major O.: Hozzá írta a legszebb szerelmes verseket, de egyedül vele volt
néha szigorú.
Tellér Gy.: Kassáknál tett látogatásaimnak az lett volna az igazi formája,
hogy én őt előtte mindig felhívom telefonon és bejelentkezem hozzá, illetve
megkérdezem, hogy nem zavarom-e? Azonban elég abszurd volt, hogy mondjuk légvonalban laktunk egymástól mintegy 300 méterre, az egyetlen működő
telefonfülke pedig majdnem az ő házuk előtt állt, az utca túlsó oldalán, a Tímár
utca torkolatában, oda kellett mindig elmennem és felhívnom Kassákot. Néha
megengedtem magamnak azt a luxust, hogy bejelentkezés nélkül mentem fel
hozzá. Egyszer volt egy kínos alkalom, amikor Kassák láthatóan nem örült
nekem, mert éppen a feleségének diktált. Emlékszem magára a szituációnak
a kínosságára, de ugyanakkor az a furcsaság is nyomot hagyott bennem, hogy
Kassák verset diktált, belehallottam egy mondatba, és meg tudtam állapítani,
hogy verset diktált, számomra ez akkor elképzelhetetlen lett volna, hogy egy
alanyi költő rögtön készbe diktálja a versét. Aztán elmentem, nem akartam
zavarni.
Albert Zs.: A kéziratot diktálta, hogy gépeljék?
Tellér Gy.: Nem, hanem a felesége kézzel írta azt, amit ő diktált, hogy változtatás nélkül, vagy azután utólagos változtatásokkal lett ebből a végleges szöveg, azt nem tudom megállapítani, csak azt tudom, hogy diktálta a verset.
Lengyel B.: Nem szokták tudni, hogy mikor volt ő Kossuth-díjas. A legvégén.
Major O.: Halála előtt egy évvel.
Bárány T.: Nyolcvan éves korában adták oda!
, Lengyel B.: 1957-ben, amikor - megmondhatom, hogy kik lettek Kossuthdíjasok? - Heltai Jenő, Szabó Lőrinc és Németh László, és az irodalompolitika

1996. július

53

vezetője behívatta Kassákot és azt mondta, hogy kérem, a Kossuth-díj rendelkezésére áll. Ö n is Kossuth-díjas lett. És akkor Kassák azt mondta, hogy én
hem leszek, és nem fogadta el a Kossuth-díjat.
Vidor M.: És amikor megkapta 80 éves kora közelében, akkor még azt
mondta, hogy úgy szerettem volna enélkül meghalni.
Még egy nagy mondása: amikor a nyolcvanadik születésnapján nagyon
megünnepeltük, bár akkor ő már rossz állapotban volt, nagyon fáradt volt, akk o r azt mondta, látja uram, ez az igazi, életében kell az embernek megérni
a föltámadást.
(Összegyűjtötte: ALBERT ZSUZSA)

A TUDÓS MACSKÁJA

54

tiszatá)"

NÉZŐ
GÁLL ERNŐ

A „román jelenség"
enciklopédikus kutatója
A jeles történészt, Miskolczy Ambrust két új könyve* tanúsága'szerint nem csupán a román história és szellemi élet változatos szakaszait, illetve szféráit feltáró szakemberként, hanem olyan szerzőként is számon tarthatjuk, akinek munkái a szélesebb
közönség érdeklődését lekötő, tanulságos/élvezetes szellemi élményt kínálnak. Az Eszmék és téveszmék címú kötetben összegyűjtött írások - Miskolczy meghatározása szerint „kritikai esszék a román múlt és jelen vitás kérdéseit tárgyaló könyvekről"', a Lélek
és titok című munka pedig Lucián Blaga, román filozófus és író eszmevilágába kalauzolja az olvasót. Ez a kisebb terjedelmű mű a közép-európai mítoszokat értelmező,
Kiss Gy. Csaba szerkesztette sorozatba illeszkedve, a „mioritikus tér" Blaga-féle felfogását elemzi.
Önjellemzésében szerzőnk Henri H. Stahl román szociológusra, Dimitrie Gustinak, a „bukaresti szociológiai iskola" megalapítójának kiemelkedő tanítványára hivatkozik, akit a kritikai esszé mesterének tekint. Ez a fajta „kísérlet" a nagy esszék és az
álesszék között helyezkedne el, ám a példát nyújtó hagyományra való utalás kapcsán
a stahli műfaj elmélyültebb jellemzésével adósunk maradt. O egyébként írásait „dolgozatoknak" tartja, és leszögezi: nem monografikus feldolgozásra, nem a szakirodalom
teljes bemutatására törekedett. Kritikusként csupán azt a feladatot vállalta, hogy egyegy jelentős könyvet taglalva, a velük összefüggő fontosabb témakörökre, vitákra kitérjen. Értetni és értelmezni, megvilágítani és megmagyarázni kívánt. Lássuk be, ez az
önkéntes penzum egy olyan bonyolult, történelmi traumáktól terhes problematikában,
mint a magyar-román viszony, nem kevés erőfeszítést és bátorságot követel. Érthető, ha
Miskolczy számára, ebben a vonatkozásban a dialógus számít a célhoz közelítő királyútnak. O a tárgyilagos, az álláspontokat közelítő vizsgálódások híve és megvalósítója.
A szóban forgó könyvek olyan pillanatban kerültek piacra, amikor - a magyarromán alapszerződést, a tanügyi törvényt stb. kísérő viták során is - a szenvedélyek
időnként magasba csaptak, a szélsőséges megnyilvánulások pedig minden eddigi közeledés eredményeit veszélyeztetni látszottak. A kölcsönös megismerés és megértés rendkívül nehézkes, hosszadalmas folyamatnak látszik, és nincs mit csodálkozni azon, ha
velük kapcsolatban sok kétely, fokozódó borúlátás jelentkezik. Zavaró, lehangoló
mozzanatként érvényesül a közeledés terén változatlanul észlelhető aszimmetria, amit
ugyancsak lassan és nehezen küszöböl ki a demokratikus román történészek, írástudók
részéről tapasztalható növekvő érdeklődés, erőfeszítés.
* Miskolczy Ambrus: Eszmék és téveszmék, Bereményi Könyvkiadó-ELTE, BTK Román
Filológiai Tanszék, Bp. 1994; Lélek és titok, Közép-Európa Intézet-Kortárs Kiadó, Bp. 1994.

1996. július

55

Az indokolt szkepszis s a nem kevésbé indokolt fenntartások azonban nem változtatnak ama történelmi és geopolitikai adottságon, amelyet a román-magyar múlt elkötelezett kutatója, Makkai László így fogalmazott meg: „Nincs Európában még két
nép - a németeket és cseheket sem véve ki - melyek oly nagy felületen érintkeznek
egymással, mint a magyar és a román. A magyar és román népterület ma szeszélyes
nyúlványokkal, kisebb-nagyobb szigetekkel ékelődik egymásba, tehát nem két zárt
néptömb határ menti érintkezéséről, hanem összeszövődéséről, együttéléséről van szó,
ami a. történelem folyamán mindkét fél számára állandóan életbevágó kérdést jelentett.
(Makkai László: Magyar-román közös múlt, Bp. 1948., 5.)
Életbe vágó, meg nem kerülhető volt és maradt tehát az, amit Miskolczy a történelem kölcsönös újratanulásának nevez, s amihez az ő munkássága is jelentős mértékben
hozzájárul. Kezdeményezései között hézagpótló funkciót teljesít az Encyclopaedia
Transylvanica elnevezésű kiadványsorozat, amely az ELTE Bölcsészettudományi Kara
Román Filológiai Tanszékének gondozásában azt a célt követi, hogy - gyakran két
nyelven - a nélkülözhetetlennek ítélt párbeszédet éltesse. Az újító vállalkozás erdélyi
tradíciót kíván folytatni. 1787-ben a nagyszebeni szabadkőműves páholy szász, román
és magyar tagjai arra készültek, hogy összeállítják szűkebb pátriájuk letűnt századait,
lakóit és természeti környezetét bemutató enciklopédiát. A közös búvárkodás és szerkesztés azonban akkor még megvalósíthatatlannak bizonyult. A nemzetek ébredésének
hajnalán az „ébresztők" elsősorban népük, nemzetük önismeretét, identitástudatát szerették volna ösztökélni, táplálni. Mindenekelőtt saját nyelvük és művelődésük ápolását
szorgalmazták, s a különálló tudós társaságok úttörő tevékenységét a - sokszor ütköző nemzeti/nemzetiségi aspirációk szolgálatába állították.
A sorozat eddig megjelent kötetei közül talán elsősorban Nicolae Iorga A nemzetek közötti gyűlölködés ellen 1932-ben megjelent, 1940-ben már (elsietett fordításban)
magyarul is kiadott füzete emelkedik ki. (Bp., 1992.) A bevezetés szerzői, Miskolczy
Ambrus és Makkai László úgy ítélték, hogy kordokumentumot tettek közzé, s azt
a tényt, hogy annak idején Iorgának szándékában volt magyarul közölni a szöveget,
Miskolczy a „nacionalizmus elítéléséihez fűződő önkritikaként értékeli. Persze, nem
tudhatjuk, hogy - ismerve Iorga ellentmondásos személyiségét - mennyire szándékos
és mély volt ez az önbírálat. Nem állapíthatjuk meg azt sem, milyen mértékben lett
volna következetes, de abban kétségtelenül igaza van Miskolczynak, hogy Iorga írása
„a dialógus lehetőségét és követelményét jelzi".
Sajátos, mondhatni, post mortem párbeszédet közvetít számunkra a sorozat Tündérkert című kötete (1994), mely magyarul, illetve románul Gheorghe I. Brátianu és
Makkai László egy-egy erdélyi vonatkozású történelmi kérdést megvilágító dolgozatát
tartalmazza. A román történész a rendi országgyűlések és a. románok viszonyát,
Makkai tanulmányai a közös múlt bizonyos fejezeteit taglalják, s ezek a részek a magyar-román történelmet felelevenítő - már idézett - könyvből valók. Igazat kell adjunk Demény Lajosnak, aki ugyanebben a kötetben található írásában rámutat arra,
hogy Miskolczy Ambrus kísérlete, ez a visszamenő hatályú dialógus tulajdonképpen
a kérdések kérdését veti fel: „van-e esélye annak, hogy a két historiográfia megtalálja
történelmi örökségünkben a gyanakvást éltető görcsök feloldásának útját?"
*

A kérdés továbbra is nyitott, ám vitathatatlan, hogy Miskolczy két újabb munkája
éppen a görcsök feloldásának a jegyében készült. Miután elhelyeztük őket a szerző sokirányú tevékenységében, itt az ideje, hogy közelebbről is szemügyre vegyük a két opuszt.

56

tiszatá)"

Ha az Erdély történetéiíek harmadik kötetében található fejezeteket (Erdély a reformkorban, 1838-1848; Erdély a forradalomban és a szabadsa^harcban, 1848-1849)
megíró Miskolczy a tudományos kutató teljes korszerű vértezeteben lépett porondra,
az Eszmék és téveszmék szerzőjében széles pászmát becserkésző, kitűnő tollú esszéistával
találkozunk. Ebben a kötetben Miskolczy nem csupán Klio, hanem Kalliopé sugalmazásait is követi. Otthonosan mozog^gyanis a törtenelem, a folklór, az antropológia,
a filozófia s az irodalom területén. Átfogó tájékozottsága, tudása rendhagyó, s ezeknél
csak ama bravúros képessége meghökkentőbb, amivel merész asszociációk és fordulatok révén múltat és jelent összeköt. Az esszé azért esszé (még ha szerzőjük „dolgozatoknak" is kereszteli el őket), hogy szabad teret biztosítson a gondolatok áramlása és
érintkezése, a képzelet gyakran part nélküli csapongása számára. Az esszé nehezen viseli el a belső struktúrák fegyelmét és nem feltétlenül a pedáns kifejtésnek köszönhetően tűnik ki. Mintha azonban az esszéista történész néha túlságosan is szabadjára engedné ismereteit és fantáziáját, s így nehéz helyzetbe hozza olvasóját, aki buján indázó
gondolatmenetét követni próbálja. Olykor-olykor bizony nem ártana több fegyelem
es önkontroll.
Persze, legtöbbször érdemes erőfeszítést tenni, hiszen szerzőnk eszmetársításai és
következtetései relevánsak. Szerzőnk erénye továbbá az az empátia, amivel a másik fél,
a dialógus-partner körülményeibe, tudat- és lelkiállapotába belehelyezi magát. E képesség nélkül - a kelet-európai kisállamok nyomorúságának feltételei között - a párbeszéd
ab ovo lehetetlen lenne.
Miskolczy feltehetően számol a bibói diagnózissal és tisztában van a Szűcs Jenőféle „historizált nacionalizmusok", a „társbérleti" nemzeti gyűlölködések hatványozódó veszélyével. Nem csupán ismeri őket, de küzd is ellenük - többek között - az árnyalt elemzés segítségével. Jó példa erre a „Iorga-paradoxonokat" feszegető nagyobb,
hamisítatlan kritikai esszé. Iorga tudományos-politikai portréjának felvázolására az
adott alkalmat, hogy Az erdélyi és magyarországi románok története című, először 1915ben napvilágot látott művet 1989-ben újra kiadták. Miskolczy elemzése a hatalmas
iorgai életművet átható ellentmondások felvillantására épül. Hangsúlyt helyez arra is,
hogy Iorga és a magyar történészek közötti viszonyt nyomon kövesse. Jól látja, hogy a
román tudós korszakalakító egyéniség volt, s egyetértően idézi az egyik tanítványától
származó jellemzést, amely szerint Iorgában azzal a vizionáriussal találkozunk, aki
a múlt felé fordulva történész, a jövő felé viszont próféta volt. Utal különleges nemzetpedagógusi szerepére is, de nem hallgatja el a szélső jobboldali áramlatok eszmei motiválásáért rá nehezedő felelősséget sem.
Miskolczy álláspontját ebben az esetben szintén az az elv határozza meg, hogy nem
a vitás kérdések szőnyeg alá seprése, hanem azok nyílt felvetése teszi lehetővé az együttélés, illetve az együttműködés új formáinak megtalálását. Ebben a szellemben idézi fel
a régi, ellentéteket hordozó vitákat, majd kiemeli - Gheorghe I. Brátianu ezzel kapcsolatos elismerésének is hangot adva - hogy amikor Iorgát a vasgárdisták meggyilkolták,
Gáldi László méltató - a fény s az árnyék játékát érzékeltető - nekrológot írt róla.
Iorga magyar recepciójának változásait értelmezve, szerzőnk úgy látja, hogy reményei szerint, a jövőben „Iorga már nem lesz a magyarellenesség karikatúrája vagy
prófétája, hanem, egyik szereplője lesz annak a korszaknak, amelyet találóan az újkori.
Európa harmincéves háborújaként jellemeztek, hatalmas életművében pedig a tudomány és politika felfejtése mindannyiunk okulására szolgál".
Ha a Iorga-portré a téma árnyalt, kiegyensúlyozott kezelését, a szerző ama törekvését demonstrálja, hogy a „kényes" kérdések felvetésével is a hatékony párbeszédet se-

1996. július

57

gítse elő, a Harc a fülekért című - szintén nagyobb terjedelmű - írás Miskolczy Ambrus
(már említett) sokoldalúságát, naprakész nemzetközi tájékozottságát példázza. A cím
Milán Kunderától származik, aki úgy látja, hogy „az ember emberek közötti élete nem
más mint a harc mások füleiért", Miskolczy pedig e megállapításból kiindulva, bírálataiban arra is figyelmet fordít, hogy a recenzált szerző - ellentétes elvárások között
nem egyszer lavírozva - miként „manipulálja" magát. Kinek, mikor és milyen engedményt tesz? A fülekért folyó harc a különböző opportunizmusok érvényesülését serkenti, s a kritikus kötelességének érzi, hogy tetten erje őket.
Ez irányú buzgalmában is tallóz a legkülönbözőbb nyugati szerzők munkáiban,
amelyek román tematikájuk folytán kerülnek górcsöve alá. Van köztük a hagyományos történetíráshoz tartozó könyv, és találunk az amerikai kulturális antropológia
szemléletét hordozó munkát. Miskolczy érdeklődése a romániai antiszemitizmust vizsgáló művekre is kiterjed.
Engem főként a Katherrine Verdery, amerikai antropológus National Ideology
Under Socialism, Identity and Cultural Politics in Ceausescu 's Romania, Berkeley, Los
Angeles, Oxford, University of California Press, 1991 című testes kötetéhez fűzött
megjegyzések foglalkoztatnak. „Érdekeltségem" abból is fakad, hogy a Korunk 1993. 2.
számában magam is bemutattam a könyvet. Nem mellékes az sem, hogy az elmúlt
évek során, mialatt Verdery romániai kutatásai - számtalan nehézséget, a szekuritate
üzelmeit is leküzdve - előre haladtak, alkalmam volt bizonyos mértékben betekinteni
a könyv, majd a román kiadás létrejöttének folyamatába. Azóta a román fordítás Compromis }i rezisten{a (Kompromisszum és ellenállás) címmel piacra került, s ily módon némiképp a visszhangot is észlelhettem.
Romániából nézve kétségtelen, hogy Verdery munkája, amelyet Miskolczy „jó
könyvként" értékel és más dicsérő jelzőkkel is illet, a távolságtartó belülről való vizsgálódás révén életteljes képet rajzol a zsarnokuralom kultúrpolitikájáról és a vele szemben kibontakozó értelmiségi ellenállás változatos formáiról. A könyv fő vonulatában
ama folyamat kritikai bemutatása található, amelyben a totalitárius diktatúra és a román nacionalizmus egybefonódása végbement. Méltányolva a teljesítményt, Miskolczy
a „fülekért való harc" nyomait is jelzi, s ezek - nyilván - nem a könyv pozitívumai közé
számíthatók. Magam is értetlenül konstatáltam, hogy a román „nemzeti kommunizmust" elemző Verdery a kisebbségi kérdést szinte teljesen mellőzi. Miskolczyval ellentétben nem tartom viszont érdektelennek a reális szocializmust boncolgató elméleti fejtegetéseket. Romániai látószögből ezek a teoretikus kitérők feltétlenül lényegbevágók.
Ami a romániai antiszemitizmust taglaló munkák számbavételét illeti, csak elismerően regisztrálhatom ezt a törekvést, amelyet feltehetően az a felismerés is motivál, hogy mifelénk az antiszemitizmus rendszerint magyarellenességgel jár együtt. Itt
jelzem, hogy Miskolczy arra is vállalkozott, hogy Judaica & Hungarica címmel felidézze Moses Gaster, a nagy romániai zsidó polihisztor alakját, munkásságát, valamint
magyar barátaival való kapcsolatait, s ez mindenfajta diszkriminációval szembeni állásfoglalásának még egy meggyőző bizonyítéka.
Nem derül ki, hogy Miskolczy Ambrus „kritikai esszének" minősíti-e a Lucián
Blaga eszmevilágának szentelt könyvét. Megállapítható viszont, hogy ez a munkája az
esszékben megmutatkozó erények mellett még a rendszeresség, a jól áttekinthető tagoltság kvalitásaival is rendelkezik. Persze, a mérlegelés során döntően az eszmei interpretáció számít. E tekintetben Miskolczy nem enged a puszta demitizálás csábításának. Tisztában van azzal, milyen szerepet játszik a Miori{a-kultusz a román szellemiségben, és nem téveszti szem elől azt sem, hogy - az évekig tartó számkivetettség után

58

tiszatá)"

- milyen helyre került Blaga a románság panteonjában. (A Lélek és titok Romániába érkezése idején zajlanak a Blaga születésének századik évfordulójára rendezett országos
jellegű megemlékezések, tudományos ülések, stb., s ezek ismeretében nem túlzás valamiféle kialakuló Blaga-kultuszról beszélni.) Noha Miskolczy leszögezi, hogy a román
bölcselő a nagy európai kultúrértékek elkötelezettje maradt, azt sem hallgatja el, hogy
a Nichifor Crainic-féle etnokratizmussal való érintkezései okán, az utókor bírálatát
nem kerülheti el.
»

Bármennyire egyediek - a maguk enciklopédikus jellegével - Miskolczy Ambrus
könyvei, munkássága azoknak a magyar tudósoknak az erőfeszítéseit folytatja, akik
búvárkodásaikban a románság történelmének, nyelvének, folklórjának, művelődésének
a megismerésében mélyedtek el. Az elődök, adott esetben a példaképek, illetve pályatársak között olyan tudósokat találunk, mint Tamás Lajos, Gáldi László, Tóth I. Zoltán, Makkai László és Trócsányi Zsolt. Tudatosítani szeretném azt is, hogy az ELTE
Román Filológiai Tanszéken - vezetése alatt - folyó kutatói és kiadói tevékenység az
Erdélyi Tudományos Intézetnek (1940-1947) a magyar-román viszonyra összpontosító
vizsgálódásait is tovább viszi.
Miskolczy Ambrus és munkatársai teljesítményét nem csupán az időbeli egymásutániság, hanem az egyidejűség ismérvei alapján is el kell helyeznünk. A „románságtudomány" művelése elválaszthatatlan mindazoknak a kutatásaitól, akik Erdély vagy
a kelet-európai régió múltját akarják feltárni. Elsősorban az Erdély története című 3 kötetes mű (Bp. Akadémiai Kiadó, 1986.) szerkesztőit, Köpeczi Bélát és Szász Zoltánt
emeljük ki. Az utóbbi főként a XIX. század második felében kibontakozó román nemzeti mozgalmak és aspirációk tanulmányozásában ért el számottevő eredményeket.
Hozzájuk tartozik Borsi-Kálmán Béla, aki a Kossuth-emigráció és a román nemzeti törekvések kapcsolatát világította meg Nemzetfogalom és nemzetstratégiák című könyvében (Bp., Akadémiai Kiadó, 1993).
A Román eszmetörténet, 1866-1945 című igényes antológia (Aetas-Századvég kiadás, 1994.) összeállításával és több e tárgyba vágó tanulmányaval Pászka Imre ígéretesen rajtolt a magyarságtudomány szempontjából oly nélkülözhetetlen „romanológia"
művelésében.
Mindezek után marad a nyugtalanító kérdés; mikor kezd valóban működni a kölcsönösség? Mikor lépnek színre azok a román kutatók, akik a számukra is szükséges
hungarológia területén vizsgálódnak? És végül: hol marad az ETI - említett - teljesítményének a folytatása? Kik azok az erdélyi/romániai magyar történészek, társadalomtudósok, akik e téren az elődöktől a stafétabotot átveszik?
Igazat kell adnom Benkő Samunak, aki az erdélyi magyar történettudomány
helyzetét felmérve leszögezte, hogy a Ceaujescu-uralom idején „magára adó, emberi és
tudományos tisztességéhez ragaszkodó erdélyi magyar történész köztörténeti kérdésekkel hosszú időn keresztül egyáltalán nem foglalkozott..." (A romániai magyar tudomány és az EME feladatai, Bp. 1993, 20.) Márpedig a román-magyar viszony, a román
történelem taglalása jórészt ehhez a nagymértékben kompromittálódott „köztörténethez" tartozott.
Ma már azonban ezek az akadályok elhárultak, s talán lassan-lassan a román történészekkel való párbeszédes együttműködés feltételei is létrejönnek. Mindentől függetlenül, annak az erdélyi magyar történelemtudományi iskolának a tudományos
programjából, amely Kelemen Lajos örökségét élteti tovább, a magyar-román együttélés elfogulatlan kutatása sem hiányzott.

1996. július

LŐKÖS

59

ISTVÁN

A magyarság
a modern lengyel irodalomban
(1919-1989)

JEGYZET D. MOLNÁR ISTVÁN KÖNYVÉRŐL
Közép- és Kelet-Európában az egymás szomszédságában élő népek nemzetkarakterológiája kölcsönösen megjelenik az egyes nemzeti irodalmakban. Egy-egy, a szépirodalom eszközeivel megjelenített nemzetkép számtalan történelmi, politikai, geopolitikai tényező függvényében formálódott, motiváltsága így esetenként más és más jellegű. Az előjel hol pozitív, hol negatív, természetesen a megjelenített nemzet javára
vagy rovására. A jelenség komparatív feldolgozásra serkentő és időszerű is - lévén,
hogy azt számtalanszor évszázados traumák, balítéletek terhelték s terhelik ma is, ráadásul - a politikai széljárástól függően - szélsőségekkel, prekoncepciókkal, elfogultságokkal testálódik tovább, nemzedékről nemzedékre, némelykor egészen napjainkig.
Példaként az ukrán-lengyel viszony éppúgy említhető, miként a román és a magyar,
a magyar és a szerb, a szlovák és a magyar, a lengyel és a szlovák stb. Az esetek többségében a szomszédos országok irodalmainak magyarságképe sem nélkülözi a prekoncepciókat, jóllehet, van példa a nemzetkép tárgyilagos, előítéletektől mentes megjelenítésére is. Épp ezért lenne célszerű mielőbb szembenézni a jelenséggel, ha csak - nemzetenként - egy-egy tanulmány erejéig is, oly módon pl., amint azt Molnár Gusztáv tette
A román nacionalizmus magyarságképe c. írásában (Áttünések. Szerk.: Balogh M.-Berkes T.-Krasztev P., Bp., 1992.)
A diszciplínák (kroatisztika, bohemisztika, szlovakisztika, polonisztika stb.) művelői természetesen jól tudják: a tárgyszerű kép megrajzolásának előfeltétele a tüzetes
filológiai vizsgálódás. A szlovák, a horvát és a szerb irodalómban megjelenő magyarságélmény és -kep esetében ez fokozott kívánalom is a több évszázadot átfogó kapcsolatrendszerből fakadóan. Hasonló helyzettel szembesülünk a magyar nemzetkarakterológia lengyel irodalmi vetületének esetében is. D. Molnár Istvánt vélhetően épp ez
a felismerés ösztönözte, amikor a modern lengyel irodalom utóbbi hét évtizedében
körvonalazódó magyarságkép tényeit gyűjtötte csokorba, s adta közre.
A bő másfélszáz lap terjedelmű könyv körültekintő és sokirányú munka gyümölcse, s kalauz egy olyan terepen, amelyről a magyarországi olvasónak csak gyér információi vannak. Ánnak ellenére, hogy a magyar-lengyel történelmi és irodalmi kapcsolatok históriájának számos fejezetéről már több mértékadó könyv, tanulmány is készült.
(Bojtár Endre, Csapláros István, Divéky Adorján, Gömöri György, Hopp Lajos, Pálfalvi Lajos és mások munkásságára gondolunk). Fehér folt maradt viszont a legújabb
idők kapcsolattörténetének megannyi szegmentuma, holott - s ezt D. Molnár eredményei tanúsítják - bőven van feltárandó, történeti és esztétikai interpretációra váró tényanyag.
Az természetesen a polonisztikában járatlanok számára is gyanítható volt, hogy
a lengyel-magyar történeti múlt megannyi kapcsolódási pontja, kötődése (Paulus Cros-

60

tiszatá)"

nensis, Balassi Bálint, Báthori István, Bem József, Dembinsky Henryk neve juthat
eszünkbe mindenekelőtt) a 19-20. században sem maradt folytatás nélkül. A monarchiában (Galícia területén) élő lengyelségnek - csupán a közös államalakulathoz tartozás okán is - nyilván volt valamiféle (közvetlen vagy közvetett) magyarságélménye és
-képe. A kárpátaljai lakosságot és a Kárpátokon túl élő lengyeleket pl. lényegében csak
néhány tízkilométernyi távolság választotta el, s a határ átjárhatósága nemigen okozott
nehézséget. A ferencjózsefi időkben Galíciában állomásozó katonaság magyar egységei
is vélhetően felidézték a lengyelhoniakban az 1848-49-es szabadságharc közös emlékeit.
A két világháború közötti Lengyelország végnapjainak tragédiáját s a menekültek magyarországi befogadását pedig már katartikus élményként élte meg a lengyelség, közöt. tük írástudók is, Stanislaw Vincenz éppúgy, mint Kazimiera Hlakowiczówna avagy
a náluk fiatalabb Lew Kaltenbergh és Adam Bahdaj.
Az élmény alkotássá érlelődése persze hosszú folyamat, ha pedig formába öntését
politikai direktívák zavarják, sőt olykor gátolják, úgy a művek napvilágra kerülése tovább várat magára.
Az 1919-1989 közötti évtizedek lengyel irodalmát szemlézve D. Molnár István
lényegében mindezek vetületét konstatálhatja s fel is fejti mindama reflexiókat, amelyekből a korszak magyarságképe összeáll. Az adataiból körvonalazódó magyar nemzetkép nem tanulságok nélküli. Közép-Európa 1918 utáni geopolitikai átrendeződése
a lengyel-magyar kapcsolatokban is változásokat hozott, s ez az irodalmat sem hagyta
érintetlenül. A közös történelmi múlt (Várnai László, Báthori István kora) megjelenítésének kezdeti dominanciája után és mellett főleg az első világháborús témák gyarapodnak, de érdeklődés mutatkozik a korabeli Magyarorszag viszonyai iránt is.
A szerző ez utóbbi körbe tartozó szépírói alkotások mellett számottevő publicisztikai
anyagot, történelmi esszét is lajstromozhatott. E művekből sem. hiányoznak a lengyelmagyar közös múlt motívumai s a már korábbról ismert, a magyarságot minősítő
olyan sztereotípiák, mint a férfiak lobbanékonysága, a sötét hajú szép nők, a vendégszeretet, a cigányzene, a tokaji bor stb., ám ott vannak - ezeknél fontosabbakként a politikai célzatú reflexiók és politikai problémák is. A Trianon-szindróma mindenekelőtt, amelyet Czeslaw Straszewicz Wystawa bogów (Istenkiállítás) c. regénye már nem
csupán a magyar, hanem a cseh, román, jugoszláv nemzetképet minősítő összefüggésben ábrázol, s amelynek magyar reakcióját jellemezve Zofia Kossak-Szczucka pedig
úgy látja: a magyarok „imponáló méltósággal" viselik és „fejezik ki Trianon okozta fájdalmukat". A Magyarországot sújtó trianoni szerződésre külföldi szépíróként alighanem a legelsők között reagáló Marin Zdziechowski 1920-ban megjelent történelmi eszszéjében (Magyarország tragédiája és a lengyel politika) még keményebben fogalmaz. Úgy
véli: a Nyugat igazságtalanul bánt a magyarsággal, amikor koncként vetette oda a románoknak és á szlávoknak, s a lengyel-magyar politikai együttműködést sürgeti a germán és az orosz nagyhatalmi törekvéseket ellensúlyozandó.
D. Molnár István könyvének egyik legérdekesebb fejezete az „egész Európában
példa nélkül álló" emigrációs lengyel irodalom szemléje. Itthon is, Lengyelországban is
méltatlanul kevés szó esett-esik róla, pedig nem középszerű írók, költők, esszéisták, történettudósok csinálták, hanem azóta klasszikussá lett mesterek, közöttük pl. az Adyt
fordító Hlakowiczówna s eposzi méretű „regényfolyama", a Na wysokiej polonine
(Magas fennsíkon) utolsó részét ezekkel az Ady-sorokkal bevezető Stanislaw Vincenz:
„Boldog ki mindig újra kezd / Boldog kit az élet maraszt / Boldog aki vígan kaszál /
Boldog aki paraszt."

1996. július

61

Az újrakezdés boldogságát e nemzedék(ek) esetében, sajnos, megpróbáltatások sokasága tette fanyarrá, ha nem keserűvé, ám mégis „újra kezdték", s ennek az újrakezdésnek lett gyümölcse pl. a modern magyar irodalom lengyel recepciójának megélénkülése.
Illakowiczówna 1943-ban kötetbe gyűjtve adta közre Budapesten Ady-forcütásait, a Petőfi-átköltéseket ugyanitt a lengyel emigráns sajtóban, Stanislaw Vincenz és Adam Bahdaj közreműködésével pedig egy lengyel nyelvű Áprily-válogatást. De a jeles költőnő érdeme volt az Abel a rengetegben s számos Jékely-vers lengyel nyelvű tolmácsolása is.
A magyarságképet gazdagító művek szerzői között az elsőség vitathatatlanul Stanislaw Vincenzé. D. Molnár István nem mulasztja el hangsúlyozni, milyen jelentőségű
nála az Adyéval rokonítható Duna-élmény, s azt sem, hogy a Duna- és a Tiszatáj magyarjairól rajzolt képet Németh László nézetei is motiválják. Gondolkodásra késztető
felismerése az is, hogy Vincenz népiségfelfogásának „érvei részben a néprajztudós
Györffy Istvántól valók".
Az emigráció íróinak magyarságélménye természetesen jóval később, bő évtized
elmúltával transzponálódott a művekben, rossz időben, mert már a politika is „formálta" az alkotás folyamatát. A jugoszláv partizánná lett Lew Kaltenbergh írásainak
szemléletét pl. kifejezetten a marxista pártideológia motiválja, s ennek függvényében
szól - elmarasztalóan, árnyalások nélkül - „a magyar társadalom rendi szerkezetének
örökségéről", a magyar középosztályról (ez már a torzkép határait súrolja), a kiugrási
kísérletről stb.
Külön fejezetet szentelt a szerző ötvenhat lengyel irodalmi visszhangjának is.
Az emigrációs és a szamizdat kiadványként megjelent műveket egyaránt számba veszi
s e szemle konklúziójaképpen állapítja meg: „A számos költői műben, valamint a prózai részletekben nem a hagyományos lengyel-magyar barátság sztereotípiája" jelenik
meg csupán, „hanem ... a két, független létéért ... harcot vívó nemzet sok évszázados
sorsközössége is."
Az újabb lengyel irodalom magyarságképének katasztere tehát elkészült, következhet az egyes művek és életművek esztétikai és komparatista szempontú interpretációja... (Kossuth Egyetemi Kiadó, Debrecen, 1995.)

AZ ÖRÖKSÉG

62

tiszatá)"

ÖRÖKSÉG
GAJDÓ

TAMÁS

Ex libris dr. Lugosi Döme
JUHÁSZ GYULA ISMERETLEN ÍRÁSAI A SZEGEDI SZÍNHÁZI ÚJSÁGBAN
A régi magyar irodalomban megszokott ez a mondat: a mú elveszett, vagy példányai lappanganak. Bármilyen furcsa, ezt a mondatot többször le kell írni a huszadik
századi magyar irodalomról szólva. S nem csupán az elfeledett, a kisebb tehetségű, kisebb hatású költők és írók esetében. Nemcsak azok az írások vesztek el, amelyeket
a történelem sodrában nehéz volt megőrizni. Hihetetlenül hangzik, de igaz: a szegedi
Színházi Újság teljes 15. évfolyamát, amely az 1922-23. színi évadot kísérte, s amely
Juhász Gyulának számos írását tartalmazza - nem ismerjük.
Most előkerült ebből a ritkaságból egy kötetnyi. A tulajdonosi bejegyzések sorrendjét nehéz megállapítani. Egy biztos: Lugosi Döme, szegedi ügyvéd és színháztörténet-író könyvtárából való.
A színházi lapok, jellegüknél fogva, eleve pusztulásra vannak ítélve. Olyan művészethez kapcsolódnak, amely csak a jelenben létezik. A színházi újság, amely a színlapból sarjadt, az előadás hirdetésével, a szereposztással, a darab tartalmával, a legfrissebb
hírekkel, pletykákkal, érdekességekkel egyetlen estére szólt, s másnap már senkit sem
érdekelt. A hirdető azonban, aki fenntartotta a kiadványt, azt szerette volna, ha az
emberek otthon is forgatják a lapot, s az nem kerül azonnal a papírkosárba. Szívesen
fizetett tehát irodalomért, amit olvasgatni lehet: versért, esszéért, színes írásokért.
A művészetbarátok hazavitték a színházi este emlékét, hiszen alaposabban csak otthon
tudták áttanulmányozni. S amikor Juhász Gyula Hermia című versének végére értek,
megtudták, hogy kalapokat, fehérneműket, kötött szövetárukat óriási választékban
Fischernél, a Kölcsey utca 4. szám alatt lehet vásárolni.
Ennek ellenére, még a nagyobb városokban készült, tehát nagyobb példányszámban kiadott színházi periodikákból is rengeteg hiányzik a hazai közgyűjteményekből.
Még Lugosi Döme sem tudta valamennyit megőrizni. Talán csak azokat a számokat tette el, amelyben - így vagy úgy - ő is szerepelt. 1923. március 9-én mutatták be
ugyanis Fichtner (Figedy) Sándorral írt operettjét, a Bergengóciát. Az erről szóló híreket gondosan be is jelölte. De a Színházi Újság több cikket is közölt Lugositól, aki még
a névtelenül megjelent írása alá is odakanyarította lila tintával nevét.
Ma már nehéz lenne eldönteni, hogy Lugosi Döme hiúságból vagy színház- és
helytörténészi, bibliográfusi elhivatottságból köttette be a lapokat. Egy biztos: neki
köszönhetjük, hogy megismertük Juhász Gyula Hetet egy csapásra (1923. április 28.),
A nagy színpad (1923. május 5.), Tapsoljatok! (1923. május 12.), O bajadérem! (1923.
május 26.) című, Gyalu álnéven írt cikkét; és a színházi szonettek eddig ismeretlén
darabját, A komikust (1923. április 28.).

1996. július

63

De kiderült az is, hogy Juhász itt is megjelentette A kis Petőfi Szegeden címmel
először 1911-ben publikált „hiteles feljegyzések" után készített írását (1923. jan. 13.).
Lugosi Döme jóvoltából még azt is megtudtuk, hogy a bibliográfiák eddigi leírásaival
szemben Szegeden, a jubileumi évfolyamban összesen 35 alkalommal jelent meg a Színházi Újság.
Sajnos hiányzik a kötetből az 1923. április 19-én kiadott Juhász Gyula-emlékszám. Ne legyünk azonban telhetetlenek: egyszer majd csak előkerül az is. Addig élvezzük Juhász Gyula most megtalált műveit!*
JUHÁSZ GYULA

A komikus
A SZÍNHÁZI SZONETTEKBŐL
Az öltözőben ül: most festi arcát.
Orrát pirosra és képét fehérre.
Nagy, borzas üstököt nyom a fejére,
Melyből hátul kivillog a kopaszság.
A tört tükörből ránéz egy keserves
És mulatságos arc, mely idegen.
Berreg a csengő éles ridegen,
Mellette toporzékol a szerelmes.
Ő színre lép. A mélyből és magasból
Vad taps riad, mint zápor a tetőn,
Ő meghajol, s fürgén előre jön.
%

A háziúr is mosolyogva tapsol,
S mellette gukkerez becses neje.
Ő arra gondol: holnap elseje!

Tapsoljatok!**
mondotta a római komédiaíró utasítása szerint a római histrió a darab végén, és
még Shakespeare néhány vígjátékának befejezése (például a Szentivánéji álomban: „Fel,
tapsra hát!") is nyilván mutatja, hogy a tetszésnek és a sikernek ezt a zenéjét a régi játékosok és alakosok se vetették meg, sőt egyenesen fölhívták a nagyérdemű közönséget,
hogy ne sajnálja a tenyerét, és használja egészséggel.
* Mindkét írás szövegét a mai helyesírás szabályai szerint közlöm. A Tapsoljatok! című cikk
nyilvánvaló sajtóhibáját (római a histrió) kijavítottam; eredeti bekezdéseit megtartottam. (G. T.)
** A „Tapsoljatok!" c. írást Juhász Gyula ugyanazon a napon egy másik szegedi újságban is
közölte. Erről a kritikai kiadás 7. kötete is említést tesz, a szöveget azonban nem közli. (A szerk)

64

tiszatáj

Hiszen azt meg Arany János hirdeti nagy bölcsen, hogy: a mozgás nem árt, ennélfogva kár lenne azt a kis tapsot sajnálni, ami ingyen jár, még csak vigalmi adót sem
kell fizetni utána.
A taps olyan a színésznek, mint a balzsam a betegnek, mint flastrom a sebnek,
mint az eső a veteménynek. A tapstól éled a színész, és hónap végén kizárólag ebből él.
De a tapsnak is megvan a maga etikettje vagy higiéniája, és ezt mostanában nem igen
tudják, vagy nem nagyon akarják betartani. Már pedig a taps, amely fölöslegesen vagy
érdemtelenül jár, olyan, mint a hamis pénz, rontja a hitelt és a valutát. A közönség egy
része túlságosan fukarkodik az elismerésnek ezzel az olcsó, de kiadós fajtájával, egy másik része pedig olyan pazar tékozlással bánik vele, mint a háborúban a munícióval.
Mire való például egy kóristát zajos tapsokkal üdvözölni, mert az véletlenül valami
magasrangú idegen tiszt uniformisában jelentkezik a színen? Mire jó mindenáron háromszor ismételtetni meg egy táncot, amikor nyilvánvaló, hogy a szegény táncos már
halálra fáradt, és egyszer valahára vacsorázni is szeretne még? Miért is kell lábakkal dobogni, mikor a vasfüggöny máris kivilágosodott, és az imádott művésznő okvetlenül
nem mulasztja el, hogy megjelenjék a vasajtóban az édes, aranyos publikum előtt? Ellenben miért kell a páholyok és földszint nagyérdemű urainak és hölgyeinek olyan
semleges magatartást (hogy ne mondjam, ellenségeset) tanúsítania a tetszés legegyszerűbb jeleivel szemben is? Ne gondolja senki, hogy az előkelő dolog, nem tapsolni, esetleg hátat fordítani a hajlongó színészeknek.
Meg kellene már írni a színházi tetszés és nemtetszés kiskátéját, és ebben a legelső
paragrafus bizonyára így szólna:
Megfelelő formában mindenkinek joga van tetszését nyilvánítani. Utóvégre vagy
van demokrácia, vagy nincsen! És ha van, hát miért ne legyen?
Szóval: tapsoljatok!
Gyalu

ŐSZIKÉK

1996. július

65

K R I T I K A

Tíz írás Fülep Lajosról
TÜSKÉS TIBOR TANULMÁNYGYŰJTEMÉNYE
Ezt a könyvet visszafelé kell olvasni. Elsőnek az utolsó, itt először megjelenő
írást, Tüskés Tibor vallomását kilenc korábbi tanulmányának tárgyáról, Fülep Lajosról. Ennek ismeretében kezdhetjük olvasni a többi tanulmányt a nehéz természetű, különös tudós életének zengővárkonyi, pécsi, budai szakaszairól, küzdelmeiről, nézeteiről. S ugyanakkora tisztelettel tekintünk Tüskés Tiborra; mint Fülep Lajosra, amiért
a zsémbes öregúrtól kapott oktalan támadásra utóbb ezzel a tíz írással, ezzel a tanulmánykötettel felel. Igaz, akkor, 1966-ban ő is ingerülten, dühösen, sem tekintélyt, sem
kort nem tisztelve válaszolt. Dicséretére szól az is, hogy - bár tehetné, hisz a Jelenkor
nem közölte, így ki tud ma már róla? - sem Fülep érthetetlen vádjait, sem a maga kemény válaszát nem hallgatja el.
Fülep Lajos (1885-1970) filozófus, esztéta, művészettörténész, református lelkész,
egyetemi tanár, akadémiai levelező tag nem annyira saját műveivel, mint inkább hatásával írta be nevét a magyar művelődéstörténetbe. Egyik tudományágában sem volt
termékeny szakíró, életében mindössze egy könyve (Magyar művészet, 1923) jelent meg.
Halála után látott napvilágot írásainak és leveleinek több gyűjteménye, születésének
centenáriumára pedig emlékkönyv, majd a munkásságát bemutató pécsi tudományos
ülésszak előadásait tartalmazó gyűjteményes kötet. Fodor András a naplójának kiadott
részeit tartalmazó két kötetének címébe is beemelte (Ezer este Fülep Lajossal, 1986). Sokoldalú életművének monografikus földolgozására még senki nem vállalkozott. É gyűjtemény alapján erre legtöbb joga - és kötelessége - Tüskés Tibornak van.
1964. augusztus 13-a jelentős nap volt életében. E napon kellett otthagynia az
1958 óta szerkesztett Jelenkort, s e napon járt Fülep Lajos, Fodor András és Hernádi
Gyula társaságában Zengővárkonyban. Erről a Fodor András naplójában is részletesen
megörökített látogatásról írta hangulatos beszámolóját, amely kihívta ellene Fülep érthetetlen dühét. Lényegtelen apróságokba kötött bele, hogy indulatának valódi okát
leplezze. Tüskés most joggal magyarázza ezt azzal, hogy Fülepet jellemzése sértette:
„Fülep Lajos neve alatt a könyvtári katalógusok néhány cédulát őriznek, de ha maga
keveset törődött is a különféle helyeken megjelent tanulmányainak, cikkeinek kötetbe
gyűjtésével, annál inkább közreműködött és hatott alkotásainak megszületésében. Szerepe a katalizátoré, amely, anélkül, hogy maga változna, átalakulást, folyamatot indít
el. Fülep Lajos hatása sokirányú és mély, s éppen a legjelentősebb alkotókat érintette.
Míg magányos sétáit rója a budai hegyen, vagy tanítványokkal beszél, vitatkozik - de
mindenképp a saját életműve építéséből vesz el napokat, éveket -, addig könyvespolcnyira gyűlnek a neki ajánlott írások, egyes művek és egész kötetek."
Most sincs oka Fülep jelentőségét, szerepét másképpen látni. „Talán nem minden
ok nélkül Fülepben elsősorban a nagy ösztönzőt, a kezdeményezőt, az útegyengetőt,
a kiváló »katalizátort« és nem a nagy gondolkodót, a nagy rendszeralkotót, az önálló
esztétikai és művészetfilozófiai opuszok megalkotóját láttam. (A »nagy mű« egyébként
nem is került soha tető alá műhelyében.)" Másutt még így kerekíti ki - a jól eltalált ka-

óó

tiszatá)"

talizátort mint kulcsszót ismételgetve - Fülep jellemzését: „Fülep az élőszó, a prelegálás, a peripatetikus oktatás embere volt, a határidőket nem ismerte, időérzékelése,
komponáló képessége nem úgy működött, mint a legtöbb szellemi embernek, ezért
nem tudott fölkérésre, megbízásra dolgozni, s megjelent tanulmányai (szóbeli előadásai
is) terjedelmes és részletező bevezetésből és gyors, sietős befejezésből állnak. Fülep katalizátor természetű szellem: önmaga nem változik, nem alakul át, nem tör önálló teljesítményre, nem vágyik a közlésre, a megjelenésre, a jelenlétre, hanem folyamatokat
indít el, új fölismeréseket vált ki, alkotásra inspirál. Gyújt, de maga nem ég."
A természete sem lehetett könnyű. Bizonyára nem véletlen, hogy mindkét feleségétől elvált. Az elsőtől, Erdős Renée-től két lánya született, de róluk csak egyszer,
orvoslánya, Veronika gyászjelentése kapcsán olvasunk. Tüskés jellemzése szerint kérlelhetetlen, szigorú, prófétai lélek volt. Túltengett benne az oktatói, tanítói, szókratészi hajlam. Magát tévedhetetlennek, az igazság birtokosának hitte. Megföllebbezhetetlen modorban fogalmazott; gondolatait kihegyezett formában vetette papírra; kedvelte
a katalógusszerű vagy inkább tételekben való fölsorolást: először, másodszor, harmadszor... Kötőszava a vagy-vagy.
És mégis... Mi a magyarázata föltűnő hatásának a magyar művészettörténetre,
irodalomra, esztétikai gondolkodásra? Miért viselték el keménységét önkéntes tanítványai, sétatársai: Fodor András, Lator László, Beney Zsuzsa, Csanak Dóra, Fülöp Géza,
Hernádi Gyula s a többiek? Miért ragaszkodott hozzá Weöres Sándor, Németh Lajos?
Nyilván kaptak a budai Szókratésztól olyan többletet, amelyért érdemes volt elviselniük szúrós modorát.
Tüskés Tibor már 1987-ben közzétette, most újra közli Fülep „maga mentségét",
1929-ben espereséhez írott terjedelmes levelét az okmányhamisító, börtönt is ült református tanító uszításának hatása alá kerülő presbitérium ellene benyújtott vádjainak
visszaverésére. Érvelése és az egyházi bíróság ítélete kétséget kizárva Fülep igazát bizonyítja, így a Tüskés címadásában sugallt párhuzam Tótfalusi Kis Miklós „maga mentségével" jogos. Mégis érdemes lett volna Tüskésnek a tíz-húsz éve még élő kortársak megfaggatásával utánajárnia, vajon nem voltak-e meg „a várkonyi zendülésnek" - holmi
sajátos, „victimológiai" - okai a különc tiszteletes alkatában? Miért sikerült a szélhámos
Kajdi Lajosnak Fülep ellen fordítania a presbitérium zömét? Talán nem csupán a tudós
magasabbrendűsége miatt szinte természetesnek tartható irigység táplálta, hanem az
ő szúrós modora is kihívta maga ellen hívei egy részének elégedetlenségét? S az is érdekelt volna, vajon a följelentők veresége után még másfél évtizedig Várkonyban lelkészkedő Fülepnek hogy sikerült dűlőznie a zendülőkkel?. Azt tudjuk, hogy az új tanítóval, egykori bajai diákjával, Császár Jánossal szívélyes jó viszonyt tartott; állandóan leveleztek 1964-ig, míg az 1956 miatt elbocsátott tanító Pécsre nem költözött. Tüskés
négy-öt családot többször is Fülep várkonyi jóakarói közt emleget, sőt az egyiknek,
Bognár Jánoséknak lányát Fülep tartotta keresztvíz alá. 1964-től velük levelezett, tőlük
kért, kapott háztartása számára élelmet, főként gyümölcsöt, s nekik viszonozta ajándékaival. Utolsó várkonyi látogatásakor, amelyen Tüskés is résztvett, már Várkony nevezetességének, hazánk legnagyobb szelídgesztenyésének fölkeresése után csak keresztkomájához látogatott el.
A kötet írásai kettő kivételével 1977 óta megjelentek; a Császár Jánossal folytatott
levelezésről szóló éppenséggel a Tiszatájban (1985). A zengővárkonyi évek kapcsán
Tüskés részletesen tárgyalta Fülep pécsi magántanárságának eseményeit is. Számomra
külön érdekesség, hogy a Pécsről Szegedre került professzorok közt az engem is tanító
Halasy Nagy Józsefnek (1885-1976) és a Tiszatáj indulásában is némi szerepet játszó

1996. július

67

Koltay-Kastner Jenőnek (1892-1985) mennyit köszönhetett Fülep Lajos. Főként Halasy állhatatos támogatása járta ki a magántanári habilitációt, és Koltay javasolta, hogy
kétéves római kiküldetése alatt Fülep helyettesítse őt az olasz tanszéken. Bár Halasyt
kitűnő előadónak és jó stílusú tudománynépszerűsítőnek tartottam, a hallgatóság fölött trónoló magatartása és a népi kollégiumi mozgalommal szemben kifejtett arisztokratikus nézetei miatt kissé ellenszenvvel viseltettem iránta. Ma már kevesen tudják,
hogy az ő cikke (Parasztkollégium? Szegedi Kis Újság, 1946. aug. 1.) vetette föl először
a janicsárképzés vádját, s erre válaszul adta Tóth Béla regényének címét: Mi, janicsárok
(1969). Sajnos, Halasynak jórészt igaza lett: az egykori népi kollégisták egy része
(tisztelet a kivételnek) az elmúlt negyven év különféle időszakaiban (ki 56-ig, ki azután)
karrierje érdekében megfeledkezett a népről, amely útjára indította. Halasy már akkor
megnőtt szememben, amikor megtudtam: neki köszönhetjük, hogy Weöres Sándor
megírta A vers születése (1939) című műhelytanulmányát. A professzor nagyvonalúságát
bizonyítja, hogy ezt nemcsak elfogadta doktori értekezésként, hanem ő ösztönözte
megírására a költőt. Mivel Füleppel egy évben született, föltehető, hogy barátságuk
már egyetemi éveik alatt kialakult.
Tüskés Tibor külön tanulmányt szentelt Fülep nagyhatású könyvének, a Magyar
művészetnek, amely még 1916-ban született, és először folytatásokban jelent meg
a Nyugatban. Nem kerülte el figyelmét a két változat közti különbség, így a Lechner
Ödönről szóló lelkes, sőt himnikus fejtegetésnek tompítása sem. A Magyar művészet
tudománytörténeti jelentőségét abban látja, hogy szerzője először vállalkozott a művészeti jelenségek bölcseleti szempontú elemzésére, a magyar képzőművészet elmúlt évszázadának filozófiai meghatározottságú megközelítésére. Bölcseleti alapja az objektív
idealizmus, szemlélete történeti, módszere dialektikus. Kulcskategóriája a művészetek
közössége és folytonossága. Fülep szerint a művészet nemzeti jellege és egyetemessége,
nemzetközisége egymást kölcsönösen föltételező két fogalom. Ugyanígy korrektív az
örök és a fejlődő: állandóság nélkül nincs fejlődés, fejlődés nincs állandó nélkül; a művészetben mindig van valami örök és valami időhöz kötött. A nemzeti jelleg, úgymond, önmagában nem esztétikai érték. A művészet nemzeti jellegét az dönti el, hogy
mi sajátosat vitt az egyetemes érvényű művészetbe, vagy pedig az egyetemes művészetet mint fejezte ki a maga sajátos módján.
A kötet első írása voltaképpen a befejezés, összegezés lehetne: születésének századik évfordulója alkalmából summázó összefoglalás - természetszerű ismétlésekkel Fülep Lajos életművéről.
Ilyen műből sajnálatosan hiányzik a névmutató. Ha lett volna, kibukott volna az
ellentmondás a szövegben Ernőnek, a jegyzetben helyesen említett Barátos Endréről,
akiről egyébként Weöres Sándor is nagyrabecsüléssel emlékezett meg még 1944-ben
a Magyar Csillagban. Érdemes lett volna a levelezésközlések kötetbe illesztéskor pótlólag megírni, él-e még Császár János (1910-?) és Bognár Jánosné (1915-?). Apró elírás,
hogy 1931 decemberében még Klebelsberg lett volna a kultuszminiszter: a Bethlen-kormány lemondása, augusztus 19-e óta Ernszt Sándor volt. Fülep habilitációjának késedelmes jóváhagyásában talán a kormányváltozásnak is szerepe volt.
A könyv semmitmondó, nem jellemző címével (Kedves Professzor úr) nem vagyok
kibékülve. Weöres Sándor Fülephez írt levelének sablonos megszólításából, a 125. lapról került a címlapra. Helyén jobb lett volna az alcím: írások Fülep Lajosról. (Pannónia
könyvek, Pécs, 1995.)

68

tiszatá)"

Tüskés Tibor és a Jelenkor"
Nemrég két könyvecske is megjelent, amely az immár hatvanhat éves kiváló pécsi
irodalomtörténész és kritikus, Tüskés Tibor folyóirat-szerkesztői, főszerkesztői éveinek történetével foglalkozik, illetőleg jó néhány ponton dokumentálja azt. Az Időrosta
(1994) laza emléktükrének apró történetei, anekdotái, levél- és cikk-közleményei inkább adalékok, építőkövek egy rendszeres, átgondolt és szisztematikusan megírt
„szabályos" memoárhoz, amely végül is a tavalyi könyvhéteri kerülhetett az olvasók
kezébe.
Az egyik legfőbb szakmai - és morális - tanulság, élmény ezeket a most már irodalomtörténeti (és persze helytörténeti) jelentőségő szövegeket olvasva az a feltűnő
szerkesztői koncepcióbeli koherencia, amely véges-végig nyomon követhető az elbeszélő részekben éppúgy, mint a dokumentumokban. A szó és a cselekvés összhangja,
az egykori szerkesztői akarat következetes érvényesítése. Tüskés Tibornak ma semmit
sem kell visszavonnia vagy akárcsak módosítania több mint három évtized múltán, távlatából sem. (És ezt bizony nem mindegyik szakmabéli pályatársa mondhatja el magáról.) A másik - szintén meggyőző - „élménytanulság" az, hogy azok a folyóirat-szerkesztői alapelvek, amelyeket a hatvanas évek elején megfogalmazott, napjainkban sem
vesztették érvényüket, ma is korszerűek. „Milyen lapot szeretnék szerkeszteni?" tette
föl a kérdést a folyóirat 5. éves születésnapján a főszerkesztő Tüskés. „A Jelenkor arra
vállalkozott, hogy vidéken, egy dunántúli nagyvárosban csináljon irodalmat, olyant,
amelyet az országos irodalom részeként figyelnek és számon tartanak. Küzdünk mindenféle provincializmus ellen, akár körünkben: értékeink túlbecsülésében, akár másutt:
valóságos értékeink lebecsülésében mutatkozik meg." Ez világos és határozott beszéd,
ráadásul - tehát már a hatvanas évek elején - Tüskés világosan utal arra is, hogy igenis
létezik fővárosi provincializmus is. (Ez a meglátása is sokszorosan bebizonyosodott és
manapság is érvényes.) „Az a törekvésünk - folytatta szerkesztői ars poeticáját - , hogy
szellemi műhellyé tegyük a lapot, hogy magasabb szintre emeljük a vidéket; egyrészt
azáltal, hogy megbecsülünk minden értéket, amelyet ez a város, ez a táj adott a magyar
irodalomnak, másrészt azáltál, hogy tetteinket a legtágabb lehetőségekhez, az egyetemes magyar irodalom érdekeihez mérjük." Ennek az értékcentrikus és mindenféle értéket tisztelő szellemi alapállásnak sem korszerűbb, sem méltányosabb, sem „ökonomikusabb" formájú kidolgozásával aligha érdemes bajlódni. Ugyanis ez a szerkesztői
szemlélet éppen a maga egyszerűségében és természetességében teljes és egyetemes.
Egy másik, úgyszintén programadó cikkében Tüskés Tibor azt is leszögezi
(»leszögezte), hogy a provincializmus ellen "úgy lehet sikeresen küzdeni, hogy megszüntetjük a vidék bezártságát, a köldöknéző siránkozást. Nézzünk körül a magunk
házatáján [...]. Az egészséges irodalmi közéletet, az irodalmi élet feltételeit, eszközeit
nekünk kell megvalósítanunk".
Pécs városa irodalmi és folyóirat-tradíciója vonatkozásában szerencsés terep volt
és maradt, hiszen 1941 óta - kisebb megszakításokkal - létezett már önálló irodalmi folyóirata. Először a Sorsunk (Várkonyi Nándor), majd az „első" Dunántúl (Katkó István), végül a Szántó Tibor-féle Dunántúl, melyben már feltűntek az induló Jelenkor kiváló írói közül is jó néhányan.
„Nem akartam szerkesztő lenni" - ezzel a vallomással kezdi a szerkesztői emlékeit összegző, formába öntő, A Jelenkor indulása (1958-1964) című, a tavalyi könyvhé-

1996. július

69

ten megjelent memoárját Tüskés Tibor. Szemben a poétákkal - akik tudvalevőleg nem
lesznek, hanem születnek -, úgy látszik, a szerkesztők nem elhivatottak, hanem inkább
vállálók, nem teremnek, hanem teremtődnek. Tüskés is hivatkozik néhány klasszikus,
nagy elődjére: Osvát Ernőre, Várkonyi Nándorra, Babitsra, Illyésre, akik nem küldetésként, nem „önmegvalósításként", hanem szolgálatként fogták fel és élték meg szerkesztői munkásságukat.
O maga is a szolgáló szerkesztők sorából való, amit mi sem bizonyít ékesebben,
mint az a különös, már-már sorsszerű életrajzi tény, hogy a Jelenkor éléről történő elcsapatása után több, mint három évtizeddel, ismét folyóiratot szerkeszt: ezúttal a kaposvári Somogy című - egyre érdekesebbé, egyre karakteresebbé váló - kulturális folyóiratot.
No, de ne szaladjunk ennyire előre az időben, maradjunk csak az ötvenes évek
közepe-vége történéseinél.
Tüskés Tibor fiatal irodalomtanárként Pécsett telepszik le, s mivel nem bennszülött, módszeresen igyekszik mielőbb megismerkedni a város múltjával, kultúrájával,
szellemi életével, irodalmi hagyományaival. Jellegzetes momentumként regisztrálhatjuk például azt a gesztusát, hogy gimnáziumi tanítványaival együtt gyűjtik össze Babits
Mihály pécsi diákoskodásának még föllelhető emlékeit, dokumentumait, vagy azt,
hogy megírja a pécsi irodalom kistükrét, s azt is, hogy számos, pécsi vonatkozású írással, sőt könyvekkel gazdagítja - most már ő maga - a szeretett város szellemi életét.
Kronológiailag persze ezek a művek már követik a Jelenkor hősi, a Tüskés által fémjelzett, „jegyzett" időszakát, ám a törekvés, a mentalitás, az irodalomtörténeti és helytörténeti kutató egész magatartása és ebből fakadó cselekvési programja tagadhatatlanul
egy irányba mutat: ama bizonyos „genius loci", a hely szellemének a működtetése, táplálása és persze gazdagítása, színesítése irányába.
Vagy talán mégsem? Vagy nem egészen? Vagy talán nem csak errefelé?
Persze, hogy nem csak, hiszen ha csak a hely ilyen-olyan „szellemeit" élesztgette
volna Tüskés - no meg, ha a párt tagja lett volna - bizonyára a lagtól mehetett volna
nyugdíjba, ha ő is úgy akarja. O azonban nem egészen így akarta. O a magyar szellemi
élet egészében gondolkodott már akkor, az ötvenes évek végén is: közölte Illyést, Németh Lászlót, Kassák Lajost, Weöres Sándort, Kodolányi Jánost, Pilinszky Jánost,
Mándy Ivánt. E névsorból is látható: a Tüskés szerkesztette Jelenkor nem ismert semmiféle más közlési szempontot, mint a minőségét. És eme bizonyos névsor persze folytatható; de a végeredmény ugyanaz! Nézzük csak: Mészöly Miklós és Berda József,
Sinka István és Tamkó Sirató Károly, Takáts Gyula és Rába György, Jékely Zoltán és
Simonyi Imre, Tornai József és Konrád György, Tatay Sándor és Hernádi Gyula, Takács Imre és Mezei András, és sorolhatnánk a neveket még napestig. Kis túlzással talán
azt is mondhatnánk: Tüskés örömmel - de nem minden szorongás nélkül persze - közölt mindenkit, aki csak számított az akkor élő legnagyobbak s a tehetséges fiatalok
között. A forradalom után börtönből szabadult írótársakat is ideszámítva. (Amely
tény már nemcsak a szerkesztő minőségérzékét, de a civil kurázsi meglétét is eszünkbe
juttathatja.)
Újabb színfolt a Tüskés Tibor szerkesztette Jelenkor szellemi palettáján a képzőművészet és általában a művészetek különböző ágainak folyamatos jelenléte. „Mindez írja Tüskés - hangsúlyos módon, a lap irodalmi arculatát kiegészítő és gazdagító formában volt jelen a folyóiratban. A mai olvasó talán csodálkozik is azon, hogy milyen
sokat és kiemelten foglalkozott a Jelenkor zenét kérdésekkel, filmbemutatókkal, a mű-

70

,

tiszatá)"

veszeti élét általános és helyi kérdéseivel. De ebben a tág érdeklődésben nem a provincia nagyképűsége, sokat akarása, a mindenbe belekontárkodó kíváncsiság mutatkozott
meg, hanem a vidék bátorsága, talán a központnál is nagyobb előnye, merészsége, kezdeményező kedve."
Álljunk is meg itt egy szóra. Tüskés Tibor a „vidék bátorságáéról, „a központnál
is nagyobb előnyé"-ről szól, ami talán kulcs is lehet az ő 1959 és 1964 közötti, úgymond vidéki, irodalmi és művészeti- folyóirat főszerkesztői működéséhez is. Nehéz
persze ma már - különösen az ifjabb nemzedékeknek - visszavetítődni több mint három évtizeddel korábbra, a tudjuk hogyan, mi módon konszolidált kora-kádári időszak
szellemi aurájába, s valószerűen a bőrünkön, idegeinkben és a döntéseinket talán legalább motiváló zsigereinkben fölidézve megérezni, hogy mit is jelentett akkoriban például a munkásőr, a munkahelyi besúgó, az igazoló jelentés, egyáltalán a párt, és annak
helyi megtestesítője, a megyei pártbizottság. És most nem is elsősorban a Tüskés által
elmesélt félelmesen igaz anekdota jut az eszembe, amikor is a Jelenkor alapításakor elsőként kiszemelt főszerkesztőféle ember egy szerkesztőségi ülésen előhúzta és a szerkesztőtársak nagy döbbenetére az asztalra helyezte revolverét; hanem általában a légkör
maga érdekel, a hatvanas évek eleji Magyarországon. S ha Tüskés Tibor vitathatatlanul
jelentős, sőt - ne féljünk a nagy szavaktól - korszakos jelentőségű szerkesztői munkásságát értékeljük, a szorosan vett szakmai szempontokon túl föltétlenül szóba kell hoznunk ezt a rendkívül sok apró nüanszból összetevődő - Isten tudja persze, mennyire
tudatos és mennyiben spontán - taktikai, politikai értelemben lavírozó irányítóképességet és folyamatos gyakorlatot, amely lehetővé tette, hogy a vidék, talán egy kicsit
lomhább, talán kevésbé szigorú, talán kevésbé éber pártellenőrzésének reális súlyát helyesen érzékelje, és fölismerje a folyóirat előtt álló reális szellemi lehetőségeket.
Utólag úgy látszik, hogy Tüskés Tibor egyik mérőmódszere, kísérlete, az esetleges időleges visszavonulást is magába foglaló lehetősége, a hatalom ideológiai (és talán
politikai) tűrőképességének „meglakmuszpapirozása" a Jelenkorban indított számos vita
volt. Miről is?, mikről is? Például a „látomásos" költészetről, és ugyanebben a számban
„a szocialista realizmus főbb esztétikai problémáiról" (nem kell folyóirat-szerkesztői
rutin ahhoz, hogy fölismerjük: Tüskés főszerkesztő úr jó taktikus is volt)
továbbá
a „modernizmusáról, majd a „szülőföld és irodalom", a „vidéki" irodalom problematikáiról, a „modern" költészetről és így tovább.
Ezek a viták persze számos szerkesztői „elhajlást" is napvilágra hoztak, kézzel
foghatóvá tettek: kiderült, hogy Tüskés Tibor úgymond urbánus is, népi is, egzisztencialista is, liberális is -, egyáltalán: gondolkodó és a dolgokra reflektáló értelmiségi.
Ezek a „vallások" külön-külön is fő bűnnek számítottak a hatvanas évek elején (és még
később is persze); így aztán - ha amonnan nézzük - Tüskés Tibor méltán rászolgált leváltására, bőségesen megszolgálta eltávolítását a Jelenkor éléről. Ez az eltávolítás (milyen
finom és ráadásul találó kifejezés is) láthatólag újabb, szinte hibátlanul végrehajtott kivitelezése volt az időnként napirendre kerülő politikai vagy inkább „ideológiai" tisztogatásoknak! Évtizedenként legalább egyszer (de volt úgy, hogy többször is) rendszeresen sor került effélére: a hatalomnak szüksége volt mind a belső egység demonstrálására, mind pedig a meghőköltetés, a megfélemlítettség légkörének megteremtésére.
Hogy mennyire ily módon működött ez a gépezet, azt szemléletesen bizonyítja az akkori „népi"-nék mondott, elkönyvelt Aljold főszerkesztője, Mocsár Gábor ellen indított támadássorozat is. így aztán mind az „urbánus" Jelenkor, mind a „népi" Aljold
megkapta a magáét. Ráadásul minden pártideológiai offenzíva a rendszer lényegéből

1996. július

71

következett, vagyis internacionalista jelenségként működött. Hiszen valamivel később,
a nyolcvanas évek elején nemcsak itthon, de - például - Pozsonyban, Kolozsváron és
Újvidéken is lejátszódtak, azaz megismétlődtek egészen hasonló (sőt még durvább) jelenségek és események.
A Tüskés Tibor jegyezte Jelenkor elleni vádak egyfelől a maguk primitívségükben, másfelől persze - tényszerűségüket nézve - nagyon is igaz mivoltukban úgyszintén visszaköszöntek térben és időben a hatvanastól a nyolcvanas évek közepéig-végéig
itt, Kelet-Közép-Európában.^ Nálunk az akkori két budapesti párt(irányítású)-újság,
a Népszabadság, valamint az Elet és Irodalom vonult föl a Jelenkor ellen (miközben a pécsi
megyei pártbizottságon is befűtenek a lapnak a Pestről jött elvtársak). Megállapítják
Tüskésék eszmei eltévelyedését, s az általuk közölt művek között szemelgetve kiállítják a súlyosan elmarasztaló bizonyítványt. Néhány minősítés az egyébként szép hoszszúra nyúló bűnlajtstromból: „egzisztencialista eszmék és életérzések"; „helytelen, kispolgári, olykor ellenséges, káros nézetek"; „éles ellentétben [...] a marxizmus-leninizmussal, a marxista esztétika eddigi eredményeivel, pártunk politikájával, elméleti állásfoglalásaival"; „a marxizmus polgári revíziójára tesz kísérletet, burzsoá ideológiát hirdet"; „rosszindulatú és hazug"; „zavaros és ellentmondó", „a múlt század avas polgári
esztétikáját idézte fel"; „hirdette [...] az irracionalizmus jogát"; - és így tovább. Méghozzá mindez félelmet keltő (és másokat is gyakran és alaposan megleckéztető) nagy
nevű kritikusok és ideológusok döfködő tollából.
A főszerkesztő Tüskés Tibor menesztése azonban nemhogy elvette, de egyenesen
megsokszorozta a szenvedő alany alkotó erejét: számos könyve tanúskodik erről.
„Harminc év alatt rengeteg rossz ért, rengeteg szépséget láttam, rengeteg emberi jóval
találkoztam" - fejezi be emlékezéseinek sorát. „Hogy mi marad meg a jövő számára
a Jelenkor múltjából? Nem tudom. Nekem azt a szigetet jelenti, ahol egykor a jó remény
és a fiatalság fái nyíltak. Hörderlin Hüperionjának szavai élnek bennem: »Hová menekülhetnék önmagam elől, ha ifjúságom kedves napjai nem volnának? Mint az Akherón
partján nyugtát nem lelő lélek, úgy térek vissza életem elhagyott vidékeire.« "(Magvető,
1994; Új Forrás, 1995.)

Sütő József: Századok lelke
A válogatott irodalmi és helytörténeti tanulmányokat tartalmazó kötet a kilencvenéves szerző első könyve. Szerénysége visszatartotta attól, hogy önálló kötet kiadására gondoljon, hosszas rábeszélésre küldte az Irodalomtörténeti Közlemények szerkesztőségébe is az ott azután örömmel fogadott, szívesen közölt tanulmányait. A kezdeményezők, az Irodalomtörténeti Társaság Bács-Kiskun megyei tagozata, a Halasi
Téka szerkesztőbizottsága meg a kecskeméti Katona József Társaság születésnapi köszöntőnek szánták ezt a könyvet, jelentősége azonban korántsem merül ki a tiszteletadásban. Számos tanulmánya, amelyekről megjelenésükkor nemigen vettek tudomást,
e kötet révén számíthat nagyobb figyelemre, tüntethet el fehér foltokat, szüntethet
meg téves ítéleteket. Lássunk erre, a teljesség igénye nélkül, két példát!

72

tiszatá)"

Az Új magyar irodalmi lexikon Kerekes Sámuel, a Hadi és Más Nevezetes Történetek (1792-től Magyar Hírmondó) egyik szerkesztője, a bécsi Teresianum magyar
nyelvtanára születésének helyét is, idejét is kérdőjellel jelölte. Sütő József azonban már
1941-ben kiderítette, hogy Kerekes (névváltozata Miskolczi Kerekes, Miskolczi) kiskunhalasi család fia, halasi, majd debreceni diák volt, s valószínűleg Kiskunhalason született 1757 körül. A halasi gimnázium évkönyvében megjelent, Kerekes teljes életrajzát
bemutató, jelentőségét pontosan értékelő tanulmányára azonban nem figyeltek föl.
A „hivatalos" irodalomtörténet nem hisz azoknak az emlékezőknek, akik szerint
Petőfi Hortobágyi kocsmárosné... című költeményét kecskeméti diákok már megjelenése előtt ismerték, énekelték. Sütő a Forrás 1973. január-februári számában közölt tanulmányában széleskörű vizsgálódással, az ellentétes állítások meggyőző cáfolatával
igazolta, hogy ez igenis lehetséges, sőt nagyon is valószínű. A számításba vehető körülmények kiterjedt és pontos ismerete hitelesíti érvelését. így például kiderítette, hogy
kecskeméti diákok 1842 karácsonyán hol voltak legációban, hol találkozhattak (Dunavecsén!) Petőfi bizonyára ismert dallamra énekelt versével.
A lelkiismeretes, pontos munkát, a kritikai érzéket, a tények tiszteletét az Eötvös
Collegium tagjaként sajátíthatta el a magyar-latin szakos bölcsészhallgató, tanárjelölt.
Tanárként hajdani iskolájába, a kiskunhalasi református gimnáziumba tért vissza.
Szeretett iskolája meg szeretett városa történetével kezdett foglalkozni, s mint e kötetben közölt tanulmányai is tanúsítják, nem hagyott fel e foglalatosságával nyugdíjasként
Kecskemétre költözve sem. Halas 600 éves város című tanulmánya például 1992-ben,
a Halas és Csokonai 1995-ben jelent meg a Műhely Napló című helyi lapban.
Széles körű nyelvtudásával több idegen nyelv tanítását is vállalhatta volna. Az 50es években megszerezte az orosztanári képesítést is, ettől fogva főként ezt a nyelvet tanította, 1962-től a halasi felsőfokú mezőgazdasági technikumban. Az orosz nyelvvel
való megismerkedése is tudományos munkára ösztönözte: az egri pedagógiai főiskola
tudományos munkatársaként Bihari József professzorral együtt készítette el az Oroszmagyar hasonlósági és rokonsági szótárt.
Nyugdíjasként Kecskeméten új lendületet vett a munkássága. Főként Kecskeméthez kapcsolódó irodalomtörténeti témákkal foglalkozott: Katonával, a Bánk bánnal,
Petőfi és a „hírős város" kapcsolatával. Katona-tanulmányai a Bánk bán szerzőjének
legjobb ismerői közé emelték. A „kerítő" és az „ártatlan" Gertrudis című tanulmányához Barta János szólt hozzá, teljes egyetértését nyilvánítva. A Hőzöngő-e Petur bán?
című vitaírásával Pándi Pál foglalkozott, „azt remélve, hogy a Bánk bánt jól értő Sütő
Józsefet" közelítheti a saját álláspontjához. (Reménye nem teljesült.) E sorok írója nem
mindenben ért egyet Sütővel, Gertrudist nem tartja ugyan kerítőnek, de ártatlannak
sem Melinda esetében, Sütő érvelésének alaposságát azonban mindig a jeles teljesítménynek járó figyelemmel és csodálattal olvasta és olvassa. Lényegi egyetértéssel
a „Rendületlenül" vagy megrendülve? című, a Bánk bán ötödik szakaszának egyik színi
utasításához fűzött tanulmányt, amelyben a szerző számos erénye felvonul: a teljes Katona-életmű alapos ismerete, kitűnő tájékozottsága a lovagdrámák világában éppúgy,
mint a lovagkori Magyarország viszonyaiban, jogszokásaiban, nyelvészeti, nyelvtörténeti tudás a szavak pontos jelentésének megállapítására. Sőtér István írta Bánk bántanulmányában: „Katona semmit sem mellőzött, ami fontos - de sok mindent úgy
borított hallgatásba, hogy az épp kimondatlanságában kapjon nyomatékot. Különösképp az ilyen művek megismerését teszi lehetetlenné az, ha értelmüket deduktív mó-

1996. július

73

don keressük, ahelyett, hogy a dráma mégoly jelentéktelennek látszó, apró mozzanataiból próbálnók az értelmet kifejteni." Sütő ezt a Sőtértől javasolt módszert alkalmazta.
Pest vármegye előtt való „megpirongattatását" előadva meggyőzően valószínűsíti,
hogy Katona hazatérésének okai között számba kell vennünk azt is: a kecskeméti takács fiának nem volt kellő tekintélye a pesti ügyvédek között. Petőfi Pálnapkor című
verse élményi háttereként élénk színekkel ábrázolja Sütő azt a társaságot, amely 1843
januárjában Jókai kecskeméti lakótársának, Gyenes Palinak névnapi mulatságán részt
vett. Talán már Halason is kevesen ismerik a gimnázium 19. század végi rajztanárának,
Dékáni Árpádnak a nevét. Sütő két írásban is fölidézi sokirányú tevékenységének egyegy jelentős mozzanatát: 1896-ban paraszt műkedvelőkkel vitte színre Tóth Ede/4 falu
rossza című parasztszínművét, 1897-ben lapjában, a Halas és Kiskőrösben azért harcolt,
hogy Petőfi első kiskőrösi szobra helyett a nagy költőhöz méltóbbat állítsanak. A Kiskunsági parasztszínpad a millennium évében című tanulmánynál érdemes .megállnunk
egy-két megjegyzés erejéig. Alapos és helytálló elemzést olvashatunk itt a népszínmű
műfajáról; elcsodálkozhatunk azon, hány fővárosi lap tartotta akkor szükségesnek és
érdemesnek, hogy részletes, elemző beszámolót közöljön egy vidéki város műkedvelőinek előadásáról; szembesülhetünk művelődés és politika ütközésével, azzal, hogy nem
az előadás sikertelensége szegte útját az érdekes kezdeményezés folytatásának, mint az
1930-i színházi lexikon állítja, hanem a megriadás az agrárproletár mozgalmak erősödésétől.
Nem keríthetünk sort a kötetben található mind a húsz tanulmány (huszonegyedik a szerző önéletrajza) mégoly rövid ismertetésére sem. Pedig a nem említettek is megérdemlik a figyelmet, például a halasi népnyelvről és kutatásáról szólók, vagy a szép
emlékbeszéd Szilády Áronról.
Befejezésként személyes, de azon túl is mutató kapcsolatunkról szeretnék szólni.
Az 1950-es évek elején ismertem meg Sütő Józsefet. Sohasem hivalkodó, inkább szerényen leplezett nagy tudása már első találkozásainkkor is tiszteletet, kedves egyénisége
szeretetet keltett bennem. Kapcsolatunk elmélyült, amikor Kecskemétre költözésük
után gyakrabban találkozhattunk. Mikor megbíztak a tervezett (azóta sem megvalósult) Katona kritikai kiadás szerkesztésével, őt kértem fel a talán legtöbb problémával
járó rész, a Katona verseit, tanulmányait, történeti műveit és egyéb írásait tartalmazó
negyedik kötet elkészítésére. Vállalta, nagy lendülettel s a'tőle megszokott alapossággal
fogott a munkához. Egészségének tartós romlása miatt befejezni, sajnos, nem tudta.
Elkészült jegyzeteit rám bízta, ezek fölhasználásával készítettem Katona verseinek
1991-i kiadását. Mint ebben is, a talán egyszer mégiscsak elkészülő kritikai kiadás negyedik kötetében is ott áll majd Sütő József neve. (Kiskunhalas, 1995. Halasi Téka 16.)

A könyv megjelenése után két hónappal, 1995. dec. 24-én Sütő József meghalt.

MOTÍVUMOK ÉS KÖLTŐI MAGATARTÁSFORMÁK
A HUSZADIK SZÁZADI MAGYAR IRODALOMBAN
A szerző immanens irodalomtörténetet akart írni. Amit írt, nagyon fontos, ha
nem is biztos, hogy nem kellene valami pontosabb - és eddig nem használt - fogalmat
kitalálnia.
Az irodalomtörténet alapproblémáját André Malraux fogalmazta meg a l'Homme
précaire et la littérature című könyvben: az irodalomtörténetet Villontól Verlaine-ig írják, holott az irodalom Verlaine-től Villonig halad. Malraux emlékeztet az áthidalhatatlan szakadékra, mely ifjúsága idején az élő francia irodalom (és múltbeli ihletői) illetve
az Akadémia és az Egyetem között húzódott, és utal az NRF nagy vállalkozására, mely
a mindent tudó, minden részletre kiterjedő, de a jelentől elszakadt, élettelen irodalomtörténet helyett a francia irodalom élő történetét kívánta bemutatni. Csak azokról írtunk, akik problémát jelentenek, és olyanokat kértünk fel szerzőknek, akiknek személyes kapcsolatuk volt a múltunk nagy alkotóival.
Szigeti Lajos Sándor a Modern hagyomány címet adta könyvének. Szerencsés
címválasztás, mert érzékelteti mind a hagyomány sokrétegűségét, mind a hagyomány
(egyik-másik rétegének) jelenlétét, mind a hagyomány megújulási lehetőségét. Ugyanakkor az irodalomtörténet egyik korszakára is utal, a könyv lényegileg a huszadik századi magyar irodalom számos problémáját tárgyalja. Klasszikusokról és viszonylag kevéssé ismert vagy alig méltatott szerzőkről ír, kánonoktól és konvenciótól függetlenül.
Az irodalomtörténet, amikor egyik szerzőről a másikra vagy egyik műről a másikra halad, óhatatlanul megmerevít és általánosít. Adyt követi József Attila, és József
Attilát követi Pilinszky, - az irodalomtörténészi gyakorlat szerint. Holott József Attila bizonyos motívumokat vesz át és módosít, és Pilinszky is, és így tovább... És közben új motívumokat is teremtenek, melyek utódaik számára már hagyomány. Szigeti
Lajos Sándor az irodalom, vagy még inkább írók és művek valóságos találkozási pontjait próbálja feltérképezni, és ez könyve nagy újdonsága.
Motívum- vagy tárgytörténeti kutatás mindig is volt, és ezek eredményeit, pl.
a Jónás könyve esetében jól is hasznosítja a szerző. Újítása az, hogy nem egy-egy elszigetelt motívumot vizsgál, hanem ezek egész rendszerét. A motívum lehet eszmetörténeti,
mitológiai, pszichológiai, grammatikai, stb. És mindez párosul a költői magatartásformák kérdésével, ami már etikai és történeti kérdés (is). Nem beszélve arról, hogy a magatartásformáknak is lehet hagyományozó vagy a hagyományt megkérdőjelező erejük.
A könyv két nagy részből áll: egy etikai értekezésből és egy irodalomtörténeti
vázlatból. A kettőt egységesíti a szerző szellemi önéletrajza. Szigeti a szakirodalom
bensőséges ismeretében dolgozik, de minden egyes szaváért vállalja a személyes felelősséget, és nem rejtőzik az elvont tudomány maszkja mögé. Vállalja a kritikus esendőségét, aki szereti munkáját és ezt nem is titkolja.
Az irodalomtörténet bensőségesebb és életszerűbb lett. És éppen ezért sok minden elvesztette evidencia jellegét. Egy problémát emelnék csak ki, a „Minden egész eltörött" kérdését. Szigeti szépen elemzi a Kocsi-üt az éjszakában című verset, az Adyéletműben elfoglalt helye és a tizenkilencedik század végi-huszadik század eleji életérzés szempontjából. Szigeti rádöbbentett: a vers más megközelítése is lehetséges.

1996. július

75

Az európai kultúra két nagy veszteség-mítosszal kezdődik, az egyik a Genezis
könyvében olvasható, másik Hésziodosznál. A veszteség-mítoszokat Platón gazdagítja.
Majd következnek a politikai veszteség-mítoszok, Athén, Spárta és Róma bukása után.
Lényegileg a 16. századig vetélytárs nélkül uralkodnak az örök hanyatlás elméletét variáló különféle és különnemű mítoszok, világfelfogások, elméletek. Aztán megszületnek a jövő mítoszai, a forradalom mítoszai pl., bár ez utóbbiaknak is vannak visszatérés változatai. Én azt hiszem, hogy a „Minden egész eltörött" századfordulón eléggé
elterjedt életérzése, szemlélete, szlogenje az örök hanyatlás-elmélet egyik változata.
Szigeti idézi Lukácsot: „A modern kapitalista társadalom szükségszerűen hozza
magával, hogy a közvetlen egyéni lét mindinkább magára utalt, magára hagyatva válik
a lírikus élmények tárgyává, hogy az Én önmagát mint magányosat, magára hagyatottat, egyedülállót éli át és fejezi ki a lírában". (40.1.)
Nem inkább arról van szó, hogy az irodalom az elmúlt két-három évszázadban
kezdett olyan témákkal, problémákkal, érzésekkel foglalkozni, amelyekkel nem vagy
csak rejtetten foglalkozott? Nem inkább arról van szó, hogy az irodalom vizsgálódási
köre kitágult, és immár - többek között - a szorongás is beletartozik. A kapitalistának
nevezett világ művészetellenességéről vallott, legalább kétévszázados nézetek legalábbis
újragondolandók. Az örök hanyatlás elmélet nagyon tetszetős variációi.
Jónás az egyetlen próféta a Bibliában, aki szembeszállva az isteni akarattal, megpróbál kitérni küldetése elől" - írja Szigeti Babits Mihály művét elemezve. E megfigyelésekben, ötletekben és adatokban gazdag fejezet hitelét nem rontja, hogy a megállapítás pontatlan. Nem Jónás az egyetlen... A csipke-bokor mellett Mózes ötször utasítja
vissza az istent, a „miért éppen én?" kérdés variálásával. Jónás a térben menekül, menekülésének tanúi vannak. Mózes helyben marad és érvel, vitatkozik, menekülési kísérlete szavakban történik, és ezért külső, látható története nincs. Jónás menekülésének
története többszáz sorban olvasható, Mózesé alig néhányban. Mózes nem kevésbé határozottan próbál szembeszállni az isteni akarattal, vagy próbál kitérni előle. (Mózes kezdeti szembeszegülésére L. Thorrens belga irodalomtörténész hívta fel a figyelmemet.)
Szigeti meggyőzően bizonyítja, hogy a Jónás könyvét író Babitsra egyaránt hat
Bergson és Benda. Ez azért rendkívül érdekes és tanulságos, mert Bergson kibékíthetetlen ellenfele Benda. De Benda Bergson-kritikája, ellentétben Maritain Bergson-kritikájával, nem érinti meg Babitsot, már csak azért sem, mert Az írástudók árulásában a főellenfél nem Bergson, hanem Charles Maurras. A harmincas években a Budapesten és
Esztergomban élő Babits nem kényszerül választani a két párizsi írástudó, Bergson és
Benda között, mindkettőtől átveszi azt, ami számára fontos.
Hosszasan sorolhatnám Szigeti kitűnő találatait, és említést tehetnék arról is,
amikor - inkább csak árnyalatokban - másként olvasok valamit, mint ő. Ez utóbbi
nem vita lenne, hanem bekapcsolódás egy felkínált dialógusba. Mert Szigeti könyvének
egyik érdeme, hogy dialógusra készteti olvasóját, nem provokatív módon, hanem
anyagismeretével, elemzéseivel, ötleteivel, sejtetéseivel és kimondásaival. És mindenek
előtt nyitottságával. Mert Szigeti nemcsak az olvasóval folytat dialógust, hanem a magyar irodalommal, és rajta keresztül a világirodalommal. Említettem már: „klasszikusokról és viszonylag kevésbé ismert vagy alig méltatott szerzőkről ír, kánonoktól és
konvencióktól függetlenül."
Könyve egyaránt nyitott a múlt és a jelen (jövő) felé. A Tiszatáj ez év januári
számában megjelent szép Dsida-tanulmánya e könyv, a Modem hagyomány, egyik fejezete lehetne. Ha jól emlékszem, soha nem volt alkalmam Dsidáról írni, de kamasz-

76

tiszatá)"

korom óta a „személyes" költőim közé tartozik, akinek emlékezetem mélyéről váratlanul feltörő sorai nem egyszer segítettek nehéz pillanatokban. Éppen ezért meglep,
hogy újabban Görömbei András és Szigeti, régebben pedig Nemes Nagy Ágnes
újrafelfedezésének szükségességét emlegetik. Szigeti József Attilára utal Dsida-eszszéjében, Bóka László szerint József Attila örült Dsida-kritikájának.
Ebbe a „modern hagyományba" Dsida is beletartozik. De aki követte Szigeti fejtegetéseit könyve különböző helyein a szonettről, az meglepetés nélkül, de annál nagyobb örömmel olvashatja el Palfi Ágnes Ecce Homo c. szonettkoszorúját - remekművét - a Polisz 1995. őszi számában.
„A modern magyar szonett és maga a modern magyar költészet immanens története sem egységes tömb; egy belső váltás jeleit már eddig is többször láthattuk kirajzolódni" (132.1.) - írja Szigeti. Könyve azért nagyon fontos, mert ezekre a „belső váltásokra" előkészíti olvasóit. Akár úgy, hogy a hagyományt gazdagítja (azaz nem tömbszerűen fogja fel), akár úgy, hogy az új művek befogadását elősegíti... (Lord, 1995.)
.jfesf'/ic&áfjfíátXx/s)

Tóth H. Zsolt: Széttaposott ösvény
KARÁCSONY BENŐ ÉLETE ÉS MŰVE
Karácsony Benő kétszeresen is kisebbségi sorsban élt, de ennek a „kettős kisebbséginek az élményeit - életművének gazdag önéletrajzi vonatkozásai ellenére - sokkal
áttételesebben, rejtettebben fejezte ki, mint az erdélyi magyar kultúrát a köztudat szerint karakterizáló alkotók. így, bár sok elismerő szót leírtak róla, életműve mindmáig
nem kapott kellő mélységű értékelő, monografikus elemzést. Tóth H. Zsolt könyve
most ezt a hiányt pótolta.
Sokan írtak Karácsony Benőről, de bármennyire hihetetlen, nemhogy monográfia, hanem még igazán alapos tanulmány sem készült róla. Többnyire kritikákra, emlékezésekre, újságcikkekre, legjobb esetben az újabb kiadások egy-egy alaposabb utószavára támaszkodhatott Tóth H. Zsolt összegző, minden szükséges ismeretet hasznosítani kívánó monográfiája.
Tóth H. Zsolt gondosan és bőségesen összefoglalja az eddigi eredményeket, s meggyőző alapos elemzésekkel mélyíti, erősíti azok érvényét. Az életmű értékelésének
eddigi főbb eredményeit nem módosítja jelentősen, inkább egyes kiegészítő vonatkozásokban hoz értékes új megfigyeléseket. Éppen ez a kiegyensúlyozott, jó irodalmi érzékre, alapos elemzésekre építő, mások eredményeit szakszerűen hasznosító módszer
segíti ahhoz, hogy hiteles és árnyalt képet adjon Karácsony Benő életművéről.
Könyve belső tagozódását az életút, életmű és az utóélet bemutatása adja. Szokatlanul konzervatív, de nem haszontalan struktúra ez.
Karácsony Benő élményköreinek, emberi magatartásának megvilágítása azért is
helyénvaló, mert ő jellegzetesen olyan író, akinek az életműve tele van élményeinek
közvetlen kivetítésével. Az élmény és a mű összevetése tehát segít megérteni az írói karaktert. Karácsony Benő esetében az „elveszett generáció" élményköréből és a „kettős

1996. július

77

kisebbség"-i (azaz kisebbségi magyar és zsidó) helyzetből eredő tapasztalatoknak a hatványozódó összegződése figyelhető meg a mélyen humanista, de apatikus, determinisztikus vonásokat is bőven hordozó, „professzionális kívülálló" emberi és írói magatartásának a kialakulásában.
Tóth H. Zsolt Karácsony Benő életútjának eseményeit nyomatékosan az életmű
felől szemléli, célja az író „lelki alkatának megértése". Munkájában termékenyen világítja meg az alkat, emberi sors és esztétikai minőségek Karácsony Benőre jellemző
egyéni összefonódását. Karácsony Benő „külső szemlélőként időzik saját korában",
gyakori öniróniája pedig „érzelmi túlfűtöttsége leplezésére" szolgál.
A címe szerint az életművet tárgyaló középső részben bizonyosodhatunk meg
egyértelműen arról, hogy az életút és az emberi-írói karakter bensőséges ismerete nem
gátolja Tóth H. Zsolt esztétikai ítélkezését. Sok-sok olyan példát idézhetnénk könyvéből, amikor ez az ismeret hathatósan segíti a felismert esztétikai jellegzetességek árnyalt
értelmezését és magyarázatát. A második pályakezdés időszakából való Líra című novellának „a szürrealizmusba hajló iróniája és iróniába áthajló szürrealizmusát" elemző
rész, vagy a „szerző titkos ambícióit némi öngúnnyal láttató keret"-nek az értelmezése
éppoly kínálkozó példa itt, mint A megnyugvás ösvényein című posztumusz regény sokat vitatott hangyaboly és tücsökdal példázatának a bravúros értelmezése.
Erénye Tóth H. Zsolt könyvének az is, hogy a minden irodalomértéshez szükséges érzékenység, empatikus ráhangolódás ellenére mindvégig mértéktartó az ítéletalkotásban. Biztos kézzel helyezi el az értékhangsúlyokat. Minden esetben alapos érveléssel
teszi azokat meggyőzővé, árnyalt esztétikai elemzéssel emeli ki Karácsony Benő
novellisztikájának legjobb darabjait, a Líra és a Nyári délután a régi Fehérvárt című novellákat. Ez utóbbiban pontosan jelzi a későbbi regények legfontosabb történetformáló
elveinek a modellszerű megjelenését is.
Érzékletes bemutatását, alapos elemzését adja Karácsony minden regényének.
Gyakran ütközteti a korabeli kritikák nézeteit, s többnyire meggyőzően alakítja ki saját álláspontját. Vitára ritkán ingerel, akkor is inkább valamely forrásának a követése
vált ki ellenvetést. Például Gaál Gábornak az a kellő kritika nélkül átvett eszmefuttatása, mely szerint a korregénynek konkrétnak, helyhez kötöttnek kell lennie. Az új élet
kapujában valóban szerény értékű mű, de nem azért, mert nincs helyhez kötve, mert
nem „konkrét", hanem azért, mert belső viszonylatainak rendszere nem elég mély,
nem elég gazdag.
Tóth H. Zsolt elemzéseiből szemléletesen és gazdagon bontakozik ki Karácsony
Benő sajátos regényírói világa. Különösen árnyaltan rajzolja meg Karácsony regényszerkezeteinek sajátosságát: a mozaikszerű töredezettséget, a bujkáló, lappangó motívumok funkcionális alkalmazását, a „peripatetikus mozgáskoreográfiák" szerepét,
egyes regények kétpólusú struktúráját. Elemzésében nemcsak a kronologikus rendet
követi, hanem az ennél fontosabb, belső, alkotói rendet, összefüggéseket figyeli. így
természetes módon helyezi a pálya végére, s ezúttal esztétikai értelemben is csúcsára az
egymással szorosan összefüggő Napos oldal és A megnyugvás ösvényein című regényeket.
Ezeknek a regényeknek az értékeket megbecsülő elemzése is helyes mértéktartást követ, pontosan jelzi a belső egyensúly-eltolódásokat is.
Hasonló biztonsággal ítélkezik keményen egyes gyengébb művekről. Joggal minősíti elemzése összefoglalásaként a „melegséget és kedves szertelenséget árasztó, felületes szórakoztatás" eszközeinek Karácsony Benő színműveit. Jó érzékkel állapítja meg
azt is, hogy a Pjotruska című regény első részének „modern prózapoetikai pluralizmusa" után szembetűnő törést jelent a második rész sablonos paralelizmusa.

78

tiszatá)"

Karácsony Benő életművének az elemzésekor Tóth H. Zsolt érzékenyen figyel
ennek az életműnek a modern vonásaira is: ahol csak teheti, a mai szemlélet felé mutató elemekre irányítja a figyelmet.
A címe szerint az életművet elemző fejezet azonban a sok-sok értéke ellenére
több hiányérzetet is hagy. Mindenekelőtt feltűnő, hogy szinte az erdélyi magyar irodalomból kiszakítva elemzi Tóth H. Zsolt Karácsony Benő életművét, illetve az, hogy az
Életmű című fejezet feltűnően kerüli az irodalomtörténeti jellegű összefüggések, párhuzamok megvilágítását az erdélyi és az egész magyar irodalom vonatkozásában egyaránt. Túlságosan belterjesen, önmagában nézi Karácsony életművét. Szükségképpen
utal ugyan egyszer-kétszer másokra is, például Tamási és Nyíró pikareszk jellegű regényeire, de gazdagabb, mélyebb irodalomtörténeti összefüggéseket ebben a fejezetben
nem tár fel. Ez a zárt módszer az életművön belül dicséretes módon érvényesített értékszempontnak is visszafogja a tágabb érvényességét. Nem látjuk az irodalomtörténeti
viszonyítások rendjében Karácsony életművét.
Gazdagabb lehetne a könyv elméleti alapvetése is. Tóth H. Zsolt joggal emlegeti
a generációs regény, korszakregény, a főként a pikareszk és a robinzonád fogalmát.
Az egyes Karácsony-művek pikareszk vonásait viszonylag gazdagon bemutatja, hasznosítja Szabolcsi Miklósnak A clown mint a művész önarcképe című könyvét is. Finom
megállapítása, hogy az Utazás a szürke folyón című regény hőse, Sebestyén gyógyszerész
már nem „picaro", hanem „clown": „a picaro kívülállásával szemben a clown már inkább kirekesztettséget szenved el". Elmulasztja azonban Tóth H. Zsolt az általa emlegetett regényfogalmak alaposabb elméleti és történeti megvilágítását, pedig éppen ezáltal mutathatna rá még pontosabban Karácsony Benő művészetének sajátos vonásaira.
Maga Karácsony is utal regényeinek szövegében a pikareszk és a robinzonád tudatos
egyéni hasznosítására (A megnyugvás ösvényein).
Végül hiányolom Karácsony nyelvművészetének alaposabb feltárását. Tóth H.
Zsolt sokszor utal e művek hangulatosságára, humorosságára, de megállapításai többnyire megmaradnak a kijelentések szintjén. Az életmű egyik karakterisztikus jegyének
árnyaltabb megragadását segítené pedig a humoros esztétikai minőség Karácsony Benő
műveire jellemző sajátosságainak a feltérképezése, a sokkal gazdagabb nyelvi, stilisztikai elemzés. Erősen kínálkozik például a Tamási humorával való alaposabb összehasonlítás.
Feltételezhető, hogy a monográfia szerzőjének is volt némi hiányérzete a Karácsony Benő életművét taglaló második nagy fejezet lezárása után, mert a harmadik fejezet nemcsak a címe által jelzett utóélet bemutatása, hanem sok vonatkozásban új metszetű áttekintése is Karácsony életművének. Kár, hogy e gazdag zárófejezet megállapításai nem épültek bele szervesen az elemzésekbe. Olykor, mint például A megnyugvás
ösvényein című regény már említett zárórészének, Felméri Kázmér levelének értelmezésekor szinte átcsúszik az elemzés súlypontja ide, az Utóélet című fejezetbe.
Egyfajta törés és aránytalanság keletkezik így a könyvben. Az Utóélet című fejezet az egész műnek több mint harmadát teszi ki. Ez azonban csak szerkezeti probléma.
Egyébként igen fontos fejezet ez. Tanulságos a Karácsony-életmű fogadtatásának az áttekintése is, de ennél természetesen sokkal súlyosabbak azok a fejezetek, melyekben
Tóth H. Zsolt összegző módon próbálja áttekinteni Karácsony Benő írói világát. Az
író életfelfogását elemezve meggyőzően jut arra a megállapításra, hogy néhány alapelv
- az egyéniség, természet, otthon, család - megbecsülésén túlmenően Karácsony Benő
messzemenően tartózkodott a zárt világszemlélettől, s életfelfogása anarchisztikus je-

1996. július

79

gyeket is mutat. Anarchizmusát azonban egy-két ponton eltúlozza, majd más helyen
ezt meglehetősen markánsan ellenpontozza. Magam Karácsony Benő világszemléletére
a Bozóki András és Sükösd Miklós tanulmányából átvett anarchizmus fogalomnak
csak a tágabb értelmezését tartom idekapcsolhatónak. Ennek a lényege figyelmeztetés
„minden fennálló kritikai meghaladhatóságára, az emberi kételkedés kiküszöbölhetetlenségére, s bármiféle uralkodó világnézet elutasításának lehetőségére". Csak akkor tartom helyénvalónak Karácsony Benő művészetével kapcsolatosan az anarchizmus fogalmának használatát, ha azon lényegében valóban „a birodalmi szellemiség ellentétpárját"
értjük. Karácsony életművében joggal mutat ki Tóth H. Zsolt határozott alapértékekhez való ragaszkodási igényt is. Ennek nyilvánvalóságát nem vonja kétségbe az írót
emésztő sokféle kétely sem. Sőt, éppen a nihilizmus és a kozmikus tudat vonzása adja
meg az ezekhez az alapértékekhez való ragaszkodásnak az anarchizmuson túlmutató
rangját is az életműben. Vagyis az a fontos ebből a szempontból, hogy az anarchisztikus, nihilisztikus vonatkozások nyilvánvaló bősége nem érvényteleníti, hanem kiemeli, erősíti Karácsony életszemléletében azt a néhány fix pontot, melyekhez minden
körülmények között ragaszkodott. Ennek a világszemléletnek pontos, szép értelmezését adja Tóth H. Zsolt könyve. Végeredményben meggyőzően oldja fel azokat az ellentéteket, melyeket a szakirodalom oly nagy bőségben tárt eléje.
Karácsony Benő identitástudatának az elemzése is árnyalt. Talán csak fogalmazási
sutaság az, hogy ebből identitás-zavarnak, identitás-bizonytalanságnak látszhat, ami
magasrendű tágasságként értelmezhető. Karácsony Benő nem volt hajlandó szétválasztani kettős identitását, sem zsidóságát, sem magyarságát nem vállalta kizárólagosan,
egyformán elzárkózott mindkét nacionalizmustól is. Ez a magatartása úgy értelmezhető az ő életművének logikája szerint, hogy megtagadta a „birodalmi szellemiség"
választásra kényszerítő utasítását.
A monográfia harmadik nagy fejezetének kiemelkedően érdekes része a Rokonitási lehetőségeket számbavevő utolsó rész. Sok mindent pótol itt abból a szerző, amit
hiányolhattunk könyvének törzséből. Gazdagon sorakoztatja föl a párhuzam-lehetőségeket, sok vonatkozásban megváltoztatja, finomítja és kiegészíti a szakirodalom eddigi
jelzéseit. Különösen elgondolkodtató a Knut Hamsun-Karácsony Benő párhuzam alapos elemzése, s több egészen távoli analógia bemutatása, illetve a közelebbiek közül az
erdélyi pikareszk változatainak rövid számbavétele.
Tóth H. Zsolt általában gazdagon idézi a szakirodalmat, maga sem bánik takarékosan a szóval, könyve olykor határozottan bőbeszédű, nyugalmasan elbeszélő vagy
szembesítő jellegű. Fogalmazása viszont világos, könnyen érthető. A Széttaposott ösvény
egészében alapos és hiteles munka. {Balassi Kiadó, 1994)

t>

80

tiszatá)"

Életöröm és elmúlástudat
KISS BENEDEK ÚJ VERSEI
Éppen egy évtizedet kellett várnunk Kiss Benedek újabb verseinek kötetére. Igaz,
közben kétféle válogatás is megjelent az eddigi termésből: egyik az ifjú, másik a „felnőtt" olvasóknak szánva, s ezekben néhány újabb vers is helyet kapott. Igaz az is, hogy
e kötetek alkalmat kínáltak a számvetésre nemcsak a költő, hanem a kritika számára is,
de sajnos az is tény, hogy alig néhányan próbálkoztak meg eddig - akár csak a leltározó jellegű számbavétellel is. A karcsú újabb kötet követeli meg a szembenézést, már
csak azért is, mert maga a versanyag is mindegyre erre késztet, hiszen a költő szinte
folytonosan a számvetés határhelyzetében érzi és tudja magát, s eszerint cselekszik
Szűkülő szemmel, miként a könyv címe is kifejezi.
Kiss Benedek negyed századdal ezelőtti bemutatkozása egyike a legemlékezetesebbeknek. A Gazdátlan évszak (1970) sokunk számára feledhetetlen. Csillogóan és derűs erővel hirdette, hogy az élményköltészet megújítható, hogy a közvetlen élménykifejezés, az erőteljes képiség, a dalszerűség továbbra sem idegen a költészettől, azaz
nem akadálya az érvényesen szólásnak. Aztán erőt és hitet szaggató évek, évtizedek jöttek, s mint annyian a nemzedékből, mint annyian az országban, a költő is elbizonytalanodott. Többen tanácsolgatták neki, hogy váljon mássá, műveljen másféle költészetet,
de ami egyeseknél hasznos és jóakaratú tanács is lehetett, az nála nem bizonyulhatott
eredményesnek. Nem a költő volt makacs, esetleg javíthatatlan konzervatív, hanem
a költői alkat bizonyult annyira meghatározottnak, már fellépésekor késznek, hogy
természetellenes, s így irodalmi értelemben öngyilkos akció lett volna a radikális szemléleti és formai váltás. Mert a kritikus, a költőtárs, akár a legjobb barát is tanácsolhat
sokfélét az alkotónak, javasolhatja, hogy mit tegyen és mit kerüljön el, nem biztos,
hogy a javaslatok eredményesen ki is próbálhatók. Nem lehet mindenki író, az írók
közül nem lehet mindenki minden műnemben egyaránt otthonos és eredményes, s aki
éppen költő, az is százféle utat és lehetőséget példázhat. Kordivatok mindig vannak,
látványosak és eredményesek s múlékonyak egyaránt, de végül is az alkotónak a személyiség lényegi magjához kell hűnek lennie, s nem a bármily látványos és sikerrel kecsegtető áramlatokhoz. Mert ha nem ezt teszi, úgy járhat, mint Ibsen Peer Gyntje,
s a hagyma lehántott héjai közt nem magot találunk, csak az űr semmijét. Ugyanakkor
az is igaz, hogy az önmagunkhoz való hűség, belső valónk bármily következetes kifejezése sem igazolja önmagában alkotói tevékenységünket. A divattól nagyrészt független érvényesség azonban jóval összetettebb és kiismerhetetlenebb dolog, mint a divat. Tévedhet a jelenkor, de tévedhet az utókor is, igazolódhat a divat is. S még arra
sincsen szabály, hogy mennyi, a rostán fönnakadó művet kell létrehozni ahhoz, hogy
az már fenntartsa az alkotót magát is, s beillessze az irodalomtörténet-írás és a jövendő
antológiák névsoraiba. Hiszen egy-két költeménnyel is el lehet érni ezt az eredményt,
máskor meg valami ok miatt több tucat érdemes munka sem elegendő hozzá. Nagyon
kevés az olyan költő, akiről biztonsággal állítható, hogy minden írása fontos, ám nagyon sok az olyan, akinek néhány műve bizonyosan fontos, azaz klasszikus érték.
A huszadik század kevés dologban kényeztetett el bennünket itt a Kárpát-medencében, de abban talán mégiscsak, hogy oly sok jelentős és oly sok maradandó költői
életmű született. Úgy gondolom, ez a felfokozott bőség is szerepet játszik abban, hogy

1996. július

81

a harmincas évektől kezdve rendre vissza-visszatér a líra halálának, illetve eljelentéktelenülésének tézise. A nyolcvanas években is hódított ez a vélekedés, majd a közelmúltban átadta a helyét annak a még sötétebben látónak, amelyik szerint az egész magyar
irodalom válságban van, semmi sem jelentős. Lehet persze ebben is igazság, de a jelenkor mindig torzán is lát, mást is lát. Persze, válság van, az lenne a csoda, ha valami
olyasmit mutathatnánk fel, ami nincsen válságban, de azért az élet megy mégis tovább,
él a természet is, és él - talán hozzá igazodóan és hozzá hasonlóan meggyötörten a költészet is.
S a meggyötörtség, az igazodás és a mégis daca döntő vonásai Kiss Benedek költészetének is. Amely egészében természetesen egyenetlen - dehát egyetlen kézen meg
tudjuk számolni azokat, akik nyolcszáz év alatt nem vagy alig egyenetlen lírai életművet hoztak létre. Mondhatni rá azt is, hogy sok benne az önismétlés, de ez megintcsak
általános költői sajátosság, s nem ez a leírható jelenség a lényeges, hanem az, hogy
a sok „hasonló" vers között van-e néhány kiemelkedő, amelyek kedvéért a többinek is
meg kellett születnie. S aki nem talál ilyeneket Kiss Benedek köteteiben, a legelsőtől
a mostaniig, az bizonyára valamely ízléskör túlságosan elfogult híve. Mondhatni azt is,
hogy túl szűk körben mozog, világa nem eléggé változatos és a pályán előrehaladva az
időben sem nagyon módosul, de ezt valóban az alkat jellege dönti el. Kiss Benedek versei is mindig arról szólnak, ami őt a legjobban foglalkoztatja, s egy szűkebb, de intenzíven megélt élménykör is éppen elég költői feladatot ad. Vagy ezeknek nem - ezeknek
sem - tudna megfelelni? Az a hang, amely Kiss Benedeké, meglehetősen egyedülálló
mai költészetünkben. Közeli-távoli rokona egyaránt kevés van. Versei azonnal felismerhetőek. Aki csak mást szeret, ám ne „fogyassza", de engedje meg, hogy az erre
hangolt ízlésűek és a mindenevők örömüket leljék e versekben is. Mindez nem védőbeszéd, csak a sokféleség jogának csöndes szóvátétele, s a túlságosan biztos és hamari
ítéletek szelíden ironikus szemlélete.
Vannak íratlanul is közismert listák arról, hogy a „modern" költészetnek mi mindennel nem kell, nem szabad foglalkoznia. Ugyanakkor rendre tapasztalhatjuk, hogy
minden korlátozás lepereg a versről a valóság hullámmozgásában. Még ebben a különleges huszadik században sem változott annyit és annyira az ember, hogy drasztikusan
mássá kellene feltétlenül formálnia eszményeit és tevékenységi formáit. A legnagyobb
kérdés még mindig az élet és a halál, s hogy milyen lehet az elmúlás tudatával az ideális
és a valóságos élet. S bármennyi is a szenvedés, bármekkorák is az antihumánus erők,
maga az ember, az emberiség egyedeként és emberiségként egyaránt arra törekszik,
hogy értelmet leljen létezésében, hogy találkozhasson az örömmel, a boldogsággal.
S azt a tépettséget, kételyekkel telítettséget, amely a második évezred végén az ember és
az emberiség sajátja, nemcsak azzal lehet legyőzni, hogy a teljes reménytelenség hirdetőivé válunk, hanem azzal is, hogy ezt a tépettséget állandó sajátosságnak látva és tudva
is vállaljuk a keresést. Az elmúlástudattal terhelten is keressük az életöröm lehetséges
pillanatait.
S ez a fajta kettősség, ha változó módon és mértékben is, de kezdettől megfigyelhető Kiss Benedek költészetében. Természetes talán, hogy ifjan harsogóbban és végletesebben látja meg az életöröm jeleit, s hogy később mindez szelídebbre hangolódik,
s átlengi az emlékezés és a búcsú. S korábban soha oly erővel, mint a Szűkülő szemmel
verseinek világában. A szűkülő szem az idővel vet számot: a jövőt fürkészi, de a múltat
is, felidézi az ismertet, de már vissza nem hozhatót, s meditál a várhatón. Legszemléle-

82

tiszatá)"

tesebben és legváratlanabbul éppen a címadó költemény mutatja meg életöröm és elmúlástudat egymásra szikráztatásának elemi élményét, s teszi azt szinte mítoszi sugárzásúvá.
A vers időszembesítő költemény, több síkon is. Egyrészt a közelmúltat és a jelent
szembesíti. Az egy héttel ezelőtti helyzet: tengerpart, napozás, nyár, lányok, szerelemképzet. A mostani: emlékezés minderre s a számvetés kényszere. Az emlék felidézése
azonban elindít egy másik szintű időszembesítést is, s ennek az emberi életkorok változása adja meg az alapját, s a szerelem-képzetre vonatkoztatva. Az időképzetet egy jól
megválasztott fogalomsor érzékelteti, s ebben a konkrét és az elvont, a szemléletes és
az eszmei összegződik a lány, a nő és az örök Éva hármasában: „és szűkülő szemedben
/ minden nő egyre szőkül, / már nem lányt keresel régen, / mégis mind lánnyá válnak,
/ bőrük feszes, nem rontja / ránca tapasztalásnak, / mint elsőt, mind úgy nézed, / miként az Örök Évát, / s nem tudod: öregedés ez / benned, vagy fiatalság." Ez a kétértelműség és belőle is következő bizonytalanság ott volt már a vers első szakaszában
is, ahol a tenger és a szerelmes nő teste képileg szétoldhatatlanul rétegződik egymásra,
s mindegyik a végtelenség-halhatatlanság és az elérhetetlenség szimbólumává is válik,
s így lesz az emlékező helyzete és önmagára vonatkozó ítélete: „az örökkön örökké
várlak, / tiéd-nem-leszek-soha".
A csattanószerű, de a verset mégsem felbillentő lezárás meg is őrzi s meg is szünteti e polifóniát: „egy hete még a tenger, / s most / kész vagyok megint / a halálra".
Ez a verszárás azt is nyilvánvalóvá teszi, hogy az emlékező tudatában, létállapotában
nemcsak az egy héttel ezelőtti és a jelenlegi helyzet között éles a váltás, hanem az utazás előtti és a tengerparti között is, s a régebbi a jelenlegivel válik azonossá. Az igazi
nagy váltás a személyiség számára valamikor régen következett be, a tengerparti jelenetnek csupán az a szerepe, hogy felidézze, mintegy feledhetetlen emlékképként azt
a régebbi, édeni múltat és szembesítse a jelennel. Az „éden" idejében és helyzetében
értelmetlen s felesleges a halálról szót ejteni, a kirekesztettség viszont azt tenné
nevetségessé, aki elfeledkezne erről a viszonyítási pontról. Ugyanakkor a versszöveg
nemcsak azt képes érzékeltetni, hogy az embernek kétféle létállapota lehetséges,
s egyiket az életöröm, a másikat az elmúlástudat határozza meg, hanem azt is, hogy
ezek egymáshoz való viszonya változik az életút során, s még azt is, hogy ebben
lehetséges lényegi fordulópont, valamint azt is, hogy a ilyen radikális váltás sem tünteti
el a tudatból azt az emléket, amely felidézhető, s ezzel is éltető erejű.
Az emlékidézés, az édeninek sejtett-tudott, vagy azzá átvarázsolt múlt gyakori
motívum, s főként a gyermekkorra vonatkoztatva. „Sóvárgok már vissza volt-időmbe",
vallja meg a költő, s Téli alkonyon is azt sóhajtja el, hogy „De szép is voltál, én gyerekkorom!" Hiszen „mi köd most: fény volt minden, csupa fény. / Mi hatalmas volt, akkor, ott az ég! / Nem hinni - megélni lehetett Istenét: / naponta Benne éltem - oktalan / kölyök-állat, de kinek értelme van; / mint Ádám s Éva a bűnbeesés előtt: / nem
szégyelltem a meztelen Időt, / mely végtelen volt, mint a Szeretet, / amiben fogantattak mindenek." Aztán megfogalmazódik a kételkedő kritika is, nem az emlékekre vonatkoztatva, hanem inkább a tudat megszépítő munkájára, végül azonban felmentést
kap ez a tevékenység, hiszen a „való mese" nélkül nem lehet élni, szükséges a kép arról
a létállapotról, „hol föltámadni lehet, sót muszáj, / s a munka - játék, s a csoda szabály."
,
Áz édeni világ időn kívüli, vagyis a benne lévőnek nincs haláltudata, s amennyire
van, az sem saját személyére vonatkoztatott. így az éden emlékké válása könnyen mu-

»996. {ÚIIUS

83

tathat pillanatképszerű sajátosságokat. Viszont az emlékezés helyzete már elképzelhetetlen az intenzív időélmény nélkül, s emiatt magától értetődő az elmúlástudat.
Ugyanakkor az emlék és a jelen az ideál és a való kettőssége polifonná teszi az idő és
a személyiség kapcsolatát is, hiszen fizikailag az idő mindig éppen „van", a személyiség
számára is, a tudat számára viszont az idő „volt" is és „lesz" is, ezért érezheti magát
Az időből kilógva: „Fogalmazom a pillanatot, /s a pillanat fogalmaz engem, / mégsem
sikerül az időben / hiánytalanul benne lennem: / kilóg belőle kezem, lábam, / bár
mint béka a kocsonyában, / belédermedve pislogok, / s azt sem tudom: ki s hol vagyok?" A vers végső soron elmúlás utáni fohász, s ez gondolatilag következetes, hiszen
a szövegben bemutatott helyzet a létben feloldhatatlan, a halálban viszont megszűnik,
visszaminősül ugyanis fizikai kérdéssé.
A látszat ellenére nem a halálnak, csupán a halál tudatának érzékletes kifejezésére
érett meg ez a költészet. A közvetlen halál-versek közül - s ezek a kötet legkiemelkedőbb darabjai - egy szerepvers teszi ezt egészen egyértelművé. Babits Mihály a szőlőbegyen elmélkedik az elmúlásról, s ez a vers rájátszik irodalmunk egyik alapművére, az
Ősz és tavasz közöttre. A rájátszás esősorban nem formai, bár olyan elemei is vannak,
hanem gondolati és hangulati, vagyis ez a vers is fájdalmas, elégikus borongással néz
szembe az elkerülhetetlennel, s a két rossz: a fájdalmas lét és a fájdalmas megsemmisülés határhelyzetében rezignáltsága ellenére is inkább a lét mellett érvel: „Szívem mindigx
félt a lakodalmi / vígságoktól - nem kell félni már. / Belenyugszom: nem kell élni
már... / S mégis: mégis. S: ó jaj, meg kell halni! / Fájt lennem, és: elmúlnom is fáj."
Az életöröm nemcsak emlékképként van jelen, ami véglegesen emlékképpé válik,
az az életöröm ellenpont nélküli voltának állapota, vagyis az egyértelműség lehetetlensége. Ennek az ellenpontozott világnak hangsúlyozottan a természeti szféra a létezési
közege. A természet kezdettől fogva kulcsszerep u Kiss Benedek költeszeteben, de jelentésköre fokozatosan mindinkább antropológiai jellegűvé válik. Tavasz-nyár-ősz-tél
forgószínpada van jelen szinte állandóan jelzetten a versekben, a szűkülő szem mindig
rálát valamelyikre valóságosan, s egy másikra is gyakran, ellenpontként, hol az újjászületést, hol az elmúlást villantva fel. A tavasz és a nyár képzetköre inkább a dalt, az ősz
és a tél inkább az elégiát vonzza, s így a versek legtöbbje elégikus dalként és/vagy dalszerű elégiaként írható le poétikai szempontból. A gyakori ellenpontozás nemcsak
a természet létét mutatja dinamikusabbnak, hanem az emberi létet is, s érzékelteti annak körforgását, s azt is, hogy az emberé: egyetlen kör. Ebben az összefüggésben az
életörömöt egyrészt ennek a körnek a bejárhatósága, másrészt a természet sokszoros
körözésébe való beilleszthetősége adja meg.
Az egész kötetre általánosítva az életöröm két nagy jelentés- és motívumkörben
bontakozik ki: részben a természeti, részben az emberi szférákban. A természetiben
a Nap a leggyakoribb élet- és örömjelkép: a kötet harmadik ciklusának 26 versében néven nevezve 12-szer fordul elő, s még tágabb az asszociációs ráutalások száma. Hasonló
fontosságú a Naphoz is kapcsolódó fény és a tavasz motívuma, s igen gyakran pozitív
jelentéskört is magába foglal az őszé. Néhány versben a tenger, a szőlő, s többször fák,
növények játszanak ilyenfajta szerepet. A természeti és az emberi szintet nemcsak
a szűkülő szemel vizsgálódó költői személyiség köti össze, hanem az Isten-képzet is,
amelynek szintén dúsabb a korábbiakhoz képest a jelenléte és a jelentősége. Az emberi
szinten örömjelkép a már említett gyermek- és ifjúkor, annak édenisége, az első
világraeszmélések sora, az első igazi futballistaként végigjátszott mérkőzés, az első igazi
szerelem például. Meghatározó, az egész köteten végighullámzó a szerelem-szeretet mo-

84

tiszatá)"

tívuma, s a kötet végkicsengésében'is fontos szerepet játszik: mind a korai versek közül
ideemelt, s ezzel is az állandóságot hangsúlyozó Gyűrű nélkül, mind az általánosító új
vers, az örök nőit új változatban kifejező Nők révén. S végül meghatározó a magyarság,
a szülőföldszeretet, az idekötöttség motívumköre is, bár látszólag nem, vagy csak aligalig, egy-két versével nevezhető „közéleti költőnek" Kiss Benedek. De nem egyes versek utalnak csak erre, bár olyanok is, mint a kötetnyitó Járok a nyárban, amely a meghatározó Alföld-élménykört, s a Petőfi lázálma az eljövendőkről, amely a meggumibotozott március 15-ei ünneplőket, azaz a történelmi helyzet tragikus fonákságát állítja
a középpontba; hanem voltaképpen az egész költői szemlélet erre is vonatkoztatandó.
S mielőtt még túlságosan is lekerekítettnek gondolnánk a kötet anyagát, vegyük
észre az általános hangoltságtól elütő néhány verset is. Mert megjelenik a tárgyiasabb
groteszk is: meg nem szüntetve, de átformálva némileg Kiss Benedek általában egyneműbb látomásosságát részben már a Pillanatkép, este, tavasz, s teljesebben a Ki ment
meg a galamboktól? világában. Van látomásos groteszk is, egy Weöres Sándor-i rejtelmeket kibontó dal a példa rá, a Nap-hal-nap. S van egy olyan dal is, amelyben az életöröm
és a groteszk keveredik feloldhatatlanul: ez az augusztus húszadikai fővárosi ünnepi
estét megjelenítő Ünnep.
A kötet az Alföld-vallomással indult, s az életörömöt és az elmúlástudatot egymásba hullámoztató versek sorával folytatódott. Végül vallomás-versekkel, Biztatóval,
Köszöntővel fejeződik be. A ciklus három címét egybeolvasva azt vehetjük észre, hogy
a költő Az időből kilógva Szűkülő szemmel és, de, mindazonáltal, mégis, csakazértis Éghez igázva létezik és alkot. Nem váteszként, nem megtért bűnösként, de nem is minden
hitét elvesztett személyiségként, hanem olyanként, aki már tudja a régi bölcsességet: ellentétek kereszteződési pontja a természet s az ember is. (Felsőmagyarország Kiadó, 1994.)

Magyar Carmina Burana
PINTÉR LAJOS: EZREDFORDULÓPONTON
Egyik korábbi, 1981-ből datálódó verseskötete címével - Európai diákdal - Pintér
Lajos pontosan körülhatárolja nemcsak ez idő tájt írott verseit, hanem egész poétái
alapállását is. Világérzését, ha úgy tetszik, mert azelőtt is, azóta is izgatott, vibráló
„diákdalokat" irt és ír, miként - mutatis mutandis - jóemlékű, elporladt középkori
vágáns-elődei, „galád-dalokat" (nem a szó mai, hanem akkori - gagliarda! - értelmében), mint a verselő vagabundok, akiknek hevenyészve lejegyzett és hátramaradt dalait
a beureni (innen a latinos burana szóalak) bencés kolostor gyűjteményében találta meg
a tudós közreadó, Schmeller, s e publikáció nyomán komponálta meg századunk közepe táján népszerű zeneművét Carl Orff. Eme jóízű, kergén bolondos, részben szerelmi-udvarló-, mulató-mulattató dalok, részben szatirikus, moralizáló és groteszk énekek
szinte jelképpé váltak, valósággal újkori műfajt teremtettek, világlátásukkal és formakincsükkel egyaránt.

1996. július

85

Bár az idő jócskán tovább haladt Pintér Lajos emlékezetes Európai diákdal-kötete
óta, a költő maga is túllépett negyvenedik esztendején - tehát „emlékező korszakába"
ért -, arról már nem is szólva, hogy az Európa szó csengése-hangulata is módosult azóta némiképp (mondjuk ki: inflálódott az unos-untalan, üresjáratokba torkolló használattól), az ízes, mutáló, szertelen és bölcs diákdalok, a csukló-kukorékoló-rikkantó diákos dalok költőnk alapélményéül megmaradtak. Újabb könyveiben, miként a legutóbbiban is - Ezredfordulóponton - az akkor megalapozott hangot érleli tovább, ama költői
alaphangulatra rétegződnek újabb élményei és poétái felismerései, csak épp a hajdani
dalok mézéhez keveredik egyre több keserűség. így van és alighanem így is kell lennie.
Az utóbbi versek tragikusabb színezetűek, mélyebb tónusúak. Belső szorongások, tépelődések szabdalják őket, hetykeségükbe rezignáció vegyül, csak a hangjuk, a hangütésük intonálja továbbra is a Pintér-féle korábbi „beureni dalokat".
„Ti kollégium-lépcsők, ti lépcsői / életünknek, ahogyan fölszaladtunk, / remegett, rengett a föld alattunk! / életem kísértói, kísérői..." - írja (Háttal az ifjúságnak)
hajdani Eötvös-kollégista esztendeire és társaira emlékezve. Nem szakadva el a valahai
szeles, világot-megforgató kamasz-álmok igézetétől, ám arra is utalva - „remegett, rengett a föld alattunk!" - , hogy mindez múlttá, legalábbis félmúlttá változott. A nagy lépcsőfutások, kontinens-álmú viharok meglassultak, elcsitultak, de a lélek benső tartományaiban a helyükre kerültek, onnan előhívhatók, ott élnek és hatnak tovább ma is,
ha nem is a futások lendületével és diákos hevületével, hanem a negyvenen túljutott
poéta emlékeit átszínezve és elevenen tartva. Mintegy valahai ábrándjaival és hetykeségével szembesítve ót, azt jelezve, hogy meg kell őrizni a hajdan lobogó lángokból a parazsat, hisz anélkül nem érdemes élni, írni, emlékezni, „...intettünk az életnek, eszméletnek / onnan, föntről s máris: le, le, lefelé - / arcok és harcok és sár és könny közé...
/ Álarcok és valódi harcok közé..." - zárul az érzelmektől szabdalt szonett, utalva
- „fönt és lent" - a diák-hevületek és az érett férfikor helyszíneinek és realitásainak különbözőségére, arra intve egyúttal, hogy ha e kettő más is, másféle is, mégsem képzelhető el a másik nélkül, annak tükrében áll, olykor görbe tükrében: a jelen minden motívuma - harca és álarca - a valahai diák-hegy omlások és lélekrengések visszfényében.
A vers címe is emlékezetesen tanulságos: Háttal az ifjúságnak. Az olvasó valamiféle „félfordulatot" kell, hogy érzékeljen eme címből: az ifjúság többnyire múlt nélküli
és a vágyott jövendőbe fúrja a tekintetét, az érett férfikornak viszont már múltja van,
elóideje, emlékekkel gazdag, ezért gyakran fordul vissza, régebbi korokba mered a maga eszmélkedésének idejébe s a közösségébe, mely mintegy a maga hajnalkorának
a sejtekben, génekben, emlékekben való meghosszabbítása. És ez a félfordulat - a diákkorból a férfikorba való átlépés gesztusa - egyúttal az álmokból a realitások felé való
fordulás mozdulata is. A tervezgetések és az ábrándok után elkezdődik a világteremtés
időszaka, a lehetőségekkel való szembesülésé. Az álmokból immár valós időt és teret
kell teremteni, ahogy a hajdani, neves elődök is tették: „Rozsdafoltok a gesztenye levelén, / koraősz, véraláfutásos az ég, / véraláfutások az ősz Jókai tenyerén is. / Az író és
báró Eötvös a hegyet járja, / menyétre lelnek, őzre, rókára. / Ez Menyét út legyen, ez
Őz utca, / ez Róka-dűlő..." - írja a Szüret az Istenhegyen oldott soraiban. És a világ benépesül a megálmodott, de immár valóságos utakkal és helyszínekkel, melyek mindegyikének előélete van, magára-emlékezése és neve, szépen szóló neve, ami már csak
hangzásával emlékeztet arra az időre, amikor még a férfi nem teremtette a maga hasonlatosságára.
S .¿j^m

86

tiszatá)"

Sodró-lendületűek, érzelmektől kuszáltak Pintér Lajos kései „diákdalai". Olykor
halkan meditálok, másszor bőbeszédűen nekilódulok, a helyzet és a felidézett félműit
kívánalmai szerint. Ott válnak igazán emlékezetessé és termővé, ahol a félmúlt és a jelen egymásra torlódik. Ahol pontosan nem tudható, mely térben és időben barangolunk a poétával. Nem azért nem tudható, mintha rejtély volna mindez, hanem mert
Pintér is átengedi magát a maga-teremtette tükörjátéknak. És eme határpontra érve sosem érzékenyül el egészen, csak majdnem. Érzékeli azt a vers-helyszínt, ahol a szép
(sokszor csak megszépítő) emlékezést meg kell fékeznie, ahol az elérzékenyülést groteszk játékba kell fordítania. Ahol - ha még egyet lépne tovább - már légüres térben
kalimpálna, a homályos múlt imaginárius terébe nyaldana alá, amit nem lehet és fölösleges is megtenni, hisz az a tér már csak benne létezik, a léptek súlyát nem bírja el, valós lábbal belé taposni nem lehet, olyan az, mint a csalóka és lidércfényekkel hívogató
lápvilág, melyet lehet messziről szeretni és csodálni, de benne barangolni életveszélyes.
Helyette az a szűkös és sokszor vigasztalan tér adatott nekünk valóságossá, ahol vagyunk. „Nézem gyerekeim, / ahogy játszanak, játszanak a / sugárszennyezett homokban. / Földünket nem szüléinktől örököltük, / hanem gyermekeinktől kölcsönöztük! / Ti
meg játszotok ezzel a kölcsön-vett / Földdel, mint egy labdával, hiszen / tiétek..." summázza a helyzetet, az ezredfordulópont kopár terét és idejét, melyhez - diák-álmai felől - meg kellett érkeznie.
Ez a tér egészen körülhatárolt és folytatódás nélküli. A gyermekkor és az ifjúkor
hajdani tér-ideje teljes volt és az álmok visszfényében folyamatosan és fokozatosan
szűkült a férfikor valós terévé-idejévé. Most, eme kopár és vigasztalan pillanatban kell
újra feltöltődnünk emlékekkel és ábrándokkal, hogy a kerítő szürkeség és reménytelenség újra kitáruljon, teljes világgá legyen. Ez a teljesség már nem egészen azonos a diákkor, a daloló, hetyke, szelesen fütyörésző diákkor valóságával, de nem is egészen
idegen tőle. Ami mégis attól megkülönbözteti: a tudás és a tapasztalat. A poéta - és
a mindenkiben benne lakó álmodozó - kezdetben tapasztalatok híján élte meg a teljességet, belőle még ki nem szakadt, életeleme volt a remény, később ezt újra meg kell teremteni a való világ motívumaiból, keserű és keserves, kisszerű és fájdalmasan lepusztult fragmentumaiból. Mert ha ez a gesztus elmarad, menthetetlenül elnyel mindnyájunkat az ábrándozás lila köde és a kopár valóság, s e kettő közt skizofrén módon tévelyeghetünk, sem itt, sem ott téblábolva a minósítetlen semmiben.
„Rész vagy-e? Részlet vagy-e? / Elhanyagolható részlet, vagy rész, / amely kell az
egészhez?... / És keresed egy-tizmilliomodnyi részed, / egy-tizenötmilliomodnyi részed, / hisz csak te tudod, hisz csak ők / tudják, hol lakott Csokonai, Dsida, / hol
Radnóti, Petőfi hollófekete / lován hol járt..." - írja A rész és egész szerelmében, a maga
felismert és megtalált (újra megtalált) szerepét és helyét kijelölve, immár egyszerre
mondva ki diákkori önmagát és a negyvenvalahány esztendős férfit, aki: „...most lázadsz, tékozló, / szerelmes részlet, jogot formálsz / az egészre... / Sírsz. Öklöddel ütöd
a tükröt. / Csikorog a rész. Csikorog az egész..."
Ez már nem a hajdani, kissé gyanútlan, egyszerre hetykén bolondos és koravénen
bölcs diákdalok hangja, attól gyökeresen mégsem különbözik. Érettebb, lassultabb
versbeszéd... Porszem csak ott kerül a gépezetbe, ahol a hangja aggálytalanul nekilódul,
ahol kikerül a poéta-kontroli alól - Pintér nem auditív költő, a sorvégek monoton magánhangzó-ismétlődése olykor csikorgást eredményez. Ez azonban csak egy-egy ügyetlen pillanat, mert a versét sikerül újra összerántania és megemelnie. És legjava versei

1996. július

87

ugyanazt mondják, mint korábbi diákdalai, ha más nézőpont felől fürkészik is a világot. Immár nem az álom és ábránd imaginárius tere irányából keresik a maguk talpalatnyi terét, hanem épp megfordítva: a megtalált, berendezett, élni kapott tér-fragmentum irányából mondják ki a Magna Misztériumot. (Széphalom Könyvműhely, 1995)

Múlandó emlékmű az időnek
Az erdélyi kertmozi címmel jelent meg Bogdán László verseskötete, olyan mű,
amely ízig-vérig verseskönyv, a professzionalitás igényét támasztja önmagával szemben.
A hat versciklus szintjén szigorúan beszerkesztett versek, a kötetkompozíció szintjén
szigorúan bészerkesztett és megszerkesztett ciklusok és versek jellemzik, melyeken vörös fonálként húzódik végig az erdélyi kertmozinak a kötetcímben előrevetített motívuma. A kompozíciót a helyzetjelentés és a játék mozgó tükrökkel című versek keretezik,
s a költeményekre általában jellemző, hogy alkotójuk pontos és néha már kínosan precíz utalásrendszert épít köréjük ajánlásaival, szövegközi hivatkozásaival. Egymásra
utaló, egymásnak, válaszoló sorokból olvasódik össze a sorok közötti jelentéstöbblet.
Ráadásul a lírában oly szokatlan, ám korántsem példátlan lábjegyzetek is megjelennek
Bogdán László kötetében. A jegyzetek tulajdonképpeni (vagyis az elsőrendű jelentésükön túlmutató, nem magyarázatul álló, hanem létüket önmagában megokoló) rendeltetése homályban marad. Nem dönthető el: a költő a jegyzetelés paródiáját nyújtja-e,
avagy komolyan és határozott közlői szándékkal jegyzetel.
A kötetben található versek módfelett nagy száma szintén elgondolkodtató.
A művek pontos datálása egyrészt magyarázatul szolgál arra: miért szerkesztette a művész
egy kötetbe ezeket a több mint két évtizeden átívelő verseket; születése pillanatában
a legtöbb nem jelenhetett meg, sőt, még az is rendkívüli merészségről tanúskodik, hogy
Bogdán László egyáltalán le merte írni ezeket a sorokat a nyolcvanas években. Másrészt
az ötvenkét versnek igencsak szüksége van a külső-belső szövegösszetartó erőre, nem
pusztán számosságuk, sokkal inkább az egyes művek terjedelme miatt. A szabadvers látomásos gondolatisága helyett az elbeszélő-mesélve dokumentáló készség jellemzi az
olyan verseket, mint a kísértethajó és utasai, az amikor először hallottam cseh tamást énekelni avagy nyári este hetvenhétben darkó pistával a fedélzeten avagy amikor még minden
megvolt de már indult a kísértethajó, a párhaj vagy a totálplán: a hegesztőpisztolyok, azonkívül nem a gondolat ritmusa építi a szöveget, sokkal inkább egy történeti látásmód,
mely az időben kibomolva-bontakozva a történések elmondva megőrzését-felmutatását
tartja feladatának. Kínos precizitásán önmaga is fel-felkacag néha, célját azonban pillanatra sem veszíti szem elől. Mi ez a cél? A bűnösök megnevezése: a kommunizmus,
a Ceausescu-diktatúra (melyet egyébként így, szövegszerűen, soha nem mond ki a versekben) bűneinek felsorolása-megnevezése, az áldozatok számbavétele. A legtöbb mű
maradéktalanul eleget tesz ennek a feladatnak. Az önként vállalt kötelesség azonban
kettős csapda ebben az esetben. Hiszen akkor, amikor a legégetőbb szükség lett volna
arra, hogy valaki kimondja mindezeket, akkor hallgatni kellett, vagy olyan fórumokon
- elsősorban külföldön, emigrációban, vagy illegalitásban - lehetett csupán megszó-

88

tiszatá)"

lalni, ahol ez a megszólalás legalábbis kétes eredményekkel kecsegtetett. Mégis, fontos
volt, hogy megszülettek ezek a számvetések, dokumentumok, hacsak az íróasztalfiókoknak is, hacsak a fejékben is, papírra leírni nem mervén - nem tudván soraikat. Az
1995-ben megjelent Az erdélyi kertmozi című kötetben azonban már legjobb esetben is
csak anakronisztikusan hatnak ezek a sorok.
A költészet hatalma által legyőzni a múló időt, mely válogatás nélkül sodorná el
az emlékeket, a történeti momentumokat, szép feladat. A költészet zárványként őrzi
önmagában a régmúltat, mint Arany János balladája, A walesi bárdok a Bach-korszakot,
de csak igen ritka esetekben helyezi előtérbe a történetiséget, mint meghatározottságot
és igényt a lírai szubjektum látomásával-vallomásával szemben. Megtörténhet, hogy
éppen a tűnő idő megragadásának igyekezete, mint stílus vagy belső követelmény jelentkezik az alkotásban az időszerűség megkérdőjelezéseként, az időben fennmaradás
tagadásaként. Néhol már szándékoltnak hat Bogdán igyekezete, hogy múlékony hivatkozási anyagból állítson emléket az időnek. Ilyen múlékony anyag a Cseh Tamás-féle
dalok szövegvilágának megidézése, a hangsúlyosan patriarchális (sepsiszentgyörgyi)
mozzanatok beemelése a művekbe, de főként a lírai szubjektum és környezete életének
misztifikálása a magyar hatvanas-hetvenes évek „nagy generációjának" kellékeivel
(zenei, filmipari utalások, az alkoholfogyasztás mint nemzedéki-nemzeti sors mitizálása
stb.). így tűnik el a folyvást ismételgetett díszletek között az erdélyi magyar kultúra
egyik jelentős szellemi mozzanata Szilágyi Domokossal, Visky Árpáddal, Sütő Istvánnal.
Rímes-ritmusos versek ölelik körül a szabadversek csoportját Az erdélyi kertmozi
című kötetben. Ezekben a költeményekben (különösen a kötet második felében találhatókban) Bogdán László lírájának sajátos értékei mutatkoznak meg. A magányosság
élménye kapcsolja össze a szerelmestől elhagyatottan élt életet a kisebbségi lét nyomorúságaival. A hajnal és a hívóvers eme két funkció között egyensúlyoz, előkészítve
a szeretnék én lenni te és álmomban mégis nyírfa vagyok című verset, mely már alcímében
összefogja a szerelemnek és a diktatúrának egymástól első látásra igencsak eltérő témaköreit: „Oszip Mandelstam levelei a lágerből feleségéhez". Ezekben a versekben nem
találhatóak meg azok az emblémák (horogkereszt, csillag-sarló-kalapács, Duna-delta
stb.), melyek más műveiben jelentéshordozókként bukkannak föl, inkább a lírai szerepek vallomásos összefűzésének versteremtő erejéről beszélhetünk. Az elnyomó rezsim létét megfosztja fontosságától a költemény, megmutatva, hogy az önzésében
a szeretőt kínzó hűtlen és könnyelmű szerelmes sokkal nagyobb fájdalmat okoz(hat),
mint egy diktatúra. Ezáltal szinte létjogától (tudniillik a kínzástól) fosztja meg az elnyomó hatalmat, komolytalanná téve. A hajnal több versben is visszatérő szimbóluma
egyrészt végérvényesíti erotika és diktatúra összefonódását, másrészt tudatalattink világába, énünk legbenső szegletébe is beleégeti az elnyomás, az abszurd halálnak való kiszolgáltatottság és - bármilyen különös - a személytelenség démonának képét.
A Bogdán által megélt „daliás"-kesérves idők számbavétele mellett az elődök korát, a „boldog békeidőket" is feltérképezi a kötetkompozíció. A képzelt szövegkönyv egy
konkrét filmhez vagy a hullámok című versek életrajzi pontossággal vallanak háromnégy emberöltő történelméről. Temesi Ferenc eddigi két nagyregényével a Porral és
a Híddú rokonítja ezeket a műveket a személyes családtörténet kísérlete, s akárcsak
Temesinll, Bogdán itt is ezt a történeti sort próbálja meg folytatni a nemzedéki legendárium bevezetésével. Az említett költeményben, mint szinte minden versében, jó érzékkel alkalmazza a montázstechnikát (a kötet borítóján ennek megfelelően egy mon-

1996. július

89

tázs található, mely Hervay Katalin műve). De míg másutt, antikommunista verseiben
a diktatúrák emblémáinak, jelképeinek használata erőszakoknak és túlzónak tűnik, itt,
a századelő világának megrajzolásakor a megértést erősítő motívumokként bukkannak
fel, olvashatóak az ismétlések. Maga a kertmozi motívuma pontosan megfelel annak
a követelménynek, hogy a költő az erdélyországi kisebbségi lét démoniságát és az elpusztult-pusztuló emberi-művészi-történelmi értékek álomszerű szellemvilágát idézze
elénk. Az egységes kötetkompozíciót fellazítja ugyan a túlságosan közvetlen utalásrendszer a már említett, Ceausescu-rezsimet idéző jeremiádokban, egészében mégis
egységes alkotás Bogdán László Az erdélyi kertmozi című verseskötete. (Mentor Kiadó,
Marosvásárhely, 1995.)

Talpalatnyi Ithaka
JÁNOSHÁZY GYÖRGY: INNEN SEMERRE CÍMŰ KÖTETÉRŐL
Ősz fürtöm háromezer öl,
bánatom éppoly messze ér.
Fénylő tükrömbe, nem tudom,
honnét került az őszi dér?

(Li Taj-pó)
Szonettek. Borongós, őszidős versek. Poétikai szempontból harmonikus, kiegyensúlyozott formanyelv, biztonságot duruzsoló ölelkező, páros vagy keresztrímek, könynyed jambus és „lépő" spondeus világa. Tartalmi szempontból a valaha volt Egészet
sirató Rész magányos dala, nosztalgikus vágya a harmóniának, az őszülő-öregedő ember és az öregedő emberiség honvágya a fiatalság után, az aranykorba. Ez a kontraszt
határozza meg leginkább Jánosházy György kötetét. E két „nyelv" összefogódzása szüli
a verset.
A szonett sok száz éves hagyománya Jánosházy pályáján sem gyökértelen, hiszen
a költőnek 1968-ban Százegy szonett címmel jelent meg műfordításkötete. E mostani
verseskötet szonettjei a poétikai mellett egy másik hagyomány folytatását is jelentik:
visszaidézik a klasszikus görög eszmények méltóságát, és a ma már szintén klasszikusnak számító első nyugatos generáció (Babits, Juhász, Kosztolányi, Krúdy) alkotói világának hangulatát.
A kötet első része, mely a Don Quijote és a többiek című ciklusig határozható
meg, a „költői én"-t körülvevő világot mutatja be. A társadalmi változások és változatlanságok keserű, ironikus, gyakran az akasztófahumorig merészkedő ábrázolása ez:
jelenkori helyzetkép, melynek viszonylagossága az ókori kultúra abszolút jellegéhez
mérve még szembetűnőbb. A teljesség elveszett. Helyét a relatív és részeire hulló világ
vette át. Ennek a „minden Egész eltörött" hangulatnak szükségszerű velejárója az egyébként tragikus veszteséget is relativizálva szemlélő irónia. Az Istenek éjszakája ciklus első
verse, a Múzeumi istenek ezt az immanenciába kényszeritett és ezzel természetszerűleg
töredékessé váló, felaprózódó transzcendens eszményt mutatja be, már-már groteszknek ható éllel:

90

tiszatá)"

A csillagfényes Mindenség helyett
neonvilágba zárva, pár tenyérnyi,
szerény talapzattal kell most beérni
A múltban hagytak lábat, kart, fejet de minek itt szem: jobb, ha úgyse lát!
Mit nézzen: a vasárnapi közönség
malacképét, mely felhabzsolta löncsét,
és elbambulva cipeli hasát?
(Múzeumi istenek.)

Hasonlóan reménytelenül kívánná az eltűnt idill visszajöttét a Li Taj-pót várom
holdfényben című vers alanya is. A legendás VIII. századi kínai költő, aki élete során
csaknem egész Kínát bebarangolta, Janosházy versében a soha vissza nem térő összhang, a derű képviselője. Ami a közel tizenkét évszázadnyi távolságot áthidalja a két
költő közt: a holdfény.
Ülök mélázva kékes holdsugárban,
elzsongít a patak csilingelése;
az asztalon boroskancsó s pohár van,
és üres szék előtt szép rajzú csésze:
Li Taj-pót várom, hogy csöndben betérjen
a dombhátról, és hajnalhasadásig
igyunk, szavaljunk verseket az éjben,
míg bortól, rímtől, harmattól elázik.
(Li Taj-pót várom holdfényben.)

Ágyam lábánál fehér ragyogás:
lehet, hogy nyáron itt a hófúvás?
Fölemelkedem, nézem-figyelem:
ágyamhoz ért a holdfény, a csodás.

(Li Taj-pó: Csendes éj. Ford.: Weöres Sándor)

A jelen atomizált, falanszter-világát mutatja be A világ csak megy című szonett,
melynek erős iróniája az intertextus felidézésével lesz szembeötlő: Babits Meszsze...messze... című verse idilli impressziókat és hangulatokat sorakóztat fel tarka színekben, míg Jánosházy a babitsi mozzanatos technikát idézve néz körül a világban, és
impressziói épp ellenkezőek a nagy előd „képeslapjaival".
Jánosházy számára a tágabb, számunkra viszont a szűkebb külvilágot jelenti Szeged városa, melyet a költő Juhász Gyula városaként emleget. Szegeden bolyongva
Jánosházy ismét csak a hiányt éli meg, a Juhász Gyula nyomában Szegeden, valamikor
című versben komor képekkel, „annátlan magány"-ba merülten láttatja a várost.
A tágabb külvilág ábrázolásában mindig ott lapul a szűkebb haza, Erdélyország
múltja, jelene, jövője. A Török világ, a Rómából száműzött Ovidius Tomiban, mely a Fogarasra kényszerülő Babits Levél Tomiból című versével rokon, az Ady költői megoldásait idéző kuruc-versek ezt az elkeseredettséget és aggódást mondják el a cenzúrához szokott „másról beszélés" technikájával. E versek csoportjába tartozik az ismét
Babitsra emlékeztető Fekete karácsony. A vers nemcsak a Messze.-.messze... párverseként

1996. július

91

emlegetett Fekete országot implikálja címével, hanem első sorával Babits Herceg, hátha
megjön a tél is! című kötetének nyitóversét (Ballada írisz fátyoláról) juttatja eszünkbe.
Szonettvariációja és egyben folytatása ez Babits balladájának, csakhogy a Babits-versben
kifejeződő ember és természet közti összhang itt nincs sehol: a tél nem egyike az egymást váltó évszakoknak, hanem az emberi lélekben megtelepedő hidegség, mely kitartóbbnak tűnik a természetinél. Ám mégsem olyan komor kép ez, mint a Fekete ország
reménytelenségbe zárt világa, ahol „fekete béliül a földnek váza". Ez inkább - ha rettegve és kétkedve is, de - tavaszban bízó lélekállapot. Nem végleges, örökkévaló tél és
feketeség, hanem csak állapot-, amolyan „mag hó alatt" jellegű átmeneti léthelyzet.
Ugyanezen „mag hó alatt" állapot sugallta és a szűkebb haza ihlette a költő számára a Sámson Gázában és a Pénelopé című verseket, melyek közös előképe ez az átmeneti léthelyzet, a tavasz előtti tél, a hajnal előtti éj, az ünnep előtti böjt szigora és
komorsága. Ithaka az ingyenélő kérők prédája.
De oszlik, lám, az éj, a pára,
a ház fölött vijjogva hosszú
árnyékok, keselyűk köröznek s már tudja, megjön nemsokára
Odüsszeusz: a megváltás s a bosszú.
(Pénelopé)

Jánosházy György úgy kalandozik keresztény, pogány, európai és ázsiai kultúrák
mezsgyéjén, mint kinek mindez az otthona. S miért ne lenne az? A kultúra - otthon.
Fedél a fejünk fölött. Talpalatnyi Ithaka.
A kötet vízválasztója és egyik legszebb része a Don Quijote és a többiek című ciklus. Itt a költő hangot és témát vált. A ciklus kezdőversének, a Don Jüannak kivételével
mindegyik szonett szerepvers is egyben. A Don Jüan E/2-ű beszédmódja E/l-űbe vált
át, és ettől kezdve a Don Quijote-szerep variálódik a hős és a hozzá közel állók
(Sancho Panza, Rocinante, Dulcinea és Cervantes) viszonyában. E résztől fogva a külvilág, mely eddig az ábrázolás fókuszában volt, új szerepet kap: a „lírai én" önértelmezésének hátteréül fog szolgálni. Az önértelmezés központi problémája pedig az öregség, a világba való belefáradás és a belőle való kikopás lassan, ám visszafordíthatatlanul
közelgő élménye. A külvilág és a „lírai én" közös problémája tehát az idillvesztés: ontogenezis és filogenezis itt összeér. Ennek a találkozásnak válik hídjává a Don Quijoteciklus, melyben a szerepversek álarca mögé bújva panaszolja el a beszélő az idővel vívott szélmalomharc veszteségeit. A ciklus valójában búcsúdal: Don Quijote, akinek
nem pusztán életformája, hanem lételeme az útonlevés, célhoz s ezzel élete végéhez ér.
Don Quijote halálával pedig - ismét visszatérő motívumként - érvényét veszti az Abszolút, a mese és a Relatív lesz a valóság.
Az e ciklust követő versek már a szerepversek álarcát is levetik, és közvetlenül,
E/l-ben szólalnak meg. A versek egy téma variációi: az élet és halál mezsgyéjén bölccsé
higgadt, jövőt fürkésző várakozásé. E szonettek sorába tartozik a Meditáció Omár
Chájjám olvasása közben, mely a rubájokat (négysorosokat) író XI. századi perzsa költő
és csillagász verseinek ihletésére született. Egy-egy részlet a két költőtől:
szemünk csillagvilágokat betűz,
s didergető télvégi éjszakákon

92

tiszatá)"

az álmatlan léleknek kell a mákony,
hűlő ereknek kell a bor, a tűz
(Meditáció Omár Chájjám olvasása közben)

Tudod, hogy életedből kirepülsz majd,
hogy titkok függönye mögé kerülsz majd.
Igyál, hisz nem tudod, honnan fakadtál,
vigadj, hisz nem tudod, hová merülsz majd.
(Omár Chájjám: Négysorosok. Ford.: Weöres Sándor)

A kötet második részében egyszer újra találkozhatunk a szerepverssel: a Tengerjáró Szindbád elégiája nyolcadik útja előtt címú szonett olvasásakor. Az Ezeregyéjszaka
kereskedő-hajósát ugyanabban a pillanatban érjük utol e versben, mint Don Quijotét
a már említett ciklusban. Vagyis: az élet végén. Tengerjáró Szindbád, az utazó, hetedik
útja végén így búcsúzik tőlünk:
Én pedig megfogadtam a magasztos Allahnak, hogy nem utazom soha többé se
vízen, se szárazon az után a hetedik kóborlásom után, amelyen annyit kínlódtam és szenvedtem, hogy kalanddal, utazással torkig lettem.
(Ezeregyéjszaka, Tengerjáró Szindbád hetedik meséje,
vagyis a hetedik utazás. Részlet. Ford.: Honti Rezső)

Jánosházy még egy utazást csatol Szindbád kalandjaihoz, s ezzel végső célhoz juttatja, csakúgy, mint Don Quijotét.
-

De vár még egy kaland, egy út, a végső:
ciprus tövén évezrek vájta lépcső
és kulcstalan kis kamra lent a mélyben.
Ha bezárulfölöttem, mint a kripta,
enyém a kincsek és a béke titka de már nem térek meg hogy elmeséljem.
(Tengerjáró Szindbád elégiája nyolcadik útja előtt)

A második rész utolsó két verse mintha a kötet összefoglalása lenne: Katona Józsefről, A Bánk költőjéről készült, s az életút két pontját emeli ki: a joggyakornoki éveket az 1810-es évek elején, vagyis a Bánk bán megírása előtti időszakot, a „mag hó
alatt" állapotát, és a városi ügyészi éveket 1820-tól, amikor Katona Don Quijote vagy
Szindbád módjára célhoz ér, és „kihunyt költőként" készül az utolsó útra.
Szél járja csak az álmos Kecskemétet,
a jóllakott polgár elszenderült;
üres az utca és üres a lélek,
mely egykor hősi tettekért hevült
Hová tűntek királynék és leventék?
A bús Tiborc maradt meg egymaga.
Merész eszmék emléke ritka vendég:
felszívta az alföldi éjszaka.

1996. július

93

Múló nap gondja, múló óra élve:
kihunyt költőnek ennyi jut már csak.
Közömbös arccal néz tavaszba, télbe.
Későre jár, aludni kéne, mert hát
hajtásra várják reggel úri társak.
Ásít, s elfújja csöndesen a gyertyát.
(A Bánk költője. A főügyész)

Jánosházy érdeklődése és rokonszenve Katona iránt egyébként nem véletlen, hiszen ő is jogi diplomát szerzett, emellett a Színiakadémia rendezői tagozatát is elvégezte, majd éveken át dolgozott a színházművészet területén rendezőként illetőleg dramaturgként. Ami különös, az a két vers köztessége. Ügy keretezik e versek a Bánk bán
megírásának idejét, hogy a bele torkolló és a belőle eredő időket hordozzák eközben.
Ebbe a kettős idősíkba, amit végtére is a mű megírásának elő- és utóideje jelöl, egy
másik időbeli dimenziót csempész maga a mű. Egyrészt hozza magával az elmúlt időket, újra megélve és örökül hagyva a magányos tiborci zokszót, másrészt hozza magával az irodalmi hagyomány folytonosságát, a mű magabiztos, örökkévaló jelenidejét, mely vigasztalóan lengi be az emberi elmúlás borongós ezüstjét.
A kötet harmadik, befejező része egy szonettkoszorú, címe: Szerelmeim. Európa
különböző múzeumaiban látott műalkotásokat sorol itt fel a költő, így vallván szerelmet a Szépnek. Jánosházy versei a női szépségideál előtt hódolnak, s e sok és különbözőségében megfoghatatlan nőalak transzcendens, „égi" szerelmet sugall, melynek legfőbb tárgya ismét: a kultúra. A szonettkoszorú hangulata egy irodalmi (de képzőművészeti jellege miatt a két művészeti ág interszemiotikai viszonyát tekintve is érdekes)
allúziót rejt: Michelangelo Buonarroti A márvány és az asszony című szonettjét:
A legnagyobb művésznek sincs oly álma,
amit ne zárna bármely kocka márvány
önnön feleslegébe: mit kizárván,
a lélek által vont kéz megtalálja.
(Michelangelo: A márvány és az asszony. Ford.: Babits Mihály)

Ez a „lélek által vont kéz", mint az avatottság, a Széphez értés szimbóluma
Jánosházy szonettkoszorújában is megfogalmazódik, Jelesül a kötet zárszavában:
Szépség szerelmes ámulatba vesztő:
ki értheti titkos, nem földi lelked
más, mint a költő, szobrász és a festő?!
(Óda a Széphez. Mesterszonett.)

(Enciklopédia Kiadó, 1995.)
.^éz^z^a. ./ő/zizárzz-

94

tiszatá)"

MŰ V É S Z E T
JÓZSA T. ISTVÁN

A kép pillanata
MIKLOSOVITS LÁSZLÓ ARANY-ILLUSZTRÁCIÓIRÓL
\

Lem felháborodottan reklamált, mert „nem ismerte fel" regényének szövegét Tarkovszkij Solaris című filmjében.
Irodalmi és képi nyelv viszonyát elsősorban az az immár sokszázados igyekezet
jellemzi, hogy a művészek folyamatosan „meg akarták tisztítani" a művészetet az irodalomtól. Egyes nézetek szerint az impresszionizmusnak sikerült a legpikturálisabb
képeket felmutatnia, benyomások megragadására törekedvén, teljességgel sikerült száműzniük a történetet, magukat a szavakat. A viszony sajátos esete az illusztrálás, hiszen
a képzőművész alapállása gyökeresen módosul, és egyedi esetenként változóan, a személyes alkotói magatartás oldja fel a fenti ellentmondást. Alkotói szemléletek állnak
egymással szemben, összhangjuk megléte vagy hiánya alapvetően határozza meg a majdani műalkotást: ismerjük az író Lem és a filmrendező Tarkovszkij vitáját. A versillusztrálás nyilván régebbi hagyományra tekint vissza, és ha konkrétan Árany János
költészetéhez kell kapcsolódnunk, akkor további versillusztrálási hagyományokkal
kell számolnunk. Keresztury Dezső így foglalja össze azokat: „Miután Greguss Ágost
megalkotta az »Arany balladáidnak nevezett csoportozatot, »a ballada Shakespearejének« halhatatlan művét: ezt adták ki talán leggyakrabban a kiadók, ezeket a könyveket illusztrálták legszívesebben. Kialakult így - főként az igen hatásos és igen népszerű
Zichy-illusztrációk nyomán - egyfajta színházias, drámailag jelenetezett, romantikusan
realista illusztrálási hagyomány, amelyben igen fontos szerep jutott a balladás feszültségnek, félhomálynak, az alakok, helyzetek életképszerű elrendezésének. Az előadásmód persze változott az illusztrátorok ízlése, tehetsége szerint, de mindig megőrzött
valamilyen valóságidéző alapszínezetet. Főként a jelmezek cserélődtek, aszerint, amint
a népről és a történelemről kialakult szemléletmód változott. így lett például a farkaskaland pórsuhanc-Herkules Toldijából a századforduló magyar férfieszményét mégtestesítő dalia. Arany líráját csak lassan kezdték megközelíteni az illusztrátorok: előbb
meg kellett haladniok az életképszerű hangulatidézéseket, túl kellett lépniök a valóság
égi mását lefényképezni vágyó célokon."
Miklosovits László Arany-illusztrációi esetében szakít a fenti hagyománnyal, nem
a versben szavakkal leírt jelenetet rajzol meg szöveghűen, nem „teszi át egy az egyben"
képi nyelvre az eseményt, hanem kész alkotásának világa, összhatása egyedi módon újrateremtve közvetíti a költő érzelmeit és gondolatait. Lásd Szabó Lőrinc Shakespearefordításait: olykor nincs egyetlen közös szó sem az eredeti és a fordított versszövegben,
a szonett mégis igazán Shakespeare-é, és ne feledjük, jobbat azóta sem tett le az asztalra
senki. A magyarországi grafikus módszerre Fellinit idézi, irodalmi művek képi nyelvre
átültetésével kapcsolatban ugyanis ő tette fel a kérdést: mit veszünk át az irodalomból?

1996. július

95

Helyzeteket - válaszolt. A többi a teljesen önálló képi nyelv törvényeitől függ. „Illusztráció" - Miklosovits László grafikái a szó elsődleges értelmében illusztrációk, ugyanakkor amennyivel túllépnek a hagyományos értelmezés határain, már nem azok. Ez
a szükséges fölösleg érdekel bennünket elsősorban, ez ragadja meg a befogadó figyelmét. Grafikai eszköztára a hagyományos - a vonal, a folt -, de nem hagyományos értelemben használja azt. A grafikus így már nem is annyira „illusztrátor" a szó elsődleges
értelmében, az feltételez egy bizonyos fajta és bizonyos fokú szöveghűséget, automatizmust, urambocsá' felszínességet. Rajzai önálló műalkotások.
Családi kör, A walesi bárdok, V. László, Ágnes asszony, Gilinder, Az örökség, Mátyás
anyja, Tetemrehívás, A fülemüle, Vörös Rébék, Szondi két aprója, Hídavatás, Őszikék, Rendületlenül - kompozíciók, melyek szemléletükben ötvözik a nép-nemzeti hagyományt,
a népi és történelmi életképek hagyományait, a képek átfedésében pedig a 19. és 20.
századvégi művészetszemléletet. Alkotójuk túllép és teret nyit azon a határon, ahol
Arany versvilága még felismerhető, a tárgyi kellékrend, a nélkülözhetetlen anyagi alap,
sőt olykor csupán apropó a mű erőterének kiépítéséhez. Itt van, persze, Arany, a lírikus, az epikus, a borongó, megragadható rezignációja, nosztalgiája, népi humora és észjárása, anekdotázó hangneme, komikum, drámaiság, tragikum - és persze irónia árad
a képekből. A grafikus ráérzett, mire is kell alapoznia e költészet esetében: az életműben fokozatosan felerősödő látomásos jellegre. A grafikák mégsem szürrealisták, hiszen
először is nem az az automatizmus az alapjuk, amelyet Breton meghatározott. Adottak, konkrétak, előzetesen meghatározottak a történés tér- és időbeli keretei, a személyek, a tárgyi kellékek, a látvány nem „valóság fölötti" világ, nagyon is konkrét - bár
nem realista. A művész a rész és egész viszonyát bontja meg, egyik fő eszköze a metonimia, ezzel a sejtetés - képvilága kapcsolódik a versekéhez. Nem kevésre vállalkozik:
egy egész történetet mond el egyetlen pillanatban. Úgy konkretizálja a képek gondolati
terét, hogy halmozza a perspektívákat, ezzel megbontja az idő linearitását: a kép pillanata szintetikus idő. Az a pillanat, amelyben az idősíkok egymásravetítésével az egész
eseménysor összefut, így kötődik a műhöz, a költő világához, a múlthoz, és saját közönségéhez, jelenéhez. Összeköti a múlt századi költő műhelyét - a kortárs grafikuséval.
A vonalak - a mögöttes, a tulajdonképpen átvett gondolatok erőtere a vonalvezetésben konkretizálódik. Már-már a gesztusok erejével futnak, spontaneitásuk, könnyedségük tovább hangsúlyozza a kép pillanatszerűséget. A finom, kiérlelt, jól komponált
vonalrajz ugyanakkor kiegészítve, ellentétbe állítva a tömött, fekete foltokkal, nemcsak felidézi a versekből ismert lírát és drámaiságot, hanem már „helyzeti energiával"
bír. Eletesen spontánul tárul elénk Arany modernsége, sőt posztmodernsége, de inkább
a létezés általa megragadott tragikuma. Költészetének átélésében és „illusztrálásában"
ilyen mélyre szállt alá és ilyen magasra emelkedett a grafikus. Az élet azon határáig, ahol
az egyszerre magyar és univerzális, ahol az anyagi hordozók okán még adott a partikularitás, és ahol már az egyetemes emberi érzelmek világában járunk. Ne Arany univerzalitását keressük a képekben, azt a versekben kell átélnünk. A grafikus munkáját éljük,
azt a világot, ámelyet megteremtett az átvett helyzet alapján.

96

tiszatá)"

Annus József és a Tiszatáj
A közel félszázados Tiszatáj történetében sokféle fordulat és változás volt
már - az egyik, talán a legkeményebb, éppen tíz évvel ezelőtt. Akkor - mint
ismeretes - betiltották a lapot, s a szerkesztők csak három év kényszerpihenő
után folytathatták munkájukat. 1986-ban Annus József a szegedi múzeum gyűjteménykezelője lett - ahogy tréfásan emlegette, a múzeumba került, „de még
nem kitömve". Most, huszonhat év szolgálat után Annus József önként vált
meg a laptól, melynek 1970-től olvasószerkesztője, 1972-től főszerkesztő-helyettese, 1989-től pedig főszerkesztője volt.
Vezető szelleme, lelke volt Annus József a Tiszatájnak, elszánt védelmezője a folyóirat művészi színvonalának és erkölcsének, önfeláldozó segítője és
barátja írótársainak. Ha lehet alkat és szerep szerencsés találkozásáról beszélni,
az ő esetében bizonyosan. Benne minden elképzelhető szerkesztői erény megvolt/megvan. Tudta, hogy a szerkesztő számára nemcsak az ötletek tűzijátéka
a fontos, hanem az a szívós, kitartó munka is, amely nélkül lapot hosszú távon
aligha lehet működtetni. Majd a történetírás feladata lesz kimutatni, hogy Annus
József milyen ügyesen és bátran irányította a Tiszatáj hajóját a hetvenes és nyolcvanas évek Szküllái és Kharübdiszei között. A rendszerváltás után a korábbi
politikai veszedelmek elmúltak ugyan, az irodalmi folyóiratoknak azonban
egészen más természetű, de nem veszélytelenebb gondokkal kellett szembenézniük. Annus József érdeme, hogy a Tiszatáj működését biztosító alapítványt
sikerült életre hívni.
Nem búcsúzunk, mert örökös tagtól nem lehet búcsúzni. Annus József
áldozatos munkájának ismertetésére is visszatérünk még. Most csak egy pillanatra állunk meg, hogy visszanézzünk arra az együtt eltöltött hosszú időre,
amely „jó mulatság, férfi munka volt!". Az új feladathoz pedig minden egykori és
mostani Tiszatáj-szerkesztő, -szerző és -olvasó nevében sok sikert kívánok!

Lapunk eddigi főszerkesztőjét, Annus Józsefei 1996. június elsejétől
a Szabad Föld főszerkesztőjévé nevezték ki. A Tiszatáj Alapítvány kuratóriuma június 21-én ülést tartott ebben az ügyben. A kuratórium tudomásul
vette Annus József lemondását, s helyébe a Tiszatáj eddigi főszerkesztőhelyettesét, Olasz Sándori nevezte ki. Annus József az Alapítvány kuratóriumának továbbra is tagja marad.

Grezsa Ferenc halálának ötödik évfordulóján a Filológia és interpretáció címmel rendezett konferenciát június 14-én a JATE Modern
Magyar Irodalom Tanszéke és a SZAB Nyelv- és Irodalomtudományi
Szakbizottsága. A tanácskozáson Bernáth Árpád, a bölcsészkar dékánja
és Olasz Sándor egyetemi docens emlékezett Grezsa Ferencre. Előadást
tartott Péter László, Olasz Sándor, Ilia Mihály, Szigeti Lajos Sándor,
Kovács András és Vörös László. Ezután koszorúzás és megemlékezés
volt Grezsa Ferenc sírjánál és szobránál Hódmezővásárhelyen.
*

A szegedi Czóbel Minka Társaság 1996. július 24 és 28 között újra
megrendezi a Papírborítás elnevezésű tábort Móron. Ez a harmadik alkalom, hogy egy-egy, a társaság által fölvetett téma megbeszélésének céljából
különböző szakmák és beszédmódok találkoznak egymással.
*

Néhány szerzőnkről. JUNG KÁROLY az újvidéki egyetem rendes tanára, Barbaricvm c. verseskötetéről tanulmányt is közöltünk Csányi
Erzsébet tollából 1994-ben. TATÁR SÁNDOR költő, műfordító, az ELTE
német tanszékének oktatója. KABDEBÓ TAMÁS az írországi Maynooth
egyetemi könyvtárának igazgatója. LŐKÖS ISTVÁN a debreceni KLTE
Összehasonlító Irodalomtudományi Tanszékének professzora. GAJDÓ
TAMÁS színháztörténész, a JATE doktorandusza. FERENCZI LÁSZLÓ
az MTA Irodalomtudományi Intézetének munkatársa, az irodalomtudomány doktora. JÓZSA T. ISTVÁN a kolozsvári Korunk szerkesztője,
s a Babes-Bolyai Egyetemen esztétikát tanít.

