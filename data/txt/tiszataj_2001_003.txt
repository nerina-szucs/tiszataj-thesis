Csiki László, Gergely Ágnes, Petócz András,
Szepesi Attila, Tandori Dezsd versei
Podmaniczky Szilárd regénye
Milbacher Róbert tanulmánya
Petőfi és Arany barátságáról
Tüskés Tibor Csorba Győzőiről
kass János: 120 szegedi művész kiállítása
beszélgetés Aranyi Sándor festőművésszel

tiszatáj
IRODALMI FOLYÓIRAT

Főszerkesztő:
OLASZ SÁNDOR
Szerkesztő:

HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
4 Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
j yff
Nemzeti Kulturális Alapprogram
>—- >. '—«támogatásával.
NKMZKT) KUUTRÁLB ÓRÓKS&
^»tíls ^
vflMSTTtmiMA
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LV. ÉVFOLYAM, 3. SZÁM
2001. MÁRCIUS
GERGELY ÁGNES: A szédület .......................................
SZEPESI ATTILA: Arcimboldo-szonettek (Részlet) .......
KISS LÁSZLÓ: Szindbád útja a gimnazista lánynál ........
TANDORI DEZSŐ: A csonka halállista; Kihagyott szakaszok a „Csonka h.”-ból ........................................
BALOGH TAMÁS: Esti Kornél utolsó szerelme .............
CSIKI LÁSZLÓ: Hinta (Avagy a Sepsiszentgyörgy–
Márkháza Expressz [részlet]; A park; Az udvar;
A színpad; A villamos); A harmat ...........................
PETŐCZ ANDRÁS: egy utazás emlékképei .....................
PODMANICZKY SZILÁRD: Két kézzel búcsúzik a leopárd (Regényrészlet) ................................................
B KOVÁCS KÁZMÉR: A vak vágány (Cseppek a kenderkötélfonó homlokáról avagy egy dombosi lélek
rengálása) ..................................................................
HOLLÓSVÖLGYI IVÁN: Visszafele dőlve; Van ma; Júlia
szerepe a közszolgálat ..............................................

3
4
9
14
19

25
29
32

44
47

TANULMÁNY
MILBACHER RÓBERT: Versenyben égtek húrjaik? (Még
egyszer Petőfi és Arany barátságáról) ......................
SZEPES ERIKA: A mozdulatlan mozdulás (avagy Petőcz
András nyugtalan utazása) .......................................

50
58

KRITIKA
TÜSKÉS TIBOR: A költő műhelye (Csorba Győző hátrahagyott versei) ......................................................
ISZLAI ZOLTÁN: Mentsvár nélkül (Gergely Ágnes:
Őrizetlenek) .............................................................
ALFÖLDY JENŐ: Az emlékezés növekvő körei (Ágh
István: A képzelet emléke) ......................................
BALOGH PIROSKA: Így írtak ők? (Lator László: Kakasfej vagy filozófia? Mire való a vers?) ........................
KULCSÁR-SZABÓ ZOLTÁN: A deKON-könyvsorozat
néhány kötetéről .....................................................

74
80
84
88
91

„A Tisza-parton mit keresek?”
HOLLÓSI ZSOLT: „Minél kevesebb eszközzel szeretném elmondani a lényeget” (Beszélgetés Aranyi
Sándor festőművésszel) ............................................

99

MÛVÉSZET
KASS JÁNOS: 120 szegedi művész kiállítása ................... 110
Szerkesztői asztal ........................................... a belső borítón

ILLUSZTRÁCIÓ
ARANYI SÁNDOR munkái a 13., 28., 43., 46., 49., 83.,
87., 109. és a 112. oldalon

DIÁKMELLÉKLET
BALOGH TAMÁS: „... állandóan figyelni fognak”
(Karinthy Frigyes: Utazás Faremidóba)

GERGELY ÁGNES

A szédület
Buday Mariannak

Hogy mi történt a kútnál, nem tudod.
Csak körülállták csendben a kutat.
Azt álmodták, átlényegülnek,
míg lánggal el nem ég az ünnep,
s a tenger kettécsap és véget ér,
a vízmosásból pedig fagyökér
mered a kiszemelt bölcső fölé,
mint évezred a pillanatra lép,
amely nevet ad hazugnak, igaznak.
Hét az álom, hét a tehén, hét az asztag,
s a tény a név alatt lassan elforog.
A kutat betemeti a homok.
Ami lefödött, értelmezhetetlen.
De esély vár az elforgó makettben –
s az év, a tűzre szánt bokor és lenn,
az országutakon a széttartó félelem,
a felforrósult jelcsoport a rideg
világban a váltást nem könnyíti meg.
Forog az év, a láng, a sivatag,
a sír, a nádas, az országutak,
és ők is, mindig, akik körben állnak,
s a homokban a semmit figyelik.
De érintése Ramszesz bársonyának
itt maradt aztán, évszázadokig.
Kutak fölött, gyökér alatt.
A gerincem emlékezik.

4

tiszatáj

SZEPESI ATTILA

Arcimboldo-szonettek
(RÉSZLET)
Pocsolya. Benne féreg, milliárd.
Szerte-bozsgó, emberarcú parányok.
Egymást falók, nyüzsögve prézsmitálók:
élik a teremtés torz mámorát.
Csupa Heléna, pöttöm amorózó,
haslábú-fejű Rómeó meg Júlia.
Tű-csápját mind a párja fele nyújtja:
falva szeret, tengernyi gyomrakorgó
s szeretve fal. Bele üveg-falából
korábbi mátka-prédája világol.
Végül maga is mámor-rázta hulla:
új párja vele töltekezve püffed…
S hogy mit jelent e kannibáli ünnep,
megfejtheti Freud Zsigmond, hogyha tudja.
***
Régész. Az arca csupa tört cserép,
kőbe-vésett, táncos iszalag-inda.
Fürkészi a cézár tekintetét,
ki ráles zöldrozsdás rézpénzre írva.
Omló rögökre áhítattal térdel,
az elmúlástól koldul haladékot.
Bámulja a megroskadt kotorékot.
Patkószöget kapar ki ujjhegyével,

2001. március

5
török pipát, rozsdás ágyúgolyóbist,
cserépbe karcolt griffet és hollót is,
melynek királyi gyűrűt tart a csőre.
S a mágust, aki elűzi a rontást,
lován feszítő nagysüvegű solymászt,
amint nyulászni rugtat a mezőre.
***
Masíroznak föl-le a bodobáncsok,
bármelyik évszak, visznek amit hoznak.
Éjfél vagy nappal, folyton masíroznak,
akác kérgén s tűzfalon föl-lejárók.
Veres soruk gyöngysorként tovagörbül
nyarak hevében, télutó havában.
Hangjegyek egy titkos szimfóniában,
mely hangtalan zúg a törött tükörből.
Mit rég feledtünk, rezzenetlen tudják,
jeltelen útjuk derüsen befutják
mohos facsonkon, téglatörmeléken.
Tündökölnek, nem firtatva jutalmat,
se büntetést, múltat-jövőt, hatalmat,
céltalanul – Isten tekintetében.
***
A fő-fő kókler, bizánci atyánk,
arcát-lelkét cserélő duplanulla,
népét vadítani el sosem únja.
Bámulják álmatag, hipnotizált

6

tiszatáj
hívei, borzas kergebirka-nyája.
Mindükbe hálni jár a kölcsönlélek,
mind úgy mórikál, akár a heréltek,
a bár tegnap forrt csak rá újdonat álca,
úgy fontoskodik-sürög a tömegben,
mintha ő volna az egyes-egyetlen,
kitől istenül a pohos Mephisztó.
Az meg nyájasan lesi a balga népét,
s dicsfény övezi a nyálzó malac-képét;
urunk-atyánk ő, a legfőbb kegyosztó.
***
Szeméttelep. Nyirok meg rothadás.
Fölötte rikácsolnak a sirályok,
tenger ködéből friss prédára szállók.
Éles csőrük a koszba beleás,
lapozgatja a város szemetét,
az összecsócsált, véres hulladékot:
nyálas csontot, ürülék-dagadékot,
férges gyümölcsöt, galamb tetemét.
És diadallal felrikkant, ha végre
ízes falatot hányhat a begyébe,
gyomra örökké korgó katlanába.
Majd égre kering patyolatfehéren,
megtisztulva az okádék szeméten:
magasság koldust-mímelő királya.
***

2001. március

7
Macskás vénasszony. Macska maga is.
Láng-szempároktól és nyirkos szobája.
Csimbókokban fityeg hajfürtje ég
lerí róla torz macskamániája.
Házanépe huszonnégy görbe cirmos,
örökké kurrogó, szapora fajta.
Miákol egy-egy nőstény, majd a karmos
kandúr – a fia tán – nyáladzik rajta.
Ő meg, mint regék rongyos istennője,
akinek rég a múltja a jövője,
triumfál köztük diadalmas posztján,
míg dicséretét nyávogja e nyűtt had,
és tyúkszemes lába elé lekushad
pettyes párduc meg ásító oroszlán.
***
Kondér. Beléje főzve csirkeláb,
kajla ökörfej, malac füle-farka.
Rögeszmékből a generálszósz rajta.
Hozzáaprítva apánk, nagyanyánk
karja-válla, szeretőnk tompora.
Hullámzanak leffegve vérző nyelvek
és szertegörgő szemgolyók figyelnek,
közöttük szegfűszeg meg áfonya.
És ahogy fortyog e Nagy Világpörkölt,
kavargatja Isten majma, az ördög
és nem győzi kotyvalékát kinálni.
Hogy nyákos főztjével ki-ki beteljék,
s tóduljon a sok potyaleső vendég
a kondérból zabálni majd okádni.
***

8

tiszatáj
Műanyagból deli művégtagok,
műlelkek, műkarok, műtyúkszemek,
művi agyakba műgondolatok,
műálmok mellé művi zengzetek.
Műpróféták és kancsal mágusok,
és műgyomrokba ízes műfalat,
kóborló szélbe összetört szavak.
Műfák, művizek, nejlon-pázsitok.
S míg folyik folyvást e nyalka bohózat,
héroszt mímel rikoltozva a rozzant
mitugrász, s az emberfaló idétlen
selypeg-pöszög, mint kinek ez a dolga,
míg nagyokat nyel, ahogy a boszorka
az ádáz Jancsi-Juliska-mesében.
***
Hová ezeregy kalap és kabát?
Sáros cipő, szempárok éji korma,
arany-fityegő, koldus kajla rongya?
Hová viszi a kéz a batyuját?
Törzs nélküli fejek hová görögnek?
Gazdátlan ülep, fogsor, prém-pomádé,
hová csigolya, lyukas ókuláré?
Kócszakállak és lefittyedő mellek
iránytalanul hova is vonultok,
emléktelen, böllérfejű koboldok;
belőletek a szufla elszelelt rég…
Merre böffentek, gazdátlan szavak?
Hová lódultok sápadt fény alatt
véres hitek és lobogó rögeszmék?

2001. március

9

KISS LÁSZLÓ

Szindbád útja a gimnazista lánynál
Balogh Tamásnak
„mint ahogy a finom francia, Verlaine mondja
egy helyen: »C’est le coeur, qui nous enrichi«.”
(Karinthy)

I
– Élet – gondolta Szindbád. – Ledér, szent és megunt élet! Mily jó volna
visszamenni beléd!
És mivel jó ideje már csak romantikus történeteket olvasgatott, s – író volt –
maga is hasonlóakat forgatott fejében, (egy mozaikszerű novella, egy szerelmespárról, kilenc keserű részre osztva), Szindbád elhatározta, hogy az elkövetkező
időben kizárólag tizenhat esztendős lányokkal próbálkozik. Ettől a naptól
fogva rendszeresen feltűnt a kisvárosi gimnázium környékén, s az utolsó óra
végét jelző csengőszóig az iskolát környező sudár gesztenyefák alatt őgyelgett.
A közeli bicikliszerelő – talán irigykedett rá – drogdílernek nézte, amin
Szindbád csak mosolygott, mert valóban árult marihuánát, amit legkönnyebben az éretlen – vagy ahogyan maga fogalmazott: zöld heréjű – elsőosztályos
fiúknak sikerült elpasszolnia, akik harsogva hagyták el az iskola épületét, este
pedig – zselézett haj, fülbevaló – a kisvárosi diszkó zsenge lánykáit adjusztálták. Szindbád azonban – szándékának megfelelően – mindenekelőtt az utolsó
óráról hazafelé tartó leányokat mustrálta. Egy derűs nap, még három óra sem
volt, összeismerkedett egyikükkel, s miután biciklijén hazaszállította, még aznap vacsorára invitálta magához, tojásrántottát ígérve neki.
II
Szindbád, aki versekkel is próbálkozott, de leginkább a próza területén
érezte otthon magát, és művészként mutatkozott be a megismert lányoknak és
asszonyoknak1, s aki pályázatokon nyert pénzét rendszerint abortuszokra költötte, fenséges estebédet ütött össze a falfehér arcú, hosszú fekete hajú kislánynak, a gimnazistának, aki fagyottan, unottan, haltekintettel, ajkán láthatóan
örökké gunyoros, elbizakodott mosollyal ült Szindbád asztalánál, melynek fehér selyemből szőtt abroszán két gömbgyertya pislákolt, és egy sötétlila vázá1

A bemutatkozás általában így történt: „– Művész! – nyújtotta kezét Szindbád.”

10

tiszatáj

ban virág kókadozott. A leány szótlan volt, szemét földre sütötte, amiről az jutott Szindbád eszébe, hogy olyan ez a teremtés, mint azok a nők, akiket végül
megölni szoktak a férfiak vagy magukat ölik meg értük. Szindbád fiatalnak
érezte magát – negyvennyolc esztendős volt –, esze ágában sem volt meghalni,
ezért fejébe vette, hogy megöli a hosszú fekete hajú, haltekintetű kislányt.
Nem most, vacsora után, hanem valamikor, később. Látványosan morfondírozott ezen – a konyhaszekrény mellett ütemes guggolásba kezdett, akárha
megelégelte volna székrekedését –, a lány azonban nem figyelt fel Szindbád kínos dilemmájára, továbbra is haltekintettel ült, szótlanul, szemét földre sütve.
Vacsora közben sem szólalt meg, egy nyikkanást sem hallatott, még csak nem
is csámcsogott, pedig ezt külön várta Szindbád, minthogy a csámcsogástól
többnyire izgalomba jött. Egyébiránt elhatározását, hogy kioltja a kislány,
a gimnazista életét, sohasem vitte végbe, különben is tudta – író volt –, másképp ér véget a történet. Ez pedig, hogy ismerte kettejük történetének elejét,
valamint végét, gyomorgörcsöt okozott Szindbádnak, és ez, a gyomorgörcs,
gyakran bélgörcsbe torkollott, amivel Szindbád sok asszonyt és leányt elidegenített már magától kalandos élete során.
Még azon az éjjelen, a tojásrántotta elfogyasztását követően magáévá tette
a lányt, hogy az elkövetkező kilenc hónapban – amíg együtt jártak – még egy
híján hetvenszer háljon vele. Így is csak az utolsó alkalomra sikerült elérnie azt
a kezdettől áhított célját, hogy franciázzon vele a kislány. Szindbád ekkor már
régen tudta: el fogja hagyni a szótlan leányt, s szándékában megerősítette, hogy
a kislány vulvájának szaga semmiben sem különbözött más nőkéitől, akik ráadásul azonnal hajlandóak voltak vele franciául társalogni, mivel Szindbád,
akinek nyelvi problémái nem voltak, és aki verseket is írt, de elsősorban írónak tartotta magát, ezeket a nőket, akik túlnyomórészt külföldiek voltak,
rendszerint Tankcsapda-idézettel édesgette magához.2
III
Szindbád valamennyi találkozás után – hetvenszer randevúztak, ezt Szindbád számolta – hazakísérte barátnőjét.
– Szeretsz? – kérdezte egy ízben kapujuk előtt a kislány, a tizenhat esztendős.
– Nagyon szeretlek – lódította Szindbád, aki úgy volt a világon a dolgokkal,
ha már valamit elkezdtünk, be is kell fejeznünk, mert író volt, s kezdeten és
végen kívül mást nem nagyon ismert. – Mit szólnál, ha elvinnélek Franciaországba, Párizsba? – kecsegtette a lányt, aki nem értette a célzást, és álmo-

2

„De a nyelvemmel majd megmutatom neked, / beszélgetni másként is lehet” – énekelte ezeknek
a túlnyomórészt külföldi nőknek Szindbád.

2001. március

11

dozva omlott Szindbád karjaiba, Szeretlek, amire Szindbád egy kortárs költő
versével kedveskedett neki:
Az a jó a bajszomban,
ha nincs söröm, akkor is van.
– Te verseket is írsz? – rajongott a leány.
– Mostanában gyakran, bár leginkább a próza területén érzem otthon magam – büszkélkedett Szindbád, s hosszan cirógatta a kislány arcát. – Ismered
Rimbaud-t?
– Csak a harmadik részt, de az király! – repesett a boldogságtól a lány, és
Szindbád, bassza meg!, hazáig sziszegett dühében.
IV
Egyszer, miután Szindbád magára maradt a leány szobájában, és alaposan
szemügyre vette a berendezést, elszörnyedt a plüssállatok meg a kedvenc énekesek posztereinek látványától, valamint a tudattól, hogy egy gyerekszoba
ágyán nyújtózkodik, hímtagján használt koton. Bassza meg!, sziszegte, és utána
hazáig átkozódott, mert a lány visszatért, gyerekesen erőszakolt nőiességgel riszálta csípőjét, majd nyalakodni kezdett Szindbád szőrös mellkasán, aki megmarkolta a kislány, a gimnazista fenekét, és azt érezte, hogy ez, amit fog, egy
popsi, egy gyereksegg, és ettől menthetetlenül hányingere támadt.
V
A kislány, a tizenhat esztendős olykor ábrándozott Szindbádnak, hogy az ő
életének van egy nagy titkos vágya, és ez a vágy nyáron teljesülni fog, és ő lesz
a legboldogabb a világon, mert az ő nagy titkos vágya az, hogy a Vörös Bikában táncoljon halk, andalító zenére, kezében pohár, szolidan töltve, Cherry,
a pódiumon izzadt bárzongorista, hajnal, még három sincs, és ő csak táncolna,
lágyan, andalítóan, amire Szindbád azt mondta, hogy ő leginkább azt bírná
most elviselni, ha a kislány az ölében táncolna lágyan, andalítóan, és ez az ötlet
különösképpen tetszett a leánynak.
VI
Szindbád gyakran mesélt viccet barátnőjének, aminek jobbára szoros ölelés
volt a jutalma.
– Dugjunk – ajánlotta ilyenkor Szindbád, és dugtak.
– Szereted a rántott húst? – fogott egy újabb viccbe Szindbád dugás után.
– Szeretem – vigyorgott a kislány, a gimnazista.
– Akkor rántok még rajta kettőt – imitálta Szindbád az önkielégítést, amire
a leány csak fintorgott. – Mi van, nem tetszik? – hőbörgött Szindbád, majd

12

tiszatáj

hangosan felröhögött, mert viccesnek találta, hogy akad olyan ember – ember?,
kislány! –, aki nem tudja, mi az az irónia.3
VII
Szindbád legtöbbször arról beszélt a lánynak, hogy a Brecht nevéhez fűződő elidegenítő effektus, a Verfremdung-effekt, az igen!, hogy az mekkora valami, mert, gondold csak el!, alapvetően megváltoztatta az embereknek a művészethez való viszonyát, mert így nagyobb teret nyert az önreflexió, ami valahol azért eltávolítás, nem?, és ami az igazi művészet egyetlen fontos jellemzője,
majd hosszan mesélt arról, mekkora törést okozott életében, amikor rájött, ha
valaki azt mondja: még két mondat!, akkor tuti, hogy nem két mondatot szól,
és ha valaki azt mondja, még egy perc!, akkor száz százalék, hogy nem egy perc,
és hogy ez nagyon kétségbeejtő, az viszont örvendetes, hogy jó néhány éve
már hétfőn is van adás a televízióban, merthogy annak előtte, amikor kölyök
voltam, nem így állt a dolog, és akkor a non-stopok örvendetes elterjedéséről még
nem is szóltam, magyarázott Szindbád, aki nem bírta megemészteni, hogy a világon a dolgok változnak, ezért inkább a kislány, a tizenhat esztendős füléhez
hajolt:
– Dugjunk – suttogta, és dugtak. – Mindig ugyanoda lyukadok ki – gondolta ilyenkor Szindbád, és ezt, hogy mindig ugyanoda lyukad ki, szintén nagyon elkeserítőnek találta.
VIII
Egy alkalommal, midőn hazakísérte barátnőjét, aki a kapujukig vezető úton
egyetlen szót sem szólt hozzá, ami az addig eltelt hónapok alatt nem először
fordult elő4, Szindbád elgondolkodott, és arra a következtetésre jutott, hogy ez
a kapcsolat nem működik. Jóllehet a kislány, a gimnazista gyakorta bújt oda
Szindbádhoz, de az ő fantáziáját nem mozgatta meg, hogy Cilit az első padba
ültették, mert végigfecsegte az órákat; nem hozta lázba, hogy Norbi intőt kapott, minthogy rendszeresen elmaradt az iskolából; és nem foglalkoztatta a kérdés, hogyan kaphatott jelest kisdolgozatára Noémi, amikor egy sort sem puskázott. Ezek a dolgok Szindbádot egyáltalán – vagy ahogyan maga fogalmazott
egy társaságban: kurvára – nem érdekelték.5

3
4
5

(Szindbád sem tudta.)
Minden alkalommal előfordult.
Ekképp fogalmazott Szindbád abban a társaságban: „Ezek a dolgok engem kurvára nem érdekelnek.”

2001. március

13
IX

És amikor egy éjjelen a kislánytól visszakapott kazettáját hallgatta, és a szalag végén, már a legutolsó szám után egyszerre a leány esengő hangját hallotta,
gyere vissza hozzám, kérlek, Szindbád, aki addigra már régen eltökélte magában:
kizárólag tizenhat esztendős lányokkal többé nem próbálkozik, azon nyomban biciklire pattant, és a kislánynál termett, aki átforrósodott testtel, álmatlanul kuporgott ágyában.
Hosszasan simogatta a kipirult gyermeket. A leány a falnak támaszkodva
ült, arca vörösen izzott a láztól, nyakát fehér selyemkendő – Szindbád selyemkendője – fonta körbe. Hálásan és vágyakozva nézett Szindbádra. Hosszasan
simogatták egymást.
– Olyan jó, hogy eljöttél – súgta a kislány, a tizenhat esztendős.
– Hát még milyen jó lesz, ha elmegyek – gondolta Szindbád, és a szeme
közé élvezett a lánynak.
Még három se volt.

14

tiszatáj

TANDORI DEZSÕ

A csonka halállista
Kísérteties költemény Ambrose Bierc-nek

Saját magunk halállistája minden
agyonhallgatás vagy önkiterítés.
Mit kezdjem el, mi befejezhetetlen?
Vagy ahol jobb, ha sűrű a kerítés?
Fejtegessem, ami felfoghatatlan,
mert ugyanaz, mégis más – más agyakban?
S ne bízzam benne inkább: a latyakban
fű-gyökérként jobb lesz némán, el innen,
mégis vissza ide?
S hogy ennek végképp nincs már ideje,
számomra nem?
Halállistán minek vesztegetem,
minek feszegetem, halomba,
ami csak léggé válva teljes, máskülönben
hazudva, kacérkodva, futva csonka?
Mégsem hagy nyugtot, hát elkezdem, innen.
A többim: élve néma csendem.
Volt egy piszkavasunk, fa a nyele,
kijárt belőle. Fehér-vörösig
izzítottam (tán jókedvem tele,
tán nyughatatlan alkatom vezérelt),
nem hittem, csaknem ifjú-börtönig
repít, hogy megforgatom: a kibélelt
nyél-lyuk anyaga szétlazult,
s a vas jó-kis-öreg némettanárnőm
feje mellett süvített el, lehullt
egy birkabőrre: majd’ tűz lett belőle.
Mondom, ha a fejébe megy…
Ez egy.

2001. március

15
Ötvenhatban a Második Napon,
ültünk az iskolai díszteremben
(DISZ-teremben, későbbi KISZ-teremben),
én épp érettségi előtt. Tudom,
„mennyin” múlt – semmin, valamin –
hogy el nem kiáltottam magam, az idők
szabadító szellemére?
magam krakéler jellemére
fogjam? mindegy, egész kicsin
múlt: „Le a vörös csillaggal!”, hogy ezt nem
kiáltottam, hátulról. Semmi másra
nem emlékszem. Aki ezt elkiáltja,
nem jut egyetemre, ma nem „csudált”
– utált, irigyelt, hülyének tekintett
stb. – költő, író, esszéista, műfordító, nem elit-szar részese.
De semmi se. Nem lett volna erőm,
azt hiszem, hogy még inkább ellene…
vagyis még inkább ellenszélben, eddig
jussak. Néma maradtam. Erre ennyit
szánnunk elég, egy versszakasznyit.
Egy torokzárulás valamit néha megnyit.
Ugorjunk. Hess, elhallgatnivaló
jelentéktelenségek („Töredék”,
„Sárga könyv” sorsa, jámbor nyaktiló
volt az, a fordítások tömegét
szerezte nekem Eörsi, Európa
Könyvkiadó, a Gondolat adósa
volnék, ha nem dolgoztam volna tűrhetően, persze, egy „rend” volt a tűrnivaló, mondom, hagyjuk ezt…),
nézzük a következő kis Fejez’’’t.
Hetvennyolc. Már volt Szpéró és Samu,
két holmi veréb ők ma is sokaknak.
„Emberekkel foglalkozzék, barátom!”

16

tiszatáj
Az értelem sosem egy-állagú,
bármi hű meg hú, többvonalú álom.
És mondtam: más s más más s más más agyaknak
a megint más agyaknak. Én az agyagnak
dolgoztam, az örök Pornak, mikor
belémállt Örök-Anteuszi-Kor,
hogy semmikor minden és minden semmikor,
és maradtam „honi” földön, s a német
javaknak ellenálltam, Berlinének
sokunk örülhet, én csak e „hazában”
csinálhattam meg, amit megcsináltam.
Szpéró és Samu, kér veréb halála
lett volna nekem ama „márka” ára.
Így vagyok márkásabb magamnak.
De nem két kézzel szedtem a jutalmat
mindezekért. Az idő – az Idő? –
visszakért (elvesz! Főleg ez, mit adhat
az idő) sokat, majdnem ép eszem
ment el, hogy itt maradt velem,
forma szerint köszönni az italnak
lehetett e kalandos,
már-már botrányos korszakot,
miközben üres meder habja kapdos,
hadart fél kéz, a második „dolgozott”,
és egyszer, hogy az árokból bevittek,
ágyhoz alsónadrágban kikötöttek,
majd hajnalban, fél-épségben hazafelé jöttem, kamionos haverral
betértünk a Holdba, egy-két felesre,
aztán taxi, tényleg ideje lenne
jobbat aludni, mint begyógyszerezve
a Róbertban, kérdem sofőrömet:
„Hát a világban mára mi esett?”
„Semmi olyan nagyobb baj”,
mondja ő, „új orosz elnök van tegnap óta.”
Kire érti? Valami Gorbacsovra.

2001. március

17
A Szesztiltóra! S Gorbacsov a vodka
egy fajtája ma. Tán halálomon
voltam. De túlestem… Róbertomon.
Kétszer fogytam le ötvenhat kilóra:
kilencvenről, nyolcvanhétről. A rák?
Ellenállás megfogyatkoztatója
tenné? Akadt találgatás. Tovább!
Szervezetemben gyulladás,
holott volt közben jó bőven ivás:
mégis lefogytam csontra-bőrre.
Az ivás abbamaradása,
a test csontra és bőrre lefogyása:
kicsit túl kuszás vagy, Életkaszás!
Nem lesz túlzás e tombolás?
És valóban, mint a szerencse-játék,
kerülgetett, hogy egyébből kiszállnék,
az eltúlzott kollokvialitás vitt
olyanokig, mint szakasz, ez a pár itt.
Lábközi és maszekolás,
és minden más maszatolás:
és talán végérvényesük,
hogy se külön, se úgy-együtt.
És azok, amelyek között le-buktam,
e dolgok emeltek föl, javultukban.
A többiről: valami máskor.
Most, akár elalváskor
mondogatod: nincs semmi, csak az alvás,
aludj; így szuggerálom a soványkórt,
a csonka önhalállistán a várt tort,
mint amikor az éhkopp-kaja-bálba
megyünk, hallhatóan nem kajabálva,
koplalok, önmagam új kannibálja,
nem iszom, elvonó-tünetet állva,
és a józanságtól megrészegülve
lett meg e versnek is kipenderülte.

18

tiszatáj
Hogy bár itt válnék halálra, körülte.
Darabokra is hullhatnék, kidűlve.
Minden darabomnak meglenne a ríme:
egy elrohadt vese – hogy a mese;
torok vérese, nyers – hogy volt a vers;
széteső bordák – formátlanja próza;
fogpergés – a szándékok szétaprózva;
csak a dráma, ott nem volt tehetségem,
hullám jó szaga szállna, lengne szépen.
De mondom, ez a halálnyista csonka.
Elbicegne – mint most – TD… a csonkja.

Kihagyott szakaszok a „Csonka h.”-ból
…Hányszor „fájt” val’mi úgy, hogy valakit
majd’ agyonvertem érte!
Vagy hogy ugyanez ülni odavitt
a párkány peremére!
(Legrosszabbra: harmadik emelet!
Még csodálják rémképzeteimet?)
––––––––
Nem mondom el, nem mondom el,
nem mondom el, nem mondom el,
magamban csak gondolom el,
hogy magamban elgondolom,
magamban sem gondolom el már.
Magamban sem gondolom el.
És így teljes, míg rám nem dől, a leltár.

2001. március

19

BALOGH TAMÁS

Esti Kornél utolsó szerelme
Kiss Lackónak

Meséljek valamit? Legyen. De mostanság nem szeretem az egyes szám első
személyben elmesélt történeteket. Nem magam miatt. Csak rád gondolok, olvasó. Ha azt látod, „és akkor elmentem szörfözni”, elhiszed, én tettem. Pedig
ez így hamis, nem tudok szörfözni. Nem akarlak becsapni. Át is adom a szót:
– Meséljek valamit? – kérdezte Esti Kornél. – Legyen. De mostanság nem
szeretem az egyes szám első személyben elmesélt történeteket. Inkább elmondok egy esetet; vidéki szórakozóhelyen hallottam. Egy lány mondta el nekem
utolsó hónapját, hogy megismert egy idősebb férfit. Így kezdte:
Meséljek valamit?
Bólintottam. Volt már bennem némi ital, s Tünde, mert így hívják, tetszett
nagyon, nem akartam, hogy idő előtt elüljön asztalomtól, magakorú társaihoz.
Szép lány volt, izgató, klasszikus szépség. Szőke haj, domború keblek, melyeket melltartó fékezett. Pántja átsejlett a blúzon. Az eltakart, de sejtetett szépség
mindig izgalmasabb, mint a feltárt. Mert szabad utat enged a fantáziának. Ábrándoztam is eleget. Most is, hogy eszembe jutott. Most például, ebben a pillanatban. De akkor a legtöbbet. Amikor mesélt. Mert hogy bólintottam, így
folytatta:
Legyen. De mostanság nem szeretem az egyes szám első személyben elmesélt történeteket. Úgy érzem, túlságosan kitárulkozom, ha „én”-t mondok.
Mint a filmekben az emberek, ha pszichológushoz vagy szexuális tanácsadóhoz
mennek, így kezdik: „van egy barátom, akinek bizonyos gondjai vannak”, és
akkor mind a ketten tudják, hogy miről van szó, de belemennek a játékba. Tegyünk mi is így, Kornél. Szóval van egy barátnőm, akinek bizonyos gondjai
vannak. Az osztálytársam, Orsolyának hívják, megismert egy idősebb férfit.
Akinek, szerinte, ő volt az utolsó szerelme.
Akkor történt, amikor osztályfőnökünk – egyben magyar- és rajztanárunk
– megbetegedett, és hosszabb időre kórházba került. Ekkor érkezett az iskolába egy idegen, akit addig még soha nem láttunk a városban. Az egyik osztálytársam mondta, amikor már a férfi tanított minket, hogy emlékszik rá,
együtt utaztak a vonaton, s a férfi igencsak ismeretlenül topogott a városba kerülve. Pedig állítólag itt született, itt nőtt fel, csak aztán elkerült. Később mindezt elmesélte ő maga is Orsinak, tényleg így volt. Szóval megérkezett a férfi, az
osztályfőnök bemutatta nekünk. Hétfőn már ő tartotta az első órát. Mit
mondjak? Érdekes volt. Az óra elején egy percig úgy érezhette, a Pokol vala-

20

tiszatáj

melyik bugyrába került: az osztály nem vette észre, hogy bejött. Orsolyát
nézte, a melleit. Elbambult kissé. Azt hitte, Orsi nem látja. Pedig látta. És
örült neki. Mint ahogy én örülök annak, hogy maga engem bámul, Kornél.
Vagy nem így van?
Na, ugye. Kosztolányi költészetét kezdte velünk, rajzból meg a huszadik
századi művészetet. Orsolyának tetszettek a vonalak, melyekkel felskiccelte
a táblára egy-egy műnek a szerkezetét, tetszett, ahogy beszél róla. Bár a férfi azt
mondta, soha nem tanított még, nem hittük el neki. Élvezte a témát. Közben
általában Orsit nézte. Ő meg hagyta. Néha levette kardigánját vagy pulóverét,
hogy csak egy blúz maradjon rajta, időnként nyújtózkodott, hadd feszüljön
még jobban a ruha. Aminek meg is lett az eredménye. Ne gondoljon rosszra,
Kornél, nem történt semmi olyasmi. Hétvégén a tanár meghívta Orsolyát egy
italra, letegeződtek, összebarátkoztak.
Az első szombaton történt. Már öt napja tanított minket, de még nem tudhatta, hogy Orsiék szombatonként feljárnak a Mindenjóba. Most is itt vannak.
A tanárnak találkozója volt régebbi ismerősével. Amikor megláttam, először
meg sem ismertem. A régebbi szakállas, szőrmók mackó helyett most egy fess,
fiatalos „mácsó” (zárójelben mondom, ezt idézőjelben értem) ült az asztalnál.
Se szakáll, se bajusz, fiatalodott vagy tíz-tizenöt évet. Jóképű lett. Az asztaluknál éppen egy részeg, bajszos magyartanár dumált, városunk szülöttje, akinek
már könyve is jelent meg. Nem hallottam tisztán, miről, de azt hiszem, nem
is baj.
Tudjátok, ki az? Akiről a múltkor meséltem. Az a részeg állat, aki nem
akarta elhinni, hogy én Esti Kornél vagyok. Mondta ő, hogy ezt a szerepet fiatal korában ő is eljátszotta, kalapot hordott és selyemkendőt, és bohémkodott
és úgy beszélt, mintha Kornél lenne. Ő ezt már elsütötte, ne utánozzam.
Mondom, én nem utánzok semmit. Én tényleg Esti Kornél vagyok. Erre csak
legyintett, és meghívatta magát egy sörre. Ha viszek neki, elhiszi. Vittem. De
nem hitte. Erre elmondtam neki, hogy én nem az az Esti Kornél vagyok, akit
Kosztolányi megírt, én egy evilági Esti Kornél vagyok, ez a polgári nevem.
Tessék, itt a személyim, nézze meg, mondtam, s az orra alá dugtam az iratot.
Apám Esti József, engem pedig valóban a Kádé iránti tiszteletből nevezett el
a hősről. Ennyi. Nem több. Oké, elhiszi. De akkor is. Nagyon hasonlítok egy
fickóra, aki ugyanígy néz ki, ugyanígy beszél, s néha ő is Esti Kornélként mutatkozik be. Kire, kérdeztem. Balogh Tamásnak hívják, felelte, s becsmérlően
lebiggyesztette az ajkát. Nem ért semmihez, mondta. Csak van. És tényleg
ugyanúgy néz ki, mint én. Mindannyian hasonlítunk egymásra, feleltem. Otthagytam. De folytatom Tünde meséjét:
A tanár is észrevette Orsolyát. Meghívta egy italra. Bár a lány csak narancsot kért, vodkával kapta. Igaz, előtte is úgy itta. Beszélgettek, majd a tanár kérésére letegeződtek. Aztán ki-ki visszament a saját társaságához, Orsi hozzánk,

2001. március

21

a tanár az asztalához, ahol még mindig a bajszos részeg beszélt. Azonban én
láttam jól, hogy Orsi és a tanár pillantása ezek után többször is találkozik az
este folyamán, és ilyenkor mindig mosoly is követi. A szemek után a szájak
mosolya. Hajnaltájt Orsolya a barátjával hazament, a férfi még maradt. Az
osztály még hétfőn is látta rajta az „átbeszélgetett” szombat éjszaka nyomát.
Orsolya (és akik még ott voltak) cinkosan összenéztek: ők tudják, tanáruk mitől olyan fáradt hétfő reggel.
Ekkor feleltetett. Később elárulta, nemcsak azért, mert kötelessége, de mert
ezáltal nyer vagy tíz-tizenkét percet, amikor nem neki kell beszélnie. Beszéljen
a diák. De kicsoda? Orsolyára nézett, szemével kérdve, akarsz-e felelni, Orsi?
A lány nem akart. Felütötte hát a naplót, ahol nyílik, az felel. Orsolyánál nyílt
ki. László, téged hallgatunk, nézett a tanár az osztály egyik legjobbjára. A többiek fellélegeztek. Akárcsak a Tanár úr kéremben, amikor felszólítják a jó tanulót. Itt László volt az osztály Steinmannja, a „pedálgép”, aki minden órára
készül, aki jelentkezik, aki mindig mindent tud, aki mindig utoljára adja be
a dolgozatát, mert csak ezt az egy mondatot még, tanár úr, csak befejezem
a gondolatot... Senki sem lepődött meg azon, hogy ötöst kapott.
Aztán ismét szombat lett. A férfi találkozott Orsolyával. Már a lány miatt
ment a Mindenjóba. Hogy álcázza magát, múlt heti asztaltársaságához ült. Ám
Orsolya látta, hogy nem figyel arra, ami elhangzik. Hogy megint őt nézi. És
Orsolya – női kacérság miatt? vagy netán jobb jegyet remélve? nem, nem hiszem, hogy ez utóbbi miatt – integetett a tanárnak. Most ő akarta meghívni
a férfit, de az nem hagyta. Jobb is lett így. Már így is figyelték őket, hogy mi
van ezek között. De szimpátiánál több nem volt. Illetve (ahogy azt Orsolya
a tanár egy később hozzá írt leveléből megtudta) a tanár kettős érzéssel kereste
az ő társaságát. Egyrészt igen kellemes „aesthetikai élményt” nyújtott számára
a lány, másrészt viszont „ethikai probléma” is volt számára. Józan kapcsolatnál
többre gondolni sem mert, mert már a gondolattól is lelkiismeret-furdalása
lett. Vágyott persze a lányra, de saját korlátait ismerve. Ő az ötvenhez közeledik, a lány még a húsztól is messze. Fiatal korban hosszabbak az évek, csak később tűnik úgy, mintha repülnének. A tanár tudja ezt. Ő is volt gimnazista,
akkor lassan telt az idő. Év közben alig vánszorgott, óráról-órára szenvedte
magát a mutató, felelés, dolgozat, testnevelés-órai futás volt feketebetűs ünnep
a naptárban.
Ezeket a tanár írta Orsolyának. Ugye ez kiderült? Hiszen a lány máshonnan nem tudhatna ilyesmiről. Tizennyolc éves korában az ember még nem
gondolkozik az idő múlásáról. A daliás időkről. Amikor az ember még lázadt.
Mint mi. Fiatalon sok marhaságot megtettünk. Mostanra lehiggadtunk. Bár
még egyik-másik ismerősöm néha odajön hozzám, hogy te, Kornél, nem csinálunk valami bulit, kérdezi, mire én csak megrázom fejem, s annyit mondok:
öreg vagyok már ehhez. Erre rájön, ő is. Meghagyjuk a bulizást a fiataloknak.

22

tiszatáj

Nézzük őket. Közben csendesen iszogatunk, beszélgetünk. Övék a jövő. Mienk a múlt. De még nincs vége a történetnek.
Orsolya egyre jobban megismerte a tanárt. A múltját. Bozóton született,
ott végezte iskoláit is, de aztán tizenévesen elkerült otthonról, egyetemre, aztán ott is maradt, a nem túl távoli, de nem is szomszédos városban. Egyszer,
tizennyolc éve hazalátogatott, de különben nem járt vissza szülővárosába. Volt
egy felesége és van egy fia. A felesége nem meghalt, elváltak. Nem bánja. Éli
életét, a fiát szereti, figyeli, mi lesz a gyerekből. Elég jól rajzol, ezt tőle kaphatta. Ennyit biztosan. A tanár még sohasem tanított. Mi voltunk az első osztály, akiknek a nyugdíjkorhatárhoz közeledve először magyarázott táblánál
vagy máshol. S bár tanári diplomáját ezelőtt nem használta, mégis a művészettel foglalkozott. Egy múzeumban volt munkatárs, képek eredetiségét vizsgálta,
néha restaurált. Írt egy-két művészeti könyvet már nem élő festőkről, és egyet
a magyar képzőművészet mai állapotáról. Tanácsaival segíti a fiatalokat, akik
megkeresik őt, persze, azokat. Legutoljára minket tanított. Utoljára Orsolyával beszélt, amikor áradt a folyó.
Tünde téved. Nem tud róla, de valótlant állít. Nem hazudik, neki hazudtak. A tanár, aki magát művészettörténésznek adta ki, nem az igazat mondta.
Ezt egy a történetben eddig fel nem bukkanó epizódszereplőtől tudom.
Ugyanakkor volt a bozóti gimnáziumban gyakorlótanár, amikor a másik helyettesített. Bár a fiatalember még csak végzős egyetemista, eléggé jártas a modern magyar művészetben. S mivel jópár lyukas órája volt, bejárt mások előadására is. Így került be a tanár egy-egy rajz órájára, ahol meglepő dolgot vélt
felfedezni. A tanár vázlatai, amiket a táblára skiccelt fel, „krétakezelésükben”,
vonalvezetésükben, perspektívájukban és úgy általában, meg nem magyarázhatóan is hasonlítottak az egyik legjobb nevű ma élő és alkotó festő munkáira.
Szerinte a tanár nem dolgozott soha múzeumban, vagy ha igen, akkor is csak
mellékesen. Nem írt könyveket, csak kisebb tanulmányokat. Ellenben csinált
mást. Festő volt ő, a jobbak közül való. De nem így hívják. Más neve van
a festőnek mint a frissen avanzsált tanárnak. És egy ideje eltűnt. Nem jelentkezett új képpel, tárlattal pár éve. Talán alkotói válságba került, talán betegsége
volt, kézbajok, miegymás. Most gondosan ügyel inkognitójának fenntartására.
Nem egy ember ő, hanem kettő.
Megkavarva az események menetét, Tünde ezek után azzal folytatta a mesét, hogy a leendő tanár megérkezik a városba. Azt már elmondta, hogy Orsolya találkozott vele utoljára, most azt, kicsoda először. Senki. Amikor a férfi
megérkezett, senki sem várta az állomáson. Jöveteléről senki sem tudott. Szülei nem éltek már, ismerősei szétszóródtak az országban. Nem is akart találkozni senkivel, a hazatérést egyedül akarta megélni. Újra „itthon” lenni, szembesülni a régi és az új épületekkel, az utcákkal, terekkel. Az emlékekkel. Elindult hát a városközpont felé, s nem is találkozott volna senkivel, kalapját

2001. március

23

szemébe húzta, nem nézett senki szemébe. Azonban valaki mégis felismerte,
talán enyhén lúdtalpas járásáról vagy kissé előre döntött testtartásáról. Egy
volt osztálytársa. Kedvetlenül vette tudomásul, hogy társasága akadt. Az útba
eső első kocsmában ittak némi italt, s a másik felajánlotta a leendő tanárnak,
lakjon nála, amíg a városban tanít. Ennyiben maradtak, indultak tovább.
A férfi a gimnáziumba, bejelentkezni betegeskedő ismerőséhez. Az osztállyal is
megismerkedett. Péntek volt ekkor. Hétfőn már ő tanította őket.
Én tudom, hiszen a legjobb barátnője vagyok, hogy bár Orsolya korábban
is bulizós típus volt, s most is az maradt, csak másképp. Amikor kitapasztalta,
hogy a férfi nőideálja az „aranyos”-ban testesül meg, elkezdett azzá válni. Egyszer hallotta, hogy a tanár egy ismerősével arról beszélget, hogy ki nem állja az
erős sminket, a hajfestéstől egyszerűen hányingert kap, az ékszerektől, főleg ha
azok nem ott vannak, ahol nagyjából már megszokott, rosszul lesz. A disznóknak van karika az orrukban, mondta, a borjúnak meg a fülében, de egyiknek sincs egynél több, nemhogy még a szájba, szemöldökbe, ne adj isten, más,
nem látható testrészre is kerüljön. A nő akkor szép, fűzte tovább a gondolatot,
ha természetes. A született szép nő az igazi. De az aranyos nő akkor is szép, ha
nem. Miért akarnak egyesek mássá lenni, mint való maguk? Miért kell más
hajszín, miért kell műszempilla, műköröm, kilónyi festék és rúzs? Tényleg,
kapott újra levegőhöz a tanár egy frissen eszébe jutott gondolat miatt, megírta
ezt már jó Karinthy Frigyesünk is, az a novella címe, hogy Festék, és arról szól,
hogy van egy férfi és van egy nő (a Capillária szerint csak e kettő van, ember
nincs is, mert, no hagyjuk, mondta, tudod te is), és a nő már adja magát, kínálja ajkát a csókra s testét a szent egyesülésre, amikor a férfi magából kivetkőzve (hehe, ez jó, vigyorodott el, most figyelj a szójátékra) vetkőztetni kezdi
ki ruháiból a nőt, lekerül róla a blúz, szoknya, a kombiné, a harisnya, a cicifix
és a bugyi, és marad a nagy semmi, annyira kivetkőztette magából a nőt a férfi.
Külsőségei, a ruhák, kupac rongy maradt belőle. Mint a vöröshagyma. Keresed
a lényegét, a belső énjét, és csak fejted, hámozod le a héjakat. Aztán a nagy
semmi. Orsolya nem akart így járni. Csak szemkontúrt és igen visszafogott
sminket használt, szolidan öltözködött. És nyert. Nem volt nehéz, ismerve az
ellenfél taktikáját. De mondtam már: igazából nem akart semmit a tanártól.
Nem jobb jegyért tetszett neki, nem izgatás céljából, nem incselkedésből, hogy
most kacérkodok egy kicsit, kelletem magam, aztán amikor rámharap, amikor
kezem, hajam, szemem, szoknyám felé kapkod, kérdem, bosszús-hangosan
vagy fejcsóválva, némán, kapkodva, csillogó szemekkel, és akkor a kezére
ütök, de tanár úr kérem! Orsi nem ezért tette. Egyszerűen önmaga akart lenni,
mert tudta, hogy szép, és hogy a férfi, mint minden férfi szereti a szépet. Hadd
örüljön. Orsi szerette, ha örülnek neki.
Különös, azt hittem, csak én gondolkozom így. Mármint ahogy a tanár.
Van még köztünk valaki, aki a szép nőket szereti? Ám ezzel Tünde nem ért

24

tiszatáj

a mese végére. Elmondta még, hogy volt az egy hónap alatt egy fogadóóra is,
ahol a tanárnak meg kellett jelennie. Orsinak is ott volt az anyukája. Utána azt
mondta lányának, hogy igen megnyerő a férfi modora, udvariasan beszél róla,
okos és ügyes lánynak tartja, három heti teljesítménye alapján. Javasolja a rajzolást, tehetséget érez benned, kislányom. Úgy beszélt velem, mint régi ismerőssel. Rólad, mint új ismerősről. Ugye nincs köztetek semmi? Tudod, nem
lehet. Csak. Öreg. Korombeli. Ismerhetném is akár. És Orsolya ekkor meglátott egy csillámot anyja szemében, megérzett egy rezgést hangjában. Tünde
ezután elmondta a történet végét.
Orsolya az egyik órán letegezte a tanárt. Valamire tudta a választ, jelentkezett, s mint a kisdiák (tanááárbááácsííí, tanííítóóónééénííí), hangosan adott nyomatékot ennek. Csakhogy ő keresztnevén szólította a férfit. Gyorsan javított,
hogy izé, tanár úr, de már késő volt. Mindenki hallotta. És mindenki úgy tett,
mintha nem hallotta volna. A padok közt azonban elindult a sutyorgás, a tudod-mit-jelent-ez összenézés. Aztán ez a susmus kikerült a folyosóra, onnan be
a tanáriba, onnan át az igazgatóhoz. Az behívatta a tanárt. De nem tudjuk, mit
mondott neki. Az ügy szépen elhalkult, a csoda három napig sem tartott. Ez
az utolsó héten történt.
Az utolsó napon, az utolsó óra után, amikor tetőzött az árvíz, Orsi a Kalitkában ült. Üdítőt ivott. Arra gondolt, hétfőn jön vissza az osztályfőnök. Látta,
hogy az ekkor már volt tanára a folyó felé ballag. Fizetett, utána indult. Utol is
érte, együtt mentek ki az áradó folyóhoz. A férfi arról beszélt, hogy az árvíz
az ókori Egyiptomban az életet jelentette. Ritka esemény volt eljövetele, termékenységet hozott. Máshol csak kárt okoz. Kis híján itt is pusztított. Erre
Orsi rövid csend után ezt felelte: „Valami jó mégis van benne.” „Miért?” „Mert
különben nem lenne.” És adott egy puszit a férfi arcára. Visszaindult. Megkérdezte, hogy a férfi nem tart-e vele. Az még maradni akart. Hogy meddig, nem
tudjuk. Soha többé nem látta Nehéz Dénest.
Ez a vége. De miért csodálkoztok? Azt hittétek, én voltam az a tanár?
Hogy az Esti Kornél nevet vártátok? Nem, nem. Én még nem ismerem az
utolsó szerelmem.

2001. március

25

CSIKI LÁSZLÓ

Hinta
AVAGY A SEPSISZENTGYÖRGY–MÁRKHÁZA EXPRESSZ
(részlet)

A park
A régi barompiac helyén, a parkban volt az országzászló, gránit
bástyáit ötvenegyben lebontották, obeliszket raktak belőlük,
és vörös csillagot a tetejébe. Három
kézigránátot találtak az alapozásban Bolond Feri szerint.
Attól kezdve én nem játszhattam veled,
Bolond Feri sem aludhatott a langy talapzaton.
De azért szép volt az az égíró ceruzavég.
Gondoltam éjszakánként, egy ágyban nagymamával,
hogy nagyapa, a kis Tatus műhelyében körhintát barkácsolok
és rászerelem az emlékműre, de ahhoz kellett volna egy toronydaru.
Naponta nézhettem volna úgy a barátaimat,
amint láthatatlan székeken, magzat-tartásban
keringenek a közvécé és a törvényszék felett.
Varjú ült ott a toronyóra mánusán.
Azt láttam, valóságosan. Szinte a szemembe szúrt.
Bolond Feri a cukrászda lépcsőin térdelt azon a napon,
imádkozott egy pisztácia-fagylalt színű szentkép előtt,
éreztem a közszemlére kitett szívű Jézus édes vére ízét és a port.
Akkor, egy ünnep délutánján a magasból
végleg lehullt a legjobb barátom. Nem te voltál.
Kiesett a körhintámból, és az forgott, csak forgott tovább.

26

tiszatáj

Az udvar
Nagyapám elment deszkát árulni.
Asztalos volt, amíg élt. Stílszerű.
De be kellett volna állnia a bútorgyárba,
és inkább megüttette magát a széllel.
Sértetten feküdt az udvari almafa alatt a koporsóban:
a tisztes iparhoz ilyen betyárbútor barmolását méltatlannak
[tartotta.
Nagymama sötéten, felháborodottan állt a ravatalnál:
nem kapott friss tejfölt, kolbászt a piacon a torhoz,
és dühében már-már elsírta magát.
Mi meg éhomra a könnyeinket nyeltük egész nap.

A színpad
Hű, de ifjú voltam megint a régi színpadon, szóval a számban,
lent a tanárrá serdült diáktársaim ültek, homályosan.
Azt kellett volna mondanom nekik, egyezség szerint,
hogy a nép, hogy a haza, hogy benne mi, a dagadó maradék.
De én csak egy szőke hajszálat néztem a deszkán,
húsz éve hullt le, egy színésznő púderos vállát megsimítva.
Egy könnycsepp is ott hevert azóta, laposra taposva.
A masztix förgeteges illata pedig kiszállt a könyvlapok közül,
és álbajszához ragadt egy színész, mint az igazi Kossuth Lajos.

A villamos
(Bukarest)

Viorica, Nelu, Relu, Petrica és Jean Marais,
négy cimbora és egy hajadon
beköltözött egy tavaszi hajnalon
egy sárga villamoskocsiba,
izibe, Toshiba.

2001. március

27
Számos nagyanyjuk fényképe lógott az ablakon,
mint színes paraván,
a vezetőfülke volt a budijuk,
azon egy kicsi lyuk,
s haladt a karaván
dallal az ajakán.
Hol a parlamentnél, hol a Titanban
laktak ők eképpen
letétben
naponta jónéhányszor,
mint pár transzhumáló transzhumán pásztor,
és szépen énekelték ezt estig.
Ahogy elérték a ghencea-i restit,
megtapsolták őket az utasok,
köztük két akadémikus,
egy oltyán, egy kémikus.
Ott volt a ruha-shop.
Fel-felszállt hozzájuk a rendőr Ionica,
izibe, Toshiba,
s a szatócsok olyika.
Mikor végül Viorica megszülte
a kis Relut és Jean Marais-t,
vagy a kis Petricát és Nelut,
vagy Ionica két jobbfelét,
hogy abban nincs hiba:
kicsi lett a kicsi lyuk,
és nagyobb lakást kértek
izibe, Toshiba,
mert szűk a bértelen bérlet.
És semmi gond,
bár sok a baj,
kiutalt tüstént a hivatal
egy tehervagont –
láss csodát!
Bukarest, Craiova, Magyarcsanád
között lakik azóta a nagy család.

28

tiszatáj

A harmat
A belvárosból kivesztek a legyek.
Az autóbuszok sem bírják már sokáig.
Érzed-e az égett gumi szagát,
az üveg szagát érzed-e?
Hajnalban jöttem vissza a csalán közül,
egy közvécé előcsarnokában találkoztam
a bal latorral és egy harmatcseppet
tettem kitárt tenyerébe.
Itt nincsen harmat és legyek sincsenek,
és én úgy szerettem akkor a várost,
kinyitottam volna az összes vízcsapot,
mossa, mossa, mossa át.
Az üveg szagát érzed-e?

2001. március

29

PETÕCZ ANDRÁS

egy utazás emlékképei
egy vékony arcú férfiról
jutott eszembe az a távoli
sziget a múltkoriban,
feltűnt a hegyes álla
meg az érzékeny,
kicsit fáradt arca
nem tudtam elképzelni,
mitől is olyan szomorú,
kissé
szorongva ült valami fiatalokkal
zsúfolt szobában,
olyan
nagyon egyedül volt,
és nem tudtam,
nem tudhattam,
hogy közéjük tartozik:
csupán
az érzékenységét láttam
régen jártam már ott,
azon a szigeten,
a parton tintahalat ettem,
és láttam meztelen napozó embereket,
szépek voltak,
szép mozdulataik megmaradtak,
itt,
az emlékezetemben,
ahogy elnyújtóznak
abban az eszméletlen,
sűrű napmelegben

30

tiszatáj
mezítláb szaladtam fel a tengerpartról,
akkor, ott, ott, a szigeten,
a forró homok égette a lábam,
könnyedén futottam,
nem érdekelt,
mit is gondolnak rólam
őrizd meg a méltóságodat,
kiabált utánam valaki,
csak a méltóságodat,
legalább
valami nagy-nagy utazásra emlékszem,
pedig csak lementünk délre, oda,
arra a szigetre,
néztük a szigetlakókat meg önmagunkat,
ahogy elégünk a napon, ott,
távoli tájon
mostanra csend van már arra,
nincsen a szigeten semmi félelmetes,
alszanak a szigetlakók a déli pihenőidőben,
a halárusok is alszanak,
a pincérek is alszanak,
alszanak a nyaralók,
égett bőrük fájdalma is alszik,
alszanak a háztulajdonosok,
álmukban a másnapi bevételt számolgatják,
alszanak a prostituáltak,
testükben nyugszik az éjszaka őrülete,
alszanak a zenészek,
alszanak a szépfiúk,
a drogárusok is alszanak,
és alszik mind, akinek kezéhez tisztaság tapad
tizenöt éve már, hogy arrafelé jártam,
úgy elmúlt minden, mintha meg se történt volna,
látom magam,

2001. március

31
ahogy a parton rohanok végig negyven fokban,
ahogy tintahalat eszem egy kisvendéglőben,
egy nagy teret látok, csupa kő az a tér,
csupa fehérség,
egy hajóállomást látok,
ahol valaki táblával a kezében rám vár,
és együtt vagyok azokkal, akikkel együtt voltam,
akikkel már nem vagyok együtt
onnan, a szigetről, egy kisvárosba utaztam akkor,
kedélyes rosszarcú emberek vettek körül a hajón,
a vonaton,
féltettem azokat, akikkel együtt voltam,
akikre nem tudtam vigyázni akkoriban
bejártam az egész délvidéket,
gyönyörű hegyeket láttam,
félelmetes völgyekkel tarkított magaslatokat,
kopasz, pusztuló, sziklás hegyeket láttam,
lecsupaszított hegyoldalakat,
meg szegénységet is láttam
aztán meg háború is volt
arrafelé, fegyveresek
járkáltak ott, a tengerparton,
és a fehéren izzó kövek
között törölgették
verejtékező homlokukat
csupa fehérség hvar szigetén,
a napfény, mint a fehéren izzó
magnézium
messze-messze délen,
ott lent, a szigeten,
ma is várnak rám
az ottlakók:
ellustult és mégis nyugtalan,
zavaros szemű férfiak

32

tiszatáj

PODMANICZKY SZILÁRD

Két kézzel búcsúzik a leopárd
(REGÉNYRÉSZLET)
20. fejezet
Doktor Touswoos csak Kremkus rögzítőjét érte el. Ne nősülj meg, érted?,
ne nősülj meg, érted?, ismételgette a Doktor, miközben a vérző férfit nézte
a furgonban, aki minden erejét összeszedve figyelte a Doktort, szemeit résnyire
összehúzta, arca eltorzult. Mire a Doktor visszaért a furgonhoz, a férfi már
ájultan terült el a két ülés közt lelógva, fejét a kéziféknek támasztva, és csak
folyt és folyt az orrából a vér.
A Doktor előkapta az ülés mögül orvosi táskáját, amelyben szerszámokat
és segédeszközöket tartott. Levette a férfi zakóját, egy széles és erős ragasztószalaggal körbetekerte, majd az üléshez ragasztotta. Egy olajos ronggyal letörölte a vért a kezéről, indított.
Egy kereszteződésben letért a kórházhoz vezető útról, a megpörgetett
rendőrautó felé vette az irányt. Jó lesz így, vagy nem lesz jó, mindegy, morfondírozott Doktor Touswoos.
A rendőrautó még mindig ott állt keresztben az úton, két kisgyerek járkált
a kocsi körül. A Doktor elküldte őket, majd egyenként kiszedte a rendőröket
az autóból, akikről sűrű és tömény szeszszag csapott föl, vérnek nyoma sem
volt, csak nyöszörögtek, ahogy kihúzta őket az útra, egyenként a vállára
kapta, majd a hagyaték közé fektette a rendőröket, akik mintha lázas betegek
lennének, hadonásztak és dünnyögtek, de amint megtalálták helyüket a furgon
platóján, elhallgattak.
A Doktor leparkolt a kórház főportája mellett, a bejárat melletti görgős betegágyat a furgonhoz tolta, majd egyenként ráfektette mindhármat, a két rendőrt, a hagyatéki megbízót, keresztben.
A portás ijedten méregette Doktor Touswoost, de amint látta, egyik férfi
sincs magánál, és a civil ruhás csurom vér, azonnal hívta az ügyeletes orvost.
Mi történt, faggatták Doktor Touswoost, aki csak annyit mondott, hogy egy
rendőrautóban talált rájuk az utcán, sehol senki, ki tudja, mióta lehettek ott.
Mielőtt fölvehették volna a Doktor adatait, a hirtelen támadt kavarodásban kilépett az ajtón, s furgonjával máris beleveszett a forgalomba. A legközelebbi telefonfülkénél megállt. Hirtelen feltámadt a szél, majd elállt, egy kisebb légörvény kavargott a fülke körül, apró, fehér tollakat pörgetett, fölemelte, majd

2001. március

33

leejtette őket. Kremkust ezúttal sem találta otthon, a rögzítőre csak egy mondatot mondott: nősülj meg nyugodtan, majd még kereslek.
Doktor Touswoos visszaült a furgonba, még nem tudta, merre menjen, de
indított, a platón megcsörrentek a hagyaték darabjai. Még egy ilyen fuvar és
abbahagyom, vagy már most, nyugdíjba megyek, még hogy embereknek dolgozni?, ezeknek?, semmit, egy tapodtat se, senki kedvéért, úgy kevernek, hogy
azt már követni se lehet, elment az eszük, gyökerestül, mindenestül elment,
elegem van belőlük, a gyatra hatalomkényszerükből, a gyatra öléskényszerükből, a gyatra szerzéskényszerükből, a gyatra szeretetkényszerükből, meglátni
és megszerezni, meglátni és megölni, mind csak egy pillanat, és csak egy pillanatig tart, holnap még emléke se marad, bármit meg lehet tenni, bármit, ami
másnak is látszik, valamennyire másnak, pokolba az üzletemberekkel, belőlünk csinál üzletet az állam, belőlünk csinál üzletet az alvilág, életfogytiglan
üzletfelek vagyunk, valakinek az üzletfele, nincs kiszállás, üzletfélként születünk és üzletfélként halunk meg, az üzletfélség az egyetlen módja, hogy fönntartsuk magunkat, az üzletfélség mindenkit behálóz, és mindenkit arra kényszerít, hogy valamit vagy valamijét eladhatóvá tegyen, hogy eladható legyen az
esze, hogy eladható legyen, amit emelni, húzni, vonni bír, némelyiknek még a
csontváza is eladható, eladható a mája, a szeme, a tüdeje, mindennek és mindenkinek szabott ára van, ha valaha beáll az ember egy árnévsorba, azonnal
tudhatja, mennyit ér, ebben tévedni nem lehet, azonnal bárki fölmérheti,
mennyit ér, s amije van, azonnal eladhatja, mert perceken belül éhen hal vagy
szomjan hal, s ha azonnal felméri, mennyit ér, azt is tudhatja, mi vár rá, hogy
fog eltelni az élete, mert látja másokon, látja azokon, akik annyit érnek, mint
ő, s már öreg korukra mindent eladtak, mindent eladtak, ezért már nincs
semmijük, az öregségük van, a kezük, a bőrük van, a várható haláluk, s amiért
eddig készek voltak mindenüket eladni, s már belerokkantak az üzletelésbe,
hát végül alamizsnát kapnak, hogy csak még látszatuk maradjon, hogy látszata
legyen annak a hálának, amit senki nem érez irántuk, csak tűnjön valahogy
úgy, még élnek, testestül-lelkestül kifosztva, s a kifosztók legszívesebben lemészárolnák őket, egyetlen szó nélkül, de nem teszik, mert még nem tudják
másként eladni, csak, mint mészárlást, de már nincs messze az idő, már dolgoznak rajta, hogyan lehetne még az alamizsnát is megspórolni, és már spórolnak vele, minél kevesebb alamizsnát adnak, annál kevesebb ideig kell adni, és
már amúgy is kiölt belőlük minden egészségfoszlányt az életüzlet, így hát remélik, mihamarabb elpusztulnak, láthatatlan kezeikkel taszítják őket mind
közelebb a zuhanáshoz, és láthatatlan kezeikkel szabják mind szűkebbre az
életteret, hogy akiből már minden üzletet kinyertek és kipumpáltak, azok húzódjanak az élet minimumára, már meg se mozduljanak, várják a végüket, s ezt
bátran elnevezik sorsnak, mintha ez így és csak így történhetne, sehogy máshogy, mindenkivel az üzleti értéke szerint történik, s másra esélye sincs, az esé-

34

tiszatáj

lye csak az álmodozás, az örök álmodozás, amely álmok egy idő után mintha
megtörténtnek tűnnének föl az emlékek között, s végül már csak arról álmodozik, hogy legalább álmodozhasson tovább, ül az ember a széken és álmodozik, nem történik vele semmi, álmodozik, arról álmodozik, hogy történik vele
valami, följebb húzza a pokrócot magán, a kezére nem néz, fölpüffedt, a körmére nem néz, beszakadt, az arcára nem néz, már látni se bírja magát, mert
már csak azt látja, aki végigvonult az életén és mindenét kiárusította, a gyerekkorát eladta az iskolákban, reggeltől estig betűket és ábrákat bámult szigorú
felügyelet alatt, hogy minél nagyobb üzleti érték legyen, aztán amikor üzleti
érték lett, családot alapított, egyre másra hozta világra az utódait, s közben
mindenét üzletté tette, hogy az utódoknak üzleti értéket adjon, a fiatalságát kiárusította az utódok miatt, s közben az utódait is beterelte az üzleti folyosóra,
ahol már várták őket és méregették, kiből milyen üzlet lesz, s mire végre eladták az utódokat, látják, azoknak sincs nagyobb üzleti értékük, mint nekik, hiába minden, de mielőtt levegőt kapnának, fejvesztve veszik tudomásul, hogy az
ő szüleik elveszítették minden üzleti értéküket és már csak alamizsnán élnek,
és nem bírják ezt nézni, ahogyan élve válik semmivé egy ember, mert már
nincs milligrammnyi üzleti értékük sem, s akkor fejvesztve rohannak a szülőhöz és vigasztalják és biztatják, pedig tudják, most már tudják, mert meglátják
magukat a gyerek parányi esélyű üzleti értékében, és meglátják magukat a szüleik megsemmisült üzleti értékében, és meglátják hirtelen magukat, ahogy két
fokozat között minden erejüket összpontosítva, fölkorbácsolva az indulatokat
és fölkorbácsolva üzleti értéküket, még egy gyászos próbálkozást tesznek arra,
hogy értéken felül eladják magukat, hogy ne a szüleik sorsára kerüljenek, és ha
már a szüleik erre a sorsra kerültek, magukkal együtt húzzák ki ebből a sorsból, de azt már nem lehet ép ésszel kibírni, ezt a minden határon túli erőfeszítést, és minden határon túli, kétségbeesett küzdést, amely utolsó lehetőség
arra, hogy a lehető legmagasabb áron eladják magukat, és az utolsó lehetőség
arra, hogy amit a szüleik elmulasztottak, mert mindenüket eladták az utódok
miatt (miattuk), azt most visszavegyék, de visszavenni már nem lehet, csak
megfeszülni, belefeszülni a mérlegbe, még nagyobb súlyúnak látszani, és még
nagyobb üzleti hasznot várni az utolsó erőfeszítésekért, mert már látszik,
nincs több lehetőség kibújni az üzleti sorból, és az utolsó erőfeszítésekbe beleöregszik az ember, már öreg, és nézi a szüleit, ők is öregek, az életük végén
járnak, és már senkinek nem érnek semmit, és akkor egymást nézik, mit tegyünk, legalább egymásnak érjünk valamit, és egymásnak érnek is valamit, de
tudják, nem erről álmodoztak, nem ezt akarták, de még mennyire, hogy nem,
és aztán már csak a napok vannak, még egy nap és még egy, mi felé mennek,
tudják jól, elfogadják az állami alamizsnát, aztán mennek tovább, a következő
nap felé, és várják az újabb alamizsnát, úgy várják, mintha egyszer csak majd
több lenne, mintha egyszer beállítana valaki hozzájuk, és közölné velük, el-

2001. március

35

nézést, félreértés volt az egész, önök sokkal, de sokkal többet értek és érnek
ma is, elnézést, biztosan érezték, hogy csak valami félreértésről lehet szó, ezt
várják, hogy egyszer elhozza valaki, megjelenjen az ajtóban a különbözettel,
annak különbségével, amennyivel többet értek-érnek üzleti szempontból, és
nézik az ajtót, várják, hogy a félreértés kiderüljön, minden csengetésre összerezzennek, talán most, talán most jött el a nagy pillanat, amelyben megkapják
álmaik különbözetét, és készen állnak, készek a megbocsátásra, készek elnézni
a félreértést, nem baj, legalább az utolsó pillanatban kapják vissza, kapják meg
az álmaik különbözetét, legalább az utolsó pillanatban derüljön ki a félreértés,
még a halálos ágyon is jó, még ott se késő, vagy ha már nem hall az ember, akkor legalább lássa, vagy ha nem lát, akkor legalább hallja, minden perc alkalmas megbocsátani, az utolsó is, csak jöjjön, jöjjön már valaki, és hozza el a különbözetet, az nem lehet, hogy nincs különbözet, hogy csak ennyi, hogy ennyi
lenne az ember üzleti értéke, az nem lehet, hová lett, kinél van a különbözet,
ki vágta zsebre, mert valaki zsebre vágta, azt se tudja kiét, mindegy is neki, ott
őrizgeti a különbözetet, és csodálkozik, miért vannak oda annyira a többiek,
mert odavannak, már teljesen odavannak, szobák között csoszognak, esznek,
isznak és hallgatják a híreket, hátha szó esik a különbözetről, hátha valakinek
eszébe jut, de nem, ezt aztán várhatják, a különbözet fölszívódott, s magukba
törve ott állnak a kövön, hogy akkor lehetséges?, lehetséges, hogy egy életen át
meglopták őket?, van ilyen, egy életen át folyamatosan ki lehet rabolni?, miért
kellett ezt elhinni, hogy ennyi és ennyi az ő üzletit értékük?, mert nem volt
más?, nem volt más, senki nem kínált többet, s most hogy már nincs mit eladniuk, még talán arra gondolnak, ami lehetetlen, hogy ők éltek volna túl bőkezűen, túl pazarlóan, s most itt e pár bútor között, valamelyik fiókban az
alamizsnával, most, ez a kérdés, ha már nem jön senki a különbözettel, hogy
akkor ők, rajtuk múlott az egész, és akkor már, mintha a halálba mennének,
még egyszer végiggondolják az életüket, hogy is volt, hol is van a különbözet?,
hol mentem el a különbözet mellett?, hol tudhattam volna hamarabb, hogy
nekem jár a különbözet?, kitől kértem volna?, ki az, aki beismeri, hogy nála
van az én különbözetem, vagy tudja-e egyáltalán, kinek a különbözete van
nála?, és hol van az megírva, hogy én csak ennyit érek?, sehol, sehol nincs megírva, mégis olyan, mintha meg lenne írva, mintha a születésem első percétől
tudnom kellene, ennyi és ennyi az üzleti értékem, ebből pedig erre és erre
a sorsra telik, nem többre, többre nem, mert akkor már a születésem első percében föladnám, ezzel az üzleti értékkel nem lehet élni, ilyen kilátásokkal minek, rászületik az ember a listára, és onnan már nincs tovább, micsoda hülyeség ez?, és még ha akarná is, hogy lehetne növelni az üzleti értékét?, mit adjon
még el magából?, mire vegye, kényszerítse rá magát?, hát semmire, már semmire, itt az öregség, a lista legalján vagyunk, már csak pottyanni kell és lehet,
ennyi van, az üzleti érték meredek listája, és aztán az egyetlen megnyugtató,

36

tiszatáj

hogy ennek előbb-utóbb vége lesz, hogy nem kell az idők végezetéig a különbözetre várni, mert nem jön, az már biztos, hogy nem, esetleg még a lelkem
nyugalmát megnyerő ember csönget, azt mondja, vallási alapon, hogy valójában az ő vallása a különbözet, amely a különbözethiányon feldúlt lélek békéjét
egyhamar megadja, egy kis elmélyülés, egy kis hit, és megadja, és bánd meg,
hogy egyáltalán akartad a különbözetet, bánd meg, hogy arra gondoltál, jár
neked, bánd meg, hogy valaha is firtattad, hol vagy az üzleti értéklistán, és felejtsd el, amiről álmodoztál, és jegyezd meg, nem kellett volna álmodozni, hanem szépen nézni a sorsod, füled-farkad behúzni, és áhítattal várni a földi út
végét, mely nem nyomorúságos volt, hanem ilyen, egyetlen szóval, kettővel,
ez ilyen, és minél többször bolygatod, hogy miért ilyen, annál mélyebbre sülylyedsz benne, annál öregebb vagy, annál alkalmasabb a pusztulásra, és azt mondják, ne várd a csöngetést, mert nem fog csöngetni senki, akár le is szerelheted
a csengőt, aki hozzád érkezik, az nem használja a csengőt, és csak rá méltóztass
várni, mert ő jönni fog, el fog vinni innen magához, hogy amíg hosszú utad
során kékre-zöldre püfölted magad, addig az ő házi patikájában megkapod
a sebtapaszt, mindenféle gyógyírt találsz ott, ezt mondják, készülj az égi patikába, ahová nem kell receptet váltanod, betegségedre végleges gyógyulást
nyersz, amit itt nem kaptál meg, azt ott megkapod, végleg kiszállsz az üzleti
életből, és végleg beszállsz az égi patikába, és gondolod, miért ne lehetne így,
erre gondolsz, ez a gondolat épp erre alkalmas, hogy akkor itt már mindent leépíts, már nem kell hallanod, már nem kell látnod, a fejedben szabadon kavaroghat a begyűjtött emlékkép-kollekció, és már becsukod a szemed, becsukod
a füled, már nem kavar föl semmi, és ez jó, ez már jó így, ne kavarjon föl
többé semmi, és már nem kell a különbözet, a csönd és a sötétség kell, mely
ott áll készen benned születésed óta, ott nőtt és utazott veled a csönd, a teljes
csönd és a teljes sötétség, ő volt, ők voltak egyedüli útitársaid, akikről nem
akartál tudomást venni, nem láttad és nem hallottad őket, most láthatod és
hallhatod, amint eltűnt rólad minden, amint kiléptél az idő sodrából, már csak
ők vannak neked, ők ketten, a sötét és a csönd, velük folytatod tovább, ők
lesznek örök útitársaid, egyik az egyik kezed fogja, másik a másikat, és vezetnek némán és vezetnek láthatatlanul, hová is?, már bárhová, nincs megállás,
csak a mozdulatlan, súlytalan suhanás, át az időn, túl mindenen, olyan jól,
hogy visszajönni többé már nem akarsz.
Doktor Touswoos kinyitotta a szemét, egy parkolóban állt, valahol messze
a várostól, egy erdő kövezett szélén. Alkonyodott, a fák árnyai hosszúra
nyúlva mutattak felé, a köztük átszökő résnyi vonalakon a napfény barázdált,
mozgó sávjai lebegtek. Szellő járt a lombok között, leheletnyi szellők, és mind
külön-külön, végigkísérte, ahogy egyik lombsátorból átszökken a másikba,
majd fel egészen a csúcsig, s onnan vissza egy kisebb törzsű fa oldalán. Az árnyas és napos vonalakon madarak billegtek, fölcsíptek valamit a földről, le-

2001. március

37

ejtették, aztán tovább kerestek. Arrébb egy nyüzsgő hangyaboly, óriási teherforgalommal. A bokrok alatt néhány rágcsáló is megjelent, hirtelen változó,
gyors mozgásuk alig követhető, az egyik pillanatban itt, a másikban ott, nehéz
volt elhinni, hogy e kettő ugyanaz.
Doktor Touswoos kiszállt a furgonból, s elindult az erdő belseje felé. Kezeit zsebre vágta, apró lépésekkel haladt előre, a vastag avar mélyen besüppedt
talpai alatt, ahol pedig száraz gally keresztezte az útját, roppanva kettépattant.
Fákat, kidőlt fatörzseket kerülgetett, míg végül rátalált a kis patakra. Alig folyt
benne víz, éppen csak csörgedezett, de hűs és ízes volt minden tenyérnyi belőle. Már vagy tíz éve nem járt erre; minden változatlan. Leült egy nagyobb
kőre, az oldalán a moha puha felszínén végighúzta a kézfejét. Miről is van szó?,
kapta föl a fejét, de hát ennek itt már semmi értelme. Miről is volt? Semmiről.
Az égvilágon semmiről. Nem mondtam semmit és nem gondoltam semmire.
Már nem emlékszem. Nem emlékszem. Épp csak ennyi volt.
21. fejezet
A Kremkus-ház kontúrjai, a parkkert dzsungeljének vonulatai fölerősödtek
Kremkusban, aki útban hazafelé, a háztól alig száz méterre megtorpant, újra és
újra végigmérte a házat és a parkkertet, mintha a vakolat erősebb színű lenne,
mint az utcában a többi házé, mintha másfajta fény esne a házra és a parkkertre, amelynek méretei sokszorosát mutatták a mostaninak Kremkus gyerekkorában, egyszerűen összement minden, megszikkadt, ugyanakkor a színe
megélénkült, vajon csak Kremkus növekedésének köszönhetően?, olykor végeláthatatlan sétának tűnt, míg a ház egyik sarkából elért a másikba, most viszont néhány lépés mindez, s maga a parkkert is úgy állt, mint egymásba fonódó búvó- és rejtekhely-labirintus, amelyben akár napokra is eltűnhetett,
gondolta, eltűnhetett minden elől, amit nem akart látni, vagy csak egyszerűen
azt a helyet kereste, ahol minden az övé, minden őt óvja és fedezi, a bokrok és
földre hajló lombsátrak alatt akár órákat is eltöltött, hogy mivel, ma már nem
emlékszik, csak arra, hogy körbefonta a zöld, s talán beszélt is magában, valakihez beszélt és mintha ott lett volna, hallgatagon a lombsátor alatt, vele
Kremkussal, aki minden nap újra átéli a régi napokat, amikor például a kincset
kereste a házban, már nem tudja, mi oka volt rá, de kereste, mindenütt a kincs
nyomát látta, és képes volt hajszálnyi repedések mentén megbontani a vakolatot, hogy mögötte rátaláljon a kincsre, de a kincs nem volt ott, tudta, tévedhet,
és a kincset nem lehet ilyen egyszerűen megtalálni, szépen bontogatta a ház
vakolatát, majd erős ragasztót kevert és visszaragasztotta a lepattintott faldarabot, ahol csak tudta, lebontotta a ház vakolatát, de néhány meglepetten elfutó
pókon kívül mást nem talált, pedig biztos volt benne, a kincs itt van valahol
a házban, hogy milyen kincs, fogalma sem volt, de leginkább egy fém kazettát

38

tiszatáj

képzelt el, egy egészen aprót, amely a vakolat mögött a falba illeszkedik, és
benne ott a kincs, talán érmék és ékszerek, hogy ki rakhatta oda, nem tudni,
néha a szüleire gondolt, végignézte kulcsaikat, mi mit nyit, van-e rajta ismeretlen kulcs, amely a páncélkazetta kulcsa, de nem volt, a páncélkazetta kulcsát
máshol őrzik, egy másik rejtekhelyen, ami természetes, gondolta Kremkus,
a páncélkazetta kulcsát is elrejtették, de ha nem is ők rejtették el a páncélkazettát
a vakolat alatt, akkor egészen természetes, hogy nincs hozzá kulcsuk, egyszer
arra gondolt, apjától megkérdezi, szerinte van-e a falban páncélkazetta, számtalanszor megközelítette apját ezzel a kérdéssel, az apja ránézett, és azonnal
tudta, nem kérdezhet a páncélkazettáról, sokkal inkább azt, hogy hány kilométerre van a Nap a Földtől, és ha a világ végtelen, mi értelme van annak,
hogy a Föld a Nap körül kering, miért van az, hogy ott kering, miközben a világ meg végtelen, úgy végtelen, mondta az apja, ha eldobsz egy botot a világban, akkor utána fölveszed, és egész életedben hajigálhatod, nem fog beleütközni semmibe, és ha itt a Földön dobálod, azt is végtelenül dobálhatod,
mert a Föld felszíne is végtelen, és ahogy a Nap körül kering, az is végtelen,
csak ismétlődik, végtelenül ismétlődik, és a világ is úgy végtelen, hogy minden
pillanatban ismétlődik, Kremkus a fejét fogta, és azt mondta, akkor én mért
nem vagyok végtelen, én miért nem ismétlődök végtelenül, vagy a nagymama,
akit eltemettünk, miért nem ismétlődik végtelenül, helyette ott fekszik a föld
alatt, egyben a földdel, és azzal együtt ismétlődik és nem külön, miért van az
az érzésem, hogy ez nem is igaz, és miért próbálkoztatok azzal, hogy a nagymama elutazott, mikor ti is nagyon jól tudjátok, hogy világéletében utált
utazni, minek menjen, mindenütt ugyanaz van, és akkor most jól elutazott,
hátha ott nem ugyanaz van, csak nem tudtuk, mondta az apja, hogy hogy
mondjuk el, hogy meghalt, olyan nehéz ezt elmagyarázni, mit kell ezen magyarázni, mondta Kremkus, tudom én jól, mivel jár ez, de ennyi virágot életében nem kapott a nagymama, mint a temetésen, végre kiérdemelte, igazi ünnep lehetett volna szegénynek, ha él, de hát az utolsó pillanatban meghalt, így
nem, sajnos már nem láthatja, mennyi szép virágot kapott a temetése napján,
de ha legalább pár nappal hamarabb rendezik a temetését, mielőtt még meghal,
hogy örült volna a virágoknak, így meg mi haszna, elkésett mindenki, a temetésre túl késő virágot vinni, sokkal hamarabb kell, aki csak a temetésre visz virágot, inkább ne is vigyen, ott játssza mindenki az eszét a temetésen, hogy
innye, pont most hoztam volna virágot a nagymamának, az meg pont most
halt meg, micsoda szerencsétlen egybeesés, pedig jól tudta mindenki, soha életében nem vitt virágot a nagymamának, s most, hogy már nem vihet, megjelenik egy csokor virággal és búslakodik, hogy feleslegesen igyekezett ennyire,
pont lekéste a nagymamát, már nem tudja odaadni neki a csokrot, csak leteszi
a sírjára, ráadásul váza nélkül, elhelyezi a gyász virágait a sírdombon, a váza
eszébe se jut, minek egy váza egy halottnak, a gyász virágai vízszintesen dísze-

2001. március

39

legnek, holott úgy hozzák, mintha az élet virágai lennének, szépen megkötözve, s amint belép az élet virágaival a temetőkapun, hoppá, a fejéhez kap,
ezek a gyász virágai, és azt mondja, végül is elég egy embernek egy alkalommal
virágot vinni, s ha ez a temetése napja, akkor a temetése napja, egy ember egy
virág, ez egészen érthető, bőven elég a temetés napján beismerni, mennyire
szerettük őt, hoztunk virágot is, igaz, már nem látja, de hogy is vette volna ki
magát, ha még életében beismerjük, hogy szerettük, és csokrot adunk neki,
egészen hülyén jött volna ki, mintha már most temetnénk, biztosan értetlenül
állt volna a csokor előtt a nagymama, még azt hitte volna, most akarjuk letudni a temetési virágot, mert lehet, hogy a temetés napján nem érünk rá, ezért
időben át kellett adni a virágot, amelyen elsőre azért nem látszik, hogy az élet
vagy a gyász virága, szóval, jól van ez így, elég nagy baj az, hogy ezt a szép
csokrot a temetőbe kell vinni, ezért hát a temetés előtt még megmentenek néhány szálat a csokorból, annyira jók benne a színek, hogy egy-két szál föl se
tűnik, a virágkötő úgy se lesz ott a temetésen, de mennyit is érdemes kivenni
a csokorból?, a felénél azért kevesebbet, ellazul a kötés, de hogy temetésre is páratlan szálat illik-e vinni, mint születésnapra, azt nem tudni, vagy annyi szálat,
ahány éves volt a nagymama, az azért sok, különben is, hány éves is volt?,
a csuda tudja, öreg korban már mindegy, hány éves az ember, különben pedig
abból a csokorból akkor illetlenség lenne kimenteni otthonra pár szálat, pedig
hát milyen sors vár rá a temetőben, gondoljuk csak meg igazából, főleg váza
nélkül, mert vázát senki nem visz, és csodálkozik, nem tudja hová rakni a virágot, gondolta Kremkus az apjáról való gondolatok közt, aztán elindult a ház
felé, az utcai forgalom amúgy is megélénkült, és megint csak furcsán méregették Kremkust, ahogy ott áll a házától száz méterre, és figyeli az épületet,
mintha azt várná, hogy az elmozduljon valamerre, de leginkább, mintha nem
ismerné fel a házat és a parkkertet, amelyek méretüket elveszítve ugyan, mégis
kibogozhatatlan emlékhálót vetettek Kremkusra, oly sűrű szövésűt, hogy olykor elhibázott lépésnek tartotta ide visszatérni, úgy érezte itt magát, mint régen, annak ellenére, hogy ő magában számtalan változás ment végbe, ám mégis, mintha a ház és parkkert kényszerítené arra, hogy ugyanaz az ember legyen, mint egykor, mintha a ház és a parkkert szigorúan csak a kis Kremkust
ismerné el Kremkusnak, ezáltal a nagy Kremkusnak itt semmi keresnivalója, és
hiába az emlékezet, amely napokon át kellemes lebegésben és kíváncsi figyelésben tartotta Kremkust, ez lassan elmúlt, mindent újra átélt, és mindent újra
végigélt, az emlékképek ettől még nem mozdultak, lebilincselték és lekötözték
Kremkust, a munkájával sem haladt, amely akkortájt az életrajzi regényem
volt, körbefogták az emlékfalak és mozdulni sem engedték, s furcsa módon
a házból való elköltözésük utáni idő vált egészen régmúlttá, a közelmúltja eltávolodott tőle, a jelenje pedig meg sem született itt, csak házon kívül, s ha ide
visszatért, azonnal a régi Kremkust találta magában, a legrégebbit, akire eddig

40

tiszatáj

higgadt emlékezéssel gondolt vissza, most viszont egyszeriben fojtogatta, amint
átlépett a parkkert kapuján, s a töredezett járdakövön a ház bejárata felé tartott, mintha gyermekkori bilincsek csattannának egész testén, s ha a dolgozószobában az asztalhoz húzta a széket, mintha olyan asztalhoz ülne, amelyen az
élet csupa másodpéldányai lennének, amelyek egyszer már megtörténtek, s most
mégis, mintha most újra ugyanazt kellene fordítania, amit idővel ezelőtt már
lefordított, nem látta értelmét a fordításnak, aminek előbb örült, talán új kezdet közeleg, ám amint elhagyta a házat, fejben ismét dolgozni kezdett, és újra
értelmét látta a munkájának, semmi nem változott, maradt a régi folytonosság.
A parkkert kapuján átlépve, hallotta, amint a szomszéd férfi sövényvágó ollója hevesen csattog, s a sövény ágaiból méretes darabok suhannak a földre.
A ház lépcsőfeljárójánál megállt, elővette felső zsebéből a napilapot, guggolva
egy félmagas lépcsőfokra ült. A lap többé-kevésbé érdektelen hírekből állt,
óriási betűdömping, gondolta, jön és megy a szövegelés, a képek többsége beállított fotó, semmi értelmük, néhány ember kezet ráz egy-egy világhatalom
nevében, de hát ez az újság, nem várhatunk el tőle többet, mint amire képes,
akkor nem újság lenne, valami más, az újság pont arra elég, hogy a felszínt lebegtesse, azok az emberek, akik egy újságnál dolgoznak, másra nem is képesek,
csak a felszínt lebegtetni, és ez a lebegtetés néha színtiszta hazugság, néha pedig
színtiszta gondolati ügyetlenség, és ha valakinek van kedve végigjáratni a tekintetét ezen a lebegő felszínen, a domborulatokból kitalálhatja, mi is van alatta,
s ha nem találja ki, tapasztalatból sejtheti, ha van tapasztalata, ha nincs, akkor
az orránál fogva vezetik, s az újsággal együtt belebutul a világba, elveszít minden olyan érzékenységet, amellyel valaha is biztosra vehetné, mi történik körülötte, és mi történt vele, egy lesz a sok közül, aki a napilap és a napi hír világában él, és minden érvét, elgondolását onnan meríti, a betűdömpingből, amelynek játékszabályait elsődlegesen a világ történéseinek újságírónként változó, de
azért nem nagyon különböző manipulatív kifejezési szándék írja le, s ez a szándék vagy hazug szándék, vagy szándékolatlan gondolati ügyetlenség, írta Kremkus, ezért hát nem is tudom, minek vettem ezt a lapot, csak belelapoztam ott
a lépcsőn, talán bizonyos fokig szórakoztat ez a világnagy jókedv, amely soha
nem látott társas szórakoztatási méreteket ölt, s már hogy magamban ekképp
találtam ezt elgondolni, egyedül annak köszönhetem, hogy sikerült magam
a lehető legnagyobb mértékig függetleníteni, de mást nem is tehettem volna,
minden irány efelé mutatott, hogy kilépni a hígagyúság tehetetlenségével formálódó úgynevezett társadalmi szórakoztatóiparból, s az állam törvény által
kimért, mindenhová beszivárgó jelenlététől a lehető legnagyobb mértékben
függetleníteni magam, amely talán soha nem lesz teljesen független, de talán
annyira lesz, hogy ne szakadhasson a nyakamba mások szertelen ügyetlenségei
miatt a világ, s így már talán elviselhetőbb élnem, valamivel elviselhetőbb,
hogy nem osztozom tetemesen a szépen fejlődő és dagadó világméretű, de em-

2001. március

41

berre szabott kudarcélményben, és már nem akarom önkezűleg kioltani az életem, inkább csak figyelek, figyelem, vajon hány emberrel találkozom, akikkel
rendben megértjük egymást.
A hirdetési oldalra lapozott, az apróban több tucat ház és lakás, kicsit arrébb számolatlanul álltak titokzatosabbnál titokzatosabb munkahelyek, amelyekbe könnyen képzelte magát Kremkus, és ezúttal kedvét lelte abban elgondolni, hogy valami ígéretes munkába áll, hagyja az eddigit, nem fordít tovább,
épp ideje, bármilyen szerepre jó már, és nem merül bele, nem hagy rajta nyomot, ha nem tetszik, odébb áll, és gondolta, az a lány is valami ilyet csinál ott
a fehérneműk közt, nem keresi többé a helyét, semmire nem licitál, csak jön és
megy, magában teszi a dolgát, valahogy így, ahogy most ő is áll.
A Kremkus-ház előtt autó fékezett, Kremkus felismerte Doktor Touswoos
furgonját, meg ahogy az ajtó nyílt és a Doktor kiszállt. A kapun belépve megtorpant, mintha Kremkus várna rá, de aztán szó nélkül leült mellé a lépcsőre,
kicsit fújtatott, de nem félt attól, hogy Kremkus szavába vág. Így nézték egymást nevetve, mint akik épp ugyanazt élték át.
Mi van, fater, mondta Kremkus, csak nem megvisel a fuvarozás?
Á, öreg vagyok én már ehhez. Ami tíz éve nem, az most lestrapál. Addig
volt jó, amíg úgy éreztem, mindenhová vendégségbe megyek.
Benned se robbant hegyeket a szolgalelkűség.
Mi az hogy? Mást se csináltam. Mégis olyan volt, olyan, olyan. Na, olyan.
Semmi biztos, tudod, mint mikor valahova az ember először megy el.
Te, nekem nehogy itt öregedj meg a lépcsőn!
Meglett a hagyaték, amit a múltkor elvittek.
Várható volt.
Egy szeméttelepen.
A legjobb helyen.
A pacák addig piszkált, amíg ki nem mentem vele. Pisztolyosan. Gondolhatod!? A felesége meg az ölembe pottyant, mint egy jól lakott galamb.
Hogy volt ez?
Hagytam üzenetet a rögzítőn, azt hittem, nagyobb gubanc lesz.
Nem hallgattam még.
Nem is érdekes.
Aztán a megrendelőt meg két rendőrt bevittem a kórházba. Alig bírtam lelépni.
Mit csináltál?
Most mondjam el végig? Baromság! Krimi. Egy kis krimi.
Nem, krimiről szó sem lehet.
Na, mindjárt gondoltam. A hagyaték itt van a furgonon. Meg a pacák zakója. De akkor a pisztoly...

42

tiszatáj

Jaj, Dokikám, ne fárassz már, borítsd be az udvarukra, aztán fátyol, kendő,
vizes lepedő.
Csupa vér minden. A pacáknak betört az orra.
Azt pedig, emlékezetem szerint, hideg vízzel lehet eltávolítani. De ha gondolod, megnézek valami szakkönyvet.
Hogy téged soha nem visz el az ördög?
Nem vagyok az esete. De úgy látom, inkább az olyanokat kedveli, mint te.
Mert?
Mert például ilyeneket tudsz kérdezni, hogy: mert?
Fáradt vagyok.
Csiga. Inkább csigalassú. Ezt régen nem így mondtad.
Hanem?
Hű, papa, benned olajat kéne cserélni, nagyon le vagy ülve. Azt mondtad,
csak hogy emlékeztesselek itt a kilyukadt fejed mellett, hogy ha a fáradtság
kőből lenne, és ezt milyen jól eltaláltad, a fáradt követ, szóval, ha a fáradtság
kőből lenne...
Akkor én lennék a Sziklás-hegység.
Látod, épülsz és szépülsz, mint egy gyufagyár, ahová halszálkát bevinni tilos. És mit mondtál a rögzítőre?
Amikor azt hittem, hogy baj lesz, azt mondtam, hogy ne nősülj meg, hogy
ebből biztosan tudod, valami nem oké.
Hát ezt jól kitaláltad. De ugye nem kellett rajta sokat gondolkodnod?
Nem. Aztán meg azt mondtam, hogy nősülj meg.
Drága Dokikám, teljesen összezavarsz az üzeneteiddel. Egyáltalán, ilyen
fokú bizonytalanság mellett, hogy mersz házassági tanácsadást vállalni?
Befejezem.
Ne fejezzél te be semmit.
Hanem?
Egy kicsit megmozgattak. Lári-fári, züm-züm.
Gondolod?
Gondolom. Azt akarod, hogy ez legyen az oka? Hogy majd pár év múlva
azzal gyere, hogy ez a hagyaték tett sírba? Ne már! Ennél valami jobb okot is
találhatnál. Azt akarod mondani, hogy te vagy az a pacák, akivel kipackáztak
és ettől rögvest megrogyott? Ezt akarod beírni az életrajzodba?
Hát, nem egészen.
Tragikus-tragikus.
De milyen életrajzról beszélsz?
Amit majd meg kell írnod, hogy legyen mit fölolvasnom a temetéseden.
El mész te..., röhögött a Doktor.
Lám-lám, az élet maradék csírái szájfeszítővassal ugyan, de végül vigyorba
húzták a tetszhalott arcizmait.

2001. március

43

Adok én neked mindjárt olyan szájfeszítővasat...
Ez az, gyerünk, gyertek gyáva gyerekek gyurmázni.
És Doktor Touswoos Kremkusra vetette magát, úgy birkóztak, mint két kishörcsög, de a Doktor csakhamar földre vitte Kremkust, hátra csavarta a karját:
Na mi van azzal a szájfeszítővassal?
Semmi, jó uram, könyörgök, hagyja meg az életem, hisz mihaszna kis
szalmaszál vagyok amaz boglyában, mit bármelyik tehén fölzabál, s ekképp
szolgálom önt, uram, mindörökké, míg a négyrétű gyomor folyékony tejjé
nem formál.
Jól van, mondta Doktor Touswoos, te győztél, te pacák. De csak azért,
mert vajszívem van, és tudod miért?
Ó, uram, honnan is sejthetném, porolta magát Kremkus.
A lányom visszajött a városba.
Ó, ez csodás, bizton láthatom majd, mit idő eddig mulasztott feszt, kiáll
majd értünk, s ragyog, mint a gatyám.
Apád füle!
Jut eszembe, uram, lemossam a zord furgont, mely köbcentin berregve udvaromba beáll?
Miért lógsz, bitang, ha nincs is munkaidőd!?

44

tiszatáj

B KOVÁCS KÁZMÉR

A vak vágány
CSEPPEK A KENDERKÖTÉLFONÓ HOMLOKÁRÓL
AVAGY EGY DOMBOSI LÉLEK RENGÁLÁSA
Harmadik kör: Levelek Szegedre (Isten, család, haza)
A remény hajtott
a messzi idegenbe…, tán
jobb lehet nekünk…;
s haza (sittre) csalt a vágy:
hogy inkább együtt legyünk!

C

Hadistenében
nem hittem bár, a *haza
csalárdul fogad:
'Új idő'-t hirdet, s közben
meg zsigerből elfogat.

D
* ó/kis

Ez lenne ím a
fordulat: cella-haza
jut és rabkabát?
Ülök, a régi rend meg
ki kinn moshatja magát.

A

Én a seregen
belüli szolgálatot
tagadtam, s vonat
most el tőlem mindent a
jog: nejemet, lányomat.

B

2001. március

45

Negyedik kör: Levelek Szegedre II (Majdani pszichoanalitikusomnak)
Kellett – megbűvölt
pilleként – e tűzhöz ily
közel repülnöd, s
helyed hullák hegyén át
be a lángokba gyűrnöd.

D

Álmomban vízbe
vész a lányom. Keresem:
le hova merült?
Már holt vagy? – kiáltom. Fény
rian. Meg ki menekült?

A

Adom a vers-mázt.
(Rám mit a lét ró – 'kínál.)
Babrálva inkább
a *hon szoknyaszegélyén
lennék költőcske Mihál'!

B

E test-ingerben
szegény világban a múlt
köde a sexus,
de még ezt is semmivé
alázza a kontextus.

C

* mindegy hol,
csak ott- legyen

Záradék (kellékdal) a hályogkovács rengálásához
Olvasó! – magad
is jól tudod: – költőnek
hinni snassz dolog.
Precíz lesz mind a
ténye bár – rímet rá
forma kénye zár.
Hazug így fenn mi csillog,
alul a láb meg kín(n)-lóg.

46

tiszatáj
A jó pap és a
bölcs madám megnyesi majd,
mit ki oly sután
a van-ból gyúrni
véltem – verslétből ennyi
adatott nékem.
Kelt a belgrádi Katonai Bíróság vizsgálati fogdájában,
2000. november 13. és 16. közt.

2001. március

47

HOLLÓSVÖLGYI IVÁN

Visszafele dõlve
Kolozsvári reggel
el se kezdődött még,
Matei Corvin útján
lejtett egy nő, jött épp,
követte a másik,
azután jött még egy;
a harmadik máris
kettőt visszalépett.
Úgy jött el mellettünk,
mintha megelőzne:
fölbukkant és megszűnt
ringva-levegőzve.
Követte egy másik,
visszanézett, megdőlt,
mint mikor a házig
nem követnek egy nőt.
Mellettünk úgy jött el
mégis a harmadik,
mint aki a köddel
egy utcában lakik.
Fölbukkant és megszűnt
ringva, telezöldre
úgy jött át mellettünk,
mintha legyeződne.

48

tiszatáj

Van ma
Annak a lánynak abrakadabra
tegnap a bárban van ma kalandja
van ma kalandja tegnap a bárban
abrakadabra mert az a lány van
annak a lánynak vagy ma a rabja
abban a bárban arra a napra
arra a napra tegnap a mában
abrakadabra mert az a lány van.

Júlia szerepe a közszolgálat
Júlia álma nem vagyok, és
főleg nem leszek eltartója,
gondoljon az én hölgyem
mással, várok a bárjában
poharazni.
Júlia teste se húsz éves már,
én sem vagyok egyformán
gyengéd, gondoljon a szép hölgy
egy s mással, volt,
mielőtt felszolgált, vendég.
Júlia szerepe a közszolgálat,
kérik a kört, felszolgál
sec perc. Érti a dolgát,
tölt, kóláztat, és te, ha zárnak,
hozzá rendelsz.
Júlia, vegye le az önkormányzat
az Ön boltjáról adóknak terhét,

2001. március

49
hódoljon a szép hölgynek
százzal férj, mielőtt
baj nyomban fellép.
Júlia álma nem vagyok, és
főleg nem leszek eltartója,
gondoljon az én hölgyem
mással, várok a bárjában
poharazni.

TANULMÁNY
MILBACHER RÓBERT

Versenyben égtek húrjaik?
MÉG EGYSZER PETÕFI ÉS ARANY BARÁTSÁGÁRÓL*
„…vele a legjobb dolog történt; velem a legrosszabb.
Hisz úgy illett volna, hogy miként előbb léptem be az
életbe, előbb is távozzam belőle. Ám barátságunk emléke
mégis olyan jóleső érzéssel tölt el, hogy boldognak tűnik
az életem, mert Scipioval együtt éltem le.”1

Arany és Petőfi barátságának őszinteségéhez természetesen kétség sem férhet. Az
ellentétek vonzzák és egyben ki is egészítik egymást: tűz és víz, ég és föld, test és lélek,
líra és epika stb. Ősi igazságok, vitathatatlan alapvetés: nemigen lehet mit kezdeni vele.
Cicero barátságról írott dialógusában a barátság lényegét az önzetlen szeretetben
(amo > amor, amicitia, etimologizál az antik mester) látja, amely mentes mindennemű
haszonelvtől, amelyre így csupán az lehet képes és alkalmas, aki senkire sincs ráutalva,
aki bízik magában, aki minden értékét önmagában hordja. Petőfi és Arany levelezésének bizonyos passzusai mégis megsérteni látszanak a fenti ciceroi maximát, amennyiben (minden esetben Arany részéről) megfogalmazódnak olyan mondatok, amelyek
a kapcsolat egyoldalúságáról, a másiknak való kiszolgáltatottságról és függésről tanúskodnak. A legjellemzőbb példa Arany Petőfi Sándornéhez (!) intézett 1849. január 26-i
„panaszos levelének” egy passzusa: „Mert, hogy irántam hűlni kezd [ti. Petőfi] – vagy
pláne meghűlt, arra egyéb bizonyítvány nem kell, mint válaszának elmaradása. Ám legyen. Ő szőtte a viszonyt, ő eltépheti. De csalódik, ha azt hiszi, hogy ha barátomnak neveznem nem szabad, kitörli belőlem a szeretet, mellyel rajta az ábrándozásig csüggök.” Ugyan
e levél folytatásában Arany „higgadt vérrel megolvasva”, amit addig írt, „agyrémnek”
titulálja kétségeit, ám az biztos, hogy efféle „agyrémek” igen gyakran ott kísértettek
kettejük két és fél éves kapcsolatában.
Jakab Ödön Arany születésének centenáriumára írott, és a Budapesti Szemlében
közzétett versében a következőképpen emlékezik: „Hangodtól milljók lelke ittasúlt, /
Mint ama másik nagyétól, ki véled / ‘Égő versenyben’ pengeté a húrt!”. Vajon Jakab Ödön
tisztában volt-e szavai súlyával, végiggondolta-e, hogy mit is beszél? Az bizonyosnak
látszik, hogy Arany 1850-es versének, a Letészem a lantot címűnek, egy passzusát parafrazálja, amikor versenyben égő húrokról tesz említést. Arany szövegében a következőképpen szerepel az idézett hely: „Nem így, magánosan daloltam: / Versenyben égtek
húrjaim; / Baráti szem művészi gonddal / Függött a lantos ujjain;”. A költői versengés,
az agón, játékos formában közkeletű volt a XIX. század költői között is. Általában
egy-egy tárgy megéneklése, illetve tréfás rím-verseny stb. formájában zajlott. Arany és
*

1

Ez a tanulmány az 1998 novemberében, Szekszárdon rendezett Illyés-Petőfi konferencián
elhangzó előadás szerkesztett és bővített változata.
Cicero: Laelius vagy a barátságról. In: Cicero válogatott művei. Bp., 1987. 386.

2001. március

51

Petőfi ilyen versengéséről két életrajzi adatot szokott emlegetni a szakirodalom (Ercsey és Rozvány alapján): az egyik 1847 októberi szalontai találkozásuk alkalmával
esett („Azt gondolod, hogy most is olyan ő, mint mikor te Szalontán, polturás gyertyád füstölgő hamvánál vele ostoba versek rögtönzésében vetélkedtél?” – szólítja meg
önmagát Arany 1847. dec.13-i Petőfihez írt levelében); a másik pedig akkor, amikor
1848 decemberében Arany szalontai barátjával, Balogh Jánossal együtt Debrecenben
járt, és az Arany Bika szálló éttermében, borozgatás közben „Petőfi és Balogh rímekkel dobálóztak egymással”2 (az itt született „szöveget” Rozvány közli is). Ez a referencia azután mintha meg is nyugtatná a recepciót, és a továbbiakban nem firtatja szinte
senki Arany és Petőfi közötti agón mibenlétét.
Hiszen a szakirodalom magától értetődő tétele szerint Arany és Petőfi között
semmiféle rivalizálás sem volt: „…a versenyző vágy Aranyban és Petőfiben teljesen hiányzott. Sehol semmi nyoma.” Írja például Ferenczi Zoltán kettejük barátságáról szóló
tanulmányában3, ám a továbbiakban annyiban pontosítja kijelentését, hogy azért közöttük is akadtak lehetséges konfliktusok, „de Arany bölcsessége és odaadása mindezt
elsimította…” Ez a tétel Gyulai Pál emlékbeszéde óta evidenciaként van jelen a hagyományban, vagy ahogyan maga Gyulai mondja: „Arany érezte, hogy Petőfi némely
különczségei, ballépései bizony nagy eszme vagy érzés túlságai és kíméletesen ítélt
róla. Petőfi büszke lelke meghajolt e szerény és gyöngéd szív előtt, mely semmit sem
követelt tőle, de a szeretet egész melegét árasztotta reá. […] Soha semmi sem zavarta
meg barátságukat. Petőfi, a ki oly sok barátjával összezördült s néha csekély ok miatt,
Aranyhoz mindvégig a legmelegebben ragaszkodott.”4 Igazat kell adnunk Gyulainak
abban a tekintetben, hogy valóban nem eszkalálódott közöttük olyan vita, amely például Tompa és Petőfi között meghasonláshoz vezetett. Azt azonban mégsem lehet állítani, hogy valamiféle látens rivalizálás ne lappangott volna kettejük történetében, amelyet Arany részéről a Petőfi életmű korrekciós felülírásaként lehetne értelmezni.
Még Petőfivel való ismeretsége előtt Arany a Toldi elkészültéről számol be Szilágyi
Istvánnak: „Toldi nagyra nőtt. […] János vitéz-nél nagyobb; megolvastam.” (1847 január 9.) Ez a tréfás célzás nyilván a terjedelmi különbségekre vonatkozik, ám az kétségtelen, hogy benne van Petőfi művével való látens vetélkedés lehetősége is. Ez már
csak annyiban is valószínűnek látszik, minthogy Szilágyi, aki személyesen is ismerte és
becsülte Petőfit, annak népköltészeti nézeteivel nem értett egyet: túl közönségesnek,
póriasnak találja a korabeli elítélő kritikához hasonlatosan. A Toldi győzelmével kapcsolatosan azonban így ír Aranynak: „Nem mintha váratlan volna, hogy a Toldi győzött,
mert én amennyire ismerem a népies irói capacitásokat, s azokkal Toldit egybehasonlítottam, perczig sem kételkedtem, hogy nem lesz, ki vele mérkőzhessék.” (1847. febr. 3.) Egy
későbbi levelében pedig éppen Petőfi által képviselt népiességgel szemben dicséri meg
Arany művét, pontosabban az azt méltató kritikák helyes értékeléséről beszél: „Toldiról, hogy olly szépen szólnak a lapok, a bírálók egyetemesen: nekem nagyon jól esik… Látom: a józan izlés, megvan még, s a Petőfi durvaságai, meztelenségei, kit egyébiránt én igen
szeretek, mert jó fiú, – nem rontották el egészen.” (1847. március 12.). A fenti nézetek
2

3
4

Rozvány György: Arany János életéből. In: Sáfrán Györgyi: Arany János és Rozvány Erzsébet.
Bp., 1960. 158.
Ferenczi Zoltán: Petőfi és Arany barátsága. Budapesti Szemle, 1917. 381.
Gyulai Pál: Arany János emlékezete. Budapesti Szemle, 1882. 281–282.

52

tiszatáj

ugyan Szilágyi Istvánról vallanak, de az bizonyos, hogy Aranynak a népiességről vallott eszméi nem Petőfiéhez, hanem inkább Szilágyiéhoz állnak közel. A korabeli kritika, amely Petőfi költészetében a népies elfajulását, póriassá válását érzékelte (részben
ide tartozott pl. Erdélyi János is), a valódi népköltőt, éppen Aranyban fedezte fel, vagyis a Toldi feltűnésével megteremtődött Petőfi ellenpontja a népies hangnem tekintetében, amint arról a Honderű [!] egy rövid cikke tudósít: „Népköltő!!! // Nálunk igen
gyakran fölcserélik e két kifejezést: nép és pór, ezért némelly népköltőről el lehetne nálunk
mondani, hogy pórköltő. Ezen urak egész eszmemenete, teremtési módja s szerében nincs
egyéb a népből, mint szalona [!], piszok, szellemgyengeség, és vastag szür, mellyet nyakukba
akasztanak, hogy őket a finomitás’ gyujtósugárai, valamint a keresztényi türékenység’ csepegő keresztvize ellen egyformán védelmezze. / Arany eddig kivételt tesz e pórköltők közől;
ő inkább népünk’ szellemi egyszerűsége, megindító naivsága és hű szivességéhez tartja magát, s ez előnyöket sok valósággal visszatükrözi.”5 Úgy tetszik, hogy Arany Toldija a korabeli kritikai életben valóban a Petőfi által folytatott irány konkrétan a János vitéz)
ellenpontjaként (pontosabb újraírásaként) artikulálódott.
A népiesség céljára és mibenlétére (kvázi esztétikájára) vonatkozó nézetek tekintetében elég árulkodó, ahogyan Arany először azonosulni látszik Petőfi első levelében
kifejtett népiesség-koncepcióval, majd kissé higgadtabban visszavonja, igaz nem Petőfinek, hanem Szász Károlynak írott levelében. Petőfi előbb: „Hiába, a népköltészet az
igazi költészet. Legyünk rajta, hogy ezt tegyük uralkodóvá! Ha a nép uralkodni fog a költészetben, közel áll ahhoz, hogy a politicában is uralkodjék, s ez a század föladata, ezt kivívni
czélja minden nemes kebelnek…”6; Arany így válaszol neki: „Önnek elveit a nép és költészete felől forró kebellel osztom… hisz nekem önzésből is azt kell tennem! Nemzeti költészetet csak azontúl remélek, ha előbb népi költészet virágzott.”7 Arany válaszát egyrészt lehet
úgyis értelmezni, hogy (az idézet első mondata alapján) osztja a népiességnek mint politikai mozgalomnak a Petőfi által (átgondolatlanul: a megfelelő elméleti alaposságot
nélkülözve) kijelölt fogalmát, ugyanakkor hangsúlyozza a népiességnek mint a nemzeti irodalom története szempontjából nélkülözhetetlen stációnak (de csupán egyetlen
stációnak) a kikerülhetetlenségét. Az első heves lelkesedésből ocsúdva némiképpen
visszavonja, pontosítja fenti szavait azután (‘47 októberében) Szász Károlynak írt levelében: „Ezen ohajtásra [ti. a nép költészeti és politikai uralmára] én is ament mondtam, de
mégsem ugy értettem azt, hogy minden költő tisztán népköltő legyen, mert illyesmi teljesülni soha sem fogna, hanem hogy a költészet ne legyen ollyan, millyenné az a legujabb időben nemesült (?!) ti. csak egynéhány tudósnak, vagy ábrándozó holdvilág-egyéniségnek nagy
bajjal megérthető, a nagy többségnek pedig teljesen élvezhetetlen, hanem legyen egyszerűen
nemes, erőteljes, a nép nyelvét megközelítő s ennek virágaival ékes, – szóval döntessék le
a köz fal a népi és ma ugynevezett fennköltészet közt, és legyen a költészet általános, nemzeti!”8 Végső soron, amint arról Gyulainak írott önéletrajzi leveléből kiderül, a maga
népiesség-koncepcióját Arany leginkább a Bajza-Kölcsey-féle irány továbbgondolása
során dolgozza ki, amely viszont igen távol esik a Petőfi-féle gyakorlattól; erről így ír
Arany önmagát idézve 1846-ból [!]: „Ekkori fogalmam a népköltészetről egy Szilágyihoz
intézett levélben nem ugyan széptanilag formulázva, de talán mégis elég öntudattal, így
5
6
7
8

Arany János. Honderű. 1847. II. július 6.
Petőfi Aranyhoz 1847. február 4. AJÖM XV. 50.
Arany Petőfihez 1847. február 11. AJÖM XV. 53.
Arany Szász Károlyhoz 1847. október 11. AJÖM XV. 146-147.

2001. március

53

van kifejezve: ‘a népköltő feladata nem az, hogy elvegyüljön a durva nép között, hanem,
hogy tanulja meg a legfelsőbb költői szépségeket is a népnek élvezhető alakban adni elő’”. Ez
a gondolat pedig tökéletesen rímel még azokra a véleményekre is, amelyek éppen a leszállás – felemelés – megtisztítás normájának megsértésével vádolják (és nem is teljesen
indokolatlanul) Petőfit. (Persze Arany maga előtt is megvédi Petőfi költészetét az egyoldalú „realizmussal” vádjával szemben – itt nyilván az Erdélyi által kifejtettek értelmében használva a szót, amely az időbeli, egyedi és esetleges ábrázolhatóságát emeli ki
– töredékes feljegyzéseiben: „Van-e anyagibb s testiebb dolog a jóllakásnál? Ha valamely
költemény ennek kéjét magasztalja, kétség kívül legvastagabb, konyhaszagú reál fog lenni.
És Petőfi ezt tette. Mind a mellett a költemény lényege nem reál. Humor (tehát szép), s erkölcsi mag (tehát jó) egyesül benne. A költő jóllakott, most heverni készül. […] Ne irigyeljük
e jóllakást: ő tudja, látja és figyelmeztet, hogy hűslő heverését nem érzi jogosnak, míg mások
izzadnak talán jól sem lakva, a forró napon. Ki mondja, hogy ez eszme nem méltó a költészethez…”9
Petőfi első levelében Aranyt az általa elkezdett irány folytatására szólítja fel: „Mit
én nem egészen dicstelenül kezdék, / Folytasd te, barátom, teljes dicsőséggel!”, vagyis nem
tőle eltérő, nem más, hanem csak az általa kijelölt út folytatható, ami természetesen az
alapító tett (teremtői, demiurgoszi) kisajátításával Arany működését csupán másodlagos, kiteljesítő (legfeljebb, ha apostoli) szintre redukálja, amit aztán a diakrón recepció
át is vesz (vö. Horváth János nemzeti klasszicizmus tanulmányával). Talán barátságuk
látszólagos zavartalanságának oka abban állhat, hogy Arany reflektálatlanul mindvégig
elfogadta ezt a – Petőfi által kiosztott – feladatot, és látszólag nem is kívánt ennél többet. Ezzel együtt viszont az Arany életmű bizonyos aspektusai, és különösen Arany
Petőfi halála utáni megnyilatkozásai olyan „elvétésekről” tudósítanak, amelyek az elfojtott, Petőfi véleményétől eltérő, sőt helyenként vele szembenálló paradigma lehetőségére utalnak. Például az 1855-ös önéletrajzi levelében Arany – nála ritkán tapasztalható öntudattal – a következőket írja: „…megkíséreltem a balladának ama népi, eredeti
formáját […] ellentétben a mi németes, mesterkélt s érzelgős vagy deklamáló balladáinkkal.
Petőfi e részben inkább utánam jött, mint megelőzött, legalább a Megy a juhász szamáron
nem volt az én mintám, de az övéi lehetnek az én kísérleteim. (Újabb versei közt van egy
pár efféle.)” De a szakirodalom által az 1850-es évtized irodalompolitikai hangulatának,
harcainak – a „kelmeiséggel” szembeni fellépésnek – betudott Arany számos tanulmányában (legerőteljesebben az Irányokban) kifejtett (és újra és újra megismételt) nézete,
amely Petőfi hatásától való szabadulásban látja az egyéni hang megőrzésének feltételét,
sem tekinthető egyszerűen a kelmeiséggel folytatott harc következményének: „Innen
már jelen túlnyomó lírai hangulatunkat nagy részben Petőfi ragyogó sikeréből kell származtatnunk, kit, tudva nem tudva, akarva nem akarva, mindenki utánoz. Nem amaz olcsó, primitiv utánzást értem, midőn a zsenge múzsa csupa reminiscentiákból táplálkozik,
mégis büszke rá, hogy ő eredeti […] hanem értem a jobb elmék azon elfogultságát, midőn
a lángelme uralkodó hatása alatt egyediségöket nem képesek kifejteni… […] „Ragyogása [ti.
Petőfié] annál inkább homályba dönti, ki kik sugárkörébe esnek. – Nem arra kell tehát töre-

9

Arany János: [Töredékes gondolatok] In: Arany János összes prózai művei. Bp., Franklin,
[é.n.], 1220.

54

tiszatáj

kednünk, hogyan legyünk hasonlók őhozzá, sőt inkább arra, hogyan meneküljünk azon
szellemi alárendeltségből, mely öntudatlan is az ő magikai körébe von.”10
A legenda szerint a kezdet kezdetén maga Petőfi is lehetséges versenytársat látott
Aranyban: ti. egy ellenőrizhetetlen anekdotából tudjuk a következőket (amint azt
Zilahy Károly Petőfi Sándor életrajza c. művében leírja) „Mikor a ‘Toldi’ jutalmat nyert,
Petőfire nagyon sajátságos hatással volt a hír, hogy új elme tűnt föl – mégpedig az általa
nyitott ösvényen, a népköltészetén. Megkerítette a Toldit, és együltő helyében elolvasta. Első
dolga volt üdvözlő levelet és egy verset írni hozzá. Aztán azt kérdezte: ‘Hány éves az az
ember, aki a ‘Toldi’-t írta? Válaszolák: Harminc. Már akkor nem félek – mondá.” Ez
a történet kis változtatással előfordul Kertbeny Károly – a magyar irodalom lelkes, de
nem túl tehetséges német fordítója – német nyelvű Arany-életrajzában, amely nagyobb
részt Arany (elveszett) önéletrajzi levelét alapul véve készült. (Kertbeny számos tévedését Arany korrigálja feljegyzéseiben, ám éppen a Petőfivel való ismeretségre vonatkozó passzust helyénvalónak találja: „S a Petőfiveli viszony kezdete elég jól van előadva”,
vagyis maga Arany tudósítja Kertbenyt Petőfi első reakcióiról a Toldi győzelmével
kapcsolatban.) „Voltak, akik arra esküdtek szilárdan és bátran, hogy csak Petőfi írhatta,
mások viszont egy ‘nagy ismeretlent’ sejtettek mögötte. […] Petőfi hamarosan megunta hallgatni az efféle hasonlítgatásokat, s bosszankodott a döntő bírákon, akik nézete szerint minden szamárságot neki tulajdonítanak; mikor azonban a mű nem csupán a kitűzött díjat
nyerte el, hanem azt – addig hallatlan eset! – még önként meg is emelték, Petőfi lélegzetvesztve rohant a Kisfaludy Társaság titkárához, hogy az így kitüntetett költeményt elolvassa.” Ebben a történetben nem nehéz felfedezni azt a kultikus alakzatot, amely
arról beszél, hogy Arany művét Petőfinek tulajdonítva maga a szöveg becse emelkedhetik, másrészt pedig, hogy Petőfit a mű sikere némiképpen bizonyára irigységre sarkallta. Annak elemzése, hogy miért éppen a lelkes üdvözlés, az azonnali barátság reakcióját, és nem a vetélytárssal szembeni (Petőfit annyira jellemző) negatív viszonyulás
reakcióit váltotta ki a Toldi elolvasása, igen érdekes meglátásokhoz vezethet, már az
egész kapcsolatuk ismeretében.
Annyi megengedhető talán, hogy legalább a vetélkedés lehetősége ott kísért Arany
és Petőfi kapcsolatában, ám mégsem eszkalálódik, sőt Arany még a „futtatás” gyanújának is igyekszik elébe menni, mint az pl. a Szécsi Máriáról írott műveik kapcsán felmerült kvázi plágiumvitánál dokumentálható: „A mi a te Máriádat illeti: nem hogy engem az versenyre szurkált volna, sőt, megvallom, eltávoztod után az okozta leginkább
csüggedésemet hogy hátha versenyezni akarni láttatom olly művel melly mögött hátra kell
maradnom. De végre erőt vettem magamon, s elgondolván, hogy én elébb terveztem
Murányt, mint veled valamelly viszonyban lettem, következéskép szándékodat tudhattam
volna, – hogy, bár nem tudom micsoda véletlennél fogva mindketten ugyanazon alapeszmét vettük fel, de nálam a kifejtés mégis különböző; – hogy végre nálam az irmodor sem az,
mi nálad…” (1848. január. 8.) Erről Szilágyi Istvánnak nem kis aggodalomról téve tanúságot, így ír 1848. jan. 27-én: „Hogy Petőfi, Tompa is írtak, azt én később tudtam meg, valamint azt is hogy az én alapeszmém: isten a némbert szerelemre teremté Petőfi praeripiálta, melly eszmét ugyan nem hiszem hogy kegyednek már nálam létekor ne említettem
10

Arany János: Irányok. (1861-62) In: Arany János összes prózai művei. Bp., Franklin, [é.n.],
371, 372.

2001. március

55

legyen, tehát tanum lehet, ha plagium per keletkeznék. Egyéb iránt nálam a kivitel annyira
különböző, miszerint nemhiszem [!] hogy valaki az eredetiséget tőlem elvitassa. De Petőfi
sem fogja azt tenni mert midőn nálam létekor, oktober végén, én az ő Szécsi Máriáját
kéziratban olvastam, ő is olvasta az én Murányomnak már készen volt felét, miből az alapeszme már nagyon tisztán kitünvén, bámulva tekintettünk egymásra s Petőfi lélekrokonságot vélt fölfedezni ebben is, mint ujabb bizonyságát máskori mondásának: ‘te, ebadta, te
sokszor ollyat gondolsz és mondasz, hogy nekem ugy tetszik, mintha én mondtam, vagy
gondoltam volna’…” Itt megint feltűnik az a „kettős könyvelés”, amit már a népiességről vallott nézetek kommunikálása kapcsán is megfigyelhettünk: tudniillik Arany
érezhetően más tónusban és hangsúlyokkal ír ugyanazon dolgokról Petőfinek, mint
pl. Szilágyinak, Tompának, Szász Károlynak, vagyis igen óvatos a nagy költő irányában, talán mondható: egészen az önmegtagadásig, a tudathasadásig. Időnként úgy tűnik, mintha Arany azt írná Petőfinek, amit ő vélhetőleg hallani akar, azaz mintha paradox módon való(já)ban Petőfi „szellemujja vonná” a hozzá írott sorokat, ahogyan
1855-ben az Emlényekben azt maga Arany is írja, igaz a versírás kapcsán: S döbbenve
ismerek fel rajzomon / Egy-egy vonást, mit szellemujja von. / Övé, kiáltom, itt, ez itt övé,
/ A szín erős, nem illik együvé.”.
Talán ezzel magyarázható, hogy ugyan Tompa és Petőfi viszonyában tulajdonképpen ugyanazok a vitás kérdések merültek fel, mint Arany és Petőfi között (Vahot-ügy,
Murány ostroma, Kisfaludy Társaság tagságának elfogadása) Arannyal mégsem veszett
össze Petőfi véglegesen, ahogyan Tompával. Valószínűleg ennek az lehet az oka, hogy
Arany elébe megy minden lehetséges konfliktusnak, amit bizony helyenként behódolásként, megalázkodásként is lehet értelmezni, ahogyan azt Tompa is észrevette
Szemere Miklósnak írott levelében: „Szegény Arany Jancsi is! annyira körülhálóztatott ez
embertől [Petőfi], hogy hálójában vesz és veszett el.” (Tompa Szemere Miklósnak 1850.
jan. 2.), majd magának Aranynak ír hasonlóképpen: „Elszomorodtam barátom utolsó
leveleden. Rosznak vagy ezzel rokon valaminek nem tartottalak, de igen gyengének, ki
a legaljasabb bántalmakat, a legembertelenebb packázást mosolyogva tudtad védeni azon
emberben, midőn mondád: ‘vedd úgy mintha baraczkot adott volna’.” (Tompa Aranynak
1850. jún. 12. válasz Arany 1848. [!] máj. 23-i levelére) Tompa nem is próbálja leplezni,
hogy csalódott Aranyban – innen úgy látszik, hogy joggal -, 1848. május 11-i levelének
jóslatát látja beteljesedni, amennyiben Arany inkább „rab” maradt, mintsem fölvállalta
a Tompa szerint elkerülhetetlen konfliktust: „Petőfi nem haragszik rád, a legöszintébb
barátod most is; mint nekem is volt; adja isten, hogy rád ne kerüljön egykor a sor; mi előttem, ki jellemedet becsűlöm csak nem elmaradhatatlannak látszik. Ha rab tudsz lenni, jó;
ha nem, akkor jaj neked is!” (Tompa Aranynak 1848. máj. 11.)
Arany és Petőfi még zsenge, így sérülékeny barátságának már a harmadik levélváltás után erős próbát kellett kiállnia, sőt meggyőződésem szerint 1847 tavaszán e barátság megszűnésének eshetősége is felmerült.
Arany valóban mindvégig igyekszik kerülni a konfliktus lehetőségét, viszont azt is
tudja, hogy számos olyan dolgot tesz, amikkel Petőfi biztosan nem érthet egyet. Feltűnően idegesen reagál minden olyan jelre tehát, amely Petőfi iránta való meghűlésére
enged következtetni. Túlhajtott, már-már gyanakvó érzékenységére szép példát szolgáltathat az az eset, amikor magára veszi Petőfi két versének gúnyos tanítását (A türelemről megjelent 1847. május 1-jén az Életképekben; illetve: Ha férfi vagy légy férfi!

56

tiszatáj

megjelent: 1847. május 22-én szintén az Életképekben), mintegy válaszként értelmezve
azokat 1847. április 10-i, illetve április 21-i leveleire, amelyekre egyébiránt Petőfi valóban nem válaszolt levélben. Az április 10-i (elveszett) levelében valószínűleg arról számol be Arany, hogy Vahot Imre kizárólagos dolgozótársnak akarja megnyerni a Divatlaphoz, amire ő ígéretet is tett: 1847-ben csak itt jelentek meg írásai. Erről a Pesti
Divatlap március 28-i számában a következő közlemény jelent meg: „Arany Jánost a jeles népköltőt szerencsések valánk lapunk kizárólagos dolgozótársaul megnyerni, s rövid
időn egy nagyobb kiterjedésű népies beszélyt közlendünk tőle.”. Petőfi 1847. március 31-én
kelt levelében mintegy reagálva a Divatlap közleményére, a Vahot-ügyről a következőket írja: „Mit kellett olvasnom a Pesti Divatlapban!… te kizárólagos dolgozótársa lettél.
Szerencsétlen! figyelj. [Itt leírja, hogy ő is volt kizárólagos dolgozótársa, aminek következtében minden más szerkesztővel összeveszett, és amikor több pénzt kért, Vahot azt
mondta, hogy írhat más lapokba is. Majd a párbajra hívás ismert okairól beszél, amit
Vahot visszautasított stb.] Ezek voltak végszavaim hozzá: No baszom az apád istenét,
a millyen alávaló gazember, épen ollyan gyáva is vagy! – És most ítélj: méltó-e illyen ember
nem arra, hogy valaki kizárólagos dolgozótársa legyen, de csak arra is, hogy nevét esztendőben egyszer tétesse lapjába? [a továbbiakban óvainti Aranyt, hogy hasonlóképpen járhat
Vahottal, ha szerződik vele.]” Egyértelmű, hogy Petőfi nem nézi jó szemmel, hogy
Arany elfogadta Vahot ajánlatát. Petőfi március 31-i levele után nem válaszolt Arany
leveleire egészen június 18-áig (igaz, hogy június 1-től 10-ig Szatmárról jőve, meglátogatta Szalontán: talán éppen első személyes találkozásuk oldhatta fel a közöttük látensen kialakult feszültséget.) Arany a március 31-i levélhez 1858. január 2-án jegyzetet
fűzött: „A levelezésben itt szünet áll be, mert Petőfi Szathmárból jövén meglátogatott Szalontán először s junius 1-10 napjait nálam töltötte.” Csakhogy Arany 10 ével későbbi
jegyzete némileg csúsztat, pontosabban szépíteni igyekszik a dolgot, hiszen a levelezésükben beállott szünet egyoldalú, ugyanis Arany ápr. 10-én, ápr. 21-én és máj. 27-én is
ír Petőfinek, aki ezekre a levelekre sem válaszol. A válaszok elmaradását nem lehet azzal magyarázni (a későbbiekben elég rendszeres és kölcsönös kettejük levelezése), hogy
Petőfi nem kapta meg Arany leveleit, hiszen csak május 13-án indult Pestről Szatmár
felé, tehát csupán Arany május 27-i levelét nem kaphatta kézhez. Sokkal valószínűbbnek látszik, hogy valóban az Életképekben közölt két vers lehetett a válasz Arany két
levelére, amint azt a szalontai jegyző el is értette. Ezt látszik alátámasztani, hogy miután hazatér Aranyéktól, június 18-án levelet ír barátjának, amelynek első mondata
(„A te lelked a Krisztus lelke volt. Elég erről ennyi.”) valószínűleg Arany május 27-i levelére reflektál, amelyben Arany a szalontai tűzvészről számol be, és magára veszi Petőfi
két versének feddő, gúnyoló célzatát, vagyis úgy tűnik, hogy Petőfi csak ekkor olvasta
ezt a levelet, és egyben A türelemről című versének Arany által elértett célzatát vonja
vissza, illetve értelmezi át, amennyiben a krisztusi türelem magasztosabb eszményét
kapcsolja Arany magatartásához. (Viszont ezzel hallgatólagosan, mintha el is ismerné,
hogy valóban Aranynak célozta az Életképekben megjelent versét, amelyben a türelmet és a türelmes embert kárhoztatja, gyengének és megalkuvónak mondja.)
Arany május 27-i levelében a következőképpen értelmezi Petőfi két versét: „Hozzád küldött harmadik levelemben a Vahottérián elkeseredve, irom, hogy ha nem boldogulok az írói pályán, másolok megint, mert nekem olly prózai, olly kisszerű élet jutott, hogy
hivatalos iratokon kívül, akár az olvasást is elfeledjem, s ezen nyomorú élet belékényszerített a türelem rabigájába. Ej mit! Türelem! Kiáltasz te, papírt veszesz és írsz a türelemről

2001. március

57

(tulajdonképp a türelem ellen), mellyben bennünket becsületes, szorgalmas, rendszerető embereket per birka et szamár traktálsz. Bizony szép! Illik így tenni bátyáddal! […] Végezetre
és utoljára […] irok az april 17diki tűzvészről, megírom a küszdést, mellyben valék, az aggodalmat perczről perczre… te fogadat piszkálod a kényelmes Pillwaxban biztos fedél alatt
s rám kiáltasz: ‘Ha férfi vagy légy férfi!’ Jó, jó: házasodj’ meg csak!” Petőfi a Ha férfi vagy
légy férfi! című versében a sorssal való szembeszállás („Félénk eb a sors, csak csahol; /
A bátraktól szalad, / Kik szembeszállnak vele…”), és a függetlenség mindenek fölé
helyezésének (Függetlenségedet / A nagyvilág kincséért / Árúba ne ereszd. / Vesd
meg, kik egy jobb falatért / Eladják magokat.”) programját fogalmazza meg, ami egyrészt Arany önképének (önmagát eposzi hősként szemléli, aki nem küzd a sors ellen,
hanem annak magát megadva, akaratát teljesíti) szólhat, amelyre már Petőfinek írott
első episztolájában is céloz: „Jött a sors kereke és utfélre vágott / S midőn visszafele
bujdokolnék, holmi / Tüske közől szedtem egynehány virágot.”; másrészt pedig a vers
konkrét referenciáját a Vahotnak való lekötelezettség rosszallásában lehet felfedezni.
(Emlékezzünk, hogy Tompát „kutyaseggibe való komisz fráternek”, „szar embernek”
nevezte Petőfi, mert nem akart szakítani Vahot lapjával, illetve később a Szécsi Mária
körüli vitában azt nehezményezi, hogy Vahot vele szemben próbálja Tompát futtatni:
„Meglásd, Tompát a versenyzés öli meg; ő velem akar minden áron futtatni, adja isten,
hogy elhagyjon, de attól tartok, hogy megszakad. Vahot Imre engem akar vele ellensúlyozni
lapjában, a Szemle rovásomra dicsérte őt, Gömör vármegye Európa csillagának tartja… és
a szegény Miska…bizony isten, sajnálom.” (Aranyhoz 1848 január 2.) Vahot Imre a Tízek
Társaságának moratóriuma után kézzel lábbal igyekszik megnyerni fiatal írókat, hogy
csak neki dolgozzanak. Vahot nem titkolt szándéka, hogy felvegye a versenyt az Életképek köré tömörült társasággal, illetve hogy Petőfi ellenében egy másik népies költőt
támasszon. Tulajdonképpen Aranyt, akit a Toldi sikere egy csapásra országos hírű
népköltővé tesz, is erre szerette volna „használni”, ahogy be is vallja előtte is: „És
minthogy az Életképeknek Petőfije van, miért ne legyen a Divatlapnak Aranya? Annál
szebb a verseny!” (Vahot Imre levele Aranyhoz 1847. június 6-án.) Arany mint szalontai
jegyző látszólag mit sem tud azokról a harcokról, amelyek Pesten zajlanak, így mintegy naiv elvétésként értékeli Petőfi (március 31-i levelében) Arany elígérkezését, ám
hogy Arany bizonytalankodik, az irodalmi pályájának alakulására hivatkozva, végső
soron Petőfi óvástétele ellenére sem bont szerződést Vahottal, Petőfi valószínűleg
megharagszik rá, és ennek következtében születhetett – mintegy tanító, ledorongoló
stb. célzattal – a fent említett két verse. (Ám ha ez mind nem is így lenne, az akkor is
bizonyos, hogy Arany kb. így értelmezhette az esetet.)
Hogy végül mégsem jutottak el a teljes szakításhoz, azt lehet magyarázni barátságuk őszinte érzelmi jellegével, lehet magyarázni Arany konfliktuskerülő alkalmazkodásával,11 de lehet magyarázni a jungi pszichológia tipológiájának végiggondolásával is,
amely szerint az introvertált személyiség (amilyen a recepció szerint Arany maga: lásd
Gyulai, Riedl mint ősforrás) tudattalanjának kompenzációs mechanizmusával. Cicero
szavait visszájára fordítva: „Mert aki igazi barátjára tekint, az mintegy a maga képmását látja” (389)

11

Vö. BARTA János: Géniuszok találkozása. (Petőfi és Arany barátsága). In: BARTA János: Klaszszikusok nyomában. Esztétikai és irodalmi tanulmányok. Bp., 1976.

58

tiszatáj

SZEPES ERIKA

A mozdulatlan mozdulás
AVAGY PETÕCZ ANDRÁS NYUGTALAN UTAZÁSA
Medúza
A költő – becsületes filoszhoz illően – a verseskötet záróverse után felsorolja az általa idézett szerzők nevét, és vall arról is, hogy a címet Radnóti Sándor Hamisítás című
könyvéből emelte át könyve elejére. Ilyen nyílt utalást nem illik figyelmen kívül
hagyni: ha a költő úgy gondolta, hogy a Medúza-szó – Radnóti Sándor értelmezésében –
körülír, megragad valamit a kötet lényegéből, akkor a recenzensnek kötelessége megnézni a hivatkozott locust. Íme: „– Medúza – mondta egy barátom, amikor megismerkedett a könyv nagy részével. Fölteszem, a tárgy szabad lebegése és lágy, pontosan
meghatározhatatlan állagára gondolhatott.” Igen ám, de Radnóti tárgya a művészethamisítás, a maga komplex, sokrétű problémájával, Petőcz pedig a maga költészetét
kívánta jellemezni e metaforával, mely szerint a versek világa szabadon lebegő, lágy,
pontosan meghatározhatatlan állagú lenne. A költő jól érzékeli versanyagának szabad
lebegését, de – minthogy a hamisítástól lényegesen eltérő tárgyról van szó – szerencsére ez a szabad lebegés nem a semmiben lebegés, és a költő verssé formált világképe
sem meghatározhatatlan. Miben áll tehát ez a szabad, de nem szabados, sem szabálytalan lebegés?
A repetitív forma
Petőcz András már első költői megnyilatkozásaiban azon a hangon kezdett szólni,
amelyen mindmáig beszél hozzánk, azon a saját, senkivel össze nem téveszthető hangon, amely egyre határozottabban cseng ki nemcsak a kortárs költészetből, de saját
szólamából is. Máig azok a jegyek jellemzik költészetét, amelyeket másfél évtizede
kezdett kialakítani, csak egyre letisztultabban és egyre inkább a funkció szolgálatába
állítva.
Ezek közül az ismertetőjegyek közül a legfeltűnőbb a repetitív jelleg (erre több
verscímével fel is hívja a figyelmet), amelyet nem divathóbortból követ (ismerjük
a társművészetek: próza, képzőművészet, zene repetitív törekvéseit is), mert első perctől
kezdve érezhető, hogy a játékosságon túl valami mélyebb lényeg kifejeződését látja
benne, s a jelenség lényege és nem felszíne izgatja.
Sokféle ismétlési lehetőség van: a kisebb vagy nagyobb elemek változatlan visszatérése vagy monotóniát sugall, vagy az ostinato-jelleg ismert hatása egzaltáltságot eredményez (sámáni extázis), de lehet az ismétlés variált, ahol a visszatérő elem vagy elemek valamiféle változáson mennek keresztül. A legkisebb változást az elemek sorrendjének felcserélése adja, ez hozhat hangsúlyeltolódást, az eredeti megfogalmazás elbizonytalanítását, megkérdőjelezését, vagy éppen egy gyenge állítás megerősítését. Petőcznél mindezek az árnyalatnyi eltérések tetten érhetők: egy korábbi kötetének Fény-

2001. március

59

árnyék-remegés című darabjában a sorrendiségük felcserélésével ismétlődő elemek funkciója azonosság és különbözés együttesének megragadása: fény és árnyék váltakozása
ugyanazon a testen, ugyanabban a térben, az állandó alakú és helyzetű tárgyak vibrálása, remegővé változása a fényárnyék változásainak megfelelően: Petőcz eljárása mélyén rejlik valami, aminek legközelebbi rokonát az archaikus kor kultúráitól a folklórban máig élő szómágiában találhatjuk meg. A szómágia bizonyos fajtáinak az volt
a lényege, hogy minden oldalról körüljárják, mágikus tartalmú szavakkal bekörözzék,
a köröket egyre szorosabbra húzva célozzák meg a befolyásolni kívánt túlvilági hatalmat. „Férfi voltam, aztán: fanfárok / szóltak, mindenütt. – Nem. / Újból kezdem.
Férfi voltam valamikor, pontosabban, fiú. Vagyis: nemem / kétségtelen volt… // Férfi
voltam. Illetve fiú.” (Orlando emlékezik) A kimondott szó mágikus erővel bír: pusztán
kimondása megteremti, létrehozza vagy előhívja a működtetni kívánt transzcendens
Erőt. Az őskorig visszamenő hagyományt még a 17–18. században élt P. Poiret is így
magyarázza: „Az ember … nem azért kapott nyelvet, hogy gondolatait közölje a hozzá
hasonlókkal, hanem azért, hogy alázatossá tegye a természetet.” A természet alázatossá
tétele – az egyetlen és igaz szó kimondásával – az emberi akaratnak való alárendelését
jelenti a mágikus gondolkodás szerint. Petőcz nyilván nem a természeti vagy túlvilági
erőket akarja kényszerítéssel aktivizálni, hanem mégiscsak gondolatokat akar közölni,
de egy, az emberi akaratnak megfelelően a végsőkig hajlékonnyá tett nyelven. Ezért
a „mágikus eljárást” magán a nyelven végzi el, a nyelvi elemeket a repetitív eszközével
kényszerítve a lényeg, az igazi mondandó kifejezésére. Petőcz szövegesen is megfogalmazza a szómágiához fordulása okát: „…Nem tudtam volna / akkor, ki is vagyok, és
a szerepek / szintén furák lettek volna, miként a neve is, Deske, alig- // hogy kimondtam,
már nem az ő neve volt, / sem az arca, sem a teste nem volt / az övé, csak a találkozás
tűnt / valósnak. Nem találok szavakat.” (Kiem. Sz. E.) Ez a nagyon is köznapi közhely
itt a mágikus helyzettől kap súlyt. S hogy elűzze a szómágia ősi-babonás képzeteket
felkeltő, transzcendens-félelmetes erejét, egy szójátékkal zárja a verset, amely hangalaki
hasonlóságon (szintén a szómágia körében használt eljárások egyike) alapul, de erejét
a játék már elveszi: „Dézsában ülnék, rémülten / figyelném merem önmagamat. Déjàvu!
mondanám akkor.” (Maga egy szív) A szójátékkal elütött véresen komoly vallomás, az
igazi szó keresése és nem találása a változóan ismételt szavak segítségével a bűvös kör
bezárulása: az igazi mondandó, a lényeg maga a változatlan változó, az azonosság és különbözés mint a világ egyik legfontosabb jellemzőjének dialektikus jellege. Az eljárást
címmé emelő versben (Repetitív) a variálódó elemek a hangulatainknak, a környezet
változásainak leginkább kitett állapotok: öröm és nyugalom, melyek a változékonyságukra, illékonyságukra utaló lebegés-szóval (itt van kapcsolata a Radnóti-féle Medúzával) kerülnek ismétlődő körforgásba (csak az első két szakaszt idézem a kilenc strófás
versből, amely ezt a variációs elvet teljesíti ki):
Legyen végtelen öröm. Végtelen öröm!
Legyen lebegés. Nyugalom legyen!
Legyen hát lebegés! Végtelen öröm.
A távolban, egy arc tűnékeny sziluettje.
Legyen lebegés. Nyugalom legyen!
A távolban: egy arc tűnékeny sziluettje.

60

tiszatáj
Legyen hát végtelen öröm. Végtelen öröm!
Nyugalom. A fák között testek. Mozduló mozdulatok.

Majd az utolsó, lezáró, paradoxonos megfogalmazású, s az ennek kifejezésére leginkább alkalmas oxymoronos szerkezetű sorban mondja ki az elindulás és a vágyott cél
közti különbséget, kérve a vágy teljesülését: „tűnékeny öröme legyen moccanatlan”.
A vers bizonytalan helyzetű, irizáló, vibráló jellegét erősíti a versen végigvonuló
„lebegő” jelző ill. a (Petőcz-kedvelte) figura etymologicával mellé kerülő „lebegés” szó,
a „mintha” bizonytalanító hasonlítói határozó és a mellette álló feltételes mód: „Nevetése lebegő / legyen, mintha mosolyogna”; ezt a teljes bizonytalanságnak kitett hangulatot zárja le a határozott kívánság (felszólító módban!), immár hasonlítás és feltételes
mód nélkül: „Végtelen legyen a végtelen mosolya, és / tűnékeny öröme legyen moccanatlan –”; ettől a határozott hangnemű kívánságtól, a felszólító módtól megy át
a vers „tűnékenyből” változatlanba, változóból válik állandósulttá, „moccanatlanná”.
A repetitív monotóniája csökken, az ismétlés izgatottabbá válik, ha a repetícióban
résztvevő elemek száma megnő. Az Errefelé csak szikla című vers írásképében szonettet
mintáz (a strófaképlet szonett-szerű, de se a jambikus lejtést, se a sorok szótagszámát
nem tartja), a szonett testesebb részében, a két quartinában négy elem variált ismétlése
köröz: víz, szikla, homokos út, ösvény, s a tempó felgyorsul a két terzinában, ahol a variálódó elemek száma a kisebb sorszám mellett (hat sor) ennek a duplája: ösvény, út,
forrás, fű, fa, talpnyom, homok, patak. Ebben a versben az első sor nyugtalanítóan tagadó hiány-jelzése („Itt nincsen víz, csak szikla van”) többszörös hiánnyá változik a tagadott elemek számának megkétszerezésével, ettől és a körforgásnak ebből fakadó
gyorsulásától válik nyugtalanabbá, nyomasztóbbá a vers.
A grammatikai szövetet, a mondatokat adó szavak sorrendjének variációján kívül
kedvelt eleme még Petőcznek a már említett figura etymologica, ami egy apró elemnek,
a szónak önmagától való kicsiny elmozdulása, és nem véletlen, hogy ezeket a kis elmozdulásokat mozzanatos igék és a belőlük képzett főnevek adják: mozduló mozdulatok, zörgések-zörrenések, lebegés-lebegő, mozgások-mozdulások – még mindig a Repetitívben. Ugyanezen a kis elmozdulást előidéző figura etymologica-elven épül A „tényfékező-gép” elmozdulása című vers is (a cím maga két beszédes jelet tartalmaz: az egyik
a posztmodern szójátékokra utaló „tényfékező-gép” szóösszetétel, a másik az általam
a versekben észlelt elmozdulás kimondása): sorjáznak a mozzanatos igék (rebbenés,
verdesés, rezzenés), kiemelt a bizonytalanító „mikéntha” hasonlító határozó szerepe:
sor elején, sőt szakaszok elején áll (a hét szakaszból ötben), az egész vers átmeneti
állapotot sugall, valahonnan valahová érkezik: a „tétova rebbenésből”, a „tétova madárszárny-verdesésből” a „szapora lélekzetvételig”, az „elmozdulásokig”, a végső „Madárnyi-sűrű-pusztulásokig”. Átmenet valósul meg a versben a sebzettségből, félelemből
a halálba, anélkül, hogy bármiféle narráció történnék a vers menetében.
Ugyanilyen „történés nélküli történés”, észrevétlen átmenet zajlik le a Loiret templomában, ahol a kezdőképben szinte megszemélyesítve, antropomorfizáltan „viselkednek” a főszereplők: „Körbeveszik a fák, nyugtalan, / remegő ágaikkal. Szinte maguk- /
hoz ölelik, szinte szorítják maguk- / hoz, keményen-agresszíven, miként- // ha utolsó
reményüket.” A kezdőkép nyugtalansága fokozódik a szereplők számának növelésével
(fák, apró házak, kihalt-félhomályos táj), az „utolsó reményből” „csöndes várakozás”,
végtelennek tűnő hallgatás” lesz, ami a vers végére kétségbeesett kapaszkodássá, újabb
antropomorf cselekvéssé válik, s a cselekvés következtében az addigi állókép („Kihalt,

2001. március

61

félhomályos táj, Isten hiánya, végtelennek tűnő hallgatás”) elpattan egy oxymoronos,
átmenetet láttató képben: „A fák csontos, merev ágaikkal / megtörik a mozdulatlanságot”. A korábbi kötetből (A láthatatlan jelenlét, 1990) átemelt Üzenet, b-moll című vers
a zene áramlásait, dinamikáját képes nyelvvé formálni a mozzanatos igék segítségével,
amelyek ezúttal nemcsak elmozdulást, de irányt is jeleznek, s végül a valahonnan valahová eljutást: „A hangok a magasba / szöknek, majd alázuhannak, és ismét, és / újból,
magasba, alá.” – eddig a hangok (ill. az általuk mozgósított hangulat) mozgása, ingadozása, amit a költő „mozdulatlanul” figyel. A zongorista kezén „a zene erőt / és biztonságot közvetít, önmagából”. A vers végére már nem a hangok emelkednek és zuhannak, hanem a zenét hallgató költő, aki úgy érzi: „Ez az én / zongoraversenyem. Ez az
én üzenetem.” A zene „üzenetét” felfogó költő – aki a távolságtartás kedvéért – mert,
ha vallomásról van szó, Petőcz igyekszik felülről nézni önmagát: második személyben
szól, „önmegszólító verset” ír – a zene áradásának és a versfolyamnak a végére átváltozik zenévé, azaz átveszi a zene tulajdonságait, mozgásait, és annak ellenére, hogy ez
a vers lezártsággal, múlt idejű tényrögzítéssel indul („A mozdulatot befejezettnek nyilvánítod”), önmaga válik mozgóvá, nyitottá: „A mélység, a magasság magába szív. Magába szív a magasság és a mélység. A zuhanásod, miként egy végtelen, lassú mozdulat,
végtelen filmként pereg… A legelső mozdulat, miként egy végtelenített film, lassan és
megállíthatatlanul pereg.” (Kiem. Sz. E.)
Figura etymologica, keretes szerkezet, refrén-sorok: mind-mind a repetíció lehetőségei. Egyszerre valósulnak meg egy olyan versben, amely ellentétekre és az ellentétek
kiegyenlítődésére épül; a verscím képez keretet az utolsó sorral: „Zsugorodik a zsugori
idő”, ez a sor egyben a refrén-sor is, és ez tartalmazza a figura etymologicát. Az ellentétek: „Nagynak tűnik, ami szebb lett volna kicsinyben” (paradoxonos fogalmazás is);
„fújtat néhány fáradt törtető”; „Az idő erősebb, mert csökkenő”. A versegészben az ellentétek nem oldják fel, csak egyensúlyban tartják egymást, ez az egyensúly azonban
ingatag és bizonytalan. A bizonytalanság a vers másik fő motívuma, és ezt a bizonytalanságot még fokozni is tudja a szubjektívvá moduláló „szerintem”-mel. Ha keretes
a szerkezet, úgy hihetnénk, hogy önmagába visszatérésről van szó, az elindulás és a megérkezés helye azonos. De nem Petőcznél: egy csaknem a számtani középen elhelyezett
sorban (hiszen bizonytalanságban lebegnek az egymásnak feszülő ellentétek, nem lehet
a kulcssor a középen, mert akkor egyensúly teremtődnék), a 20 soros vers 11. sorában
mondatnak ki a kulcsszavak: „Nincs szélirány a mozdulatlan csendben” – álló helyzetre, állóképre engednek következtetni. Az állókép azonban csak látszólag mozdulatlan: a kulcssor mentén tükörszimmetriában helyezkednek el az egymásra vonatkozó,
azonos-különböző sorok: „Nagynak tűnik, mi szebb lenne kicsinyben” – „Nagynak
tűnhet, pedig picinyke ő” (a második megfogalmazás bizonytalanság nélküli állítást tartalmaz: „picinyke ő”); „A feszültség, úgy hiszem, egyre nő. / – Hogy szinte tombol,
szűkült ereimben” – „csinálni kell, és csökken ereinkben / a feszültség” (ismét a második megfogalmazás a biztosabb, az „úgy hiszem” nélküli állítás). A vers a játék bizonytalanságától, feszültségétől jut el a tett eredményezte oldódáshoz, a tükörszimmetriába
– tehát a fordulópont köré – állított, variáltan ismétlődő sorok segítségével. A vers
egésze tagadja a kulcssort, amely éppen a mozgás tagadása, a versegész tehát kettős tagadás: állítja, tanúsítja a mozgást, a változást, amely az időben történik, a számunkra
kiszabott, csökkenő, zsugori időben. (Mozgás és mozdulatlanság, változás és változatlan állandóság gyakori témája az ontológiát a legköltőibb költészetbe beleszövő Weöres
Sándornak is, aki így szól a Medeiá-ban: „Kívül az idő siklásán mozdulatlan orsó pörög.”)

2001. március

63

Repetitív című kulcsversben, amelynek központi kulcsszava: „tűnékeny sziluett” (a létezők kontúrjainak bizonytalansága); „tűnékeny öröm” (az állapotok múlékonysága).
A vers utolsó sorában szembeállítja a „tűnékeny” állapotot a kívánt, óhajtott állandóval, tartóssal: „tűnékeny öröme legyen moccanatlan”.
Bizonytalanítja az állításokat az amúgy is kétoldalú hasonlatrendszereket bevezető
hasonlítói kötőszó gyengítése a feltételezettséget adó „ha” toldalékkal: a már említett,
nagyon fontos vers, A „tényfékezőgép”… 7 szakaszából 5 kezdődik ezzel a feltételesmóddal gyengített határozószóval, a „Mikéntha” kezdetű sorokban. Elbizonytalanítanak
a gyakori módosítószavak is, a „valamiféle”, „alig”, különösen akkor, ha az amúgy is
bizonytalan „körvonalak” szó elé kerülnek, és különösen akkor, ha mindezek egyazon
versben fordulnak elő, méghozzá olyan versben, amelynek színeire is a határozatlanság, bizonytalanság a jellemző. Az ennyire az érzékelhetőség, felfoghatóság határán billegő verset a variált repetitívek teszik egészen illanóvá, irizálóvá: „A magasban szürkésfehér felhők. / Szürkés-fehér felhők a magasban… A sziklák mellett valamiféle tűz világít: valamiféle / tűznél melegednek a hajósok. A felhők / mögött egy arc alig kivehető
körvonalai: // egy arc alig kivehető sziluettje / a felhők mögött…” (Tengeri táj, holdfényben) A cselekvések irányát, célját, határozottságát bizonytalanítják el a mozzanatos,
azaz a cselekményt apró mozdulatokból, nem egyenes, egybefüggő folyamatban viszszaadó igék: a már említett rebbenés, rezzenés, verdesés, mozdulás, moccanás és társaik.
Mind a mozzanatos igék, mind maga a „bizonytalanság”-szó kulcsszavak a már eddig is
az egyik legfontosabb versként tárgyalt A „tényfékező-gép”…-ben: „Hiába – látod –
a tény- / fékezés: mind-sűrűbb döccenések, mind-sűrűbb / bizonytalanságok, látomások
és halálozások, hangtalan- / sikolytalan zuhanások – Sötétkamrában filmezés: / nyugtalan fogvacogtatás…” (kiemelések tőlem, Sz. E.).
Egy látszólag az elbizonytalanodására épülő versben („titok”, „sejtelmesség”) a tagadás szómágiájával akarja kiküszöbölni a „talán” bizonytalanító szóval kétségbevont
létezésű hatalmat: „Titok vagy, Nagyúr, Titokzatosság, / Sejtelem vagy, Nagyúr, Sejtelmesség, / Gondolat vagy, Nagyúr, Örökös Végiggondolás, / talán nem is vagy,
Nagyúr, talán nem is létezel.” – A szkepszis már nem is blaszfémia, hanem az ateisták
öröktől fogva létező érve az istenek tagadására: „Mondják, Teremtő vagy, Nagyúr,
Akarat, / mondják, te alkottál minket, Nagyúr, mondják sokan; / azt mondják, mi alkottunk Téged, Nagyúr, mondják sokan; / azt mondják, mi alkottunk Téged, Nagyúr,
beszélik, / és kételkednek Erődben, Nagyságodban.” A szkeptikusan szemlélt transzcendens hatalommal szemben nem az a fő kérdés, miképpen jött létre, hanem létezésének mikéntje, megnyilvánulása: a Hatalom és az Akarat ijesztően, félelmetesen hat,
ezért kell a tagadás szómágiájával távoltartani: „Nem tudom, ki vagy, Nagyúr, és nem is
kérdezem. / A város, amelyben élek, féli Hatalmadat, Nagyúr; / Ekbatana utcáin sokan
rettegik újra-jöttödet.” (Ekbatana rettegése)
De létezik a bizonytalanságnak ellenpéldája is Petőcznél, a bizonyosság, és ennek leírása, a jellemzésére használt eszközök igazolják, mennyire tudatosak bizonytalanságot
felidézni hivatott megoldásai. „Ma ismét erő és bizonyosság. / A levegő mozdulatlanságában / egy arc jól kivehető körvonalai.” Majd ezt az egyértelműen pozitív, megállapodott állapotot váratlanul, egy ellentétpárral elbizonytalanítja: „Bizonyság és bizonytalanság” – ezzel árulva el, hogy érdeklődése nem a letisztult, megrögződött állapotokra
irányul, hanem az egyikből a másikba való átmenetre. A bizonyosság addig érdekli,
ameddig benne rejlik a lehetőség a bizonytalanná válásra, az elmozdulásra: „Egy kődarab végtelen zuhanása. / Sűrű, kék az égbolt: / valószerűtlen.” (Kiem. Sz. E. – Az idegen.)

64

tiszatáj

Átmenetiség, átváltozás
Az ellentétek egymásba csúszása, átmeneti jellege, nem dualista, inkább dialektikus
lényege olykor paradoxonos megfogalmazást kap (József Attila kedvelte ezt a formát),
s a paradoxon kifejezésére a legalkalmasabb stilisztikai eszköz az oxymoron: „sosemvolt-megtörtént találkozás”, „sosem-volt-megtörtént ölelés”. A cselekmények múlt időbe
tétele szinte hihetetlenné teszi megtörténtüket, mert a cselekvések érvényessége
a mára, a jelenre megszűnt. Múlt és jelen dialektikájának poétikus-tömör kifejtései ezek
az oxymoronok. A versegész azonban mégis egy folyamat, amelynek „tétova” cselekvései azért mégis, ha csak mozzanatos igékkel is, de időben előre viszik a cselekményt,
és az a madár, amelyik a vers elején „tétova szárnyverdesésekkel” bár, de még létezett,
a vers végére – az apró elmozdulások következtében – halottá válik. Élet és halál közti
átmenet az egyre fontosabbnak tűnő vers, amelynek eleje: „Mikéntha mozdulat lenne,
mikéntha / tétova rebbenés, akárha mozdulat lenne: / tétova madárszárny-verdesés” –
majd a vége: „Szapora lélekzet- / vételek. Elindulások. Madárnyi-sűrű-pusztulások.”
(A „tényfékező-gép” elmozdulása)
Az életből a halálba, a nemlétből a létbe ill. ismét a nemlétbe az emberiség legnagyobb kérdése első eszmélésétől máig. A madárlét átmenetisége, majd végérvényes
elmúlása mellett nem kerülheti meg Petőcz az emberi halandóság-halhatatlanság problémáját sem. Azonosság és különbözés, élet és halál közti átmenet emlékezetes paradigmája az apát és a fiút egyszerre mutató fénykép: mutatja azonos vonásaikat és jelzi
lényegi különbségüket a múló időben: az egyik halott már, a másik – élőként – figyeli
(Egy fénykép bűvöletében): „valami sóvárgás, amit oly nagyon akarsz / örökké, és megérint, és könnyedén kel át // egy távoli, nem létező létezésbe ---”
A halálvágy mint az életből egy más minőségű létezésbe átmenet utáni vágyakozás
szükségszerűen érint meg egy olyan költőt, aki lét és nemlét, múlt és jelen (ill. jelen és
jövő) egymásba folyásának áramlatai között él. „Ha bókoló virágok között / járok,
másra aligha vágyom, // csupáncsak lomha halakra, / s a vízre, mi betakarna engem; /
magába fogadna”. (A folyó partján)
A lét átmeneti állapotai a mítosz és a mitikus költészet világában az átváltozások,
metamorfózisok. Balladisztikus szépségű metaforája az állati létből emberivé válásának
a Félhomályban című vers. A mitikus metamorfózis helyszíne és időpontja is egyben az
„örökös félhomály”, a kontúrtalan-láthatatlan senkiföldje, ahol egyaránt otthon vannak az állati lét képviseletében a szarvasok és a velük egy tertium comparationis (szarvasagancs – kard) segítségével azonosuló ember. A kettő közti átmenet előtt a vers
a hasonlat szarvas-oldalát bontja ki; ezt követi a fordulat szakasza, amelyben először az
időtlenségből mozzanatos igék segítségével lassan előremozdul az idő, majd egy hirtelen váltással – az idő gyors változásával – a megváltozott világban már az ember él:
Füstcsík elsímulása, időtlen
várakozása.
Szapora szempillarebbenések.
Mikéntha világegyetem fordulása:
akár a szarvasok --örökös félhomályban élt,
mikéntha törött pengéjű,
finom kardra támaszkodott volna.

2001. március

65

Újabb elrejtő félhomály hozza az újabb metamorfózist: ismét a mozzanatos igék
közvetítette idő-múlással az emberből Istenfia Ember lesz, hiszen az utolsó szakasz leírása csak a megfeszített, szögekkel átütött testű Krisztusra érvényes:
Örökös félhomályban:
rezzenések és rezdülések,
rebbenések és moccanások
között.
Mikéntha lábát összeszorítva,
karját széttárva feküdne
meztelenül:
földre-szögezetten--És itt véget érnek az átalakulások. Ez a földre-szögezett Krisztus nem támad fel
többé, nem lesz új metamorfózis, nem válik a halottból élővé az Istenfia, amiként
Mantegna híres Halott Krisztusának földön heverő, hatalmas teste sem válhat többé légiessé, istenivé, örökkévalóvá.
Az időtlenség a mitikus lét jellemzője: Petőcz az időtlenség állapotának megteremtésére (hasonlóan a 20. század elején alakuló „izmusok” megoldásaihoz) igétlen, tehát
időtlen mondatokat szerkeszt. A nominális fogalmazás mindig állandóságot, állóképszerűséget, megállítottságot, a világrend felfüggesztését jelenti. Orlando eufóriás vágyakozását, a vágyakozás időtlenségét-végtelenségét, azaz beteljesületlenségét hordozza
a kötet kezdő, tehát hangsúlyos helyre állított, nominális szerkesztésű verse, melynek
második felét idézem: „Felfrissülten és jó- / kedvűen szaladni! Nagy- / nagy esőcseppek hosszú - / - szőke és gyönyörű // hajamban. Nagy-nagy / esőcseppek. Szaladni /
szélviharban, jó- / kedvűen és: vágyakozva.” (Orlando vágyakozása)
Mitikus átváltozások – az Orlando-mitologéma
A görög mitológiában Iphigeneiát fel kellett volna áldozni Artemisznak, hogy a seregek győztesen partra szállhassanak. Artemisz megkegyelmezett a lánynak, elragadta
őt oltáráról, és helyébe szent áldozatként egy szarvast küldött. Az emberáldozatot felváltó állatáldozat aitiológiai mítosza ez, aminek párhuzamát megtaláljuk a Bibliában
Izsák feláldozásának történetében. Petőcznél a szarvas válik először emberré, majd az
egész emberiség helyett élőáldozatot magára vállaló Krisztussá. Az átváltozások a mitológiák természete-lényege szerint az alkotók szándékának megfelelően variálhatók,
így 2-3000 év távolából akár meg is fordíthatók. Petőcz megtalálta azt a mezsgyét, amelyen azonos és különböző tulajdonságú szereplői felváltva veszik fel az ellentétpár
személyiségét, megőrizve a változás közben a kettő közös lényegét.
A Virginia Woolf által életre hívott Orlando különösképpen alkalmas arra, hogy
megszemélyesítse, metaforává-allegóriává, sőt legvégső soron mitologémává formálja
Petőcz legégetőbb kérdéseit. Egész létezése – lényege, kora, neme, társadalmi meghatározottsága – átmeneti és képlékeny. Magában hordozza az ősi-archaikus idők ontológiai problémáinak elbeszélésére kialakult mitikus lények történeteit, aspektusait, így
elsősorban az élet és a halál közti átmenetet, az élőből holttá ill. holtból élővé változást. A kötet Orlando-ciklusa magában rejt egy három darabból álló mini-ciklust,

66

tiszatáj

melynek darabjai: az Orlando távozása, Orlando keresése és az Orlando visszatér egy
archaikus mitologéma, a meghaló és feltámadó istenek mitologémájának kiteljesítése –
kimondatlanul, utalásokkal, képi motívumokkal. Minthogy Orlando távozásakor nő
(világos, hosszú és szőke hajában tűzpiros pánt), s eltávozása egyértelműen meghalás
(„Nem volt a tekintetében harag, csupán keserűség, szemében szomorúsággal, talpig
feketében”), keresését a buszról leszállás indítja el, visszatérésekor végleges elmúlása
megkérdőjeleződik: az öröklétébe vetett hit lehetőségét fenntartja a költő, és visszafelé
futásában gyönyörű. Az egész mini-ciklus Perszephoné halálára, Démeternek ő utána
való keresésére, majd a leánynak újra megfiatalodva a földre visszatérésére emlékeztet,
Petőcz ügyel is a hasonlóság felkeltésére és fenntartására. A buszról lelépés iránya, a leszállás Perszephoné kathodosz-ának ('leszállás') szava, a mindig örök isteni lényeg a kurzivált most-ban, az állandósított jelenben, az istenek örök privilégiumában is kifejeződik, s a föld alól a föld felszínére törő új, friss, megújult gabona (aminek mitikus perszonifikációja Perszephoné) is gyönyörű. A most időhatározó örökérvényűvé, megállított idejűvé teszi ezt a misztikus átváltozást, és egy anakronisztikus, alulstilizált kiszólással a költő jelzi is, hogy az eltávozott-visszatérő Orlando is az időn kívül él: „Nem
a középkorban élünk, és / ő nem tér oda vissza.” Orlando tehát véghezviszi a meghaló
és feltámadó istenek mitikus misztériumát, mitologémája annak a feltámadásnak, amelyet a szarvasból földre szögezett ember-Krisztus már nem tud végrehajtani.
A metamorfózisok természete nyitott: vannak a mitológiában végtelenül sokszoros
átváltozásra képes lények (Próteusz), de vannak oda-vissza változó lények is. A Virginia Woolf megálmodta Orlando elsősorban a nem-váltás mitologémája, s a nem-váltás
természetesen fő motívuma Petőcz Orlando-ciklusának is. Orlandót létének abban
a fázisában látjuk először, amikor férfiból nővé váltan ébred (Orlando ébredése), örül
nő-létének, és férfi-voltára már csak emlékezik (Orlando emlékezik). Átalakulását
trombiták, fanfárok kísérik; ez a csodás epifániák bejelentésének hagyományos rítusa.
Orlando a ciklus során nem változik már többé férfivá („Igen, nő. És ha a fanfárok
szólnak, / akkor sem lesz már újra férfi.”), de férfi-lényegét örökre megőrzi: „Nincs
még nő rajtam kívül, / aki ennyire férfi, mint magam.” (Orlando mondja)
Az Orlando-mitologéma lényege nem Virginia Woolf tollán született meg: ismerjük az archaikus kortól fennmaradt mitológiáknak csaknem mindegyikéből. Mára már
talán a legismertebb Platón Szümposzion-jának androgün (férfi-női) lénye, aki születésekor teljes egészként magába foglalta a nőt és a férfit, majd kényszerűen szétválasztva,
ősidőktől fogva keresik egymást – mint két fél a kiegészítő másik felet. A platóni
átteoretizált mítosz csupán késői megfogalmazása annak az ősi képzetnek, (Kínában
ezt a jin-jang elv fejezi ki), amelynek mitologémája a görög mítoszban a vak jós
Teiresziasz alakja, akinek – Zeusz és Héra viszályának eldöntése kedvéért – megadatott
(mert bottal megütött ölelkezés közben két kígyót), hogy férfiból nővé váltan éljen hét
évet, majd hét év múltán újra visszaváltozzék férfivá. (A vita tárgya az volt, hogy szeretkezés közben ki érez nagyobb gyönyört, a férfi-e vagy a nő? Teiresziasz a nőre szavazott.) (Ovidius: Metamorphoses 3, 316. skk.) (A mítosz szórakoztatóan kedves elbeszélésbe öltözteti azt, amit a filozófus Empodoklész így ír le hexameteres Katharmoi
('Megtisztulások') című könyvében: „mert egykor voltam fiú is meg lány is, bokor is
meg / benne madár, és hal, tengermély néma lakója” (Somlyó György fordítása).
Empedoklész a mindenből mindenné változást, a próteuszi jelleget írja le, amelynek szintén fő jellemzői közé tartozik az emberi nemek cseréje. A férfi-nő-férfi
Teiresziasz mítosza különösen a 20. században vált kedveltté (talán nem függetlenül at-

2001. március

67

tól a folyamattól, amelyben a kivívott emancipáció eredményeképpen a nők férfifunkciókat akarnak és képesek betölteni). Somlyó György Weöres Sándor Psyché-jéhez
írott szép tanulmányában össze is gyűjti a Teiresziasz-mítosz modern feldolgozásait.
Nem véletlenül ihlette Weöres Psyché-je Somlyót erre a tanulmányra. Senki nem
merült oly mélyre a férfi-nő viszony ill. átlényegülés mítoszaiba, mint Weöres Sándor.
Tűzkút-jának mottóját Unagvárnémeti Tóth László Narcissus-drámájának Teiresas-monológjából vette: „Jól tudom, / mert voltam asszony; láttam és már lángolok.” Weöres
még jobban közelít az általa a Psyché-ben megformált Orlando-mitologémához e megfogalmazással: „Ismerj rám: magam asszonya és férje magamnak” (A fogak tornáca, Egy
sugallathoz), majd még közelebb kerülve, már a Tao te king hatása alatt, saját elméleti
művében, A teljesség felé-ben így ír: „Ha a férfi olykor átlát egy nő lelkébe, vagy a saját
férfilénye alatt rejtetten létező nőt figyeli; látja, hogy vöröses félhomályban az egymásba mosódó, alaktalan dolgok csíraként, forró lüktetésben élnek; ha a nő előtt feltárul egy férfi-lélek, vagy önmaga rejtett férfi-lénye, látja, hogy kékesszürke fényben
dideregnek a dolgok, egymástól elkülönülten, szoborszerűen.” (Nő és férfi) Másik nagy,
immáron költői művében pedig egy megnevezetlen, de érezhetően Hatalmas és Tekintélyes lény szólítja cselekvésre a két nem képviselőit:
Férfi, keltsd fel a rejtett nőt magadban,
nő, ébreszd fel férfi-voltodat;
mert ha átölel a Láthatatlan,
beszéd árad és magába fogad.
(A hang vonulása; Jelek-ciklus, III.)

Ezek az előzmények ütköznek Psyché egyetlen mondatában: „Úgyis ellentét vala
női testem – S férfiúi lelkem.”
A század más alkotói is hasonlóképpen együtt-lévőnek látják a két, eltérő nemű létezőt és a kétneműség problémáját kitágítják művészi problémává: „… a művész
aszexuális lény. Egyszerre fejezi ki a férfi és a női lényeget, és nem képviseli közvetlenül a természetet; ebből következik, hogy a műalkotás több a természetnél. A művészetben egyszerre van ott a férfi és a nő.” (Piet Mondrian sa vi son oeuwre, Paris, 1956.)
Jan Kott, Shakespeare egyik kitűnő monográfusa a vígjátékok folytonos szerepcseréiről, átöltözéseiről, nem-cseréiről: „Shakespeare azt az örök ábrándot valósítja meg, azt
a vágyat, hogy átlépjük saját testünket, nemünk határait. Azt az ábrándot, hogy megismerjük azt az erotikus tapasztalatot, amelyben önmagunk partnerei vagyunk, melyben mintegy a túlsó partról nézzük és éljük át a gyönyört. Az ember egyszerre önmaga és másvalaki, olyasvalaki, aki hozzá hasonló és mégis más.” (Jan Kott: Kortársunk, Shakespeare, Budapest, 1970.)
Ezzel a megfogalmazással kerültünk a legközelebb Petőcz Orlandójához. Aki hasonló bennünk és mégis más: a fénykép, ami apa és fia egyszemélyben, az azonosság és
a különbözés, amit a legtisztábban így mond ki a Zúgó tengerek partjainál című versében, még a nem-váltást is belefoglalva: a változatlan változatosság // mind-mind hősünk (hősnőnk) / sajátja volt”. (Kiem. Sz. E.)
Az Orlando-mitologéma képes tehát közvetíteni mindazt az azonosság-különbözés
fogalompárba sorolt jelenséget, amelyek Petőcz költészetében fellelhetők tematikusan,
motivikusan és stilisztikailag.

62

tiszatáj

Megkapó modulációja az azonosság-különbözés témának az Egy fénykép bűvöletében című vers. Második személyhez szól a költő: „Valami kisváros főterén sétálsz”,
„Valami ódon ház folyosóján lépdelsz”. Önmegszólító vers? Bizonytalanságban tart,
hiszen a második szakaszt követő, magányosan hagyott sorban is bizonytalan a cselekvés iránya, alanya: „Csak az a kép! Csak az hagyna nyugodni!” (engem? téged?) A színhelyek, a környezet, az egész cselekmény múlt időt idéz, de az éppen múlófélben lévő
időt („Láthatod az időt, nem múlik el könnyen, / mégis jön, más és más alakban”, majd
el is múlik („üzenet a múltból”), s az idő múlásával a régi kép ismét kísérthet. Múltra
emlékezés ez, az állandóan múló jelenből, múlt és jövő ölelkezése emberi környezetet
mutató képekben, a környezet állandóságában az idő múlásában élő emberről („véred
lüktetését, szíved dobogását” – mind időt jelző biológiai történések). Majd a homályos
emlékképek után egy pontos, tiszta kép, „egy fénykép-arc”, „Egy nagyon fiatal, hűvös
férfiarcél, / mintha magam és apám egyszemélyben.” Ezért volt tehát a vershős kilétének bizonytalansága, ezért fonódott egybe múlt és jelen, mert apa és fiú, azonos és
különböző személyek, hasonló és különböző arccal, habitussal. A leleplező szakasz
után kitisztul a versalany személye, mert már nem a bizonytalan, vagy máshoz
intézett, vagy önmegszólító te-formában fogalmaz Petőcz, hanem határozott egyes
szám első személyben írja le ugyanazokat a cselekvéseket, helyszíneket magukba foglaló mondatokat: „Valami kisváros főterén sétálok éppen, / …megszólalnak bennem …
/ várok valamit … nézek egy arcot”; elszámol és leszámol az idővel és az elmúlással is:
„tudom, visszatértem: gyerekkorom, álmaim és a vágyak, / s nyugodtan intek nemet
a pusztulásnak, / mert újra én vagyok itt, és minden újra tiszta.” A vers álomszerű képek bizonytalanságából, az álmokban botorkáló lény meghatározatlanságából jut el
egy kettős természetű objektum (az apát és a fiút egyidejűleg mutató fénykép) segítségével körvonalazott, megtisztított önmagához.
A variált repetatív eszköze ebben a versben a vershős tisztázódását hozó igeragozás.
A stílusteremtő bizonytalanság
Az eddigi elemzések során igen sokszor kellett bizonytalanságérzésről, elbizonytalanodásról-elbizonytalanításról szólnom. Az azonos-különböző dolgokat Petőcz mindig
bizonytalan kontúrúaknak festi meg (eddig érvényes a Medúza-metafora): bizonytalan
az a határ, amin belül azonosak és amin kívül különböznek. Ennek a bizonytalanságérzésnek, ami Petőcznél nem létbizonytalanság, hanem egy pontos meghatározás igényének, a szóval való teremtés igényének kielégíthető avagy kielégíthetetlen voltából fakad, és
amelynek leküzdésére, legyőzésére fordul a szómágia már említett eljárásaihoz, nagyon
pontosan meghatározható stilisztikai jellemzőit dolgozta ki Petőcz. A legkönnyebben
szóhasználatában érhető tetten: feltűnően sokszor használja a bizonytalan állapotok,
hangulatok, személyiségvonások jellemzésére a tétova jelzőt. Nem készítettem teljes
katalógust ennek a szónak kötetbeli előfordulásairól, néhány kiemelkedő helyet említek csupán. „Tétova mozdulattal” (Bútorok mellett), „tétova rebbenés” (Piros babák dicsérete), „tétova félmosoly” (Egy fénykép bűvöletében), „tétova rebbenés” és „tétova madárszárny-verdesés” (A „tényfékezőgép” elmozdulása); „tétován”, „mozdulatlan-tétován”,
„tétova szóval” (A mozdulatlan víztükör). Szintén a létezők bizonytalan kontúrjait, bizonytalan élettartamukat, jelenlétüket (nem véletlenül címe egy korábbi kötetének
A láthatatlan jelenlét, 1990) jellemzi a „tűnékeny” jelző, amely szintén ismételten fordul elő a kötetben, de a leghangsúlyosabban éppen a verstípus lényegét megragadó,

68

tiszatáj

Átmenetiség: kettős személyiség és szereplíra
Petőcz Medúza-kötetének hat ciklusából a negyedik, a new york, madison avenue
hozza költészetének egészen új hangját. (A többi versciklusban volt – bevallottan –
több önidézés, önátvétel, ismétlés, erről még később.) Petőcz nagyon tudatos költő,
bizonnyal oka volt rá, hogy a repetitív versek közé beillessze ezt az új megszólalást,
melynek első olvasatra feltűnő jellegzetessége, hogy a ciklus darabjai lélegzetvétel nélküli, egymondatos belső monológok, amelyeket csak idézetként, oratio obliquában
szakítanak meg belső dialógusok. A versek kis betűvel kezdődnek, mintha minden darab egy gondolkodási folyamat közepébe vágna bele, folytatván egy önmagával vitázva
már korábban megkezdett gondolatsort. Ettől olyan sodróak, áramlóak, egymást kikövetelőek a versek: muszáj a ciklust egybeolvasni, darabjai összetartoznak, együtt formálnak teljes képet. Már maga az utazás, a külföldi tartózkodás átmeneti jellege rokonítja
a ciklus gondolatvilágát az Orlando-ciklussal és a többi repetatívoknak az átmenetiséget megfogalmazó verseivel. Ez az átmenetiség – az idegenbe szakadtság, a hirtelen rátörő újszerűség okán – nyugtalanabb, izgatottabb, mint az apró mozdulásokkal előrehaladó átmenetek: itt a költő belső meditáló hajlamát maguk alá gyűrik a kívülről
jövő, zajos, rendezetlen, más akaratból kiinduló hatások. Ez a nyugtalanság jelentkezik
a forma gyors sodrásában. Petőcz pontosan érzékeli és fogalmazza meg a hangulatot:
„földrésznyi messzeségekből odatévedt [íme a lassú tétova-szó gyorsabban ható rokona,
figura etymologicá-ja! Sz. E.], beszédre éhes, nyugtalan utazók” (az első napokban). Az
idegenség-érzés, a meg-nem-szokottság olyan állapotot idéz elő a költőben, amelynek
szintén van álmatagabb, balladaibb, mitikusabb rokona a metamorfózisokat tartalmazó
Félhomályban; de itt a határok közötti lebegés a költő és nem a nagyváros durva, karcos, bántó világának állapota, hanem ez utóbbi hatásának következménye a költőre:
„szemetes zsákok között / félálomban lebegek” (new york, madison avenue, kiem. Sz. E.).
A tárgyi környezet elidegenítő durvaságát a kollégákkal való kapcsolatok tudják
csak közömbösíteni: ezek a mindenfelől odagyűlt íróemberek az azonosság és másság
élményével ajándékozzák meg a költőt, az ismeretlen és az ismerős kettősségével: „csak
hihetem, hogy itt / vagyok, távoli földrész, / távoli, ismeretlen táj, / lehetetlen, hogy
mégis ismerős minden… ismerős ez az ismeretlen utca” (iowa city). A már-már dialektikus kettősség ismét oxymoronos megfogalmazást igényelt, az oxymoron itt figura
etymologica is egyben. Ezek az ismeretlen kollégák egy-egy mondat, egy-egy gesztus
révén válnak ismerőssé, olyankor, amikor legbensőbb lényegükből adnak át valamit:
az izgága-nyughatatlan, élénk és éber szellemű Igal a magyar nagymama németes hangzású (tehát zsidónak vélt) nevének hallatára kezd közösséget érezni a magyar költővel,
ezért frissen támadt melegséggel „leírhatatlanul ismerős / gesztussal így szólt salom –”
(reggel, ébredéskor). A New York-i néger bobnak a magyar nyelv hangzik ősinek, Petőcznek természetesen a négeré: azonosság és különbözés új lehetőségei teremtenek közösséget köztük (akkor éjjel). Ugyanígy közelítenek-közelednek a többiek is, és közeledik
maga Petőcz: ezek a tapintatosan bátortalan, de szándékos közelítések és egymásra
találások a kötet legemberibb versei, ez Petőcz új hangjának elmélyült humanizmusa.
Megtapasztalja a költő az életből a halálba átmenetet a maga valóságában is, nemcsak annak mitikus formáiban, amikor egy néger a szeme láttára válik élőből haldoklóvá, haldoklóból halottá (chicago, éjjel). Mindezeket az élményeket megelőzik a művelődési anyagból táplálkozó, meditáló versek, de élettel az amerikai út eseményei töltik
fel, – amelyeket viszont nem tudna a maguk mélységében átélni, ha ne volna mögöt-

2001. március

69

tük a sok évszázados művészi tapasztalatok ismerete. A kötet az amerikai ciklus látszólagos idegensége, szervetlen illeszkedése ellenére ettől válik homogénné, a ciklusok pedig egymást feltételezővé és kiegészítővé.
A sokévszázados művészi tapasztalat megszerzésének egyik, legmélyebbre hatoló
módja az azonosulás keresése a nagyrabecsült költőelőddel. Ezeket az azonosulási folyamatokat, kísérleteket szerepjáték formájában – szereplírában – mutatja be nekünk
a költő, olykor olyan teljes azonosulással, hogy szinte in nomine altrius írja meg a verset
(Balassi, Berzsenyi, Arany, Kosztolányi – a Petőfi-versek egyben paródiák is), olykor
csupán idézetekkel, felidézésekkel („intertextaulitásként” – ha divatosan akarnék fogalmazni), átadva az olvasónak mindazt a hatást, ami a számára fontos elődöktől,
a problémáknak általuk már korábbi megfogalmazásaiból érte („megelőzöttség”).
Ebben a megidéző csokorban kitüntetett helye van Danténak, akivel az első személyű
megfogalmazás okán, teljes szerepvállalás történik (bár az idézés nem pontos, inkább
a felidéző, ráemlékező, utalásos a forma): „Egy nagy sötétlő erdőbe / érkeztem, nem
olyan rég, talán az életem / útjának felén, mivel az igazi utat nem találtam”, s a felidézést variáltan megismétli akkor, amikor azonosulási szándékának tárgya változik: a szabadságot, az újjászületés képességét szimbolizáló, lezuhanó, majd ismét felszárnyaló sas
vonásait ölti magára (Történet a Nagyúrnak).
Kiemelt szerep jut József Attilának is a tőle vett idézetek, vendégszövegek alkalmazásával, bár az ő szavait jobban rejti, erősebben variálja, jobban a sajátjaihoz hasonlítja.
A Tavasz jön, homályos versezet-ben s Tavasz van, gyönyörű! és a Mikor az uccán átment
a kedves fiatalkori versekből átemelt intarziák; A Duna és a gőzösökben a Tavasz van,
gyönyörű! és a Mikor az uccán… darabkái keverednek, ily módon ez a két vers szorosan
egymáshoz is tartozik. A két versben felhasznált vendégszövegek repetíciója variált: az
azonosság és különbözés így nemcsak a két költő szavai, hanem a József Attila-idézetek között is ott feszül.
És külön figyelmet kell szentelni a hátsó regiszterben (nyilvánvalóan véletlenül) fel
sem tüntetett Petri György megidézésének. Nemcsak azért, mert egy tőle vett sort
– egy határozó erejéig variáltan – verscímmé emel és a verscímet keretes szerkezetként
megismétli (a repetitív keretalkotás formája ez) a vers záró sorában (a napsütötte sávban), hanem főként azért, mert ez az átvett motívum konkrét helyszínből szimbolikussá nő fel Petrinél és Petőcznél egyaránt: a tisztaságnak azt a keskeny térszegmensét
jelzi, amelyen egyedül, magányosan tartózkodik az ember – nem azért, mert olyan kicsiny a sáv, hanem azért, mert a hely által szimbolizált a Petri ill. Petőcz által igényelt
tisztaság-fogalomnak, etikai követelménynek kevesen tesznek eleget. Petri verse (Hogy
elérjek a napsütötte sávig) az életműben bekövetkezett markáns fordulat egyik reprezentatív példája: a költő első köteteiben a sötétség, a tél, a hideg voltak a számára otthonos
közegek, irtózott a fénytől és a melegtől. Ez a vers sem a hőmérsékletigény megváltozásának jelzése, hanem az erkölcsi-testi tisztaság követelménye, egy alvilági-pokoljáró,
alantas szexuális élményből a felszínre, a világosságra menekülés reményének lehetősége. „Hogy elérjek a napsütötte sávig, / hol drapp ruhám, fehér ingem világít, /
csorba lépcsőkön föl a tisztaságig, / oda, hol szél zúg, felszíni tajték sistereg, / komoran feloldoz, közömbösen fenyeget, / émelygés lépcsei, fogyni nem akaró mínusz-emeletek, / nyári hajnal, kilencszázhatvanegy.” Petőcz napsütötte sávja kétszeresen is hasonlít Petriére: a Petritől vett címmel jelzett versben a magányos lét, a többiektől félrehúzódás helye, keskeny, napsütötte csík az árnyékok között, másrészt vágy a tisztaság
után, amely nem biztos, hogy együtt jár a csenddel és a nyugalommal. A lazaság, lazu-

70

tiszatáj

lás, csendesség, nyugalom, elnyugvás az egyszerű polgárok állapota a Nagyúr hatalma
alatt álló Ekbatánában, s a kérdés, hogy alattvalói közt járkálva, esetlegesen átvéve
a felsorolt állapotokat, lesz-e (volt-e valaha is) birtokában a tisztaságnak? A tisztaság
a vers kulcsszava: a napégette, harcos, fegyveres Ekbatánában szintén olyan lehetetlen,
hogy a hatalom tisztának maradjon, mint az, hogy Petri feljusson az alantas létből
a felvilág tiszta szigetére. Menekvés ez a keskeny, tiszta sáv mindkét költő számára.
(Lesz-e menekvésed?)
A magány, az elkülönülés, az egyedüllét, a kivételes embereknek járó keskeny,
tiszta sáv egy modulációja Seymour Glass képzeletbeli járdaszegélye, amelyen egymaga
egyensúlyoz nyugalomban, biztonságban, fényben, miközben a környező világ sötétben lenni látszott: „Seymour pedig ott állt a járdaszegélyen, velünk szemközt, a túlsó oldalon, [az elkülönülés, a magány helye! kiem. Sz. E.] az úttest szegélyén egyensúlyozott, kezét bélelt kabátjának zsebébe dugva. Mivel a fények mind mögötte gyúltak ki,
arca árnyékban volt, mintha elúszott volna az alkonyattal.” (Kiem. Sz. E. – Néhány szó
Seymour Glass versei elé)
A lelki-erkölcsi tisztaság helye mindhárom költőnél a keskeny, napsütötte sáv, ahol
az igényszintjüket, létezésmódjukat követni nem képes világban magányosan, elkülönülten tartózkodnak.
(Excursus vedégszövegre)
Az intertextualitás modern elmélete szerint minden, valahol és valaha leírt szöveg
része lehet az új, eredeti alkotásnak. Radnóti Sándor Hamisítás című könyvének vitás
pontjait a magam számára – és csak az irodalmi alkotást alapul véve – úgy válaszolnám
meg, hogy eredetinek tekintek minden olyan alkotást, amelyben az átvétel új koncepciónak van alávetve, bizonyító vagy inspiratív építőeleme egy új műnek, amelyből
nem kiabál ki a hangja, nem hivalkodik idegenszerűségével. Én új koncepciónak tartom az ironikus idézést is, hiszen a szerző ezzel egy korábbi elvet, elméletet, felfogást
gúnyol ki, és pusztán az irónia, a gúny segítségével teremti meg az új, mert átértékelt
koncepciót. (Képzőművészeti példán illusztrálva: Radnótival szemben eredeti alkotásnak tartom S. Dali bajszos Mona Lisá-ját, hiszen a szépséget tönkretevő, megkérdőjelező gesztusa szemben áll az érett reneszánsz egyre elvontabb szépségkultuszával.)
A saját koncepcióba átemelés ténye helyezi új megvilágításba Petőcznek azokat
a vendégszövegeit, idézeteit, amelyek nem a „magas” művészetből kerültek a versek sorai közé. Köztes helyen áll a magasművészet és a szórakoztatóipar termékei között
Szilágyi György: Hanyas vagy? című, méltán nagy sikert aratott monológja (én szívesen minősíteném szépirodalmi alkotásnak), amelynek „mi félszavakból is megértjük
egymást” refrénjét nem idézi ugyan Petőcz, de a sorjázó feltételes módok és a rájuk
adott feleletek szerkezetét igen: „ha azt mondod, new york, / azt mondom, / madison
avenue…” A szövegfelidézés telitalálat, egyrészt mert a new york-ciklus egészének dikciója – szemben a kötet többi darabjával – a köznyelv stilisztikai szintjén folyik, ehhez
is jól illik Szilágyi köznyelvi megszólalása. Másrészt a Szilágyi-szöveg alig rejtett érzelmességét is átveszi, átmenti Petőcz a saját versbe, amely érzelmesség gyökere mindkettejüknél a kollektivitás, a közös lét öröméből ered.
Közmondást rejt a Gugakeresztjeim-vers: a „Mindenkinek megvan a maga keresztje”
Petőcz modulációjában – egy sebhelyre alkalmazva –, így hangzik: „nekem is megvannak a saját, / különbejáratú gugakeresztjeim –”.

2001. március

71

Társművészetbe kirándul a következő, igen-igen rejtett, alig felismerhető vendégszövegével, amelyre ráismerni csak a versritmus és a gondolatritmus segítségével lehet.
A folyó partján című versben így sóhajt a költő: „A víz, a víz, a drága víz”, s ha a dallamot
nem kottázza is fölé, de – vízparton járva, s így legalább a helyszínre utalva – mégis felidézi Bizet híres Gyöngyhalászok-operájának nagyáriáját: „A gyöngy, a drága gyöngy…”
Az idézetek és a személyiség kettős (vagy többszörös?) aspektusai
Petőcz felidézéseivel, vendégszövegként alkalmazott kölcsönzéseivel bizonyította,
hogy a „megelőlegezettség” hangsúlyozása nála nem divathóbort, hanem jelzése annak,
ki, mikor, milyen művével hatott rá úgy, hogy azt sajátjaként elfogadta, a szövegeket
beépítette versébe ugyanúgy, mint a gondolatot és az érzést személyiségébe. Nem véletlenül foglalkoztatja őt – a fordításon túl – egy életrajz, egy pályakép felvázolásának
igényével is Seymour Glass, akinek karakterét két, egymással teljesen ellentétes származási vonal határozta meg: félig ír származásával a keresztény, félig zsidó eredetével
a zsidó identitástudatot hozta magával, sajátjaként ráépítve minderre az egyéni érdeklődésből tanulmányozott keleti ideológiákat és költészetet. Szemlátomást vonzza Petőczöt ez az összetett, tehetséges személyiség, mintha – megváltozott körülmények között – valami módon örököse volna habitusának: „Rövid életében rejtélyes és rejtőzködő
alakja volt kora háborús Amerikájának.” (Kiem. Sz. E.) Hiszen kettőségeket, egymással ellentétes vonásokat önmagában is fölfedez Petőcz: madarak jellemzéséből véve
a hasonlatot-analógiát (variált repetitív ismétlés: a madarak kettős aspektusú jellemzői
a költő ellentétes jellemvonásaivá, egy aktívvá és egy passzívvá alakulnak): „Törékenyen
és sebzésre készen / figyelmezem erre a különös / merényletszövevényre” (kiem. Sz. E.
– Törékenyen és sebzésre készen).
A zene hangulati végleteiben is önmaga végleteire ismer; a dallam emelkedését és
zuhanását, erőre kapását és elgyengülését annyira önmagával azonosnak érzi, hogy az
először még külön lényegű dolgokat – a zene és a költő – csak birtokos viszonyba
hozza egymással: „Ez az én üzenetem – mondod”, majd a két entitás (a zene és a költő)
teljesen eggyé olvad, olyannyira, hogy a kettős aspektus, a személyiség kettős lényege
már-már skizoid megfogalmazást nyer: „Önmagad üzenete vagy” (Üzenet, b-moll).
Egy átalakulásra képes, átmenetiségre hajlamos, bizonytalanságok között élő, vendégszövegeket, idézeteket használó, sokakhoz magát hasonlító (ad absudum: a zenével
eggyé váló) költő személyiségét keressük. Van-e egyénisége, vagy felolvad követett példaképeiben?
A nagy egyéniségek jellemzésére a választ a legilletékesebb, Weöres Sándor adta
meg: „Az egyéniség nem elhatározott karlendítések sorozata, nem önmagunk jellegzetessé csonkítása, hanem átlagfölötti, rendkívüli szellemi terrénumokra eljutás, szellemi
szabadmozgás. Shakespeare és Goethe az egyéniségek, akik mindenkitől tanultak és
mindenkihez hasonlítanak, nem pedig Hazafi Verai János, aki nem hasonlít senkire.”
(W. S.: Berczely A. Károly: Július. Nyugat, 1919. I. 389–440.)
A változatlan változatosság
A költőelődök, példaképek szövegeit mutatis mutandis átvevő, elsajátító, magához
hasonlító költő ezzel az eljárásával része az irodalom ősidőkben kezdődött folyamatának, ebben a folyamatban hasonlít és különbözik. De amiként kiveszi a részét a filo-

72

tiszatáj

genezisből, hozzáadva a közöshöz saját egyéniségét, úgy részese saját ontogenezisének
is. 1984-ben indult költői pályája a Betűpiramis-sal, azzal együtt (a gyermekkönyveket
leszámítva) ez a tizedik verseskötete. Nagy utat tett meg az avantgard betűjátékoktól
a formák (elsősorban a szonett) lebontásán, majd újra felépítésén keresztül mai hangjáig
és formáiig, de sosem tagadta meg korábbi önmagát. Annyira nem, hogy a Medúza öszszegzése mindannak, amit Petőcz saját költészetében értékesnek talál; összegzése anynyiban is, hogy teljes egészében is átvesz verseket korábbi köteteiből. Ezeknek a verseknek a megismétlése a repetitív eljárásnak a legnagyobb egységben történő megvalósítása. De variált repetitívként kell számontartanunk, mert a szövegkörnyezettől, az első
fogalmazás óta eltelt időtől másféle jelentésárnyalatot kapnak a megismételt versek.
A teljes versek megismétlésénél kisebb egységek, a motívumok megismétlése a legjellemzőbb. Csak néhány példát ragadok ki: az Európa metaforájá-ban a fő cselekmény a futás
volt, annak minden szinonimáját mint variáltan ismétlődő elemet már ott alkalmazta
a költő (futás, rohanás, szaladás stb.), valamint a futást kísérő zihálás szót. A Medúzakötetben is hangsúlyos motívum a futás: „Gyönyörű most a futása” (Orlando visszatér);
„nagyszerű futás” (Könnyű, ismeretlen szívvel); a Kívül-tükrein-ben a „Futásod, futásod”
mellett megjelenik a gyors mozgást kísérő, kapkodó levegővétel: „Aztán meg: zihálásod –”. A Medúza-köteten belül is vannak motívumismétlések, ilyen pl. a piros babák
több helyen felbukkanó, szívderítő (?, hiszen élettelenek) képe, s a rájuk alkalmazott
jelzők is vándorolnak versről versre („Milyen gyönyörű! Milyen nyugtalan!”) – Piros
babák dícsérete ill. Titkon és vágytalan. Az Európa metaforájá-ban „bíbor-plüss díványon
heverészve” fekszenek, „boldogan, plüss-takarón és gyönyörűen”, s a több kötetbe,
(a Medúzá-ba is) felvett A mozdulatlan víztükör-ben szintúgy. Ugyanebben a versben
a domináló tiszta, keveretlen színek (piros, sárga, kék) az emberi környezet emberhez
méltó színei, miként az Európa metaforájá-ban is.
A köteten belül (és nem más kötetből továbbvitt visszatérő szavak egyben szervező
elvei is a kötetnek, emlékeztetnek a fő szerkezeti elem, a variált repetitív jelenlétére.
„Magához ölel, magukhoz ölelnek” (A játék, miként a foci is) mozdulatai ismétlődnek
a Loiret templomá-ban: „Szinte magukhoz ölelik, szinte szorítják magukhoz”; a játék körül forog a versbéli elmélkedés a Zsugorodik a zsugori idő-ben, erre következik A játék,
miként a foci is című vers „játék”-os körforgása; a szikla a kapcsolatteremtő motívum
a Tengeri táj, holfényben-vers és az Errefelé egy szikla között; az arc sziluettje szintagma
a repetitív jellemző fordulata, erre visszhangzik a Tengeri táj, holdfényben versben az
„egy arc alig kivehető körvonalai”. Erőteljes felidézés, mert erőteljes maga a kép: „miként a vízpart, mely becsomagol hangtalan, és vigyázza léptedet” (A „tényfékező-gép”…)
ill. „s vízre, mi betakarna engem, / s magába fogadna”. (A folyó partján)
Orlando, avagy a változatlan változatosság
A repetitív lényeg – eddigi elemzéseink szerint – a nyugalom, a biztonság keresése
úgy, hogy az ne legyen megkövesedett változatlanság. Legyen megőrizve megújítás,
a mutatis mutandis poétikai értelmezése, a szöveg minden szintjén. Változzék a kötet
összetétele, de ismétlődjenek benne a korábbi versek, új összefüggésbe ágyazva. Ismétlődjenek sorok, új tartalmakhoz alkalmazva. Ismétlődjenek a szavak, megváltozott
sorrendben, megváltoztatott grammatikai funkcióban – az új közléshez simítva. Maradjanak meg az öröklött versformák, de elemeikre lebontva és újra felépítve (a legteljesebb formaátalakítást Petőcz a szonetten végezte el, amíg eljutott a „zárójelversig”),

2001. március

73

a Medúzá-ban is többféle szonettet találunk: a Kezében virágcsokor csak strófaszerkezetében szonett, de sem a sorok szótagszámában, sem rímtelenségében nem azonos a szabályos szonettel; a Kosztolányi ugyancsak szabálytalan sorokból áll; A kiáltás című szonett csak strófaszerkezetében az, sem a sorok szótagszáma, sem a rímszerkezet nem emlékeztetnek a szonettre, ám a vers mégis megőriz valamit a szonett lényegéből: a négysoros és a háromsoros szakaszok tartalmi ellentétben állnak egymással. Míg ugyanis
a quartinákban egy időbeli megelőlegezettség („még … előtt”) és elvont főnevek tagadása
sorakozik (igétlenül, tehát időtlenül), addig a terzinákban a még időhatározót a már időhatározószó váltja fel, az igétlenséget felszólító módú igék változtatják mozgékonnyá
(Legyen, legyen), s végül a tagadások után konkrét felszólítás, akaratlagosság áll („de
felriasztó kiáltás legyen”) s a mozdulatlanból mozgóvá változás egy Tandori-replikával
zárul („semmi némaság, / csak ahogy lerogy --- / utána: csöndesség, nagyon.”).
Japán szonettje jellegzetes magyar sorokból, felező hatosokból áll; szonett ugyan,
de a haiku tartalmi jegyeivel (misztikus-jelképes halálvers): „Napokat hevertem / készen a halálra, / s rettent valami más.” A haiku tartalmi és formai jegyeit egyaránt
megőrizve fordítja Seymour Glass haikuját, a Távoli vers-et, amelyben ott az eredeti
haikuban elengedhetetlen évszak-szó és a táj mögött lappangó misztikus tartalom:
„Hideg éjszaka. / Magasló fenyőcsúcsok: / megsápaszt a Hold.”
A new york-ciklus egészen új hangvételéről, világlátásról már esett szó a két világhoz tartozás, otthonosság-idegenség, átmenetiség gondolatkörében. Ehhez az új hanghoz Petőcz nála szokatlan formát választott: az egy vers = egy gondolat elvét, amelyben az egy mondatot egy gondolat közben kezdődő belső monológ indítja, és a gondolat nem is ér véget a verszárlatban, inkább valamiféle továbbgondolásra késztető, frappáns megfogalmazást tartalmaz.
Petőcz, a hajdani posztmodern fenegyerek, azért őriz még valamit egykori tréfacsináló énjéből is: a posztmodern szófacsarásokat idézi egyik legfontosabb, legtartalmasabb versének címe, A „tényfékező-gép elmozdulása.
A költő pontosan tudja, mit írt és ír, tisztában van céljaival és eredményeivel. Nem
véletlenül állítja oda könyve élére mottóul a Virginia Woolftól vett idézetet: „Korának
gyermeke volt, s mégis megmaradt önmagának.” Ezt a látszólagos ellentétet, pontosabban dialektikát, kettős aspektusú lényeget őrzi a kötet egésze a variált repetitívnek
mint a kettős lényegűség, a dialektika stilisztikai megvalósításának segítségével mind
mikrostruktúrájában (variált szóismétlések, sorváltozatok, motívum-utalások), mind
makrostruktúrájában (kötetszerkezet, beépülés az életműbe).
Petőcz a megújítva megőrzés útjára lépett, ezt valósítja meg a szereplírával, formaátvételekkel – megújításokkal, önmaga újra és újra értelmezésével. Ennek a változatlanul változó, mozdulatlanságában elmozduló, azonos és különböző, önmagában ellentéteket hordozó és kibékítő, nőből férfivá, férfiból nővé alakuló, mindezt átmenetiségében, fejlődésében látó és láttató képességnek a lehető legszerencsésebben megtalált
szimbóluma, sőt több (mert az emberiség történetén végigvonuló emberi lényeg megtestesítése): mitologémája az Orlando-figura. Szakadatlan (és akaratunkon kívül történő) változásainkban a keresett és vágyott biztonság, állandóság – vagy, ha tetszik: az
ismétlődőnek, állandóságukban nyomasztónak érzett jelenségek megkövesedése elleni
lázadás.

KRITIKA

A költõ mûhelye
CSORBA GYÕZÕ HÁTRAHAGYOTT VERSEI
O. I.-nak

Csorba Győző (1916–1995) a kortársi kritika szerint a Nyugat harmadik költőnemzedékének tagja, s nevét Kálnoky László, Nemes Nagy Ágnes, Pilinszky János,
Rónay György, Takáts Gyula, Weöres Sándor nevével együtt szokták említeni, annak
ellenére, hogy verse a folyóiratban soha nem jelent meg. Első kötete, a Mozdulatlanság
(1938) óta a posztumusz Csikorgóig (1995) összesen tizenhat verseskönyve, nyolc válogatott valamint egy összegyűjtött verseket tartalmazó kötete látott napvilágot. Az ötvenes évek első felét leszámítva nem voltak publikációs gondjai. Első három kötete
még magán-, illetve vidéki irodalmi társaság kiadásában jelent meg, de A szó ünnepe
(1959) óta könyveit rendre-sorra a Magvető Kiadó jelentette meg abban az összeállításban, ahogy a kéziratot a kiadónak átadta. Az általa kialakított anyagon és ciklusokba
sorolt beosztáson sem a kötetek szerkesztői, előbb Csanádi Imre, később Parancs János, sem a kiadó nagyhatalmú vezetője, Kardos György nem változtatott, Csorba
Győzőnek cenzurális gondjai sem voltak. Éppen ezért nagy meglepetést keltett, amikor a költő halála után hagyatékából tizenöt olyan versíró munkafüzet került elő,
amelyet 1962 óta vezetett, s amelyekben verseit először lejegyezte. E kéziratos versesfüzetek mintegy ezerkétszáz olyan szöveget tartalmaznak, amelyek a költő életében
köteteiben nem jelentek meg. Az ezerkétszáz szövegből a Hátrahagyott versekben az
anyagnak mintegy a felét, kb. hatszázhatvan szöveget találunk. Ez is olyan nagy szám,
hogy megállásra kényszerít. Az életművet gazdagító ekkora anyaggal elhunyt nemzedéktársai közül egyiküknél sem találkoztunk eddig.
Köztudott, Csorba Győző igényes, önmagához is szigorú költő volt. Nyilvánosságra, folyóiratközlésre bocsátott írásait megválogatta, megrostálta, köteteit tudatosan
megkomponálta. Ebbe a munkába környezetét, írótársait is bevonta, köteteinek kéziratát, mielőtt a kiadónak átadta, barátainak is megmutatta, véleményüket
kérte. Nekem is van olyan könyve, amelynek dedikációjában jelzi ezt a közreműködést. A Séta és meditációba (1965) írta: „meleg barátsággal és köszönettel a közreműködésért”. A lélek évszakai (1970) ajánlásában olvasom: „szeretettel és köszönettel a segítségért a kötet
megszerkesztésében”. A Vissza Ithakába (1986) dedikációja: „baráti szeretettel és köszönettel sok írótársi segítségért”. Az első szó tehát az ámulaté, a csodálkozásé.
Egy terjedelmes életmű terjedelmes új anyaggal gazdagodott. Azzal, hogy a költő ezeket a munkafüzeteket
Pannónia Könyvek
Pécs, 2000
464 oldal

2001. március

75

megőrizte, nemcsak lehetővé tette az anyag megrostált kiadását, hanem mintegy utólag
áldását adta a szövegek sajtó alá rendezésére. A kötet anyagát válogatta, szerkesztette,
valamint a kötet megszületésének történetéről és a szerkesztés szempontjairól tájékoztató utószót Bertók László írta, a munkában közreműködött és a jegyzeteket Pintér
László készítette.
Ám a második szó a tájékozódásé, az értékelésé.
A Hátrahagyott versek anyagában különféle rétegeket különböztethetünk meg. Szép
számmal vannak a kötetben olyan versek, amelyek folyóiratban megjelentek, de kötetbe nem vette föl őket a költő. Ezek között találunk olyanokat, amelyeket a költő
igényessége okkal rostált ki a nagyobb maradandóságra apelláló verseskötetekből, de
olyanokat is találunk, amelyek a kötetekben szereplő versekkel azonos értékű alkotások, és nem színvonaluk, hanem a kompozíciós szempontok miatt vagy tapintatból
maradtak ki a kötetekből. A verseknek egy másik rétegét azok a szövegek, olyan kész
versek alkotják, amelyeket sem kötetben, sem folyóiratban nem publikált a költő.
Ezek között vannak olyanok, amelyeket az igényesség, a baráti tanács hagyatott ki
(úgy emlékezem, hogy például A mohácsi emlékparkban címűt tanácsomra vette ki
egyik kötetének anyagából), de vannak olyan kiérlelt, ép, megkomponált, lezárt, címmel is ellátott szövegek, amelyek igazán megérdemelték volna a közlést már a költő
életében. Valójában ezek a korábban publikálatlan s nagy számú versek alkotják a Hátrahagyott versek gerincét, és jelentik a kötet, a mostani kiadás igazi nyereségét. A korai
anyagban épp úgy találunk ilyen teljes értékű szövegeket, mint a legutolsó évek termésében. Szinte érthetetlen, hogy miért nem bocsátotta a nyilvánosság elé a költő ezeket
az írásait. Néhány esetben a versek témája, érzelmi tartalma és a személyes érintettség
teszi érthetővé, hogy a költő életében kéziratban maradtak. Továbbá vannak a kötetben töredékek, elkezdett, de be nem fejezett szövegek, naplószerű följegyzések, amelyek nem érlelődtek verssé, s talán fölvételük a Hátrahagyott versek közé is megkérdőjelezhető, szemmel láthatóan csak a kegyelet adott nekik teret, s legföljebb egy kritikai
kiadásban volna helyük. Szerencsére nem sok a kötetben az ilyen írás.
Az az ív, amely a kötet nyomán a költő pályáján 1962 és 1993 között megrajzolható, nem változtat azon a képen, amely a költőről az életében megjelent kötetek alapján már kialakult. Kiegészíti, itt-ott gazdagítja, költészetének néhány ismert motívumát fölerősíti, de az ismert portré alapvonásai megmaradnak. Csorba pályáján 1962-re,
a Séta és meditáció (1965) korszakára már kialakult a rá jellemző verstípus és versnyelv,
komponálási metódus és költői világkép, amely későbbi költészetében is föllelhető. Ez
a versbeszéd, ez a tárgyias költészet, ez az objektiváló líra az érzelmi és az intellektuális
tartalmak egyensúlyára törekszik, egyszerre személyes és tárgyszerű, gondolati előterében a létkérdések állnak, feszültségét a velük folytatott állandó küzdelem adja. Fő
témái a természet, az évszakok, a kert. Versre a gyász és az életöröm, a halál és a szerelem indítja. Eleinte jobbára mások halála foglalkoztatja, később egyre többször néz
szembe saját elmúlásával. Már korán versihlető motívum nála az „időjáték”, az idő különféle síkjainak egymásra vetítése. A versek feszültségét fokozza, hogy az elmúlásról
látszólagos közönnyel, roppant tárgyilagosan, a témát elidegenítve beszél. Ahogy
egyre gyakrabban tör rá a betegség, ahogy egyre több időt tölt kórházakban (például
súlyos érműtéten esik át), úgy válik költészetének alaphangja egyre komorabbá, keserűbbé. A nyolcvanas évek közepétől már csak romokat lát maga körül („szemét az
ember bárhová veti: romok, romok, romok”), az „egy-nyári virágot” elfújta a szél, az
imádatot a csalódás, a hallgatás váltja föl („A vád a fölényeskedés / a riogató jóslatok –

76

tiszatáj

/ Ilyesfélének lenne most helye / s én csak nézek csak hallgatok”). Tudja, nehéz jól veszíteni, de az idő lassanként meghozza a gyógyulást, a csendet, a békét, a kései vonzalom kissé romantikus lezárást („az ember dúltból lesz okos”; „A nőknél lassan többet
kezdenek érni / a férfiak”). S amikor az egyik kórházi kezelés után visszatér otthonába, „a gyakran versbe írt kert – most mint puszta sírkert” fogadja. A nyolcvanas
évek végéről a kötetben található töredékek és töredékességükben is teljes értékű szövegek az ugyanabban az időben keletkezett s főként az életében utoljára megjelent verseskötet, a Szemközt vele (1991) című kötetben olvasható „nagy” versek rokonai és
gondolati párjai. E hét-nyolc soros töredékek és versegészek intenzitása, metaforáinak
pontossága ugyanaz, mint a kötetben vállalt verseké. Íme egy teljes értékű töredék:
„Egyre erőtlenebbek a szavak / egyre bonyolultabb / fölismeréseimhez // Csak örökös jajgatás / vagy fulladásig-ordítás segítene / segíthetne fölhízott nyomoromban”.
Egy címmel is ellátott (Család), de nem publikált szép vers: „Zuhatag-árban félresodródva fönnakadtam / gyűjtöttem hozzám társakat / könnyebb lett hogy már nem-magamban / de gyöngül / kapcsom velük / s a Végső Zuhatagba / egyedül / hullok le
újra”.
*
A kötet igazi hozadéka: minden korábbinál többet tudunk meg a költő versíró
műhelyéről – hogyan alkotott, mi indította versre, miként állította össze köteteit?
Jeleztük, Csorba Győző önmagának volt a legszigorúbb kritikusa. A versírás állandó munkát, folyamatos készenlétet jelentett a számára. Nem ismert hosszú ideig
tartó kihagyásokat, kopár hónapokat. Még a testi fájdalom, a kórházi kezelés közben
is működött benne a költő figyelme és ihlete. Jellemző, hogy több versének variációja
született, s az is, hogy a legmegfelelőbbet illesztette kötetbe. „A líra pontos, kemény,
igaz legyen” – írja. Tudta, mit ad napilapnak, mit irodalmi folyóiratnak, és mit illeszt
kötetbe. Ha a vers meg is jelent folyóiratban, kihagyta a kötetből, ha úgy érezte, a teljesítmény gyengébb az általa elvártnál. Igényességét, tudatos komponáló erejét, válogató képességét igazolják a nagyobb verskompozíciókból, a több részes, hosszabb
versciklusokból a végső közlés előtt kihagyott részek. Bizony jól döntött, amikor például a Janus Pannoniusról vagy a Weöres Sándorról szóló versciklusokból kihagyta
a most megismert passzusokat.
Most, a jegyzetekből és a füzetekben szereplő versek pontos datálásából ismerhetjük meg egy-egy versének keletkezési idejét és körülményeit, valamint a közlés idejét.
A kötet végén olvasható jegyzetekből tudjuk, hogy van kétsoros verse, amit csak megírása után tíz évre jelentetett meg. Ugyancsak a jegyzetek tájékoztatnak az újságokban
és folyóiratokban közölt versek bibliográfiai adatairól. A versekhez fűzött jegyzetek
tárják föl több mű keletkezési körülményeit, itt tárulkoznak föl a családi versek mögötti személyes kapcsolatok, innét ismerjük meg a dunaszekcsői versek hátterét.
A Hátrahagyott versek megerősíti több, korábbi sejtésünket és megállapításunkat.
Például azt, hogy Csorba Győzőben nagy hajlam élt a tömör, epigrammatikus fogalmazásra. Írt is egy sor, gyakran ironikus hangú epigrammát, és hosszabb verseire is jellemző az epigrammatikus lezárás. Ez döntheti el azt is a kéziratos füzetekben cím nélkül szereplő versek esetében, hogy az írást befejezettnek tekintette-e a költő, vagy
folytatni akarta a szöveget. Az epigrammatikus fogalmazás közel áll a pedagógiai hajlamhoz. Ez is megvolt Csorba Győzőben. De a hajlammal szembeni kritika is. Ezt bi-

2001. március

77

zonyítja, hogy a kéziratos anyagból főként a tanító szándékú, pedagógiai ízű szövegeket szűrte ki, és az ilyen jellegű verseket köteteibe nem vette föl.
Minden költőnek vannak kedvelt kifejezései, úgynevezett kulcsszavai. Csorba
Győző kulcsszavai is kitapinthatók a kötetben. Ezek: a kert (és vonzatai: az egy-nyári
virágok, az évelők, a virágzó és elszáradt gyümölcsfák, a mediterráneumot idéző mandula, füge), kézzelfogható valóságában 1959-től haláláig a pécsi, Damjanich utcai ház
kertje, és áttételesen, szimbólummá növesztve, mint az élet és halál színtere, a születés
és a pusztulás metaforája. Kedvelt szava a rend és ellentéte, a handabanda. Gyakran
használja a hús, a test, a gödör szavakat metaforaként. Pályája végén, az elmélyülés
korszakában a létezés két síkjának jelzésére sűrűn szerepelnek ezek a páros kifejezések:
bent, kint; benn, kinn; belül, kívül; belső, külső; befelé, kifelé.
Van a kötetben egy olyan szöveg, a [Fölmentem a padlásra…] kezdetű, amely módot
ad arra, hogy megfigyeljük, miképpen zajlott le a versformálás a költő műhelyében,
milyen változáson ment át a szöveg, amíg megkapta végső alakját. A kéziratos szöveg
ugyanis első változata, csírája annak a Padlás-Odüsszeia című prózaversnek, amelyet aztán a költő Észrevételek (1976) című kötetébe illesztett. Mi a lényeges különbség a két
szöveg között? A kéziratban maradt szöveg csak a padláson talált tárgyak puszta fölsorolása. A kötetbe emelt szöveg a tárgyakhoz kapcsolódó személyes emlékekkel bővült, s vált valóban lírai telítettségűvé. Így a vers végső formájában nemcsak puszta leltár, hanem a megidézett, a tárgyak által megelevenített múlttal történő személyes
számvetés. Az első változatban ezt találjuk: „szétszedett rekamié teknőnyi rongy /
szúnyoghálós ablakbetét diós- és mandulás doboz…” A végső megformálásban a vers
így kezdődik: „Rétegekben hánytorog elő az idő, felfűzve egy-egy fényzsinórra. /
Óvodás-gyerek szólal, vállán bőrszíjakból font, csöpp uzsonnatáska, valami kilátszik
belőle.”
Volt kritikusa a költőnek, aki azt igyekezett bizonyítani (még az ántivilágban,
gondolom, mintegy a költő védelme és „szalonképessé” tétele érdekében), hogy
Csorba Győző világképe materialista. Ha a kötetekben megjelent versek alapján nem
tudnánk, akkor most, a Hátrahagyott versek számos darabja bizonyítja ennek ellenkezőjét. Ám érthető, hogy ezek a szövegek egy olyan korban, amely az ateizmust államvallássá tette, kimaradtak a kötetekből. Ezek a versek megírásuk után sem folyóiratokban, sem kötetekben nem jelentek meg. Most a kötet jegyzeteiben olvassuk: „A hit,
Isten léte, nem-léte vissza-visszatérő kérdés a versekben… Cs. Gy. szeretett volna feltétlenül hívő ember lenni…” Ez a hit persze nem kapcsolódott tételes valláshoz, egyházhoz, nem volt felhőtlenül derűs hit. Kérdező, kételkedő hit volt, az istenkereső ember
hite. A hit és az elme, az abszolútumra hagyatkozó bizalom és a meg-megszólaló, lázadó értelem vitáját éli meg. Alapkérdése: mi van a halál után? Várkonyi Nándor halálakor írja: „szeretném tudni hová vitte / ifjúságom majd tíz esztendejét”. Jelet, bizonyosságot, rendíthetetlen meggyőződést, hitet kér. Kétsoros verstöredékei között olvassuk: „Valami érzékelhető jelet! / Ne morgolódjam ellened!” „Hogy a Nap forog és
a Föld áll / hitet legalább ennyit adjál!” Magyarázatul szolgálhat, amiről a jegyzetek
között szó van: a költő középiskolai tanulmányait a jezsuiták által vezetett pécsi Pius
gimnáziumban végezte, ám hiába volt szegény és kitűnő tanuló, az iskolai rendtartás
szerint reformátusként nyolc éven át nem kaphatott ösztöndíjat illetve kitüntetést.
Egy másik sérelmére is emlékezem. Amikor egyszer a pécsi Szabadság úton, a református templom előtt elhaladtunk, a piros téglás épületre mutatott: „Ebben sem jártam

78

tiszatáj

azóta…” Mivel katolikus feleségének (egy szerzetes testvérének) házasságkötéskor reverzálist adott, papja megrótta, a református lelkipásztor az egyik vasárnap kiprédikálta.
*
A Simeon tűnődése (1983) című Csorba-kötettel kapcsolatban, ott is A közelgő fal
ciklussal, illetve a Cyrano érdeke című verssel kapcsolatban még a költő életében írtam:
„Nyilván, nincs itt az ideje, hogy a ciklus minden versének személyes indítékát, versfakasztó élményét föltárjuk, s az olvasó a versek egy részében okkal érez homályt, magyarázat nélkül hagyott szimbólumot, burkolt célzást, elrejtett utalást. Ezekről csak
kellő tapintattal illik szólni…” Amikor Csorba Győző ezt elolvasta, azt mondta: „Nem
baj, hogy ezt is megírtad… Ellenségeim, a botránkozók elhallgathatnak…” Azt hiszem,
a személyes indítékok föltárásának tekintetében a kellő tapintat szükségességén nem
változtatott az eltelt idő, ám a Hátrahagyott versek számos darabja alkalmat ad arra,
hogy oszoljon a homály, magyarázatot kapjanak a szimbólumok, és érthetővé váljanak
a versekbe rejtett célzások és burkolt utalások. „tisztában vagyok azzal is hogy a nő /
szintén sorsot hordoz (mennyi de mennyi / sorsra tanított meg már nő)” – írja a költő
az egyik kéziratban maradt Észrevételekben. Már egy 1963-as töredékében a „késő szerelem” ajándékáról szól („ragyogóbb az alkony mint a dél!”), de ez az érzés és vonzalom akkor vesz drámai fordulatot, amikor a költő azt éli meg: „közeledem a halálhoz…” Azt mondják, a költészetnek (és az életnek) valójában csupán két nagy és
„örök” témája van: a szerelem és a halál. Ha így van, akkor minden bizonnyal az élmény akkor kap legnagyobb intenzitást, ha az ember a halál közelében, az élet alkonyán találkozik a szerelem ajándékával. Csorba Győző költészetében sokáig a két
„téma” külön-külön volt jelen, de a hetvenes évek közepén és a nyolcvanas évek elején
született versekben a két élmény összefonódik. A versek feszültsége megnő, és egy mélyen emberi dráma kiteljesedésének vagyunk a tanúi. Először igyekszik tárgyiasítva
szólni érzéseiről és emlékeiről ([Fényes is volt és meleg is…], [ A kapcsolat…] – furcsa módon ezek a szövegek a jegyzetek között magyarázatlanul maradnak…): gyanítható,
hogy itt a kapcsolat a kedves halálával ért véget. Később költészetének ez a szólama
fölerősödik, s a Hátrahagyott versek számos darabját idézhetnénk az elmondottak igazolására. Sokféle hang, izzó érzés, őszinteség, érzelmesség, önigazolás, önsajnálat, szégyenérzet, önmarcangoló, öngyötrő hang, vád és védekezés, becsapottság-érzés keveredik a versekben. Hegyomlást, romokat lát maga körül, „az érzelmi hínárok gubanca”
fonódik köréje, de látja magát kívülről is: tudja, hogy a „kalandozóknak… nyugtalan
izgágaságuk kétségbeesett menekülés”. Aztán az érzés szép emlékké szelídül, múlt időben beszél róla, összefoglal, egyenleget készít, tanulságot szűr le. „Hogy ha hegy zuhan
ibolyára olyan / volt ez a szerelem: a hegynek / zuhannia kellett az ibolya / nem tudott elszaladni” – olvassuk egy helyütt. Máshol ezt írja: „A múzsa eltünhet, ha a mű
megmarad. El is tűnik a tapasztalatok szerint. / De ameddig ihletni képes, bűn elkergetni.” Egy négysoros töredékben találjuk: „Talán mégsem a fajfenntartás / talán mégsem az űz a nőhöz / talán mégis a kozmikus / magány a kozmikus didergés”.
Szerelem egy fiatal, egyéni útját járó, saját párját megtaláló nő iránt és az idős költőben növekvő veszteségérzés, önirónia, haláltudat, elmúlásérzet, „egzisztenciális fájás”
csapnak össze ezekben a versekben. Az őszinteség önmagában nem esztétikai érték. De
az „életfájás” kimondása a töredékekben, illetve a megformált, de eddig nem publikált,
„ezerszer és ezerféleképpen / kompromittált / szerelmes versekben” olyan hőfokon,
olyan intenzitással és olyan igényes esztétikai megformálásban van jelen, hogy e szöve-

2001. március

79

gek nemcsak egyetlen költői életművet gyarapítanak, teszik megítélését árnyaltabbá,
hanem a modern magyar lírának is gazdagító értékei. A kötet legnagyobb, legmegrendítőbb hozadéka alighanem ezeknek a verseknek a közzététele. Egy, a költő megjelent
versesköteteiben is nyomokban föllelhető motívum, „téma” itt teljes gazdagságában,
sokszínű árnyaltságban és tragikus mélységével mutatkozik meg. „Kikászálódva gubancából a kócos / emberi kapcsolatnak kapcsolatunknak / indulhatunk megint tisztán elölről / elsöprögetve keserveink törmelékes / nyomait is – Ő még közelebb
a starthoz / én már inkább a célhoz közelebb…”
*
A szöveggondozással és a jegyzetekkel kapcsolatos néhány észrevételünket azért jelezzük, mert az utószó írója is a nagy álomban, a „belátható időn belül megvalósuló
kritikai kiadásban” reménykedik, s a javítások ott minden bizonnyal majd elvégezhetők lesznek.
A füzetek anyagát a kötet igen helyesen időrendben, évszám szerint közli. Ezen belül a négy fejezetre történő tagolásnak azonban nem érezzük szükségességét, ezek az
évszámok – 1970, 1976, 1981 – nem fordulópontjai, korszakhatárai a pályának. A sajtóhibák, például egy záró idézőjel hiánya (261. p.), egy fölösleges névelő (190. p.),
a disztichonban a pentameter sor jelzésének, „beütésének” hiánya (95. p.), Határ Győző
születési évszámának hibás közlése (1914 helyett 1938), a 395. oldalon a pontos hivatkozás (417–418. helyesen 424–425.) általában értelemszerűen, könnyen javíthatók.
Több gondot okoznak a jegyzetekben föllelhető hibák illetve hiányosságok. A 95. oldalon található [Bánya meg erdő…] nem egyetlen vers, hanem egyetlen feladat (a Budapestnek ajándékozott Zsolnay-díszkút falára szánt kétsoros felirat) megoldásának négy
változata. A lapokban és folyóiratokban megjelent versek lelőhelyénél több esetben
hiányzik a forrás pontos megjelölése. Hiányoznak Simon Béla életrajzi adatai. Azt
megtudjuk, hogy mi volt annak a gyermekkori barátnak a neve, akiről az Elment című
vers szól, ugyanakkor számos vers ihletőjéről semmi adatot nem kapunk. Nyilván,
nemcsak a Csorba Győző életében megjelent válogatásoknak volt válogatója, hanem
a halála után megjelent kötetnek is. S talán az sem mindegy, hogy ki a költő bibliográfusa, biográfusa és monográfusa, illetve ki írt róla könyvet.
A kötet megjelenése a kortárs magyar irodalom nyeresége, kiadása mindenképpen
helyes volt. A kiadó, a pécsi Pro Pannonia Kiadói Alapítvány a kötet közreadásával
a Csorba Győző költői-műfordítói-írói hagyatékát gondozó és publikáló könyvsorozat
eddigi köteteit új és jelentős művel gyarapította.

Tüskés Tibor

80

tiszatáj

Mentsvár nélkül
GERGELY ÁGNES: ÕRIZETLENEK
Akik kultiválják a költő Gergely Ágnes eddigi szépprózáit, tanúsíthatják: a szkeptikus befejezésű, 1973-ban megjelent A tolmácsot három évre rá egy nyugalmasabb-rugalmasabb zárású könyv, A chicagói változat követte. Ez az utóbbi kötet a kiküzdött
életben maradás biztató dokumentuma lett.
Negyedik regényében is fölvillan a nyomasztó cselekmény optimistább, idill-közeli változata. Benne mind az egymásnak teremtett főhősök szerelme, mind a borzasztó bajoktól, véletlen szerencsétlenségektől látogatott családtagok élete – feltételesen – normális kerékvágásba áll. Ha ez a szerencsés kimenetel-variáció az Őrizetlenek
aranymetszéspontján idomul a szűkszavúan félelmetes történetmenethez, az addigi
szomorú eseményektől rosszat sejtő olvasóban, ha bátortalanul is, de földerengne a bizakodás, hogy a lélekközelbe férkőzött kishősök annyi szenvedés után rátérhetnek az
épülésükhöz, kiteljesedésükhöz vezető lankás ösvényekre.
A mű hajthatatlan szerzője azonban nem kegyelmez. Nem irgalmaz egyes szám
első személyű narrátorának, özvegy Pásztor Zoltánné Gottel Karennak sem. Igazságkereső írópályája ugyan – mivel vállalásait hallatlan tisztességgel viszi véghez – töretlen
marad, míg magánélete, igaz, rajta kívül fekvő okokból, sokszoros tragédiába, kilátástalanságba torkoll.
Végeredményben persze egyremegy, hogy bocsánatos mulasztásai, észrevétlen hibái közrejátszanak-e totális vesztesége létrejöttében, vagy csupán a sors szeszélye
hagyja leszedett fának, céltalan, tétován. A kigázolásra számító befogadó mindenesetre
az antik drámákra rímelő csapásoktól töményen keserű alkotást tesz le – megrendült
szánakozással. Legfeljebb valami éjkomor katarzissal kárpótolhatja magát, átszenvedve
a teljes napfogyatkozás élményének szorongatottságát.
Kevésbé okadatolt, indokolt, aláaknázott és keresztbe-kasul behálózott művel találkozva fölmerülne a kérdés: vajon szüksége volt-e az írónak az erkölcsi megtisztulás
ógörög érzetének fölkeltéséhez a fiziológiai indíttatású
háríthatatlanságok ekkora volumenű felsorakoztatására? A lineáris elbeszélés kereteibe feszesen beágyazott
regényben tudniillik olyan ártatlan teremtmények
pusztulnak el, akik hagyományosan a jövőt képviselik,
nemcsak a könyvbéli felnőttek számára, hanem a független létértelmezés közegyetértése szerint is. Ha az
ilyen ártatlan felnövekvők egyszercsak eltűnnek a gyűlöletes semmibe, hiányuktól megszűnik a lehetőség,
melynek lényege az élet folytatódásának reménye.
Az irodalmi, illetve zenei talentummal megáldott,
ám genetikai hendikeppel sújtott kislányok szívfájdító
Balassi Kiadó
Budapest, 2000
154 oldal, 1500 Ft

2001. március

81

eltűnése kétségtelenül csak extrém összetevője az érzelmi hatáskeltés kihívását se mellőző író koncepciózus elképzelésének. Ízlésesen kevéssé részletezett haláluk közlésének tényénél fontosabb ígéretes tehetségük természetének bemutatása. A lírai beállítottságú lánykát (az özvegy főhősnő édesgyerekét) szellemi fejlődésében ismerjük meg.
A művészi érettsége különböző stációin keletkezett versmutatványok segítségével kísérhetjük végig világlátása elmélyülését, kifejező ereje gyarapodását. Benső viharairól
tanúskodó költői kísérletei, népmeséket imitáló monológjai maradéktalanul pótolják
hiányos jellem- és lélekrajzát. Főleg a vég közeledtét jelző versek mutatják döbbenetes
intenzitással eredendő érzékenysége önpusztító fölfokozódását. (Gergely Ágnes hívei
többször találkoznak itt saját – átengedett – lírai darabjaival.)
Finom ábrázolja a fogadott gyermek muzikalitásának és sérülékenységének összefüggéseit is – bár nála nem próbálkozhat fejlődésjelző mutatványokkal, lévén szakmailag künnfentes művészetélvező. A zongoristalányt az irodalmilag is megragadható átszellemülés készteti egy vizsgakoncerten az irreverzibilis vigyázatlanságra: határtalan
könnyűnek találva magát lelép a magas pódiumról, s a művészi szárnyalás ellentettje,
a közönséges gravitáció zsákmányául esik. Búcsúja nem gyermeki, nem siralmas, inkább a végzettel szembenéző, beteljesületlenül is dicsőséges árnyalatú.
A két természetellenesen (vagy ami még rémítőbb, a természeti törvények negatív
érvényesülése következtében) megszakadt karrier keserves gyászmunkára szorítja
a túlélő főszereplőt. Ezért nem jár mesze a helyes felfogástól, aki úgy véli: maga a mű
is nyilvánosságra hozott gyászmunka. Egyszersmind töredelmes emlékállítás az árnyékká-szellemülők „más halmazállapotba” átlépése felett.
Az írói döntés más mementók kicövekelésének kötelmét is ráruházza Karenre. Előlük kitérnie egyenlő lenne az erkölcsi öngyilkossággal. A korábbi prózákból – legjobban az igen őszinte, 1983-as kiadású Stációkból – kimutatható önéletrajzi motiváció
a második világháborús zsidóüldözés körülményeit Skandináviában vizsgáló fejezetek
során megint visszatér. Pásztorné regényesített betétekben újból végigjárja azt a tanulmányutat, melyből Gergely Ágnes északi riportnaplója a nyolcvanas évek végén
keletkezett. Az idegen műfaj illesztését a vezérszólamhoz (a szorosan vett családi történésekhez), írónk termékeny ötlettel úgy oldotta meg, hogy egyfelől életszerűbbé
személyesítette a riportkönyv nyilatkozóit. Másrészt térbeli kapcsolatot konstruált
közöttük és örökös továbbállásra, vándorlásra kényszerülő illékony és titokzatos szerelmi partnere között.
Ez a korrespondencia úgy valósul meg, hogy a norvég, dán, majd svéd tanulmányutak követik a filmforgatókönyv-tanácsadó Carlos mozgását, bolygását, az utolérés
mind csökkenőbb esélyével. A mindkettőjük leghőbb vágyát képező újbóli találkozás
és családalapítás, melynek kezdetei sokat ígérők voltak, kivihetetlen ábrándjuk marad.
Egyedül az útinapló jön össze, s jelenik meg 1988. június kilencedikén, amikor a versíró leányka meghal. Az információszegény epilógusról bajos eldönteni, regényfüggő
valóságot dolgoz-e fel, vagy képzeletskiccek, álomfeljegyzések egymásutánját rögzíti
kötelességszerű, önfeladó enerváltsággal. Pedig igazán elegáns, légiesen szép ez a zárórész! A megindító rezdületeket s a kemény felütéseket mesterien alkalmazó költő működik emögött is. S noha elzárkózik bárminő kozmikumtól vagy transzcendenciától,
a talányosság – amit félrevezető konkrétumokkal relativizál – a testetlen lebegés hangulatával nem elringatja, hanem légszomjas magányban hagyja dideregni a rabul ejtett
olvasót.

82

tiszatáj

Ugyancsak poétikai találmány, hogy a számtalanszor előforduló sima közléseket
egyszercsak jelképessé dúsítják a kontextusmódosítások. A metaforikus szférába-emelés bevált fogása az ismétlés – rafinált csúsztatásokkal, szóeltolásokkal. A könyvet indító és lecsengető hajóskapitány-jelenet háromszori felbukkanását, pillérszerepét példásan taglalta Honti Mária, a Kortárs 2000. októberi számában. Elemzését továbbgondolva rá kell jönnünk: a hajózás, az utazás metaforája az egész históriára kiterjeszthető.
Frekventált előhozatala nélkül csökkenne a kompozíció dinamikája, akadna a történetszövés szálhúzó folyamatossága.
A tenger-átkeléseken kívül a vonatutazás bizonyos mozzanatainak ismétlése se
mentes a konnotációktól. Az „odafelék” már-már analóg üldözésszámba menő (retardált) izgalmassága, meg a visszautak lassított töprengései, hitetlenkedő decrescendói átváltoznak a meghosszabbodó várakozás veszteségjelentéseivé, s előrevetítik a következő „rárepülés” kudarcát. Minél gyakrabban kerülnek elő a szövegben az oda-vissza
utaló megjegyzések, az elbeszélő annál gyanakvóbbá tesz bennünket. Végül gondoskodik róla, hogy balsejtelmeink beigazolódjanak.
Az egymásra figyelés kötelmének megszegése rögeszmeszerűen nyugtalanítja a hősnőt. Kezdve az apró, társasági figyelmességek hálás nyugtázásán (a tapintatos ajándékozó levágja a rózsákról a tüskét stb.), folytatva az elővigyázatlanságokból adódó karambolokig, s befejezve a halált okozó balesetekkel a szerző gyönyörűen aládolgozik
műve címének. Azon kívül, hogy egyetlen kifejező szóba sűrítette mondanivalóját,
megvilágította azt is, hogy a könyv szorosan véve miről szól. Számomra az Őrizhetetlenek titulus is sokatmondó lenne. Még élesebben hangsúlyozná, hogy az őrizetlenség
helyzeteinek kialakulásában voltaképp senki se vétkes. Az irányíthatatlan dolgok így
fordulnak; oszmán-pestiesen mondva kiszmet és passz.
Ha belegondolunk abba, hogy Karen is árva, tehát csak magára számíthat, az ő
múltjában már bőven kereshetünk közvetett bűnösöket. Az ő szüleinek nemzedékét
bizony őrizték, hogy egyedei el ne menekülhessenek. Unokáik esetében azzal a tömeges jelenséggel állunk szemben, hogy a század utolsó évtizedeinek őrizhetetlenjei nagyszülők nélkül nőnek fel. A vigyázatlan történelem utólag vetette ki magából azokat,
kik ezért a hiányért felelősek.
Gergely Ágnes a Stációkban az esztergályosból magát tanárnővé felküzdő központi
hős életútját 1933-tól 1956-ig tartó cselekményben követte nyomon. Ott sorra-rendre
megjelölte a valódi, a potenciális és a tudat alatt „ellenünk vétkezőket”. Az új regényben nem a bűnökkel, de következményeikkel foglalkozik. A reá kevésbé hasonlító
asszonyfigurája most fantomküzdelmet folytat velük, s alulmarad. Azt se tudjuk meg,
ki vagy mi az az ólálkodó árnyék, s kik a figyelendő visszakísértők, akiknek eljövetelét
észre nem venni kategorikus imperatívuszként tilos…
Mindaz, amit a mű tartalmáról, belső formájáról néhány vonással érzékeltetni próbáltam, mintaszerű külső megoldások révén gyakorolja ránk különleges hatását. Fölzaklató cselekménye, s a rajta állandóan túlmutató többletjelentések szétszálazhatatlan
műegészet képeznek. A felület-megmunkálás lelkiismeretessége, a szöveg csiszoltsága,
a részarányok szigorú bemérése, a prózaíró praxis alatt kikristályosult egyéni stílusban
ölt testet, egyszersmind ugyanebből következik. Fegyelmezettség és szabad intonáció,
mélységmérő axiómák, a kimondás és elhallgatás tudatos interferenciája, a túldíszítettség kényes kerülése s a választékosan kopár mondatszekvenciák együtt járulnak hozzá
a Gergely Ágnes-i tartást egyébként is jellemző írásmód elevenségéhez. A humoros eszközöket száműzi fegyvertárából, holott ironikus vénájáról úgyszintén tudunk, más-

2001. március

83

korról és másunnan meggyőződhetünk. A rendületlen komolyság méltósággal vonul
végig a könyvön. A fékezett kedélyállapot nemcsak azért állandósul, mert a story szüntelen élet-halál körül forrong. A kimért, egyenletes tempó sem engedi a tágabb amplitúdójú érzelmi kilengéseket. Hogy a csillapítottan hömpölygő felszín alatt milyen
áramlatok örvénylenek, az csupán elképzelhető. A lelki drámázást, a szexuális ujjongást ez a fajta regulázottság nem engedi szabadjára. Kölcsönvéve az író erre is vonatkoztatható meghatározását, „az ablaktörő szerelem és a kapuzáró etika” ütköztetései
alkalmával az ellentétpár utótagja kerül túlsúlyba.
Az értékméltató körjárat végén elkél a summázat, a mérlegkészítés. Az Őrizetlenek
új kezdeményezés a regényalkotó közel negyven esztendős pályáján. A megelőzőeknél
modelláltabb, tárgyszerűbb, idegen anyaggal telítettebb feldolgoznivaló interiorizálása
próba elé állította az eredendően énközpontú, színes életművű lírikust. Adekvát művészi eszközökkel, a külső formálás optimumát megközelítve kellett hitelesítenie egy
– a szinte hihetetlen véletlenei miatt – ingatag eseménysort, s elfogadtatni, mint életmímelő fikciót. A merész szándékot a kidolgozás esztétikuma révén perfekt megvalósítás honorálta. Az átgondolt konstrukciót gazdagítja a két felejthetetlen gyermekportré. Bennük olthatatlan fájdalommal lüktet a reménygyilkos kiszolgáltatottság.
A főhős meg a főhősnő másfajta (politikai hátterű) kiszolgáltatottság áldozata. Sorsukat homályosabb tükör hívja elő. A mérsékelt, elnémulásos fölvezetés nem hozza
olyan közelségbe alakjaikat, hogy általánosíthatóan azonosuljunk velük. Hivatásuk
szívós, felelős gyakorlatáért, elit viselkedésükért mégis kijár nekik a főhajtó elismerés.
Erénye a regénynek, hogy magánéletre hegyezettsége ellenére lépten-nyomon érintkezik társadalomlélektani jelenségekkel; minőségiekkel és minősíthetetlenekkel egyaránt. A szereplők apróbb-nagyobb, de sohasem pitiáner konfliktusai az undorító, fenyegető, hányaveti vagy épp minden iránt arcpirítóan közömbös mellékfigurákkal
többet árulnak el a négy évtizedig fönnálló rend embertorzító jellegéről, mint – a kőomlás után – megannyi hosszú, alapos, tudományos, mentségeket is latolgató történészi értekezés.

Iszlai Zoltán

84

tiszatáj

Az emlékezés növekvõ körei
ÁGH ISTVÁN: A KÉPZELET EMLÉKE
Jó ízek búcsúzóban
Jó az élet íze, kár, hogy el kell múlnia vele együtt annak, aki megkóstolta, s még
élvezné tovább – ez az egyik benyomásom Ágh István verseskönyve nyomán. A képzelet emléke című kötet utolsó ciklusa képversekből áll: gyümölcsformára tördelt versszövegek a gyermekkori kert szamócaillatú, meggyfanyar, friss dióbélízű gyümölcseiről. A szalonkaszívhez hasonlított eperszemről, a teljes családra emlékeztető birsalmáról, melyet a szekrény szobahomályában érlelt a benne télire elraktározott napfény.
A diófa ágáról, mely „elpalintázgatta’’ a sárgarigót. „…mindig ugyanaz mindig / a legelső édes keserű tejfoggal / fakasztott íz / az is marad’’ – a képsor jó íze főként a leszűrt tapasztalatnak köszönhető. Az élet élvezete minden esetben önélvezet, a környező világgal fenntartott harmónia, mely a gyerekkorban alakul ki, s a korai élményeken, illetve azok emlékén nyugszik. Köszönhető a képnek is, mely minden igaz
költőnél fölcserélhetetlen. Amikor Radnóti azt írja Tétova ódájában kedveséről, hogy
„kezed elalvó nyírfaág’’, akkor ehelyett lehetetlenség volna azt mondani, hogy illatos
fenyőgally vagy szunnyadó borókaág. Ez a költői képpel szembeni értetlenség jele volna:
a nyírfa fehérségét és a klasszikus orosz költészetből is jól ismert, emberszabású rajzát
hogy is helyettesíthetné a boróka eleven csipkézete vagy a fenyő tüskés mélyzöldje.
Ágh István költői képei is pótolhatatlanok. Egy róla írt, találó paródia is csak őt
igazolhatja, s nem verseinek esetlegességét.
Régi mesterek közelében
A másik benyomásom, hogy éveinek múlása is, az átélt történelmi korszak is mély
rezignációval töltötte el Ágh Istvánt. Látható ez abból, ahogy a régi évszázadok, az
ókori és a reneszánsz-kori Itália kulturális emlékeit szemléli egy emlékezetes utazásán.
De látható abból is, hogy ő, aki elődei költészetét mindig érzékenyen újraéli és újraértelmezi, miként tekint vissza régi mestereire hatvanadik éve körül, mire rezonál bennük fogékonyan, önmagához híven. Főként Arany János kései költészete –
az Epilógus és környéke, hogy Őszikéket vagy Kapcsos
Könyvet ne mondjak az időskori költészetről szóló kritikák közhelyességével, hiszen a Hídavatás is oda tartozik, mely egy egészen más észjárás és kultúra része, mint
ami az öregedéssel jellemezhető: Vörösmarty és Madách
emberiségműveit folytatja. De az biztos, hogy nálunk,
ahol a költők ritkán érnek meg magas életkort, még
mindig a hatvan-hatvanhat éves Arany és az ötven-ötNap Kiadó
Budapest, 2000
144 oldal, 1250 Ft

2001. március

85

vennyolc éves Babits ad mintát az öregedés költészetéhez. Mi sem bizonyítja ezt jobban, mint az, hogy a nyolcvan felé járó Illyés Gyula is egyre gyakrabban nyújtja kezét
feléjük utolsó kötete, A semmi közelít verseiben. Azt pedig nem először állapíthatom
meg, hogy Babits egyre fontosabb Ágh Istvánnak is: az Ősz és tavasz között költője
szolgáltat mintául Ágh István édesanyját búcsúztató verséhez, a Harmadnap címűhöz.
A költemény harmadnap-motívuma érintkezik Ágh közvetlen mestereivel is: Nagy
László Simon Istvánt sirató versével, a Három nap, három éjjel, Juhász Ferenc ötvenhatos meditációjával, a Babonák napjával, és Pilinszky Harmadnapon-jával is. A halál
utáni harmadik nap rituális fogalom: feltámadást sugall.
„Irodalmi” tárgyak életközelben
Az irodalom és a kultúra állandóan Ágh István látóterében van – semmi oka megkerülni azt, ami természetes szellemi környezetéhez tartozik. Az „irodalmi költő” fogalmát, amely Ady Kosztolányi-bírálata nyomán elmarasztaló értelemben terjedt el nálunk, felülbírálta az idő, felülbírálta Kosztolányi további működése és Ady költészete
maga is, magasra emelvén szövetségese, a Kosztolányinál, ha úgy tetszik, még „irodalmibbnak” mondható Babits nevét, s ezer más szállal is kötődvén a magyar és a világlíra
nagyjaihoz. Ágh költészete is számos vonatkozásában irodalmi. Közben azonban
ugyanilyen intenzív kapcsolatot tart a természettel, a mindennapi élet, a saját életrajz
és az érzelmi közvetlenség alkalmaival. Ez a kétpólusú jelleg teszi vonzóvá és folytathatóvá, életképessé költői törekvéseit, mint a gyümölcskultúrákban a sokat bíró vadalanyra oltott, kényesebb nemesítvényeket. Ágh verseinek nemes anyagához jó ideje
hozzá tartozik a formaművészet. A korábbi kötetek pastiche-sorozata arról tanúskodik, hogy otthon van a hét-nyolc évszázados magyar költészet egész formavilágában.
Újabban is magától értetődőn alkalmazza az oldott disztichon (Etruszk szarkofág),
a tercina (Valami előszobája), az alexandrin (Égei hozadék), a bonyolultabb ütemhangsúlyos verselés (Porció fogytán; Burgenlandi ének) és a kombinált formák (Az üstökös
éve) változatait, s a szonett bravúrmegoldásai sem idegenek tőle (La Calunnia).
Látomás, nosztalgia, rezignáció
Ágh István szemével nézve a látvány sokértelmű látomás lesz a versben. A lebontott Duna-parti matrózcsárda hűlt helyén ő nemcsak az egykori, négyszögletes madáritatót látja, hanem benne egy letűnt nemzedéket is, melynek sorsa a záróra-hangulatot
árasztó kép tárgyaiban szemlélhető: „az asztalon a székek tótágast fölmerednek, /
piszkafalábuk között, megannyi törpe árboc / hegyén feszítenek födetlen alakok, /
máról holnapra isznak hitelben egy utolsót, / isszák a János-áldást, és nem mennek
haza.’’(Lebontott csárda, téli kikötő). A nosztalgia és a rezignáció különös egységét látom ebben a műben. A kötetcím is segít abban, hogy szemléleti összetettsége feltáruljon. Nem pusztán a dolgok emléke sajog föl a versben, hanem „A képzelet emléke” is:
az, ahogy a fantázia egykor meghosszabbította a nyers valóságot, és szellemi értelemben lakhatóvá tette vagy sürgős változásokért kiáltott. Kétszeres szubjektivitást jelez
a cím: a képzelet és az emlékezés kettős szűrőjén bocsátja keresztül azt az érzelmi-gondolati anyagot, amelyet versekké érlel egyfajta szomorkásan folytatott játékkal. Mert
a képzelet, igenis, szüntelenül játszik, olykor elég félelmetes módon: a matrózcsárda
egykor átélt zárórahangulatában az asztalokra borított székek lába úgy mered föl,

86

tiszatáj

hogy kísértetiesen mintha nemcsak zárórára, hanem az élet végórájára is figyelmeztetne. Hasonló hangulatú a Földalattin a Nyugati után és a Szabad tűz kihunyó sziporkái
című is. Az előbbi a cserélődő utasokon méri le a belvárosiak és a külvárosiak dantei
alvilágkörei közti különbséget – „Újpest felé az utasok megvénülnek”, állapítja meg –,
az utóbbi „a szegénység múlhatatlan ízét” érzékeli nagy társasági magányban egy szalonnasütés alkalmából.
Az öregedés botránya
A növekvő magányosság más versekben is érezteti, hogy ennek a kötetnek fő motívuma az öregedés botránya. Novellisztikus versek teremtik meg a személyes élmény
s a tárgyszerű anyagkezelés művészi egységét. A Konkrét álom egybeúsztatja a tizenkilenc éves Ágh István emlékét, melyet az idős Szabó Lőrincről őrzött meg, saját hatvanéves önmagával. Tankönyveink klasszikusa elveszetten botladozik az 1957-es Clark
Ádám-tér forgatagában, kis híján az autók kereke alá kerül. Három esztendővel túlélte
nagy elődjét – a röpke számolgatás nehezen csillapodó belső riadalmat árul el. Gyónásszerű versnovella a Császár István lassú búcsúzkodásban is, azt a különös élethelyzetet
örökítve meg, amikor az ember a forgalmas utcán messziről figyeli meg személyes
jóbarátját, de a távolság vagy a körülmények miatt nem szólhat hozzá, s ezért önvád
gyötri, mintha elárulta volna barátságukat. Ezt a furcsa érzést fokozza az elviselhetetlenségig az, hogy a novellista néhány nap múlva halott volt, s már semmit nem lehetett
jóvá tenni, megmagyarázni vagy kedélyes ugratásban feloldani. A versben megrajzolt
Császár-portré is tökéletes, méltó az író emlékéhez, aki éppen a kínos, kiélezett léthelyzetek mestere volt. Az író alakjából, üvegektől vacogó szatyrával csakúgy árad
a gyógyíthatatlan magányosság.
Novella is, esszé is a címével Nagy László nagy versére, a Menyegzőre utaló háromrészes vers is, a Menyegző a magasban. Esszé, azaz kísérlet annyiban, hogy az első részben bemutatott alaphelyzetből két lehetséges változatot bont ki a második és a harmadik részben. A környezet az ő gyerekkori világát idézi, a dunántúli szőlősgazdák sokak
által és százszor megírt paradicsomát, annyi verítékezés, aggódás és természeti, társadalmi csapás történelmi színhelyét, az Árpád-háziak idejéből való kápolnával, azúr éggel, piroscserepű opálos látóhatárral. Aztán a kétféle változat két variáció ugyanarra
a témára: a jóvátehetetlen magányra, melyben vőfélyszerepben, az asztalfő felé igyekezve is önkéntelenül elkülönül a násznép fiataljaitól az, akinek az életben immár
minden azt juttatja eszébe, hogy mellékszereplővé vált. És arra, hogy „az összezavart
idő csapdájában” érzi magát, amelyben irigység és sóvár nosztalgia illetlenkedik lelkében, s tölti el szégyennel. Csoóri Sándor jegyezte föl egy régi jegyzetében, hogy Ágh
az esendőségek megvallásában is mester – ezúttal sokszorosan megszolgálja ezt az elismerést.
Az idő előtti elmúlás és a túlélés botránya
A költői szubjektivitásnak talán még semmi sem kedvezett annyira Ágh István lírájában, mint a mulandóság gondolata és előérzete. Talán épp azért, mert sosem önmagában jelentkezik, mint a „költői” témákat mohón üstökön ragadó műkedvelőknél,
hanem mindig váratlanul bukkan fel, kéretlenül és illetéktelenül –, esküvőn, otthonos
tájakon vagy idegen földön szemlélődve. És a hozzátartozók, pályatársak, ismerősök

2001. március

87

halálakor természetesen, mely ugyancsak nagy múltra vezetődik vissza Ágh költészetében. Emlékszem, milyen fiatalok voltunk még, amikor közös ismerősünk, B. Nagy
László halálára ilyen címmel írt verset: Következel? Következem? Ez a mindnyájunk
örök önösségére emlékeztető kérdés bujkál nemzedéktársa, Kalász László elsiratásában
is. Ám itt már nem olyan „direktben” beszél, mint a kiváló kritikus maga választotta,
József Attilát tettleg idéző halálakor – a merész költői kép itt sokkal közelebbi érzékelésre vall: „…fölvettem / rejtett arca viaszos sárga mását, / mint egy rémesen csuszkáló
eleven maszkot”.
Nem csak az elmúlás
Az életérzés, melyet a végesség tudata határoz meg Ágh verseiben, nem pusztán az
„Ó jaj, meg kell halni, meg kell halni” melankóliájából táplálkozik, miként Babitsnál
sem, s nemcsak az „évek életveszélyét” kell elviselnie, miként bátyjának, Nagy Lászlónak sem. Az Újesztendei várakozás elárulja döbbenetét afölött, hogy csak szibériai temetőkben látni olyan korai halálra utaló dátumokat, mint íróismerősei sírján, de eltolja magától a szívet riadóztató adatok leltározását. Nagy Lászlóra emlékező verse azt
a megszólíttatást is jelzi az aggódás és a magány közepett, hogy a világ, melynek arculata oly rohamosan változik körülötte, nem barátságosabbá, hanem idegenszerűbbé is
válik. „Úristen, én nem vagyok itthon?” – visszhangozza a testvéri kiáltást, látva, hogy
mennyi a maszlag, hogy világunkban „kizárólagos a gőg, a gúny, s eszeveszett önérdek
bandázik, virágéneket tapos” (Innen indulnak). A tiltakozás itt konkrét. A halálnak viszsza is lehet ütni – Ágh István megpróbálja.

Alföldy Jenõ

88

tiszatáj

Így írtak õk?
LATOR LÁSZLÓ: KAKASFEJ VAGY FILOZÓFIA? MIRE VALÓ A VERS?
„A rút – rút! – „De mi tészi tehát hogy az
isteni Pallász’
Keblén Gorgonnak vad feje bájos alak?”
Nem tudom; a Művészt kérdd. – „Ő sem
tudja.” – Ne kérdd hát;
Kérdd szemed’ és szived’, érzeni s látni ha
tudsz.”
(Kazinczy Ferenc: A rút – szép)

A Lator László köteteiről írt recenziókat lapozgatva önkéntelenül is felötlenek az
olvasóban Halász Gábor szavai esszéről, kritikáról: „Minden időben a múzsák mostohagyermeke volt”. Valóban, mert bár Lator Lászlónak nem a Kakasfej vagy filozófia? az
első esszékötete (Versekről, költőkkel. 1982; Szigettenger. 1993), a recepció néhány korrekt és elismerő ismertetésen kívül többnyire hallgat a Lator-szövegek e dimenziójáról.
„Esszéistaként elsősorban a félmúlt és a jelenkor magyar költőire figyel. Domokos Mátyással, Fodor Andrással és másokkal közös, tanulmányértékű „négykezesei”, platóni
dialógusai egy-egy versről és költőről példaadó érvényűek a műveltség, az ízlés, az érzékenység, a nemes stílus szintézisének dolgában. Le nem írt megjegyzéseiből is tudjuk, hogy éber, számonkérően kritikus szellem, mindent elolvas és mindenről véleménye van; igazi literátor” – Csűrös Miklós néhány mondata (Kortárs 1987/1 150.) tömör összefoglalása az ide utalható, szűkös kritikai diskurzusnak.
Holott Lator László esszéi, kritikái nem pusztán egy inkonzisztens bibliográfiai tételt képviselnek, versek és versfordítások címlistái közepette. Még a biográfiai vonatkozásokat haszontalan konstrukciónak minősítő olvasó is kénytelen elismerni, hogy
e különböző műfajú szövegek nem csupán a szerző nevének azonossága révén alkotják
egymás kontextusát. Hiszen a Kakasfej vagy filozófia? kötet valamennyi szövegében
erőteljesen szubjektív narrátori szólam dominál, mely meghatározott pozícióból,
szinte teleologikus módon uralja elsősorban a kötet
első két fejezetét. A narrátor mindvégig hangsúlyozza,
vagy legalábbis utal rá, hogy az általa nyújtott elemzések egyike sem tudós analízis, magát elhatárolja az általa „ancillae theoriae” megnevezéssel jelölt (kritika)szerzőktől-narrátoroktól. Saját pozícióját más kontextusban láttatja, amennyiben jelzi, hogy tagja azon
művész-szerzőknek, akik létrehozzák az „ancillae theoriae” által boncolgatott műveket. Ennek következtében, lévén a narrátor beavatottja az alkotás varázsának/
teremtő ihletnek/enthusiasmusnak/…, szavai, elemzései olvashatók/megélhetők úgy, mint egy-egy beavatási
Európa Könyvkiadó
Budapest, 2000
352 oldal, 1600 Ft

2001. március

89

folyamat, rite of passage, melyen átjutva az olvasó közelebb kerül egy-egy versszöveg
létrejöttének / a költészet ősi funkciójának… titkához. E szövegek narrátora tehát
explikálja azonosságát a versszerző művésszel, mely explicit, szövegben foglalt azonosítást a leginkább close reading sem kerülheti meg. Ezt az olvasatot erősíti a két első
fejezet címe (Hogyan csinálják?, Mire való a vers?), továbbá az egyes elemzések felépítése
is. E fejezetek esszéi két részre tagolódnak: élükön egy, a 20. századi magyar líra köréből vett versszöveg, majd az elemző rész, amely azonban nem textusközpontú, hanem
alkotáslélektani kérdésekre keres választ (nem véletlen, hogy a tartalomjegyzékben az
esszécímek mellett nem a felidézett vers címe – Nyilas hava, Valse triste…–, hanem
a szerzők neve – Füst Milán, Weöres Sándor… – szerepel). A problémafelvetések intenciója ebben az olvasatban tehát egyértelműen alkotáslélektani, sokszor már-már
a pszichologizáló olvasatok metodikájára alludáló kérdésirányt jelez („Az írónak és
művészetnek, főleg pedig az írónak, sajátosan a modern írónak lélektani megvilágítása
volna szükséges.” Szász Zoltán: „Tűnj fel.” Nyugat 1908. dec. 16. 500–501.).
E szövegeket olvasván valószínűleg meddő gesztus lenne belépni abba a diskurzusba, mely kanonizációs kérdésköröket feszeget tekintélyelvi alapon, vagy egy-egy
megközelítés, olvasat korszerűségét, kontextusának és prekoncepcióinak pre/posztmodern voltát boncolgatja. Hiszen relevatív lehet művészi textusoknak olyan olvasatával szembesülni, mely a szöveget nem produktum voltában, hanem folyamat eredményeként tekinti, és számára e folyamat deskripciója izgalmas. Relevatív, még akkor
is, ha e folyamatleírást a szövegek narrátora konstrukció helyett rekonstrukciónak tekinti, ha egyértelmű utalásokat tesz is a realitás nehezen definiálható fogalmára, relációira. És a narrátor a kötet harmadik fejezetében (Cserebomlás), mely az európai líra
szerzőiről (Villon, Rimbaud, Apollinaire, Mandelstam, Trakl, Celan…) kínál megragadó fikciót, engedi is érvényesülni e relevatív erőt, a beavatás szituációjának illúzióját. Engedi érvényesülni, nemcsak azért, mert a művész-énjén kívül műfordító-énjét is
mezként mutatja olvasója felé; hanem mert hitelesebben önti nyelvi formába azt
a konstrukciót, mely lehetővé teszi ezen elemzések élményszerű megközelítését: a didaktikus tanári póz helyett a titkokat sugalló, beavatott narrátor vonzó fikcióját.
A két első fejezet elemzéseiben azonban nem működtethető zavartalanul és relevatíve ezen olvasási, értelmezési stratégia. Ezek a szövegek jelentős mértékben terheltek
olyan szegmensekkel, melyekben e sajátos narrátori szerep, a belőle fakadó interpretatív szituáció fikciója összeomlik, és egy monolit teoretikus disputáció egyik szólama
bomlik elő belőlük. Egy magát teoretikus értekezésként definiáló szövegben, irodalomtörténeti fejtegetésben, melynek narrátora és szövegtere az elméleti hipotézis és
disputáció, nem okoz kommunikációs törést ilyesfajta mondat: „…van a theóriáknak,
különösen az irodalmi theóriáknak egy veszedelmük: nagyon hajlanak a hatásköri kihágások elkövetésére. Nem érik be azzal, hogy kísérjék a fejlődést: szabályozni akarják; ahelyett hogy egy-egy fejlődési fok konstatálóinak maradnának, a fejlődés megszorítói akarnak lenni.” (Schöpflin Aladár: A magyar ősi ritmus. Nyugat 1908. máj. 16.
521.). Ám Lator László elemzéseinek sajátos értelmezési szituációjában a beavatás illúzióját, mely a mű genezisének titkát ígéri feltárni, megtörik, hiteltelenné teszik az
ilyesféle mondatok: „Csak ne bízzunk annyira egy-egy új elmélet örök érvényében!
Hány teória múlt el csak az én életemben is! De legalább a költők! Miért ez a nagy igazodás, miért akarnak – tisztelet a független szellemeknek – ancilla theoriae lenni?”.
További szerephasadást okoz a szövegben két sajátosság. Az egyik az a jelenség, hogy
miközben a narrátor folyamatosan hangsúlyozza értelmezői prioritását művész mivol-

90

tiszatáj

tára hivatkozva, és oppozíciót kíván felállítani saját fiktív helyzete és a szerző értelmezői prioritását tagadó elméletek között („…nem is beszélve róla, hogy a fényes elméjű
Roland Barthes esetleg megkaparintja versemet, s miközben sikeresen recipiálja, engem
egyszerűen megöl”), mindezt nem Lator László-versek értelmezése közben teszi, hanem olyan szövegekről szólván, melyeknek a művész-narrátor bevallottan éppúgy csupán olvasója, amiként bárki más. Azonkívül az sem egyértelmű, hogy a szerző a „modern irodalomtudomány” szókapcsolattal jelölt tényezőt mint látás- és értésmódot,
vagy mint a kánonképzés tekintélyelvű, kizárólagosságra törekvő hatalmi tényezőjét
(vagy esetleg mindkét aspektusában) kárhoztatja. A másik szerephasadáshoz vezető sajátosság az, hogy a narrátori szólamban ugyan folyamatosan jelen vannak antiteoretikus megnyilatkozások, ám az elemzésekben nem egyszer akad az olvasó olyan, korántsem antiteoretikus asszociációkat keltő kifejezésekre, mint „objektív költészet”, „tárgyias líra”, „versindító alkalom”, „forma” és „nyersanyag”. A beavatás fikciójának megteremtéséhez valószínűleg alkalmasabb az (a kötetben, különösen az utolsó fejezet elemzéseiben egyébként domináns,) Halász Gábor, Cs. Szabó László esszéit idéző nyelvi
regiszter, amely ugyan a nyelvi előfeltételezettség csapdáját nem kerülheti meg, ám
mégsem hitelteleníti a narrátor (szerepköre szerint a „beavató”) közléseit.
Ha egy-egy konkrét szövegértelmezés kapcsán – a narrátorral szólva – „okvetetlenkedni” kívánna az olvasó, persze lehetne. Elgondolkodtató például, hogy Tóth Krisztina De fato című versének címadó latin szintagmája feltétlenül a sznobizmus kissé fölösleges megnyilvánulása, és intertextuális mezejében mindenekelőtt a „Trisztán-ésIzolda-sors”, „Karády Katalin”, „Nadányi Zoltán”, „Apollinaire” neve fénylik-e fel,
vagy netalán inkább Ovidius heroida-levelei, Seneca Medeája, Phaedrája, Horatius Leuconéja … (amely vonatkozások egyébiránt a sznobizmus feltételezését sem teszik szükségessé, hiszen a cím latinitása értelmet nyer). Ám ez valóban okvetetlenkedés lenne
olyan olvasótól, aki az olvasatok szubjektivitását tiszteletben tartja. Okvetetlenkedés
lenne, mert elfedné azt, ami a kötet tagadhatatlan novuma, amiért e kötet akár kánontörőnek is nevezhető. Mégpedig nem amiatt, mert szót emel a szerző értelmezői előjogaiért, azaz a szerző „meggyilkolása” ellen (amely olvasat korántsem működtethető
általános verselemzési paradigmaként, hiszen ez esetben például a mottóban idézett
Kazinczy-verset kénytelen lenne olvasója művészi öngyilkosságnak, de legalábbis posztmodern anakronizmusnak minősíteni). Nem is amiatt, mert feltétlenül meggyőző,
amikor a narrátor kijelenti Nemes Nagy Ágnes Vihar című verse kapcsán, hogy
„a versbeli rét mögött egy valóságos rét van, s hogy egy valóságos ing rohan rajta”.
Pesszimistább olvasó talán inkább egy másik (bár szintén a művészet titkaiba beavató)
szöveg, a Vojtina ars poetikája rébuszait dünnyögi: „Nem a való hát: annak égi mássa /
Lesz, amitől függ az ének varázsa … Azonban azt se véld, hogy a való / Kirúgva jobb
egészen láb alól”. Sokkal inkább azért figyelemreméltó és kánontörtő e kötet, mert
jelzi, hogy új perspektívát, új és termékeny értelmezési szituációt jelenthet Nemes
Nagy, Weöres vagy Petri verseit Imre Flóra, Tóth Krisztina, Schein Gábor lírája felől
olvasni, és nemcsak fordítva. Hiszen talán épp a kánon mellé nyúló, annak fogalmát
dinamikusan tekintő és kezelő látásmód az, amely a kritikát végre adoptálhatja a Múzsák édesgyermekei közé.

Balogh Piroska

2001. március

91

A deKON-könyvsorozat néhány kötetérõl
Az, hogy Bernáth Árpád tanulmánygyűjteménye, amely – az összeállítás célkitűzése szerint is – a szerző egész kutatói pályájának reprezentatív áttekintését nyújtja,
a deKON-csoport gondozta könyvek egyikeként jelent meg, önmagában olyan kérdéseket fogalmaztat meg, amelyek éppen abban az irányban nyithatják meg a – hazai viszonylatokat tekintve meglehetősen ritka következetességgel és részletességgel kidolgozott elméleti keretet bemutató – munka lehetséges megközelítéseinek terét, amelyet
a kötet élére állított (sejthetően valamely minősítő eljárás alkalmából készített) összefoglaló tanulmány lezárni igyekszik. A kötet kritikai olvasatát nagy mértékben bonyolíthatják az ebben a – tulajdonképpen az összes tanulmányt ismertető s egyben a kutatói pálya alakulástörténeti rajzát nyújtó – írásban sorakozó önértelmező, sőt sok esetben önértékelő gesztusok („[a szerző megkülönböztetéseinek] figyelembe nem vétele
mind a mai napig zavarokat okoz irodalomtudományi véleménycserékben”; „sikerült
védhető saját álláspontot kialakítani”), amelyek nem sok diszkurzív lehetőséget hagynak pl. egy olyan megközelítés számára, amely esetleges kérdéseit vagy kételyeit úgy
igyekezne megfogalmazni, hogy eközben a szerző munkásságának önminősítésével
nem állna szándékában vitatkozni. A bevezető, de a többi tanulmány nagy része is
meggyőző argumentációval, hatásosan bontakoztatja ki a saját teória tételeit és ezek
defenzív apparátusát. A meggyőző érvelés hatásossága azonban nem okvetlenül esik
egybe a hatás történetiségével, vagyis nem tekinthető a priori adottnak, hogy az erőteljes argumentáció meggyőzőereje a hatás kommunikatív folyamatában is érvényesül.
E rövid recenzió keretei között pusztán azon kérdés megfogalmazása tűnik lehetségesnek, amelyet az eddigi gondolatmenet kiindulópontja implikál, vagyis hogy – az intézményes összetartozástól eltekintve – fennáll-e valamely kapcsolat a könyvsorozatot
gondozó munkaközösség és a sorozat 12. köteteként publikált tanulmánygyűjtemény
irodalomszemlélete között, illetve – tágabb és jóval produktívabb értelemben – miként
közvetíthető a Bernáth által kidolgozott teória a hazai irodalomelméleti gondolkodás
aktuális problémáihoz.
E közvetíthetőség nehézségei első látásra is nyilvánvalóak: a „lehetséges világok” elmélete számára alapvetőnek
nevezhető logikai-szemantikai hagyomány tradicionálisan
nem tartozik a magyarországi irodalomelmélet inspirációi
közé, így pl. komoly – diszkurzív és terminológiai –
„fordítói” munka volna szükséges ahhoz, hogy a könyv
talán legfinomabb elemzéséből, a Frege jelentéselméletében rejlő ellentmondást („jelölet” és „tárgy” viszonyának
tisztázatlanságát) feltáró tanulmányból kibontakozó,
rendkívül fontos következtetések operacionalizálhatóvá
válhassanak az irodalomelmélet olyan más diskurzusaiban, amelyekben éppúgy döntő jelentőséggel bír pl. a tudeKON-KÖNYVek 12.
Szeged, 1998
418 oldal, 680 Ft

92

tiszatáj

lajdonnév és a metafora viszonya (mint pl. Paul de Man hazai recepciójában). Az irodalomértelmezés stratégiáinak alakulása kiszámíthatatlan (ugyanis nyelvi) történés, így
semmiképpen sem tekinthető Bernáth 1970–80-as években írt tanulmányai „vakságának” az, hogy a lehetséges világként modellált irodalom konstitutív összetevőit megnevező terminusok „sorsa” némiképp szintén megnehezíti a fenti értelemben vett közvetítést: a „motívum”, akárcsak a „szimbólum” javarészt automatikusan használt irodalomtudományos „töltelékszóként” funkcionált még a legutóbbi évek hazai irodalomértelmező gyakorlatában is. Míg előbbi szisztematikus kidolgozására (amihez Bernáth
írásai számos támpontot nyújtanak) még mindig nagy szükség volna, az utóbbi újragondolására tett kísérletek viszont ideologikus logikájú, viszonylag gyanús alakzatként
határolták le a kifejezés terminológiai mozgósíthatóságát, alighanem jó okkal. Az
„embléma” kifejezés aktualizálása az intertextualitás retorikájának szótára számára láthatólag nem tűnt indokoltnak. A lehetséges világok teorémájával implikált, harmonizáló tendenciát sejtető, paradox voltában azonban (legalábbis ebben az elméleti keretben) aligha feloldható „szövegvilág” fogalom láthatólag szoros összefüggésben áll azzal,
hogy Bernáth számára az elbeszélő művek vizsgálatában alapvetően a „mese”, a szövegvilágot felépítő elvek motiválttá tételének logikai kritériumai dominánsak, szemben az elbeszélő struktúrák grammatizálhatóságának aspektusával. Egy ilyen megközelítésmód produktivitását a Nádas Egy családregény vége c. művéről nyújtott, máig meghatározó olvasat hatástörténeti potenciálja igazolhatja, ugyanakkor a Bernáth által kidolgozott elbeszéléselméleti terminológia hatékonyságát megintcsak az gátolhatja,
hogy a 80–90-es évek irodalomértelmezői „fordulatát” Magyarországon éppen egy
olyan narratológiai érdeklődés vezette be, amely a Bernáth számára „pusztán időbeli és
nem logikai” elsődlegességgel bíró elbeszélői szituáció történeti, alaktani vagy hermeneutikai problematikájára összpontosult.
Bernáth tanulmányainak történeti vagy maradandó érdemei közül ki kell emelni
azt a teoretikus előfeltevést, amely világosan elhatárolta az irodalmi és nem irodalmi
„magyarázatokat” (ez a differencia a ‘60-as években még kevésbé volt magától értetődő, mint – más okokból – ma), illetve azt a kritikai aktivitást, amellyel (Arisztotelész
Poétikájából kiindulva) egy olyan, dogmatikus műfajelméleti hagyomány újragondolására tett kísérletet (ebből a szempontból igen tanulságos a Bécsy Tamással folytatott
vita – Bécsy válaszát a kötet függelékként közli), amelynek olykor maga is kényszerűen foglya maradt (pl. a motívum-struktúra egyértelmű elsődlegességének a „cselekményes” mű számára való fenntartásával). Ennek a (Csúri Károllyal, a lehetséges világok elméletének másik kimagasló hazai képviselőjével közösen kidolgozott motívumés embléma-, vagy akár irodalomdefiníciókra épülő) nem-ideologikus irodalomfelfogásnak a teljesítőképessége azonban, elvi hatékonysága és korlátai mellett, a ‘90-es évek
hazai irodalomtudományának (a kötet megjelenését körülvevő) kontextusában is alapvetően a „lehetséges világok” teóriájából kibontott szövegelemzési eljárásokat tekintve
nevezhető szembetűnőnek, amelyek a „szövegvilág” különös dinamikáját egy látens
dialektikában, a műalkotás kettős, „zárt” és „nyílt” modelljének összjátékában lokalizálják. A Bernáth által alkalmazott irodalom-definíció az ún. „szimbolikus tartalomra”
épül, amelyet az ismétlődés struktúrái hoznak létre. A motívum és az embléma ezek
két alapvető típusaként, vagy inkább aspektusaként foghatók fel, egy zártabb és egy
nyitottabb rendszerként. Ebben a látszólag harmonikus kettősségben az embléma meghatározhatósága az adott művön kívüli szövegrésszel vagy valóságdarabbal való azonosíthatóságtól, lényegében tehát az irodalmi jel megkettőződésétől függ, figyelemre-

2001. március

93

méltó azonban, hogy a definíció mindkét esetben ez utóbbiak szimbolikus értelmezhetőségét, vagyis – végsősoron – ismételhetőségét állítja fel kritériumként. Az embléma
tehát egy megismétlődő szövegrésszel vagy valóságdarabbal (amely – megkettőzöttsége
miatt – szükségszerűen önmaga jeleként, tehát szintén szövegként fogható fel), vagyis
– a Bernáth nyújtotta definíció értelmében – a motívummal azonosítható, azaz a teoretikus keret lényegében azon belátás elrejtésén (vagy – ami ugyanaz – fel nem ismerésén) alapul, hogy a két típus valójában elválaszthatatlan.
Az, hogy Bernáth tanulmánya ezzel minden szöveg potenciális nyitottságának,
a zárt (motivikus) s így – miként azt a Kassák-interpretáció mutatja – inkább kezelhető
struktúrák diszartikulációjának lehetőségét foglalja magában, inkább a teoretikus modell hatékonyságának, mintsem következetlenségének bizonyítéka. Bár ez már végképp túlmutatna e recenzió keretein, többek között ezen a ponton nyílhatnak meg
olyan lehetőségek, amelyek – a hatástörténeti közvetítés minden kedvezőtlen kondíciója ellenére – kiindulópontokat képezhetnek egy olyan (újra)olvasáshoz, amelynek
teljesítménye alighanem az elidegenítő terminológiai rendszer (nem annyira egy külső,
erőszakos „fordítás”, hanem a rendszer által tartalmazott feszültségek dinamizálása általi) kimozdításával kezdődhet, és a Bernáth impozáns művében rejlő inspiratív vagy
provokatív (pl. a narratológiai problematikában elfoglalt) vitapozíciók olyan újraszituálásához vezethet, amely a jelenleg talán több bizalommal kezelt fogalmak mélyebb megértéséhez is hozzájárulhat.
Az 1997-ben megrendezett IV. DEkonFERENCIA anyaga A szerző neve címmel jelent meg, a könyvsorozat 11. darabjaként. Meglehet, véletlen az egybeesés, mégis feltűnő, hogy ugyanabban az évben a fiatal irodalmárok egy másik, immár rendszeresnek
mondható összejövetele, a JAK Tanulmányi Napok is szentelt egy ülésszakot a „szerző” problémájának. E hirtelen újraéledő (bár ugyanolyan gyorsasággal le is lohadt) érdeklődés magyarázata aligha az irodalomelméleti orientáció valamely radikális megváltozásában keresendő (bár kétségtelen, hogy a szerző „feltámasztására” irányuló törekvések ismeretesek a külföldi irodalomtudományban is, ezek inkább egyedi, meglehetősen esetleges kutatói célkitűzésekre vezethetők vissza). A DEkonFERENCIA előadói – a várhatóságnak megfelelően – Roland Barthes és Michel Foucault elhíresült
esszéiből-tanulmányaiból indultak ki, amelyek a szerző „halálának” kihirdetésével,
illetve diszkurzív praxissá nyilvánításával („lefokozásával”) nem is annyira bejelentették, mint inkább összefoglalták a „szerzőnek” az irodalomtudomány strukturalista és posztstrukturalista perspektíváiból funkcionalizálhatatlanná vált alakzata iránti bizalmatlanság kiváltóokait. Feltehető, hogy a fogalom iránti újkeletű érdeklődés (mégha több esetben láthatólag erőltetett is)
részben legalábbis a probléma túl evidens, túl gyors
megoldásának vagy meghaladásának illúziójára vonatkozik, ám a DEkonFERENCIA szerzői – ellentétben
a JAK-rendezvény némely előadásával és ezt a sejtést
megengedő koncepciójával – nem a „helyreállítás”
deKON-KÖNYVek 11.
Szeged, 1998
270 oldal, 480 Ft

94

tiszatáj

(a szerző re-autorizálása vagy autoritásának értelmessé tétele) ma aligha (legalábbis
célszerűen aligha) megvalósítható igényével tettek kísérletet a problematika újrafogalmazására, előfeltételezve mintegy azt, hogy – Kiss Attila Atilla írását idézve – „a szövegértelmezésben nem lehet Barthes elé visszamenni”.
A kötet több, esetenként viszonylag eltérő és igencsak váltakozó színvonalon előadott stratégiát jelenít meg, amelyek azonban alapvetően az iménti diagnózist, illetve
a felidézett két posztstrukturalista „klasszikus” megállapításait igazolják vissza. Az
ezekben feltáruló s mind Barthes, mind Foucault által egyértelműen kritikai-leleplező
argumentációval kibontakoztatott tézisekhez (tematikusan legalábbis) legszorosabban
kapcsolódó írások egyrészt a szerző szemiotikai pozíciójának kérdéséhez (pl. Hegyi
Pál, Erdei L. Tamás, illetve Berta Ádám írásai – utóbbi annyival érdekesebben, hogy
felvillantja egy lehetséges másik diskurzus, a pszichoanalitikus esettanulmány interpretatív teljesítményét Hazai Attila Feri: Cukor Kékség c. regényét értelmezve) vagy
a szerzői funkció és a szerző mint személy közötti összefüggések problematikájához
(Sántha Attila, Farkas Zsolt) szólnak hozzá javarészt a posztstrukturalista irodalomértelmezés közismert ideologémáit ismételgetve, másrészt a szerző funkciójában rejlő
ideológiai-társadalmi ellenőrzés potenciáljára összpontosítanak (Kiss Attila Atilla).
Ez a Foucault nyomán népszerűvé váló szempont az irodalomtudomány számára
feltehetőleg történeti horizontban hasznosítható, sőt – alighanem – tehető egyáltalán
értelmessé. A kötetben csupán Kiss írásának második fele érinti ezt a lehetőséget, illetve Milbacher Róbert igényes tanulmánya, amely Arany, Petőfi és Tompa levelezésének megszólításformáiból, illetve ezek látens (az imént tárgyalt könyv terminológiájával élve) emblematikájából kiindulva az önkanonizáció kultikus műveleteire következtet. (Bár nem tartozik szorosan ide, mégis érdemes megjegyezni, hogy a főként
a 19. századi magyar irodalomtörténetben újabban immár dominánsnak nevezhető
„kultuszkutatás” egyfajta veszélye éppen abban rejlik, hogy a történetileg rögzült,
ideologikus tényezőktől gyakran nem független képletek kultikus „eredetének” puszta
feltárása kétségkívül hozzájárul ugyan valamiféle metahistóriai reflexivitáshoz, ugyanakkor kitűnő alkalmat teremt a kanonizációs folyamatok nem institucionális, nem
diszkurzív, hanem nyelvi vagy textuális összetevői iránti közömbösség fenntartására.
Ez az ebből a szempontból amúgy is elég mostoha sorsú 19. századi kutatások számára
végsősoron a kánon további befagyasztásához járulhat hozzá, amennyiben a kultikus
műveletek gyakran „archeológiaiként” elképzelt leleplezésének rekanonizációs ereje
eléri ugyan az irodalmi folyamatok institucionális elemeit, irodalmi szövegekkel
szembesülve azonban aligha őriz meg sokat hatékonyságából. Ez a megjegyzés persze
nem a dolgozat eredményeit vonja kétségbe, hanem inkább egy olyan módszertani fejlemény hasznát, amelybe ez a munka is beilleszkedik.)
A „szerző”-fogalom reaktiválását a kötet legtöbb tanulmánya az irodalmi textualitás szintjén, a névvel vagy a szerző-funkcióval való játék retorikai vagy metafikciós
aspektusát előtérbe helyezve igyekszik végrehajtani. Ez az „áthelyezési” folyamat egy
olyan feszültséggel szembesül, amely a „szerző” fogalmának használati kontextusaiból
(pontosabban ezek megsokszorozódásából) következik. Ezt a feszültséget tárgyalja pl.
Odorics Ferenc írása, amely Garaczi László önéletrajzi művének valóságvonatkozásait
szembesíti a szerzői névvel való játék példáival, amelyek a hagyományosan a műfaj
egyik feltételének számító, kitüntetett referenciális környezetet rombolnák. Az már
más kérdés persze, hogy a dolgozat kiindulópontja – nyilván a szerző mint alak és
a szerzői név közötti ellentétet hangsúlyozandó – feltételez egy olyan (a közvetlen va-

2001. március

95

lóságvonatkozás effektusaira épülő) nyelvi magatartásformát Garaczi elbeszélésmódjában, amely a „szövegszerűség szabályrendszerét” provokálva látszólag teljesen mimetikus megértésre késztet. Alighanem ez az oka annak, hogy a „szövegvilág” rögzíthetetlenségét, az önéletrajzi azonosítások visszaigazolhatatlanságát, illetve tévútra vezetését, egyszóval a szöveg referenciális aberrációit Odorics egyedül a név textualizálásának
gesztusaiban lokalizálja, lényegében tehát fenntartva a szöveg kijelentéseinek önéletrajzi kódoltságát. Ha valahol, akkor itt érzékelhető a kontextusok megsokszorozódásának ellentmondásos teljesítménye: a szerzői névvel való játék képes egyfelől a szerzőelv (referenciális) elbizonytalanítására, másfelől viszont (elvonva a figyelmet a szöveg
retorikai karakteréről) éppen ezáltal csábíthat a transzparens szövegértés mimetikus útjára. Odorics értelmezése szerint Garaczi szövege a „retorizáltság nullfokán” állna
s csupán a tematikus inkongruenciák üresítik ki a szerző önmegjelenítését, ugyanakkor
a dolgozatban citált szövegrészek is számtalan olyan példát kínálnak, amelyek aligha
igazolják vissza a narráció naivitásának képletét. Pl. a 60. oldalon tárgyalt szövegrészek
esetében elgondolkodtató lehet, hogy az Odorics által kiemelt „én valaki más vagyok”
szintagma az irodalmi modernség szubjektumfelfogásának egyik alapmondatát idézi,
a lap alján citált másik részlet pedig nemcsak logikai és tematikus, hanem tropológiai
szinten is kétségbevonja az én azonosíthatóságát („Belenéz reggel a Kovács a tükörbe, és
azt mondja, én vagyok a Kovács? Az igazi? [Hályogkovács?]” [kiem. – K. Sz. Z.]). Odorics dolgozata azt bizonyítja, hogy a tematika azonosítása sem lehet egyedüli biztosítéka a szerző alakjának vagy funkciójának a név textualitásába való áthelyezésének, sőt
ez esetben az eleve adott teoretikus konklúzió rántotta vissza a szerzői alak tematizálhatóságának szintjére az értelmezést (vagy tartotta azt eleve ott), miáltal az érvelés éppen azt nem támasztja alá, amit következtetésének tud, még akkor sem, ha e következtetés aligha vitatható.
A kötet hasonló motivációjú tanulmányait talán azért kerüli el ez a fajta ellentmondás, mert az autoritás problémáját eleve csupán a név vagy a textuális effektus tekintetében vetik fel: Müllner András a neoavantgard autorizációs gesztusok paradox
logikáját elemzi Erdély Miklós egy művében, ismétlődés és eredetiség viszonyára koncentrálva, Hódosy Annamária dolgozata a homonímiában rejlő értelemsokszorozás
lehetőségeiből kiindulva – a szerzőtől már ismerhető módon – a jelentéseket cserélgetve Shakespeare-szonettek és fordításaik metafikciós interpretálhatóságát mutatja be,
Szilasi László írása pedig Mikszáth A Noszty-fiú esete Tóth Marival c. regényének egy
lehetséges öntükrét elemzi (egy kétszer elmondott beszéd történetét), a mű hagyományfelfogásának újraértelmezését javasolva.
Hárs Endre és Bónus Tibor dolgozataiban kevésbé ismerős vagy kevésbé megértett
teoretikus problémákról derül ki az, hogy a konferencia tárgya irányába is megnyithatók. Hárs három nagyhatású elbeszéléselmélet (Käte Hamburger, Franz K. Stanzel, illetve Gérard Genette rendszereinek) rövid jellemzésével kimutatja, hogy az elbeszélői
instancia egymástól igencsak eltérő narratológiai logikák szerint egyaránt rászorul egyfajta fogalmi szupplementumra, amely az „elbeszélő halálának” képzetét felvetve egyfajta hiányt tesz láthatóvá, ennek egy lehetséges magyarázataként a dolgozat Jochen
Mecke érvelését ismerteti, amely egy, az elbeszélői ént megelőző személytelen narratív
instancia lehetőségét veti fel. Bónus Tibor példás kritikatörténeti tanulmánya Babits és
Kosztolányi irodalomfelfogását, egymásra vonatkozó kommentárjaikat és irodalomértelmező munkáikból kirajzolódó olvasási stratégiáikat szembesíti. Az elemzés utolsó
része – Jacques Derridától kölcsönzött kifejezéssel – „a másik invenciójának” módoza-

96

tiszatáj

tait helyezi az addig kidolgozott archeológiai jellegű kritikatörténeti konstellációba,
amivel a szerző textuális szétoldódásának olyan aspektusait is feltárja, amelyek a
Barthes-esszé által inspirált megközelítésekben figyelmen kívül maradnak: a másik „létrehozásának” paradox, hiszen egyfelől a saját diskurzust pozicionáló, másfelől a „másik” szubjektivitásának és diszkurzív feltételezettségének differenciáját egyszerre tematizáló és leplező teljesítményének analízisében válik igazán megtapasztalhatóvá az,
hogy a „szerző” mint intézményes ellenőrző-stabilizáló funkció textualizálásának perspektíváit csupán az olvasás ebből a szempontból is ellenőrzött végrehajtásának kritikai
munkája teheti hozzáférhetővé. A konferencia fő tanulsága is alighanem ebben az
irányban keresendő, hiszen a kötet írásai – pozitív és negatív értelemben is – azt sugallják, hogy egy teoretikus felismerés vagy kritikai célkitűzés csakis következményei
vagy eredményei felől, jelen esetben nyelvi folyamatok meggyőző analízise révén igazolhatja önmagát – ez utóbbi elmaradása esetén könnyen akár önmagát is megkérdőjelezheti.
A könyvsorozat 13. darabja Rátévedések címmel Fogarasi György három és Müllner András hat (az összterjedelmet tekintve azonban a két szerzőt egyenlő arányban
reprezentáló) tanulmányát adja közre. A tematikai sokszínűség ellenére könnyen felismerhető, hogy e tanulmányok (legalábbis egyik) központi problematikáját az irodalom történetiségéről alkotott modellek (pl. korszakok, a folyamatképleteket generáló
narratív elvek), illetve a szerzők ezekkel kapcsolatos elégedetlensége jelentik. Ez az érdeklődés annak fényében nevezhető különösen jelentésesnek, hogy a deKON-csoporthoz kötődő kezdeményezéseket érő kritikák leggyakrabban ezeknek az irodalom történetiségével kapcsolatos álláspontjait ítélték a leginkább ingatagnak (legutóbb pl. Szilágyi Márton a Fanni hagyományairól rendezett konferencia kapcsán), annak ellenére,
hogy a csoport – rendezvényeinek témáit tekintve – korántsem idegenkedik a történeti
(újra)olvasásban rejlő kihívásoktól.
Müllner András írásainak egy része ilyen rendezvények alkalmából készült, ami
magyarázatot nyújthat arra, hogy e dolgozatok jelentős része az irodalomtörténet-írásnak, az (irodalom)történeti jelentésképződés vélt vagy valós folyamatainak üzen hadat.
Tanulmányainak egy csoportja olyan szövegek értelmezésére tesz kísérletet (Ady és
Arany művei), amelyek nemcsak meghatározzák a magyar irodalomtörténet kánonját,
hanem szövevényes vagy ellentmondásos recepciótörténetük révén e kanonizációs folyamatok logikájára is rávilágítanak. Müllner interpretációi – éppen ezért logikusan – inkább a szövegek recepciótörténetének jellegzetes
momentumait elemzik, a szorosabb értelemben vett textuális analízis inkább csak azokat a perspektívákat jelzi,
amelyek felől a szövegek önnön értelmezéstörténetükre
vonatkozó „kommentárként” vagy kritikaként nyithatók
meg az olvasás számára, így pl. Az eltévedt lovas szcenikája az interpretációs műveletet a térkép és a táj metaforáival megragadó allegorézissel volna viszonyba állítható.
Az ilyen interpretációs érdekeltség természetesen gyakran
deKON-KÖNYVek 13.
Szeged, 1998
236 oldal, 480 Ft

2001. március

97

a metafikcionális jelentésszint abszolutizálásához vezet, amivel önmagában pusztán
a jelentésszűkítés veszélyeinek tenné ki magát, az ennél nagyobb veszély azonban, a recepciótörténetben lelt ítéletek teljes homogenizálása csak úgy volna elhárítható, ha
a korábbi értelmezésekkel folytatandó „dialógus” nem iktatná ki a (recepcióesztétikai
kifejezéssel élve) horizontelválasztás műveletét.
Ennek a – történeti olvasat esetében aligha elhanyagolható – lépésnek az elmaradása mutatkozik meg pl. abban, hogy Müllnernek a korábbi Arany-értelmezőkhöz fűzött, ironikusnak szánt kommentárjai azok megnyilatkozásait közvetlen, a jelenben és
a jelenlévőkhöz szóló s így persze meglehetősen naiv irodalomelméleti előfeltevésekről
tanúskodó komikus allegorézisként kezelik, s – ennyiben mindenfajta „mai” irodalomelméleti előfeltevéssel ellentétben – azok idegenségét (szükségszerűen roncsolt kommunikatív környezetét) kiiktatva erőszakosan az aktuális érvvezetés érdekeihez hasonítják őket. Ez a történeti naivitás Müllner írásainak másik, a neoavantgard poétikák
kérdéseivel (ami ritkaság a hazai irodalomtudományban: érdemben) foglalkozó csoportjában (köztük a már említett, az imént tárgyalt kötetben is szereplő, elgondolkodtató Erdély-tanulmánnyal) is kísért. Bár ezek az írások az egyik eddigi legmeggyőzőbb
javaslatot fogalmazzák meg a 70–80-as évek hazai neoavantgárdjának az utóbbi évtizedek irodalmáról létrehozott, bevett s elsődlegesen a ‘80-as évek „prózafordulata” által
meghatározott alakulástörténeti modelljeibe való bevonására, gyakorlatilag szintén
nem képesek egyetlen korábbi vagy egyszerűen másik olvasatból sem támogatást vagy
inspirációt, sem valamely lényegi következtetést kinyerni, ami (pusztán az utóbbi évtizedek irodalomkritikai nézeteinek összetettségére gondolva, amelyek azért nincsenek
még olyan „messze”, mint a feltehetőleg jóval szövevényesebb Arany- vagy Ady-recepció) nemigen tudható be kizárólag azok használhatatlanságának.
Fogarasi György egyike azon, a deKON-csoporthoz kötődő irodalmároknak, akik
a leginkább függetlenek attól az argumentációs stílustól és lexikai bázistól, amely egy
(bizonyos értelemben vett) posztstrukturalista előfeltevésrendszer provokatív (vagy
inkább ilyennek szánt) és gyakran szólamszerű aktualizációjából jött létre és rögzült
a hazai irodalomtudomány köztudatában, írásai feltehetőleg ezért is kommunikálhatók
eredményesebben más teoretikus érdeklődésű diskurzusok felé. Fogarasi tanulmányai
– angolszász példát követve – a romantikát tekintik az irodalom történeti megközelíthetőségében rejlő problematika paradigmájaként, amelyet a 80–90-es években nagyhatású „új historista” iskolával szemben azonban jó érzékkel Paul de Man munkássága
mentén közelít meg. De Man tanulmányainak inspirációja az írások tematikájában és
szóhasználatán is jól nyomon követhető, ami, szem előtt tartva azt, hogy Fogarasi de
Man Allegories of Reading c. művének fordítója, kevéssé nevezhető meglepőnek.
Fogarasi számára de Man – összefüggően nem kidolgozott, de azért látensnek nem nevezhető – történetiség-fogalma, pontosabban a „történetiség materialitásának” képzete
jelenti a problematika újragondolhatóságának kiindulópontját, noha de Man fogalomhasználatának közvetlen értelmezésére, érthető módon, nem vállalkozik: aligha járna
túl nagy kockázattal kijelenteni azt, hogy éppen ebben rejlik a de Man-i dekonstrukció
hazai (és nemcsak hazai) megértésének legnagyobb akadálya és kihívása is egyben,
mint ahogy az is legalábbis sejthető, hogy a szó de Man-i használatának pontos és meggyőző jellemzése igazából a nemzetközi (bár már jó ideje az átláthatatlanságig kiterjedt) de Man-szakirodalomban is várat magára. Fogarasi elsősorban a romantika de
Man-i újraértékelésének gesztusát tekinti a hazai irodalomtörténetbe is applikálhatónak, azt a gesztust, amely a romantikus irodalom önértelmezésének mint az irodalom

98

tiszatáj

egyfajta totális öntudatának újrafeltárásával az e paradigma demisztifikációjára épülő,
róla azonban alapvetően téves képzetekkel rendelkező modern (posztromantikus) irodalmi tudat elhibázott irányvételét leplezné le, egyben a modern (posztromantikus)
irodalom önmisztifikációját hatástalanítva. Ez a – de Man életművében már az ‘50-es
évektől jelentkező, persze több újrafogalmazáson keresztül, de végig fenntartott – kritikai imperatívusz magától értetődően kínálkozik a periodizációs klasszifikáció eszközeivel élő irodalomtörténeti reflexió „vakságának” feltárására, a hazai irodalomtörténeti képleteket (s az azok újragondolására tett kísérleteket) tekintve mégis az mondható, hogy aktivizálása a magyar irodalomtörténetben a 19. századi kutatásokat jóval
készületlenebbül érné, mint a 20. századi irodalom újabban meglehetősen mozgékony
kanonikus szerkezeteit.
Így nem tekinthető meglepőnek, hogy Fogarasi egyetlen magyar irodalmi tárgyú
tanulmánya Babits „új klasszicizmusának” és Nádas Péter feltételezett „új romantikájának” (?) irodalomtörténeti stabilitását igyekszik felbillenteni. Ez Babits esetében az
„új klasszicizmus”-fogalom egy – Babits diskurzusából nemigen következő – radikális
olvasatának javaslatában valósul meg, amely a nyelv egyfajta személytelen használatából az „önálló életre kelt” tropológia fontos önértelmező funkciójára következtet. Nádas esetében – az összefüggést a „kulcs” exegetikus metaforájának használatai közötti
kapcsolat kínálja – A bárány c. novella elemzése a szöveg önnön szimbolizációs apparátusának roncsolását igyekszik bemutatni, s azt sugallja, hogy a revízió alá vett irodalomtörténeti „pozíciókat”, amelyeket elsősorban a Kosztolányival, illetve Esterházyval
való összehasonlítások alapoztak meg, a nyelv kiszámíthatatlan működése rendíti meg.
A dolgozat alapvető vitahelyzete kétségkívül nem független a Kosztolányi-életmű
iránti új keletű érdeklődéstől (és Kosztolányi újrakanonizálásától), amely – immár
visszatérően – olyan ellenvetéseket váltott ki, amelyek rendre Babits irodalomtörténeti
rangjának féltéséről tanúskodnak. A de Man-i történeti imperatívusz kínálta párhuzammal élve Babits és Nádas hamis, „demisztifikáló” olvasatai valójában e szerzők
félre- vagy nem-olvasására épülnének tehát, amelyeket a Kosztolányihoz és Esterházyhoz köthető nyelvszemlélettel (a kettő feltehetőleg azért nem teljesen ugyanaz!) való
gyors azonosulás vezérelne. Gyanakvásra pusztán az ad okot, hogy a vizsgálat alá vont
történeti kategóriák újragondolásuk „után” túlságosan is emlékeztetnek a velük szembeállított, „demisztifikálandó” nyelvszemléletekre, ami felveti azt a kérdést, hogy
a történeti kritika nem jár-e részint a hamis besorolások alól felszabadítani vélt szerzők
újbóli bekebelezésével, illetve egy aktuális kánonszervező elvhez való hozzásimításával. Ahol ugyanis, válaszul pl. Babits egyfajta történeti „leértékelődésére”, a Kosztolányival való „versengés” látens képletét érvényesítve kimondottan azt célozza, hogy
e szerzők ne lehessenek – e tematika egyik új keletű kulcsszavával élve – „kijátszhatók”
egymás ellen, nem fenyeget-e ott a Fogarasi írásaiban visszatérően hegeliánus ideologémaként elvetett „összebékítés” réme? A történeti kategóriák hasonló jellegű, igényes
újraolvasására tett kísérletek az ilyen kételyek ellenére is inkább üdvözlendők, mintsem elvetendők, hiszen – miként Fogarasi írása – hozzájárulhatnak az irodalom rejtélyes történeti létmódjának megértését célzó párbeszéd kialakulásához.

Kulcsár - Szabó Zoltán

2001. március

99

„A Tisza-parton mit keresek?”

„Minél kevesebb eszközzel szeretném
elmondani a lényeget”
BESZÉLGETÉS ARANYI SÁNDOR FESTÕMÛVÉSSZEL
A dél-alföldi régió képzőművészeti életének legaktívabb szervező egyénisége Aranyi Sándor festőművész, a Szegedi Tudományegyetem Juhász Gyula Tanárképző Főiskolai Kar Rajz-Művészettörténeti Tanszékének tanszékvezető docense, a SZÖGART Művészeti Egyesület vezetője, a Magyar Alkotóművészek Országos Egyesületének választmányi tagja és területi képviselője. Gyakran saját művészi munkája rovására
önzetlenül szervez kiállításokat, alkotótáborokat, ápolja a nemzetközi kapcsolatokat,
figyeli a pályázatokat, gyűjti az információkat, művészetpolitizál és lobbizik a szegedi
képzőművészek érdekében. Immár huszonhat éve működik sikerrel a Csongrádi Művésztelep, amelynek egyik alapítója volt és jelenleg is rendszeresen szervez oda programokat. A képzőművészek körében lassan Európa-szerte ismertté válik az 1991-ben
ugyanott elindított Plein Air Nemzetközi Alkotótelep, amelynek nemcsak ötletgazdája volt, hanem ma is motorja. A vasfüggöny megszűnésével és a rendszerváltással
a magyar művészek számára is kinyílt a világ, és Aranyi Sándor felismerte a kínálkozó
lehetőségeket. Képei – SZÖG-ART-os kollégái munkáival együtt – eljutottak Stuttgartba, Darmstadtba, Heilbronnba, Freibergbe, Párizsba, Krakkóba, Temesvárra, az
argentínai Rosarióba. 1990 óta a nyarakat Franciaországban, a mirabeli művésztelepen
tölti, az ott született képei új fejezetet nyitottak festészetében. Szegedi otthonában
mestereiről, pályafutásáról, a tanításról és a terveiről beszélgettünk.
– Volt kitől örökölnie képzőművészeti tehetségét?
– Édesanyám gyakran rajzolgatott
otthon, portrézta a szomszédokat,
sőt – ha jól emlékszem a történetre –
a képzőművészeti főiskolára is felvették, amit azonban családi okok miatt
nem tudott elkezdeni. Testvérétől,
a keresztapámtól is láttam néhány
szép festményt, ezért valószínűleg
anyai ágon örökölhettem a festői vénám. Édesanyámék családja budapesti, én is ott születtem 1949-ben.
Apám Nagybecskerekről származott,
onnan vetette a sors Szolnokra, majd
Budapestre. Hivatásos katonaorvos
lett, a második világháború idején
a Horthy-hadsereg „főszülésze” volt.

100

tiszatáj

– Főszülész a hadseregben?
– Apám a Honvéd Tiszti Kórházban dolgozott, ahová a tisztfeleségek mentek
szülni. A honvéd vezérkar számos tagjával megismerkedett, így többek közt Sólyom
Lászlóval – akivel igen jó barátságba került –, és rajta keresztül Bajcsy-Zsilinszky Endrével is. Ennek az lett az következménye, hogy mindkettőjük perébe belekeveredett.
Előbb 1944-ben Sopronkőhidán a Bajcsy-Zsilinszky-per, majd néhány év múlva, 1950ben a Sólyom-per egyik vádlottjaként is halálra ítélték. Szerencsére egyiket sem hajtották végre. Később elmesélte, hogy 1950. április 4-ére még megkapta a Magyar Népköztársaságért Érdemérmet, majd néhány nap múlva letartóztatták. Négy és fél év múlva,
1954 végén szabadult Vácról. Amíg börtönben ült, bennünket kitelepítettek Dévaványára. Amikor megkezdődött az enyhülés, édesanyám nővéréhez mentünk vissza
Budapestre, a Nagyajtai utcába. Amikor apám börtönbe került, olyan kicsi voltam,
hogy nem emlékezhettem rá. Amikor hazajött, a húgommal az asztal alá bújva vártuk.
Lassan barátkoztunk össze. A rehabilitációja után felajánlották neki a pesti BajcsyZsilinszky Endre Kórház igazgatói állását és a dunaújvárosi kórház szülészeti osztályát,
de egyik sem kellett neki. Azt mondta, olyan helyre nem megy, ahol miatta valakit
félre kell állítani. Hosszú keresgélés után talált rá Csongrádra. Szolnokon nőtt fel,
ezért nagy örömmel ment egy másik Tisza-parti városba. Csongrádon ő alapította meg
a szülőotthont, amelynek évtizedeken át intézetvezető főorvosa volt.
– Mikor derült ki, hogy van tehetsége a képzőművész pályához?
– Általános iskolában a tanító nénim, Szokoly Ágnes hamar felfigyelt a rajzkészségemre. Két részre osztotta az osztályt, az egyik padsor rajzait ő javította, a másikat én.
Emlékszem, amikor dühös voltam a világra, elvonultam vicsorgó fejeket rajzolni.
Amikor édesanyám – aki a képzőművészet helyett a családnak szentelte az életét –
meglátta, rácsodálkozott, majd bíztatott. A későbbi rajztanárom, Stéhlik Lajos bácsi
vezetésével működött egy városi képzőművész szakkör Csongrádon, amelybe egy
rajzpályázat eredményeképpen már ötödikes koromban bekerülhettem. Amikor eljött
a pályaválasztás ideje, a budapesti művészeti gimnáziumba szerettem volna menni,
édesapám viszont azt szerette volna, ha tovább viszem az orvosi praxisát, vagy ha nem,
azt remélte, hogy fogorvos leszek. Édesanyám nagy csaták után – mondván, hogy
a művészeti gimnázium után is mehetek még az orvosi egyetemre – elérte, hogy megpróbálkozhassak a felvételivel. A sikeres felvételi után apám úgy volt vele, az internátusban majd ráncba szednek. Tudniillik elég rosszcsont voltam.
– Nagy változás lehetett csongrádi gyerekként Budapestre kerülni…
– A kollégiumban eleinte valamennyien rettenetesen meg voltunk szeppenve, de
azután hamar belejöttünk a pesti életbe. A Somlói úti kollégiumban laktunk, gyalog
jártunk át a Szabadság-hídon a Török Pál utcai gimnáziumba. A kollégiumban úgy
megszoktam az ébresztőt, hogy bármilyen későn fekszem le, reggel 6-kor ma is mindig
felébredek.
– A művészeti gimnáziumban kik voltak a meghatározó tanárai?
– Osztályfőnököm, Percz Jenő József, a gimnázium igazgató-helyettese elsősorban
mozaikkal foglalkozott. Nekünk matematikát tanított. Neki köszönhettük, hogy amikor valamilyen fejes jött külföldről, és a köszöntésére diákokat rendeltek ki, akkor
a mi iskolánkból mindig bennünket küldött. Így elbúcsúztathattuk Hruscsov elvtársat
a Keleti Pályaudvaron, és Hailé Szelassziét fogadtuk a repülőtéren. Ez csak így utólag

2001. március

101

hangzik érdekesen, akkor nem tulajdonítottunk különösebb jelentőséget neki. Egyszerűen annak örültünk, hogy elmaradtak az óráink. Az első rajztanárom Basilides Sándor volt – akinél főiskolai kollégám és barátom, Lázár Pál festőművész is tanult – később, az ő nyugdíjba vonulása után Németh Lászlóhoz kerültem, aki valamikor katonatiszt volt, de bennünket festőként igen kiválóan tanított. A középiskolában meghatározó egyéniség volt számomra Kertész Antal matematikatanár – közismert nevén
Csízió –, aki egyébként hadmérnök volt. Érdekességként említem, hogy Makón tanította Szendrei János professzor urat is. A másik meghatározó tanárom Blaskovics János volt, aki a fizika tudományát igyekezett a fejünkbe verni. Remek osztályközösséget alkottunk, osztálytársam volt többek között a néhány éve elhunyt Virágvölgyi Péter, aki később az Iparművészeti Főiskolán a grafika tanszék vezetője lett, valamint
Nagy Gábor, Görbe Katalin – akik ma is a Képzőművészeti Főiskolán oktatnak – Kis
Zoltán László, Lacza Márta, Aknay János. A kollégiumban is barátságok szövődtek,
például Balogh Mihállyal (a szegedi kötődésű ötvössel) és Dienes Gáborral azóta is igen
jóban vagyunk.
– Érettségi után újra összeült a családi kupaktanács, hogy az orvosi pályára terelje?
– Édesapám továbbra is a szegedi orvostudományi egyetemre akart küldeni, én viszont a Magyar Képzőművészeti Főiskolára szerettem volna menni. Egyik felvételim
sem sikerült, ezért apám beíratott Szegeden egy fogorvosi előkészítő tanfolyamra. Sohasem tudta meg szegény, hogy helyette Cs. Pataj Miska bátyámhoz jártam a Széchenyi téri Vasutas Képzőművész Körbe. Gőzerővel készültem a főiskolai felvételire, rajzoltam az aktokat. Otthon nem mertem elmondani még édesanyámnak se. Természetesen a következő évben sem vettek fel az orvosi egyetemre, de a főiskolára is csak
a negyedik nekifutásra.
– Mit csinált addig?
– Először a csongrádi háziipari szövetkezethez kerültem, ahol szőnyegmintákat rajzoltam és terveztem, majd az ÁFÉSZ-dekor grafikusa lettem. Nagy Istvánnak, a cég
vezetőjének sokat köszönhetek, mert rengeteget segített azzal, hogy hagyott szabadon
dolgozni, és ellátott anyaggal. A harmadik felvételi után felvettek a főiskola előkészítőjére, az „estire”, ezért felköltöztem Budapestre, ahol a Keravill-dekorációnál kirakatrendező-grafikusként kaptam munkát. Együtt dolgoztam Aknay Jánossal, sőt a tapétásoknál kollégánk volt Lukáts Andor, akit ma kiváló színész-rendezőként ismerünk.
Az előkészítőn a főiskola oktatói tanítottak bennünket, Blaski Jánostól olyan módszertani dolgokat lestem el, amiket ma én is alkalmazok a főiskolán. Az előkészítős év
után felvettek a főiskolára, ahol akkor még lehetett mestert választani. Én a hozzám
legközelebb álló két mester, Bernáth Aurél és Iván Szilárd között választottam. Bernáth megkövetelte a szakmai felkészültséget, és növendékei közül eleinte mindenki kicsit bernáthos volt, mégis mindannyian egészen egyéni stílusú művészek lettek. Példaként Lakner Lászlót és Klimó Károlyt említhetném. Végül Iván Szilárd osztályába kerültem, ahol akkor Dienes Gábor már továbbképzős éveit töltötte. Akkoriban a rektori posztot betöltő Domanovszky Endre terrorja alatt élt a főiskola. Osztályzáskor
felvonult a sleppjével, és ő mondta meg, hogy ki hányast kaphat. Egyedül Bernáth
Aurél mert vele szembeszállni, az összes többi tanár behúzta fülét-farkát. A csoporttársaim az évek során elhullottak mellőlem, kit lógásért, kit kvalitásbeli hiányosságai miatt tanácsoltak el a festő szakról. Sokan Ék Sándorhoz menekültek át, aki igyekezett
minél több hallgatót – például Drozdik Orsolyát, Kelemen Károlyt – átvenni grafi-

102

tiszatáj

kára, és így bent tartani őket a főiskolán. 1972-ben én rendeztem a főiskola március 15-i
ünnepségét színész és zenész barátaim közreműködésével. Egyetlen szó sem hangzott
el a forradalmi ifjúsági napokról, viszont Nagy Gábor és a többi színész atillába öltözve mondták el a verseket, szövegeket. Emlékszem, Jandó Jenő a Rákóczi indulót
játszotta. Az is meglepő volt, hogy a Himnusszal kezdtük és a Szózattal zártuk a műsort, az akkoriban kötelező Internacionáléról pedig megfeledkeztünk. Arra is felfigyeltek, hogy eljött az ünnepségre a főiskola három nagy mestere, Barcsay Jenő, Bernáth
Aurél és Pátzay Pál, akik már évek óta nem vettek részt a hivatalos rendezvényeken.
A Szózatra ők álltak fel legelőször, a hallgatók közül sokan nem is tudták, mi az. Másnap, március 15-én felmentem a barátaimmal a Várba. A Mátyás templom mellett parkoltunk le, épp amikor szálltunk ki az autóból, akkor indult meg a tömeg az oldalkapu felé, és néhányan kitűztek egy hatalmas nemzeti színű zászlót. Rengeteg ember
gyűlt össze a lépcsőkön, de a rendőrök is pillanatok alatt ott voltak. Vagy harminc
URH-kocsi jött, kezdték lezárni a teret. A Trabantommal az utolsó pillanatban sikerült eljönnünk. Azok a barátaink, akik a másik kocsival voltak, már nem tudtak kihajtani a rendőrök gyűrűjéből, kirángatták őket az autóból, és három napig becsukva tartották. Másnap a főiskolán hívatott a főtitkár, aki azt mondta: vegyem úgy, nagyon le
vagyok teremtve (ugyanis szóltak a rendőrségről, hogy mi is ott voltunk a Várban,
ahol nagy kalamajka volt), érezzem magam megfenyítve, egyébként gratulál a március
15-i tartalmas megemlékezéshez, csináljak minél több hasonlót.
– Édesapja végül belenyugodott, hogy nem lett orvos?
– Akkor törődött bele igazán, hogy a képzőművészeti pályát választottam, amikor
kiderült: nyugdíj felé közeledő intézetvezető főorvosként annyit keresett egy hónapban, mint én egy hét alatt, amikor elszegődtem samesznak a grafikusok mellé a BNVre vagy egyéb nagy kiállításokra. Betűket vágtunk, tapétáztunk napi ezer forintért, ami
a hetvenes évek elején óriási pénz volt.
– Tanára, Iván Szilárd milyen mesternek bizonyult?
– Aranyos, anekdotázó ember volt, túl sokat nem lehetett tőle tanulni. Inkább
egymástól lestünk el sok mindent. Én is szoktam mondani a tanítványaimnak, hogy
figyeljenek egymásra. Nem tőlem fognak legtöbbet tanulni, én maximum katalizátor
szerepet töltök be. Észreveszem, hogy milyen irányba kellene továbblépni, és igyekszem az alkotói folyamatot felgyorsítani. Iván Szilárd mellett kivívtam magamnak
a rangot, hogy közel három éven át a demonstrátora legyek. Azt szerette volna, ha maradok mellette a tanársegédnek, de erre végül nem kerülhetett sor. Iván szerint azért,
mert Nemes elvtársnak, a főiskola párttitkárának valamiért nem tetszettem. Iván Szilárd szerette a munkáimat, de sohasem tudott ötöst adni, mert Domanovszky mindig
visszaminősített. Doma ugyanis minden osztályon végigment, és korrigált. Egyik alkalommal megállt a munkám előtt – épp egy aktot festettem –, és azt mondta: „Jegyezze
meg, hogy egy jó hegedűs hangtompító nélkül is ki tudja csalni azokat a hangokat
a hegedűből, amelyeket hangtompítóval lehet!” Azt a képet azóta is őrzöm. Sokszor
megpróbáltam elemezni festő kollégákkal, zenész barátaimmal Domanovszky sajátos
korrektúráját, de máig nem sikerült rájönnöm, hogy mire gondolt.
– Hogy indult a pályája a diploma után?
– Még a diploma előtt történt, hogy megkérdeztem az egymással épp beszélgető
Nagy Gábort, Dienes Gábort, Klimó Károlyt és Szikora Tamást, lenne-e kedvük

2001. március

103

Csongrádon művésztelepet csinálni. Örömmel fogadták az ötletet, és a következő évben, 1975 nyarán már meg is szerveztük az első művésztelepet. Édesapám tanácstag és
a Hazafias Népfront városi szervezetének elnökhelyettese volt Csongrádon, az ő segítségével sikerült meggyőzni a város vezetőit, hogy a Tisza-parton álló, hivatalosan úttörőházként számon tartott, de arra a célra nemigen használt Czeilik-villában művésztelepet indítsunk. 1974-ben azon a tanácsülésen, amelyen Lovas István népfrontelnök
előterjesztette a javaslatot, a tanácselnök – akit nem avattak be előzetesen – elvörösödött, és magából kikelve kiabálni kezdett. Más elképzelései voltak a Czeilik-villával.
A párttitkár, Góg János bácsi, aki viszont mindenről tudott, figyelmeztette, hogy ne
üvöltsön, nem az erdőben van. Végül a tanácsülés megszavazta a tervet.
– Csongrádon nagy dolognak számíthatott ez, hiszen nemigen volt ott korábban élénk
képzőművészeti élet…
– Stéhlik Lajos bácsin kívül élt még az idős Piroska János, Csongrád utolsó polgármestere a régi rendszerből, aki valamikor Barcsay Jenő évfolyamtársaként végezte
el a képzőművészeti főiskolát és azon kívül a jogi egyetemet is. Gyerekkoromban városképi jelentőségű figura volt Benyovszky István, az öreg lófestő, akinek hatalmas vörös orrára, nagy kalapjára és a földig érő fekete kabátjára ma is emlékszem. Ők voltak
a város festői. Az 1975-ben beindult művésztelep eleinte csak nyaranta működött, később sikerült az úttörőház funkcióját megszüntetni, és teljesen megkaptuk a területet.
A tanácselnök csak akkor nyugodott meg, amikor néhány év múlva gratuláltak neki
az egyik megyetanácsi ülésen, hogy milyen jól működik a csongrádi művésztelep…
– A főiskola után tehát rögtön hazament Csongrádra?
– Nem. Fönnmaradtam Budapesten, mert Szikora Tamás barátom átadta nekem az
óbudai műtermét, ahol több mint egy éven át dolgoztam. Első nagyobb sikeremet
a szolnoki festészeti triennálén arattam: a Damjanich Múzeum megvette a Legenda című
képemet. Amikor szegény édesanyám meghalt, azért mentem haza Csongrádra, hogy
édesapám ne maradjon teljesen egyedül. Akkor már a húgom is Pesten élt, a Nemzeti
Banknál volt állása. Apám átadta a rendelőjét – azt mondta, egy nyugdíjas orvosnak
kisebb is elég –, így lett egy 5x4 méteres műtermem. Ő pedig a régi váróból alakította
ki a rendelőjét. Csongrádra költözésem azzal a hátránnyal járt, hogy azok a kollégáim,
akik a fővárosban alkottak, jobban benne maradtak a körforgásban, inkább a tűzközelben voltak. Én egy kicsit elszigetelődtem, de a művésztelepen keresztül megmaradt
a kapcsolat.
– Azért Csongrádnak is lehettek előnyei…
– Sokkal nyugodtabb és kényelmesebb körülmények között tudtam dolgozni. Akkoriban még meglehetősen sűrűn jártam Budapestre, mert az üzemanyag lényegesen
olcsóbb volt. A fővárosi kollégáim is szívesen jöttek a csongrádi művésztelepre, megismerték és megszerették a várost. Amikor megkezdődtek a nagy áremelések, és Pesten
már 10 forint volt egy korsó sör, nálunk még mindig 6 forintért mérték. Sokszor
mondták viccelődve: már azért érdemes lejönni, hogy jól besörözzenek. El is nevezték
Csongrádot Budapest elővárosának. Nagy Gábor és Dienes Gábor a képzőművészetis
tanítványaikat is kezdték magukkal hozni, mindig ott tartották nekik a nyári művésztelepi gyakorlatot. Így egyre többen megismerték Csongrádot, többször eljött Mihály
Gábor, Bujdosó Ernő, Babos László, Jánosházi Ágnes, Kiss Zoltán László és sorolhatnám tovább a kortárs magyar képzőművészet ismert alkotóinak nevét. Biztatást jelen-

104

tiszatáj

tett az is, hogy 1977-ben pályázatomra megkaptam az úgynevezett „kis” Derkovitsösztöndíjat. Az egyik főiskolai tanár, Sarkantyú Simon, aki tagja volt a bíráló bizottságnak, később elmondta, hogy ő fúrta meg a 3 éves Derkovitsot, mert azt saját tanítványának akarta juttatni. Bíztatott, hogy pályázzam meg a következő évben is, akkor
majd biztosan elnyerem. Többé nem pályáztam.
– Milyen rangot szerzett 1975 óta a csongrádi művésztelep?
– Indulásakor egyetlen grafikai művésztelep létezett csak a megyében, a Kocsis
Imre vezetette makói, amelynek nagyon jó híre volt. A megyei vezetők közül Szabó
G. Lászlónak sokat köszönhettünk a kezdeteknél. Akkoriban úgy gondolták, nem árt,
ha két különböző művésztelep működik, és Csongrádon is megpezsdül kicsit a kulturális élet. Egyre több rangos kiállítást szerveztünk, igyekeztünk olyan neves személyiségeket – például Somogyi Józsefet, a képzőművészeti főiskola akkori rektorát, az Elnöki Tanács tagját, Bereczky Lórándot, az MSZMP KB akkori művészeti referensét –
felkérni a tárlatok megnyitására, akikre odafigyelt a szakma, a média és a város vezetése is. Meghívtuk kiállítani többek között Kokas Ignácot, Vaszkó Erzsébetet, Hincz
Gyulát, Kis Nagy Andrást. A megalakulása után csatlakoztak a telephez volt középiskolai és főiskolai társaim, többek közt: Aknay János, Buhály József, Bukta Imre, Katona Zsuzsa, Lantos Györgyi, Máté Zoltán, Mihály Gábor, Trischler Ferenc, Vecsey
Csaba, Vojnich Erzsébet, Záborszky Gábor.
– A nevekből kitűnik, hogy egészen különböző szemléletű alkotók fordultak meg Csongrádon…
– Ez volt a célunk! Meg is fogalmaztuk: a mi művésztelepünknek az a profilja,
hogy nincs profilja. A „határesetek” művésztelepe. Lehetőséget teremtettük arra, hogy
nálunk a festő is belekóstolhasson a szobrászatba, a szobrász is grafikázhasson, bárki
kipróbálhasson más műfajt is. 1976-ban Hódmezővásárhelyen rendezték meg Nagy
Gábor kiállítását. Vészits Ferenc, a Művészeti Alap akkori igazgatója – mellesleg Móra
Ferenc unokája – nyitotta meg, akinek személyi titkára a nemrégiben elhunyt barátunk, Chikán Bálint művészettörténész volt. Gábor és Bálint rávették Vészits Ferencet, hogy a kiállítás után menjen el velük megnézni a csongrádi művésztelepet. Anynyira megtetszett neki, hogy megígérte, támogatni fogja a fejlesztését. Tartotta a szavát, a Művészeti Alap a hetvenes évek végén tudtommal hétmillió forinttal szállt be az
új épület felépítésébe. Az alkotóházban szobrász, festő és grafikai műterem van, sőt
létrehoztunk egy fotólabort is. Később kialakítottunk egy bronzöntő műhelyt is. Ezek
a lehetőségek vonzzák a művészeket. A mi korosztályunk azért is lelkesedett annyira
Csongrádért, mert saját műterme kevés alkotónak volt, oda viszont bárki, bármikor
lemehetett dolgozni. Részt vettem az első zenei tábor megszervezésében is, így a képzőművészekkel együtt a muzsikusok is megjelentek Csongrádon. Én hívtam el Jandó
Jenőt és Ligeti Andrást, akik az első kurzust vezették. Sok zenész barátom volt még
Budapestről, akikkel úgy ismerkedtem meg, hogy sem a zeneművészeti, sem pedig a
képzőművészeti főiskolának nem volt tornaterme, ezért mindannyian a sportuszodába
jártunk. Először Hamary András zongoraművésszel kerültem jó barátságba – ő ma
karmester és zeneszerzés-professzor Németországban –, majd Gulyás Mártával, rajtuk
keresztül Ligeti Andrással, Jandó Jenővel és Schiff Andrással. Nagyszerű baráti kör
alakult ki. Főiskolásként a Göttinger családnál laktam albérletben a Mártírok útján.
A Göttinger nagymama Körösfői Kriesch Aladárnak, a magyar szecesszió, a gödöllői
iskola egyik legnevesebb alakjának leánya volt, így egyáltalán nem nézték rossz szem-

2001. március

105

mel, ha meghívtam a barátaimat, sőt sokszor még süteményt is készítettek nekünk,
amikor összejöttünk az egykori kis cselédszobában. A képzőművész kollégáim mellett
zenészek, balettművészek is voltak a társaságban. Noha ritkán találkozunk, ezek a barátságok máig megmaradtak.
– Hogy alakult saját művészi pályája?
– Amikor Kisterenyei Ervin megkezdte a Feszty-körkép restaurálását, mint volt évfolyamtársát, engem is hívott Szegedre, a Várba. 1977-től dolgoztam a körképen,
örömmel mentem, mert biztos megélhetést jelentett. Amikor Ervin otthagyta a munkát, én folytattam tovább. Osztályvezetői besorolást kaptam a múzeumtól. Nagy
munka már nem volt, szinte csak az állagmegóvást kellett biztosítanunk addig, amíg
a pályázaton győztes lengyel restaurátor csoport meg nem kezdte a munkát. 1982-ben
megkeresett Dér István és Sinkó János, hogy volna-e kedvem a szegedi tanárképző főiskolán tanítani. Öt perc gondolkodási időt kértem, azalatt mérlegeltem a lehetőségeimet, majd az anyagilag pillanatnyi visszalépést jelentő, de perspektivikusabb ajánlatukra igent mondtam. Az épp nyugdíjba vonuló tanszékvezető, Cs. Pataj Mihály vett
fel, de a tanévet már az új tanszékvezető, Hézső Ferenc irányítása alatt kezdtem. Az
első hónapokban tartottam a hallgatóktól, mert nem éreztem a korkülönbséget. Azt
sem tudtam, tegezzem vagy magázzam őket. Lassan feltaláltam magam, igyekeztem
visszaemlékezni egykori mestereim pedagógiai módszereire, és alkalmazni azokat.
– Hogyan lett tanszékvezető?
– A rendszerváltáskor előbb a főiskolai tanács tagja lettem. Korábban csak a tanszékvezetők voltak azok, de akkoriban kezdtek megváltozni a dolgok, olyan embereket küldtek a tanácsba, akik jól tudták képviselni a tanszék érdekeit. Kollégáim javaslatára tíz év tanítás után, 1992-ben adjunktusként lettem a tanszék vezetője. 1994-ben azzal az indokkal, hogy nem vagyok a Magyar Képző- és Iparművészeti Szövetség tagja,
megtorpedózták a docensi kinevezésemet. Addig nem éreztem szükségét, hogy e szervezet tagja legyek, de akkor beadtam a jelentkezésemet, és a következő évben felvettek. Tanszékvezetői munkám legnehezebb időszaka volt, amikor a Bokros-csomag következményeivel találtam magam szemben, és csökkentenünk kellett a tanszék oktatói
karának létszámát. Hézső Ferenc korkedvezménnyel nyugdíjba ment, Novák András
pedig végkielégítésként megkapta a szerződése végéig járó munkabérét, így jó viszonyban váltunk el.
– Mennyire tanítható a rajztanári szakma?
– Bizonyos szintig rengeteg gyakorlással meg lehet tanulni. Ilyen például a perspektíva. A tanárképző főiskola egyébként sem művészképző, nem az a fő cél, hogy kiváló
alkotókat neveljünk. Persze mindig nagy öröm, ha kikerül egy-egy tehetséges művész
is a szárnyaink alól.
– A felsőoktatási integrációval új lehetőségek adódhatnak a művészképzésben is. Tanszékvezetőként milyen tervei vannak?
– Még ebben az évben szeretnénk beadni a művészettörténet szak megalapítására
vonatkozó kérelmünket, hogy legkésőbb 2003-ban elindíthassuk a képzést egyetemi és
főiskolai szinten is. Tervezzük egy másik hiánypótló szak, a népművészet beindítását
is. Ez sehol sincs az országban, pedig óriási igény lenne rá. Kovács Keve kollégámra
épülne a harmadik új, az építészeti síküveg szak. Szeretnénk beindítani a főiskolai
szintű festőképzést is, amely a művészképzés iránti igényeket elégíthetné ki.

106

tiszatáj

– Egyik alapítója és vezetője a SZÖG-ART Művészeti Egyesületnek. Hogy emlékszik
a létrehozására?
– Amikor a Feszty-körkép kapcsán Csongrádról ide kerültem, összebarátkoztam
a Szeged étterem teraszán rendszeresen találkozgató, szegedi alkotóművészekből álló
baráti társasággal, Dér Istvánnal, Kalmár Mártonnal, Fritz Mihállyal, Zoltánfy Istvánnal és Zombori Lászlóval. A rendszerváltás idején mindkét országos szakmai szervezet,
a Művészeti Alap és a Képző- és Iparművészeti Szövetség is a padlón volt, mi pedig úgy
éreztük, egyedül nem megy, nagyobb eredményeket érnénk el, ha közösen lépnénk
fel. 1991-ben akkori törzshelyünkön, a Sörpatikában határoztuk el, hogy megalapítjuk
az egyesületet. Az előbb említetteken kívül alapító tag volt még Lapis András, Novák
András, Sinkó János, Eszik Alajos, Szathmáry Gyöngyi és Szuromi Pál művészeti író
is. Mint a névsorból kiderül, elsősorban a főiskola rajz tanszékének oktatói és a Tömörkény gimnázium tanárai alkották a művésztársaság magját. Szuromi Pál javaslatára
került be a csapatba Farkas Pál, aki Szekszárdon tanszékvezető. Dér István halála után
bővítettük az egyesületet Fischer Ernővel és Kovács Kevével. Szuromi Pál időközben
távozott közülünk, mert úgy érezte, gátolja a kritikusi munkájában, ha ő is tagja az alkotóművészeket tömörítő egyesületünknek. Idővel csatlakozott hozzánk Pataki Ferenc festőművész is, aki eredetileg a Szegedi Szépmíves Céh vezetője volt. A Céh alakulásánál egyébként én is ott serénykedtem, hiszen Tandi Lajossal és Novák Andrással
mi szövegeztük meg az első alapszabályát. De amikor láttam, hogy mennyire bővül
a társaság, már be sem léptem. Más művészek is rájöttek erre, ezért inkább – mint például Lázár Pál is – átpártoltak a SZÖG-ART-ba.
– Mit tudott elérni a kitűzött célokból az alapítása óta eltelt egy évtizedben az egyesület?
– A Nemzeti Kulturális Alaphoz és más nagy országos fórumokhoz sokkal könynyebb egyesületként pályáznunk. A régióból legtöbbet pályázó, legfontosabb szakmai
szervezetként az utóbbi időben mindig meghívtak bennünket a Magyar Alkotóművészek Országos Egyesülete rendezvényére, ahol a Nemzeti Kulturális Alap tájékoztatást
ad az adott év pályázati lehetőségeiről. Számos más példa is azt mutatja, hogy komolyan számon tartanak bennünket. Saját kiállításainkon kívül több jelentős tárlatot
szerveztünk. Néhány éve hozzánk tartozik a Plein Air Nemzetközi Alkotótelep is,
ami ma már a legfontosabb rendezvényünk. Az egyesület révén sikerült kijutnunk
külföldre, nemzetközi kapcsolatokat tudtunk teremteni. Együttműködési szerződést
kötöttünk a temesvári képzőművész kollégákkal a kiállításaink rendszeres cseréjéről.
Először évenkénti cserét javasoltunk, de amikor első alkalommal több mint tíz órát
kellett rostokolnunk a határon a vám miatt, úgy döntöttünk elég lesz kicsit ritkábban
is. Szerencsére ma már összehasonlíthatatlanul könnyebb a határátkelés. Krakkói képzőművészek tárlatát is sikerül elhoznunk Szegedre, mi pedig eljutottunk a németországi Aidlingenbe és Stuttgartba. Tavaly a Magyar Kultúra Napján a Párizsi Magyar
Intézetben állítottunk ki. Mindezt egyénileg nehezen lehetett volna megvalósítani.
– A sok szervezőmunka nem vonja el túlzottan is az alkotástól?
– A SZÖG-ART elnöki és szervezői munkája mellett Popovics Lőrinccel ketten
vagyunk a MAOE területi képviselői, illetve az országos választmány tagjai. Ez a tanszékvezetői teendőimmel együtt annyira leköti minden időmet, hogy tanév közben
nem is gondolhatok komolyabb alkotómunkára. Szinte csak nyaranta, a nemzetközi
alkotótáborokban, Mirabelben és Csongrádon tudok festeni. Részben emiatt is fotózom egyre többet, mert az egy gyorsabb alkotási mód, hiszen sok munkafázist el-

2001. március

107

végezhetnek helyettem mások a laborban. A fotózás régi szerelmem, 1974-ben, a diploma után aszfaltrepedések fényképezésével kezdtem. Fricskának szántam, mert akkoriban jelentek meg nálunk a képzőművészetben az új divatirányzatok – a minimal art
és hasonlók –, amelyek rettenetesen bosszantottak. Mitől művészet egy kép, amin alig
van valami? Sokat foglalkoztam ezzel a kérdéssel, és ez vezetett el oda: a képeimen én
is minél kevesebb eszközzel szeretném elmondani a dolgok lényegét. Ha például egy
hatalmas tájképet fest valaki a vászonra, könnyen előfordulhat, hogy nem látni rajta az
erdőtől a fát. Sokszor egy pici részlet, egy ráközelítés többet mond az egészről. A sok
szervezőmunka miatt vészesen kevés időm marad az alkotásra, ezért próbáltam is lemondani a tanszék vezetéséről, de nem hagyták a kollégák. Ha nem lenne a nyári franciaországi alkotótábor, biztosan még kevesebbet tudnék festeni. Mirabelben nem tudnak utolérni, csak az alkotómunkámra koncentrálhatok. Megismerkedve a sokféle náció képviselőjével rengeteg tapasztalatcserére nyílik lehetőség. Barátságok szövődnek,
amelyeken keresztül olyan kapcsolatokat építhetek, amelyek az egyesületünk számára
is hasznosak. A Szegedre hozott kiállításokból mások is tanulhatnak, és új alkotókkal,
a nemzetközi kortárs képzőművészettel ismerkedhet meg a tárlatlátogató közönség.
– Mirabelről sok képet festett, úgy tűnik, ez a sorozat új korszakot nyitott a festészetében…
– Érdekes, hogy milyen véletlenszerűen alakult ki ez a kapcsolat. A szegedi múzeumban 1989-ben állították ki a kis Feszty-körképemet – az eredeti körkép 1x14 méteres változatát –, amit látott egy darmstadti delegáció. A küldöttség egyik tagja, aki Pitt
Ludwig, a legkiválóbb német művészeket tömörítő darmstadti „Szecesszió” elnöke
mellett a mirabeli nemzetközi művésztelep szervezője is volt, felvetette Trogmayer
Ottó múzeumigazgatónak, hogy a körkép alkotóját másodmagával szívesen látnák
1990 nyarán Mirabelben. Először Sinkó Jánosnak szóltam, aki nem tudott eljönni,
ezért végül Lázár Pál kollégámmal-barátommal mentünk ki. Azóta is minden évben
visszahívnak bennünket. Saját pályámon rendkívül fontosnak tartom Mirabelt. Amióta ott dolgozom, kitisztultak a színeim. Hosszú műtermi éveim közben Iván Szilárd
mondta egyszer: menjek ki a szabadba, és mossam ki a szememet. Ez az Ardéche völgyében, Mirabelben sikerült. Ez egy csodálatos pici hegyi falu valahol Lyon és Marseille között félúton, ahol mindössze öt francia család él. Az elhagyott régi parasztházakat német, elsősorban darmstadti művészek és művészetpártolók vásárolták meg.
Ma már a világ minden tájáról meghívnak művészeket.
– Mirabel volt a minta a csongrádi nemzetközi alkotótáborhoz?
– Az első mirabeli utamról hazatérve rögtön elkezdtem szervezni – mivel Szegednek nincs művésztelepe – Csongrádon a Plein Air Nemzetközi Alkotótelepet, amit
1991 nyarán rendeztünk meg először. Olyan művészeket hívtam meg, akikkel Mirabelben ismerkedtünk meg. Pitt Ludwig is többször eljött, nálunk találkozott a temesvári kollégákkal, akik közül később többeket meghívott Mirabelbe. Ma már szinte
egész Európát behálózzák ezek a baráti-művészi kapcsolatok. Pár éve jelent meg a Délmagyarországban egy újságcikkben: Szeged Mirabelje Csongrád. Jólesett olvasni!
– Hogyan jutott ki tavaly Argentínába?
– Amikor először jártunk Darmstadtban és Mirabelben, Pitt Ludwig – bizonyára
tudatosan – egy olyan argentin származású kollégánál szállásolt el bennünket, aki csak
néhány éve élt Darmstadtban, ahol egy német lányt vett feleségül. Miguel Epesnek hív-

108

tiszatáj

ják, hamar összebarátkoztunk vele, mert nagyon jó ember és roppant tehetséges. Évről-évre meghívtuk Csongrádra, amíg egyszer bejelentette: elhatározta, hogy ő is szervez egy alkotótábort Argentínában, a szülőfalujában. Nagy meglepetésre tavaly megkaptuk a meghívólevelet a Miguel terveit támogató darmstadti Kunsthalle igazgatójától. A darmstadtiak szponzorokat is szereztek, akik a repülőjegyünket és az étkezésünket is finanszírozták, így 2000 októberében három hetet tölthettünk Lázár Pállal
tizenötöd magunkkal Miguel szülőfalujában.
– Hogy tetszett Argentína?
– Bevallom, első blikkre nagy csalódás volt. Amikor Buenos Aires-ben leszálltunk
a repülőgépről, olyan érzésünk volt, mintha hazajöttünk volna. Ötszáz kilométeres autóbuszozás várt ránk a célig, olyan volt mintha tavasszal az Alföldön utaznánk. Jobbról-balról hatalmas belvizek, itt-ott elvétve egy kevéske növényzet. Minden nagyobb
város peremén hatalmas bádogviskós szegénynegyedek jelezték az óriási nyomort. Végül megérkeztünk a Santa Fe provinciában, a másfél millió lakosú Rosariótól mintegy
hetven kilométerre található San Jose de la Escuinába, ami egy kétszáz évvel ezelőtti
indián település helyén épült. A mai rendezett falunak mintegy nyolcezer lakosa van.
Távol áll tőlem az a fajta építkezés, ami általában az argentin kisvárosokat jellemzi:
szabályos derékszögben egymást metsző utcák lapos kockaházakkal. Az emberek viszont hihetetlenül barátságosak és vendégszeretők. Rosario egyetemének aulájában főleg vitt képeinkből rendeztünk egy kiállítást, amit a rektor nyitott meg, akitől később
megtudtuk, a világon egyedül náluk működik tangó tanszék. Búcsúzóul a városka
színháztermében is bemutatkoztunk egy tárlattal.
– Mi volt a legemlékezetesebb élményük?
– A falu egyik legmódosabb birtokosa meghívott bennünket a ranchra. Két hatalmas fasor között vezetett az út egy óriási eukaliptusz erdő közepébe, ahol felállítottak
egy nagy sátrat, levágtak egy marhát és vagy ötven embert hívtak a tiszteletünkre. Két
kettős kereszt alakú állványra tűzték fel a két fél marhát, eléjük egy hatalmas máglyát
gyújtottak. Három-négy órányi sütés után körberakták parázzsal az állványokat, és
még vagy másfél órán át sütötték a húst, amit közben egy speciális mártással paskolgattak. A végeredmény isteni finom és vajpuha volt. A legmeglepőbb gasztronómiai élményünk azonban nem ez, hanem a marha grillen sült fűszeres vékonybele volt – amit
eredeti tartalmával együtt sütöttek meg. Amikor Lázár Palival fintorogtunk, azzal bíztattak, hogy nagyon egészséges és finom étel, semmiféle kemikália nincs benne, mert
a marhák csak tiszta füvet legelnek. Végül megkóstoltam, valóban finom volt, ha nem
árulják el előre, hogy mit eszek, biztosan belakmározok belőle. Az argentinok minden
részét hasznosítják a marhának, amíg készült a hús, előételnek roston sült vesét, agyvelőt, herét és borjúmirigyet kaptunk. Óriási élmény volt, hogy az egyetem mikrobuszával elmentünk az argentin-brazil-paraguayi határhoz, a világ egyik legnagyobb és
legcsodálatosabb vízesését, az Iguazut megnézni. Fantasztikus volt, elfotóztam rá három tekercs diafilmet. Ebből az anyagból Popovics Lőrinc szobrászművész barátommal – aki a Mirabelben, illetve az Ardéche partján gyűjtött és megfaragott nagy kavicsait állítja ki – márciusban rendezünk majd egy közös kamaratárlatot Csongrádon,
a Tiszai Galériában.
– Hogyan látja az utóbbi hónapokban kisebb-nagyobb viharoktól hangos szegedi képzőművészeti életet?

2001. március

109

– A városnak meg kellene mentenie a Horváth Mihály utcai képtárat, amit a megye
el akar adni, mert úgy véli, a múzeumnak nem kötelessége a kortárs művészet pártfogolása. Ha Szeged nem veszi meg a galériát, az öngyilkos döntés képzőművészeti
közéletére nézve, hiszen megszűnne mindkét nagy helyi rendezvény – a Táblaképfestészeti Biennále és a Nyári Tárlat –, ami országos rangúvá vált a több évtized alatt. Arról
nem is beszélve, hogy a szegedi művészek is kiállítóhely nélkül maradnának, és a nemzetközi kulturális kapcsolatok leglátványosabb részét, a képzőművészeti tárlatokat
nem lehetne hol megrendezni. Ezzel veszélybe kerülne mindenféle komolyabb képzőművészeti együttműködés és cserekapcsolat. Egy éve zárták be a Kálvária Galériát is.
Január elején a Nádor utcai Kortárs Művészeti Galéria is megszűnt. Szabó György is
arra az elhatározásra jutott, hogy ő is megszünteti a Szentháromság utcai Szín-Kép
Galériát, mert semmiféle támogatást nem kapott eddig a fenntartásához. Mint ahogy
a többiek sem. Nem tudom, mit támogat például az önkormányzat által létrehozott
Szeged Kultúrájáért Közalapítvány, ha egy ilyen közhasznú galériát nem. Lassan megszűnik minden kiállítási lehetőség Szegeden, ami nem hiszem, hogy jó fényt vetne a városra és a város kultúrpolitikájára.
– Alkotóművészként mire készül a következő hónapokban?
– Már említettem a márciusi csongrádi tárlatunkat, azon kívül Popovics Lőrinccel
és Sejben Lajossal a hollandiai Groningenbe kaptunk meghívást, ahol októberben rendezünk egy közös kiállítást. Most erre kell készülnöm. Idén lesz húszéves a mirabeli
alkotótábor, ahová erre a nyárra a házigazda németek csak lengyel művészeket hívtak
meg, valamint Lázár Palit és engem. A csongrádi Plein Air Nemzetközi Alkotótelepre
idén csak olyan művészeket hívunk, akik főiskolákon, egyetemeken oktatnak, és azt
kérjük tőlük, hozzák magukkal legtehetségesebb tanítványukat is. Novemberben a II.
Országos Művészeti Diákkiállítás megrendezésével szeretném zárni az évet Szegeden.
Azt remélem, addigra az ehhez feltétlenül szükséges képtár ügye is rendeződhet.

Hollósi Zsolt

MÛVÉSZET

120 szegedi mûvész kiállítása*
Barátaim, tisztelt megjelent közönség, hölgyeim és uraim!
Nyitunk vagy zárunk?
A kiállítást meg kell nyitni.
Egy kiállítást meg kell nyitni.
Kérdés: a képtárat be kell zárni?!
Néhány napja, pontosabban egy hete, a város képviselője felkért, hogy nyissam
meg 120 szegedi művész kiállítását. Ez nagy megtiszteltetés számomra. Tisztem a kiállítás megnyitása. Hangsúlyozom, a város kért fel erre a feladatra.
Két nappal ezelőtt azután a szegedi művészek faxot küldtek nekem: a képtár sorsa
eldőlt, ez lesz itt az utolsó kiállítás! A képviselők, a vezetők döntöttek.
Ez az utolsó kiállítás.
Ez az utolsó kiáltás!
Váratlanul ért a hír, a fax-özön, megtudtam, hogy a téma hetek óta napirenden
volt, és hogy a hivatalok már írásban is megküldték a határozatot.
Én művész vagyok, nem jogász, közgazdász, vagy politikus.
A művészeknek szombatra a Kass Galériába adtam randevút. Amikor Pestről megérkeztem, és benyitottam a galériába, az tele volt nyüzsgő gyermekekkel, a nagyszerű
Táltos iskola gyerekeivel és pedagógusaival.
Egyidejűleg, elementáris erővel hatottak rám a szegedi művészek gondjai, és a jövő,
a gyermekek jelenléte.
Miután találkoztam a szegedi művészek képviselőivel, akik megtiszteltek azzal,
hogy felkerestek, a Városházán a 75 éves Péter Lászlót köszöntöttük, aki a szerette várost, Szegedet, hűséggel szolgálja.
Kapott is érte fél évszázadon keresztül hideget, meleget, és nyolc hónap börtönbüntetést, habnak, a torta tetejére.
Hiszem, hogy mindannyian, akik e hűtlen szeretőt, Szegedet szeretjük, jól tudjuk,
csalfa szerető, hol csábít, hol eltaszít, mosolyog és szeszélyes, akár az április, hol süt,
hol esik, hol fú!
Ezután megmostam arcom, kezem, lábam, s így megtisztulva, kívülről is, belülről
is felkészültem, hogy találkozzam a bölcsek közül is a legbölcsebbel, a pátriárkával, az
imént 90 éves Varga Mátyással, és elébe tárjam a helyzetet: mit tegyünk és mit tegyek?
Varga Mátyás – akár Széchenyi István – nemcsak tehetségét, hűségét, de vagyonát is
a város javára fordította: életművét a Varga Mátyás kiállítóházban mutatja be.
Széchenyi Lánchidat, lóversenyeket, Akadémiát teremtett.
Pepi gróf egész életét, idegrendszerét tette fel tétnek, de nem áldozat volt, és nem
hős!
*

Kass János megnyitó beszéde a Horváth Mihály utcai Képtárban 2001. január 21-én hangzott
el. A megnyitó után a kiállító művészek – a képtár megszűnése elleni tiltakozásul – hazavitték alkotásaikat.

2001. március

111

Kockáztatott, látnok volt és költő, aki alkotott, és egész lényével, vagyonával, emberségével hazardírozott.
Álmodni mert, de cselekedett is, nemcsak várta a sült galambot!
Nehéz csatákat vívott, nagy vereségei voltak!
A vereségeit nehezen viselte, de elviselte!
Tíz éve immár mi is kapitalizmusban élünk. A közgazdászok, a bankok kemény
leckéket adnak. Kőkemény adok-kapok folyik, mindennek ára van és mi ezt a leckét
megtanuljuk!
Az a remény, hogy a szélcsendes oldalon elvitorlázgathatunk, vegetálhatunk, nem
közgazdasági tétel, hanem súlyos tévedés, öngyilkosság.
A stabilitás, a vágyott biztonság-érzés megszűnt! Ha létezett valaha is...
A közgazdaságtan nem köti az orrunkra, hogy a motort az instabilitás, a fejlődést
az impulzusok gerjesztik, a forgást, az áramot a lüktetés ökölcsapásai indukálják.
Végül is hiába vágyunk biztonságra, a szőnyeget kihúzták alólunk.
Nincs Elízium, nem is volt soha!
A szeretet sem közgazdasági kategória, és Bill Gates-t sem csak a Windows program
élteti, de a profit is!
Sőt. A profit az első, azután jöhet a többi!
Ebben nincs semmi új, csak a csecsemő remélheti, hogy nem ismeri még a régi vicceket!
Pilinszky János nyitotta meg Székesfehérváron a hetvenes években Schaár Erzsi
kiállítását, „Az utcá”-t.
Rejtélyes szavakat mormogott, a maga rejtélyes, varázslatos hangján, ráolvasott,
ránk olvasott, bűvös igéket sugárzott, igazságokat.
Minden igéje, minden szótagja, mondata igaz volt, s az idő igazolta őt!
Végül Schaár Erzsi „Utcá”-ja nem Fehérvárott, nem Pesten, de Pécsen áll. Pécsen,
Szombathelyen, Debrecenben – ma még Szegeden is – van képtár.
Egy város nem a lakótelepeitől válik várossá!
Érdemes etimológiailag megvizsgálni a szót: lakótelep. Telep, és nem város!
Egy várost önbecsülése, lokálpatriotizmusa tesz várossá, vonzó hellyé. Péter László
fanatikus hűsége, Móra Ferenc, Tömörkény patriótasága, de Temesi Ferenc Pora is beépül ebbe a városba, akár a cement. Ahogyan Esterházy Péter a kuruc-labanc, az osztrák-magyar örökös rotációját szövi bele a magyar létezésbe.
De súlyos tévedés, hogy csak egy cél van, és tévedés az, hogy a céljainkat egyedül
meg tudjuk valósítani!
A várost a körtöltés védi, de minden lapát földre, minden talicska homokra, minden kézre, minden jó szándékra és minden álomra szükség volt és van!
A Mediciek dinasztiája háromszáz évig irányította Firenze sorsát. A Mediciek fényét, a reneszánsz ragyogását a művészek aranyozták be.
Eger sem csak boráról vagy Dobó Katicáról híres, de Gárdonyi Géza Egri csillagokja is fémjelzi.
Móra ásatásai, Kincskereső kisködmöne: Szeged.
A francia esprit éltetői nemcsak Villon, Balzac, Rimbaud vagy Camus, de a flamand Van Gogh, a spanyol Picasso, a magyar Vasarely vagy Hantay Simon is.
Szeged Szentgyörgyi Albert és Liebmann Béla, Szeged Gregor József és Baka István.
Szeged Winkler László és a Virág cukrászda. Szeged a félbetört M5-ös, a legdrágább
autópálya. Szeged az elfertőzött Tisza, és a nyolc kilométerre húzódó határ.

112

tiszatáj

Szeged a közhelyek szerint a Kelet kapuja, a magyar Salzburg, a napfény városa.
Szeged egy magyar Johennesburg, aranyváros, aranybánya, olajváros.
Egyesek számára az. De Klondyke is a kezdet volt, az aranyásók korában.
A tehetség teret követel, területet, lehetőségeket, és erre int gróf Klebelsberg Kuno
példája. Az ő Széchenyiéhez hasonlítható éleslátása, hűsége tette Szegedet azzá, ami
lett, s aminek mi a haszonélvezői vagyunk.
A városért történő cselekvés, tett bíztatást érdemel.
A szolgálat szó nem szóvirág, nem a szolga szóhoz kötődik, hanem a város szolgálatát jelenti, kitüntetés.
A tizenkét éve megjelenő „Szeged” kincsestár, kincseskamra, ahol hihetetlen gazdag
forrás- és dokumentumanyag gyűlt össze ezek alatt az évek alatt.
És íme, itt ez a kiállítás, a város által megjelentetett 5 kötetes mű, 120 ember a százhúszezerből. Ez a kiadvány Szeged szellemi ereje, atommáglyája.
Hölgyeim és uraim, a százhúsz név, kiegészítve a „Szeged” folyóirattal, a szegedi
kutatókkal, orvosokkal, mérnökökkel, közgazdászokkal, tanárokkal, kiadókkal, a demokrácia három polgármesterével, de a régi nagyhírűekkel, Pálffyval, stb. adja Szegedet. Megemlítem Vaszy Viktort is, aki egykor legendás hírre emelte a szegedi színházat!
Naivnak és nevetségesnek tűnhet, de szépség és szeretet nélkül nem lehet létezni.
Ez a kiállítás Szeged gyümölcsöskertje, 120 féle íz és zamat, vélemény, álláspont
gyűjteménye.
S ez itt nem autószalon, ahol az árak felfele s egyben lefele is mennek. Itt nem
a korrózió határozza meg az értékcsökkenést, de az időtálló művek értéke meghaladja
a tőzsdespekuláció szorzóit.
A bankok kinyitnak, a képtárak bezárnak: íme a dilemma!
Gondok mindig voltak s lesznek.
A szegedi művészek súlyos gondja: hol fognak kiállítani.
A változás megrázó ereje happeningra serkenti a résztvevőket, cselekvésre ösztönöz, de a kölcsönös bizalmatlanság nem vezet sehova...

Kérjük kedves olvasóinkat, hogy személyi jövedelemadójuk egy százalékával támogassák a Tiszatájt. Amennyiben úgy döntenek, hogy lapunk fenntartásához hozzá kívánnak járulni, rendelkezzenek a következő adószám javára:
19082349 1 06
Tiszatáj Alapítvány
*
Bernáth Árpád hatvanéves. A Germán Filológiai Intézet professzorának tiszteletére
„Millionen Welten” – Festschrift für Árpád Bernáth zum 60. Geburtstag címmel jelent meg az a kötet, amelyet február 15-én mutattak be a Szegedi Tudományegyetemen. Az irodalomelmélet és a 20. századi német irodalom tudósát szeretettel és tisztelettel köszöntjük!
*
Több érdeklődő kérdésre válaszoljuk, hogy a Tiszatáj Könyvek a fővárosban és a nagyobb vidéki városokban a Libri, valamint a Lyra és Lant boltjaiban vásárolhatók
meg. Budapesten az Írók Boltjában, Szegeden a Bibliofil és a Sík Sándor Könyvesboltban is kapható minden kiadványunk.
*
Néhány szerzőnkről: KISS LÁSZLÓ a szegedi bölcsészkar hallgatója, eddig tanulmányai
és kritikái jelentek meg nálunk. Prózai munkáit az Élet és Irodalom, a Bárka és az Új
Forrás közölte. MILBACHER RÓBERT a pécsi egyetemen klasszikus magyar irodalmat
tanít. SZEPES ERIKA először publikál a Tiszatájban, verstani könyvei alapműveknek
számítanak. BALOGH TAMÁS eddig elsősorban novellával szerepelt lapunkban. Regényelemzését (Karinthy: Capillária) 2000/4-es számunkban közöltük.
Áprilisi számunk tartalmából:
Németh László-centenárium
(NAGY GÁSPÁR verse, DOMOKOS MÁTYÁS, FÜZI LÁSZLÓ, KRISTÓ NAGY ISTVÁN,
MONOSTORI IMRE, TÜSKÉS TIBOR, VEKERDI LÁSZLÓ írása)
JUHÁSZ FERENC verse
PÜNKÖSTI ÁRPÁD: Kilátás a Tien-Sanra (Rákosi Mátyás száműzetése és halála)
Diákmelléklet: VADAI ISTVÁN Ady-elemzése

Ara: 120 Ft

A művészet
örömöt

A tudás

önbizalmat
A Matáv

ad.

ad.

hozzáad.

>4 kultúra felbecsülhetetlen érték.
A Matáv évek óta jelentős mértékű
támogatással bizonyítja, hogy a műalkotás
és az alkotó műveltség mindannyiunkat
gazdagabbá tesz.

•Oit) nuüóv

a

s z a v a k o n

9

túl

