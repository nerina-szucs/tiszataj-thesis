:iszataj
'83. FEBR. * 37. ÉVF.

llyés
Gyula,
Csoóri
Sándor, Tornai József versei;
emlékezés Nagy Lajosra;
Radnóti ismeretlen öninterjúja;
.agzi István: Hadi hétköznapok
^^^^
^^^^
PrzemyslHorváth
Móra^m
minták
J
„Sziromszékről"

4

tiszatáj
¿ I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat Felelős kiadó: Kovács László
83-5344 — Szegedi Nyomda. Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-06162 pénzforgalmi jelzőszámra. Egyes szám ára 12 f o r i n t Előfizetési d í j : negyedévre 36, fél évre 72, egy
évre 144 f o r i n t Kéziratot nem őrzünk meg és nem adunk vissza. Indexszám: 25 916
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

t

Tartalom
XXXVII. ÉVFOLYAM, 2. SZÁM
1983. FEBRUÁR
ILLYÉS GYULA: Dantei förgetegben (vers)
CSOÖRI SÁNDOR versei: Látom a szemeket, Grúz cserépdobok, Vékony, fekete csík
TORNAI JÓZSEF versei: Ádám öregen a paradicsomot látja,
A szerelem mennybemenetele, D. H. Lawrence-hez
TAKÁCS IMRE versei: Es ist vollbracht, Biztatás kérdezésre,
Éjféli csönd
LAGZI ISTVÁN: Hadi hétköznapok a przemySli várban
HORVÁTH DEZSŐ: Móra-minták „Sziromszékről"
PINTÉR LAJOS versei: Expressz falevél, Lefelé vezető lépcső .
ZALÁN TIBOR versei: [már minden éjszakámba belelobog hajad s szénaboglyák üzennek...], [már mindent megtehetsz velem csak szeretned nem szabad, nagy kertben...],
[semmi baj maholnap elmúlsz huszonnyolc éves megérsz
amire a század fölnevelt...]

3
4
7
11
14
30
46

48

HAZAI TÜKÖR
TÓTH BÉLA: Tiszajárás (37.)

51

ÖRÖKSÉG
LENGYEL ANDRÁS: Radnóti Miklós ismeretlen öninterjúja .
TARJÁN TAMÁS: „...Látni és láttatni is..." (Nagy Lajos a
filmről)

56
59

TANULMÁNY
BÁNKÚTI IMRE: A fejedelem küldetéstudata (Köpeczi Béla új
könyvéről)
SZAKOLCZAY LAJOS: Egy közép-európai (Dobossy László:
Két haza között)
CSEKE PÉTER: Fontos ügyek megszállottja (Beke Györgyről)
JÁVORSZKY BÉLA: Egy észak-európai kisebbség portréja
(Kik azok a finnországi svédek?)

64
69
76
80
1

/
i

KRITIKA
MÁRKUS BÉLA: Buda Ferenc: Holt számból búzaszál
VASY GÉZA: Pintér Lajos: Európai diákdal
OLASZ SÁNDOR: Tornai, az esszéíró (Az ihlet sötét és világos
foltjai című kötetről)
MOCSÁR GÁBOR: Nemzet és emlékezet (Takács Ferenc: Két
flamingó)
Szerkesztői asztal

91
93
96

ILLUSZTRÁCIÓ
Csányi Éva grafikája a 6., Varga Ferenc grafikája a 13., Bulyáki Zsuzsa munkája a 47., Popovics Tibor rajza az 50.,
Somoskői Erika grafikája az 55., Simon Attila grafikája
a 79., Atlasz Marianna munkája a 86. oldalon. (Mindannyian a szegedi Tömörkény István Gimnázium és Művészeti Szakközépiskola tanulói.)
Przemysli képek a 16., 18., 20., 26. és a 29. oldalon
Dokumentumképek a Móra-hősökhöz a 34., 35., 39., 41., 45.
oldalon

2

87
89

ILLYÉS GYULA

Dantei förgetegben

Halálba hull, de nézd, hogy odadobja
sorra magát most már önként a falevél —
De milyen sorban ? Leshettem. Sodorta
sárba máris együtt mind a szél.
Kémleljük egymást. Én titeket. Ti engem,
kortársaim, egybeterelten —
s keverten így, sorstársaim,
egy bajban is hányfelé és mik ellen
forgó, avarként küzdő versenytársaim —
Mert mindegy az se lesz, hogy időnk szárnyain
együtt kik repülünk, bár dantei förgetegben !
Visz a hiúság. Ő küzd. És örök a cél
attól, hogy a perc is öröküdvöt igérl

CSOÓRI SÁNDOR

Látom a szemeket
Látom a szemeket: kékek, feketék, barnák,
látom őket, mintha visszapillantó-tükörben
állt volna meg velük az idő.
Sálak, vállkendők, hajak hánykolódnak
a körutak borzas forgatagában,
de a moccanatlan szemek azt kérdik reggelente:
kik vagyunk? hova sietünk?
s kinek a világát nézzük mi napról-napra ?
Látom a szemeket, látom a vért is bennük,
a gyászkocsik küllőit sáros levelekkel,
a megfegyelmezett márványerdőt
s golyók villámló emlékét
egy csömörödésig újraképzelt háborúból
s a szemek azt kérdik: hány útunk van még az utolsó előtt?
hány hóesés ? hány beszegetlen, júliusvégi éj ?
hány földúlható fény- és lomb-kazal?
Látom a szemeket: kékek, feketék, barnák,
föl-fölszökdösnek az égre s ott tébolyognak,
mint letiport búcsújáróhelyen a koldusok.
Hordja rájuk a szél a szemetet, a lenti mocskot,
csapkodja föl a világ füstjét
s a kivörösödő szemek azt kérdik moccanatlan:
van-e még föld a Földön kívül
s szép, céda holdak? — vagy már csak űr van?
Látom a szemeket s magamat látom bennük:
egy másik szem hiányát, mely összekötne
engem egy bokor szívével, jóslatos árnnyal.
Mozdulna csak s én mozdulnék vele
észak felé vagy délre, a csillaggal teleszórt városok
héja alól el az éjszaka zugáig,
hol két szem nézné betelve egymást,
két szem: egymás megistenülő vendégei.

4

Grúz cserépdobok
Csak a szemem súrolja ezeket a sorba rakott, parádés cserépdobokat. Csak a
pillantásom korcsolyázik a rájuk feszülő, sárga kecskebőrön. Hangok szarkofágjai
— állnak a kőpadlón egymás mellett, múzeumi fegyelemben. Grúzia százéves mohája virágzik bennük legbelül.
Egy kő koppan le a kőre s megrezzennek.
Egy fekete selyemkendő vágódik föl az égre a sasok közé.s hűvösen megborzongnak.
öszvérek, lovak fogán kopog a júniusi jégverés Kahétia hegyei között — hallod
a dobok múltját ebben a jégverésben ? Döb-döbö-döb: paták dübögnek, sziklavárból lelökött kövek s a templom előtt fekete férfiak járják a kardos táncot. Ott vagyok köztük én is, nem tudok másutt lenni! Ó, a koponyám, ó, a bőröm, ó, a legyőzöttek megvert csontja! Vesztesnek láthat, aki lát, pedig nem lehet leverni engem,
amíg a dobszót hallom. Fülembe, számba koronás féreg még az égből sem eshet.
Döb-döbö-döb. Sérthetetlen vagyok, mint kazaltűz száraz nyárban.

Vékony, fekete csík
Mióta nem vele ébredek,
mióta nem vele ülök asztalhoz vacsorázni,
mióta a halál nevető számba ömlött
s beszorulok az esők közé,
mint vaskerítés feszes lécei közé gyerekkoromban:
egy vékony, fekete csíkot látok ugrálni hosszan a szemem előtt.
Közeledik, eltűnik, újra följön,
mintha imbolygó vérág hipnotizálna
reggeltől estig.
A múzeum vaskos oszlopai között is ott látom
a ferdén bezuhanó napsütésben,
szobrok hó-szája előtt januárban
és nők arca mellett piacon, utcán,
a földalatti mozgólépcsőjén álldogálva.
Amerika múlik el bennem, a Nagy Tavak fénye,
mint amikor a villanyt lekapcsolják.
Kapkodom a fejem s tétován hinni kezdem,
hogy tán a holtak is csapodárok
s nem hagyják abba titkos játékukat,
ha már elkezdték életükben.

5

Forog a szél a szikár rakpartokon,
kalapot billent meg és háztetőket,
vizet csal föl a magasba a Duna közepéből
s a fekete tünemény ott is ottlebeg
az ágaskodó víztölcsér körül,
húzza a szememet, csalja maga után,
mint foglyul ejthetetlen, fekete hajszál.

TORNAI JÓZSEF

Ádám öregen a paradicsomot látja
Egyetlen nap volt a paradicsom,
egyetlen erdő, egyetlen Éva:
egy-tömbű idő.
Benzinfüst-hálóban
keresem a napot egy autóút mentén,
ősz mellemet rikácsolva szakítja át
autó után autó.
Éva halott. Nem szabadulok innen.
Elveszett az idő, elveszett az áfonyabozót,
mocsok-posvány a folyó,
hol összekulcsolódva úsztunk,
lábunk közt halak forgolódtak,
orrukat a térdünknek ütve.
Se fügefalevél, se fűszoknya:
meztelenül jártunk az ösvényeken.
Ott egyesültünk egymással, hol örökké
• csörög a legmagasabb nyárfa.
Először a száját
nyitottam ki egy szem szöllővel,
aztán a combjait: gyönyörködni
fodrosodó szemérem-nyílásában.
Mind a két gyökértépéstől
és gyümölcsszedéstől
kicserzett tenyerével
húzta a nyakamat magához.
Hosszú, fehér villanás volt a fűben.
Ha a vízparton kinyújtózott,
karjával körülölelte a nap-istent a sással
függönyözött bejárónál:
kétoldalt a farcsontjáig
csapott fekete haj-sudara.
Csapdával, repedezett kaviccsal ejtettük el
a madarakat, őzeket,
kihegyezett husánggal
a halat, rákot, vízikígyót.
7

Homlokom mögött ott görnyedünk
a feketére kormosodott tűz kövei fölé:
aranyozott
szebb, mint az öregisten. Álmunkban
suttogott hozzánk. Vérünkben szétoldotta
az elragadtatás és a halál mérgeit.

testünk

Egyetlen vad- és hal-űzés volt a paradicsom,
egyetlen meztelenség és Éva.
Vas-könyökű emberek
ütköznek belém, a folyó felől bűz-levegő
tör az orromba. Hol vagy, erdő, kutyatejes domb,
hol vagytok, tüskés bokrok, kik piros
tűzvonalat hasítottatok
táncoló csípőnkre?
A vaddiófa-ligetből a kőrisvadonba
futva, hangyákat pirítottunk
s ujjbegyről nevetve etettük egymást.
Egyedül a magasfeszültségű vezetékek,
távfűtéscsövek alatt.
Éva elektromos lánggal
átdöfve egy betondoboz-házban.
Sárgapöttyösek voltak a nyárlevelek, Éva szája
páfrány-mély és pézsmaillatú.
Istenem, reszketve állok
a téged-eltakaró város ember-zuhatagában.
Remegek, mint a belém-temetett erdő
és tudom, csak te csókolsz csillaggá,
ha meghalok.

A szerelem mennybemenetele
Sajnálom, hogy csak így,
állat-testvéreink
tudom kifejezni
szomjúságom önkívületét:
vesszőm bimbózásával,

módjára

öled fölnyitva,
csókjaimmal támadva
csókjaid ellen,
hajad sásfészkében fuldokolva
vagy csípőd átszorítva
mind a tíz ujjammal,
míg farod
a szerelem mennybemeneteleként
emelkedik elém;
sajnálom, hogy csak két újszülött vad
diadalmas sikoltása és rémülete
egyesíthet minket
mint valami óriási nyárfa alatt
a nap szivében,
hol minden fűszál izzad, a levelek
gőzölögve pusztulnak térdünk alatt;
sajnálom, hogy megint lezuhanunk
a sötétségbe
a hús és vér állati ízeitől;
szépségedtől, mely fehér köldököd
és combod tövének szépsége,
egybecsorduló, titkos nedveink
és ideg-érintéseink szépsége.
Ki tehetne minket áramló nappallá,
hulló címerű holdvilággá ?
Szeretném, ha végre én csak én volnék,
te pusztán te
szervek, közvetítő testrészek nélkül;
hajad denevéres barlangjából,
tested sercegő fáklyáiból,
bejárataid homályos csipkéiből
megcsap a szorongás:
így lépek bele
egy másik test-földrész
folyóinak, dágványainak
nyelvemre lefordíthatatlan
csapdáiba.
De testi túlvilágunk
erősebb látomás.
És megindulok feléd
karodon-öleden, szakadozott zenei évszakaidon át
egészen ártatlanul.
Mert istent keressük,
de nézd a fény-tajtékzásban
megvonagló erdőt:
isten elérhetetlen.
9

D. H. Lawrence-hez
Első betűidtől kezdve
arról beszéltél:
két dobogó-izzó szervezet egyesülése,
két „vér-tudat" egybetorlódása
a legnagyobb átlényegülés a földön,
kezdet óta tudtad,
mennyivel több önmagánál
a fiú fölemelkedő tagja
és a lány reszkető húslombként
szétcsúszó szemérme; érezted, mennyire
fölfoghatatlan az egymásba-érkezés, egymást-érzékelés
apoteózisa
a legszebb női test
és a legfeszülőbb férfitest
megvilágosodásának pillanatában,
a közös mű, ami ekkor születik meg
és elárasztja az ölet-elmét,
de titok marad,
titkok maradunk: mi,
elveszettek,
üdvösség-beliek és kitaszítottak
egy kis fűzbokros szigeten,
míg majd átsöpör
a tökéletes idegenség hulláma
mellünk és zöld békalencsés hajunk fölött,
csak a pillanatnyi fölmerülés
sóvárgott tükör-hasadásában
megismert arcunk
törékeny fölmagasztaltatása
sugárzik agyunkban
mindörökké,
bármilyen útkövekre tesszük
azután a lábunk;
a sötétség lucskában
végigtapogatjuk és megpillantjuk
azt, aki láthatatlan, áruló
és romlandó,
mint az utolsó, sárba-koppant tél-sejtő levél:
megtestesül a menekülő Én meg a Te
forró-párolgó szájával
és egész egymásra-csavarodó termetével,
ágyékunk újra és újra összecsap

illatoson, fehér tajtékban,
kancásan,
csődörösen:
mert a szekszualitás ünnepénél
két mennyei állat
nem élhet meg nagyobb
misztériumot a földön.

TAKÁCS IMRE

Es ist vollbracht
ELVÉGEZTETETT!
A vörös, de nem lila szalag
fönt .megszakadt.
Nem a felhőkön át a fénybe,
nem följebb, a fényáteresztő sötétségbe,
nem a semmibe, nem az űrbe,
nem valahova — csak sehova,
önmegszakításába ment el maga.
Fejszecsapással lehet a szivárványt
fél-boltozattá vágni, de csak egy felhő-árnyék
elegendő a megcsonkításhoz. Lábon állunk,
amíg az ég nem áll már lábon fölöttünk.
Mert az ember — mint Jézus — a tartással
elért és a kézzel érintett minőség.
Alatta csak élünk és halunk, csak építjük
a kaptárt, de nem építjük a kaptár új eszméjét.
Új gyerekekkel a csoda szülessen meg!
Nem végeztünk — mind amíg élünk — a dolgunkkal.
Csírázzatok csodát a csoda helyett
csípőtökben, ti nők, asszonyok!
Millió gyereket azért, hogy az egy megszülessen,
hogy a Nap a kerek égboltot gyöngyözze be!
Különben elzüllik a volt sereg is,
egyenként engedik ki bekerítettségünkből
11

a különben kardforgatókat, hogy rémült magánember
adja meg magát gyáván a cselvetőknek,
a vigyorgó manipulátoroknak. Így, egyenként
köszönetünk is kész már a príma gyilkolásért.
A szalag elszakadt, egy erős adótorony a lángba olvadt,
önnön tüzébe haldoklott le.
Elvégeztetett, most nézzünk körül,
ki jön ide fiatalember a mezőből...!

Biztatás kérdezésre
Kérdezd meg ezt az embert: Még mire válaszolna ?
Létezik-e válasza valamire ? Vagy szemlélődik ?
Fölizgul a csemege-kirakatok közt sétálva,
lánytestekben gondolatokat és erőt remél.
Méltósággal kitenni magát már nem tudja,
de bizseg a virágos kertben, bizseg a gyermekek közt.
Aki maradtam, az maradtam, nem hordok jelvényeket
bearanyozott celőkéken, mint cövekes.
Nincsenek lobogóim, nem is voltak,
érkezem az aratók közül, még ha száz évig élek is el.
Kérdezd meg ezt az embert: Mit adna szavaiból?
És: Legbensőbb érzéseire hagyva mit rabolna?

Éjféli csönd
Nem vagyok én árva, inkább csak menekülő.
Az igazi szépséghez gyáva, visszakapcsolt.
Mi lenne, ha vállalkoznék egy szép életre ? —
Mit teremne az a szép élet szépet nekem ?
Megszokássá vált a körülmény, nem üldöz el
új körülmény megszervezése végett — hova? —.
Mindig csak a mélyebbről mentem magasabbra,
a magasban regnálni gőggel nem szeretnék.
12

Csikorog az éjszakában egy fék egy gépben,
de hallani tücsökzenét is, meg béka-kuruttyolást,
dízelmozdonyok zaját, tehervonatok dübörgését.
Ha feszült is, működik ez a lassú béke.
Ketyeg a fölhúzott óra, a többi nem.
Ahogy a társak közül a többi hallgat.
Gyermeki szónoklatok szólnak a közöny haván,
és ha jobban megnézed őket, hófüggönyök.
Megfelelő billentyűt én se találok már
nem is létező zongorámon. A hangom veszítem el.
Nincs, akinek énekeljek idézve, fölidézve
ebben az elnéptelenedett éjszakában.

VARGA FERENC GRAFIKÁJA

13

LAGZI ISTVÁN

Hadi hétköznapok a przemysli várban
AZ ÉHSÉG ÉS A SZENVEDÉS TELE

A przemyéli vár (erődrendszer) nevét az első világháború kitörése utáni hónapokban a
sajtó tette igazán híressé. A Przemyél térségében — „Magyarország várkapujában" — folyó
véres, kétes sikereket hozó harcokat, a várbeli életről szóló rövid tudósításokat milliók kísérték figyelemmel. Ám a hírközlő szervek gondoskodtak arról, hogy „a várbeli élet" súlyos nehézségei, a szenvedésekkel teli napok problémái ne kerülhessenek nyilvánosságra. Az első körülzárás előtti hetekben indokolatlan optimizmus, vitézkedő, az ellenség erejét alábecsülő
hangulat jellemezte a várbeli életet. A reménytelenség előtti hetekben Gyóni Géza a várban
szolgáló költőkatona is a várbeli hazug hangulat hatása alá került. '„Hurrá, testvér, csak most
szorítsd meg még, / Csak a veséjét most ne engedd! / Dögrováson a muszka rémség, / Most
mi esszük meg, nem a tetvek. / Hóhérpalástját fázva rántja / Petyhüdt nyakába már a kerge
cár —" Az első összecsapások idején valóban sokan azt hitték, hogy csak ki kell várni, az
orosz hadak felbomlanak, az első komoly támadás után megfutamodnak. Úgy tűnik Gyóni
Géza is hitt ebben. A Tábortűz mellett címmel megjelent versében (1914. október elején) még
arról énekelt, hogy „— Jó várunk tövében / Muszka-temetőnek / Elég széles az árok. "Az
előtérállások, előőrsök élete is — kezdetben —szinte romantikusnak tűnhetett. Volt élelem,
tűzifa. „— Rőzsét hozz regruta, / Hadd lobogjon vígan. / Szivarunk füstjénél /Mi már csak
kivárjuk, / Míg a muszka beleun."
A Przemyél környéki harcok viszonylag rövid idő alatt komolyra fordultak. 1914. október második felében a védők súlyos veszteségeket szenvedtek. Gyóni Géza a Bácskai Hírlap
szerkesztőjéhez 1914. október 28-án írott levelében már megfogalmazta: „Aki Przemysl [első]
ostromát végigélte, az régen leszámolt olyan csekélységekkel, mint amilyen itt minálunk pl. a
halál. [...] Barátom, a szavak sápadtak annak a kifejezésére, amit érzek. "A konkrét tények is
Gyóni Gézát igazolták. A verseci 7. honvéd gyalogezred II. zászlóalja 1914. október 18-án 796
fő, november 2-án a „csetepaték" után 346személyre csökkent. A zászlóalj (más kisebb egységekkel kiegészített) személyi állományából 61 beteg, 51 kolerás, 188 sebesült, 21 halott volt.
Eltűnt 168 katona. A veszteség 489 személy. A lugosi8. honvéd gyalogezred III. zászlóalja hasonló veszteségeket szenvedett. A létszám 726-ról 370főre csökkent (68 kolerást, 30 beteget,
79 sebesültet, 10 halottat és 169 eltűntet tartottak nyilván). A szegedi 5. honvéd gyalogezred a
476. számú magaslat és Cisowa község térségében vívott súlyos harcokat. 1914. december közepén a 7. honvéd gyalogezred tevékenységének támogatására a szegedi 5. ezredet rendelték
ki. A Paportenka magaslatért vívott közelharcban, az 1915. februári és márciusi állásharcokban és a kirohanások alkalmával igen sok szegedi honvéd áldozta életét.
Decembertől érezhetően csökkentek az élelmiszeradagok. A katonák
táplálkozásában
megjelent a lóhús (takarmányhiány miatt a lóállomány jelentős részét fokozatosan
levágták).
Az időjárási viszonyoknak nem megfelelő ruházat, a fekvő- és pihenőhelyek terén tapasztal-

Przemysli-kutatásaimhoz, az erődök megtekintéséhez, a fotók elkészítéséhez nyújtott önzetlen segítségéért mgr Antoni Kunysz múzeumigazgatónak (Muzeum Okrpgowe w Przemyslu) valamint mgrJanina Burzynska muzeológusnak tartozom hálával és köszönettel.

14

ható hiányosságok, az elégtelen élelmezés, az állandó készenlétből eredő kimerülés miatt
a honvédek százai betegedtek meg, gyakori volt a kimerülés okozta fagyhalál. A legénységi
szállások vizesek, sárosak voltak, fűtésre sok helyen nem volt lehetőség. Az élelmiszereket
rendszeresen megdézsmálták, a csapatokhoz az előírtnál kevesebb adag érkezett. Egyes
egységek időről-időre — kimerültség miatt — harcképtelenekké váltak. A vár helyettes
parancsnoka Tamásy altábornagy „bizalmas parancsa" szerint élelmiszerpótlékot (1915.
március 6-tól) „...az egyes parancsnokok saját hatáskörben többé nem engedélyezhetnek.
[...] A tisztek az étkezésben mértékletességgel a legénységnek jó példával járjon elől." A
„jó példa" azonban nem segíthetett a bajokon. Az éhség mindennapos vendég lett. A 83.
számú várparancsnoksági parancs 5. pontjából következtetni lehet a várbeli élelmezési állapotokra. „Az összes alosztályok által a nyers vagy főtt csontok ezentúl összegyűjtendők és
húsmaradékuktól lekaparandók. Az így megtisztított csontok az élelmezéshez pótlékul
szolgáló csontliszt készítése céljából az ezred élelmező tiszt által összegyűjtendők és felvételezésük alkalmával a várélelmezési raktár konzervgyárának beszolgáltatandók." Márciusban a kenyérsütéshez egyre nagyobb mennyiségű „lisztpótló" anyagot (korpát, nyírfakérget) használtak fel, de még így sem lehetett kielégíteni a minimális szükségleteket. Március 19-én tudott dologgá vált, hogy lóhúson (kevés konzerven s eltitkolt készleten) kívül
lényegében elfogyott az élelem. Az egyik távirásztiszt már március 6-án feljegyezte naplójába: „Bizony napjaink nagyon meg vannak itt számlálva. [...] Itt nincs mit tagadni, közeledünk a véghez. 10-én utoljára vesznek fel [élelmet] a tiszti étkezdék, azontúl már nincsen mit
felvételezni." Az előtérállásokban levő csapatoknál voltak olyan honvédek akik „...néhány
napja nem ettek". A várbeli szolgálat, a kitörésekben való részvétel sok szenvedést okozott a
katonáknak.
A vár átadása, „a szörnyű vég" előtt Przemyélben—péterfalvi Molnár Elek m. kir. alezredes lakásában — elrejtett dokumentumok közül most először közzétett néhány irat s naplórészlet bepillantást enged a przemysli várban szolgáló magyar egységek életébe. A levéltári iratok önmagukért beszélnek.
*
Az első világháború kitörésekor — Kelet-Galícia erőssége — a przemysli vár kiépítése, technikai berendezése még nem fejeződött be. A munkásosztagok, a kijelölt egységek a lakosság közreműködésével
mintegy 25 ezer személy a legszükségesebb munkálatokat sem tudta a kívánt mértékben elvégezni. Igaz,
új szállások, barakkok, kisebb — hevenyészett — védelmi állások készültek, 50 km futóárok kiásására is
sor került. Kevés volt viszont a modern löveg, géppuska. Látszatra minden rendben: az üzletek árukészlete kifogástalan volt, az utcán sétáló, korzózó tisztekről, polgárokról írtak a korabeli lapok. Az éttermek, kávéházak zsúfoltak voltak, a katonazenekarok — köztük a szegedi — gyakori térzenével szórakoztatták a közönséget.
Az osztrák—magyar csapatok az 1914. augusztusi krasniki csatában érzékeny veszteségeket szenvedtek, szeptember 3-án elesett Lemberg. A háború kezdete nem sok sikert jósolt. A további sikertelen
hadműveletek során a monarchia hadseregfőparancsnoksága szeptember 11-én parancsot adott a csapatoknak a San folyó bal partjára való visszavonulásra. A helyzet komolyságára utalt az is, hogy a főparancsnokság a przemysli várból a jóval nyugatabbra fekvő Nowy Sgcz-ba (Új Szandecbe) költözött.
1914. szeptember 18-án az 1/5. sz. erőd katonái előtt feltűntek a vár bekerítésére törekvő orosz hadsereg
előőrsei. Lezajlott az első tűzpárbaj. 26-án a przemysli vár körül bezárult az ostromgyűrű. Az ostromló
sereg 280 ezer katonával rendelkezett, a várvédelem 128 ezer főt számlált (a Monarchia szinte minden
nemzetisége jelen volt). Az első körülzárás 21 napig tartott, de rettenetes áldozatokat követelt. Az ostrom, majd az ideiglenesen visszavonult ellenség gyűrűjének kitágítása, a stratégiai pontokért, utakért vívott harcok, az ellenség „nyugtalanítása" sok ezer emberéletbe került. A harcoló alakulatoknak egyre kevesebb élelem: hús, cukor, só, kenyér jutott.
A második körülzáráskor a várban 135 ezer — zömmel fáradt, rosszul táplált, betegségekre hajlamos — katona, 2 ezer fogoly és 18 ezer polgári lakos, valamint 14 500 ló volt. Novemberben súlyos harcok folytak a Ná Górach, a Pod M azúr ami stratégiailag fontos magaslataiért. Számos kitörésre, az ellen-

15

ség erejét próbára tevő összecsapásra került sor. A védelmi harcokból számos magyar ezred is kivette a
részét. (Lásd a Tiszatáj 1980. 3. számában megjelent írást.) A harcokban elesettek mintegy 60 százaléka
sajnos a magyar egységek katonáiból került ki.
*

OSTROM ELŐTT

X. 19.
Ágyú és puskatűz folyik. Horváth szds [százados] — Rosenberg hdgy [hadnagy] megsebesül.
Del [délelőtt] 1 l h -kor Hauser alezredes átveszi tőlem a csoportpgot [csoportparancsnokságot].
Dut. [délután] 12h10-kor parancsot nyerek:
„Tartalékkal előremenni és minden előkészületet megtenni a támadásra!"
Erős tüzérségi és puskatűz! Tájékozódás.
X. 20.
Harc kora reggeltől folyamatban. [...]
Helyzet változatlan... Parancsnokságot a megsebesült Hauser alezredes helyett átveszem,
dut [délután] 7 h -kor tőlem átveheti Dobák alezredes; helyzet változatlan, csak parancs érkezik
futóárkokat építeni előre.
X. 21.
Harc! Helyzet változatlan!
Dut [délután] 4^51'-kor parancs: „Éjjeli támadásra minden előkészületet megtenni." Sötétség van, semmi előkészületet meg tenni nem lehet, de megkísérlem. A támadást tartalékommal dut 6"1 megindítottam. Dut ó^O1 táján jelentést kapok Bossitól: csoportja széjjel mállott
— a fedezékbe hullt és oldaltüzet kapott. [...] Dobák alezredes tartalékával az egész csoportot
visszarendeli előbbi állásába és rendeli, hogy továbbra is tegyünk előkészületeket a támadásra,
ha nem lehet holnap majd holnapután.
X. 22.
Ágyú és puskaharc! Helyzet egész nap változatlan. Sebesült 16 legénységi fő, beteg 33
(bélhurut, kolera).
X. 23.
Ágyú és puskaharc folyik — a helyzet változatlan, Zöld főhgy [főhadnagy] és 11 fő legénység megsebesült, 2 fő legénység halott, 26 fő beteg.
X. 24—25.
Ágyú és puskaharc — helyzet változatlan, 2 fő sebesült, 17 fő legénység beteg. Beoltás
kolera ellen megkezdődött. Szideri zlos [zászlós] megsebesült.
16

X. 26.
Nagy csend a harctéren. Helyzet változatlan. Parancs érkezik del [délelőtt] lO^O'-kor:
„Minden előnyomulás (futóárkokkal) beszüntetendő, elő készülni a legszívósabb védelemre
— támpontokat építeni — futóárkokkal összekötni a csoportokat, akadályokat építeni, utakat épiteni, hogy ágyút is lehessen az állásba vinni."
Dut Ú^S'-kor parancs jön: „A hsereg [hadsereg] dut 4h30I-kor általános támadásba megy
át. A csoport támadási irány-(J>-291!" Dobák alezredes az időt a csoport részére 5h 15' re határozza.
Rövid intézkedés után 100 x-re [méterre] oly heves — óriási ágyútűz akasztja el a támadási területet [Magiéra] és a tartalékok előnyomulási vonalát, hogy előrenyomulni a tartalék nem
tud. Dobák alezredes is Hruszatyce közepén 1/2 zljával [zászlóaljával] fedezéket keres, a csoport képtelen előre menni, sok veszteséggel visszaugrik állásába. — Hozzám ér Dobák alezredes, miközben vesszük Radulovits jelentését: „1001 előrejutása után az összeturkált területen
csoportja oldaltüzet kapott — csoportja széjjel máit, nagy veszteséggel visszavonult." Hasonló jelentések érkeznek több csoporttól is. Dobák lerendeli a támadást, az eredményt bejelenti.
Veszteségek: Bólits hdgy és 9 fő legénység megsebesült, 18 beteg, éjjel kolera elleni oltás.
Dut 8 h -kor parancs jön: A 87. ddr [dandár] előnyomulását folytatja, Mizimiecz felé. A
Dobák csoport is támad olykép, hogy balszárnyával csatlakozik a Magiera-n lévő Létay csoport jobb szárnyához. Irány 291... [magassági pont] Gdezyce-Gliniska. A támadás nem indult
be.
X. 27.
Óriási harci zaj del. [délelőtt] 4 h -kor... Helyzet változatlan.

Molnár alezredes

Dobák Géza alezredes jelentése Molnár Elek alezredesnek
1914. október 20.
A magaslaton lévő (2. ezredbeli) századokkal a sötétség beáltával az összeköttetés helyreállítandó. Ezeknek szintén nyújtandó valami csekély étel, máskülönben holnap harcképtelenek lesznek.
Nagys. Molnár alezredes úrnak,
Az ellenség esetleges visszavonását üldözendő a tüzérség a számba jöhető utakra belövi
magát, a tüzérség gyors értesítése céljából egy alkalmas és innen is látható ponton nagyobb rőzserakás, vagy szalma-kazal felgyújtandó volna. Kérem az ezen célra kiszemelt pontot a jelentést átadó küldöncnek megmutatni. A kazal azon pillanatban lesz felgyújtandó, amikor az
oroszok állásaikat elhagyják.
Dobák
X. 22.
Dobák Géza alezredes helyzetjelentése
Hruszatyce, 1914. október 23. del. [délelőtt] 1011
Az eddigi kolera megbetegedéseket nézetem szerint a Wyrwa patak vize okozta, mely az
oroszok által meg van fertőzve. [...] Az ivóvíz merítésére egy alkalmas kút kiszemelendő, ennek hiányában a közeli házakban a víz felforralandó, s ez kihűlt állapotban osztandó ki a legénység között. Előfordult, hogy a Létay csoport tűzvonalának egy része sikertelen támadás
után... visszafutamodott ahelyett, hogy a volt állásába visszatért volna. Ezen eset úgy az illető
csapatrész mint annak parancsnoka ellen haditörvényszéki eljárást vonja maga után. Ellenséges támadás esetén a jelenlegi állás a végsőkig tartandó. Ezen állás az éj folyamán műszakilag
megerősítendők és a község kerítéséből leszedendő drótból akadályokkal látandók el. [...] Ismételten kihirdetendő, hogy állásaink föltétlenül tartandók és az erődítési munkálatok megszakítás nélkül folytatandók. Egy további századot (205 embert) ebéd után előre küldök. Ezen
század esetleg a legelső vonalban is felhasználható.
Dobák
A m. kir. 8. gyalogezred III. zászlóalj 2. század parancsnokának jelentése.
Hruszatyce, 1914. október 23.

halott eltemettessék. A század lőszerkocsi hátsó részét egy gránát elvitte. Étkezés rendben
megy.
A m. kir. gyulai 2. honvéd gyalogezred 10. század parancsnok jelentése
Jelentem, hogy a századok létszáma elesés, sebesülés és főképpen kolera folytán negyedére csökkent és folytonosan újabb kolera esetek vannak. A legénység elerőtlenedett, vagy ellenséges támadás esetén ellenállásra alig képes, annál inkább mert a tiszti állomány 1 hgy.
[hadnagy] 2 zls. [zászlós], 1 hadapródra, az altiszti állomány 2 őrmesterre és néhány egyéb altisztre csökkent.
Dr. Háy hdgy.
A m. kir. gyulai 2. honvéd gyalogezred 10. század parancsnokának
Vegye tudomásul, hogy azon csapat mely védelemben alig képes ellenállni — és helyét az
utólsó emberig nem védi — megtizedeltetik, parancsnoka pedig vizsgálat alá vonatik. A csapat szelleme a pk. [parancsnok] erkölcsi erejétől függ és elvárom, hogy e tekintetben a legrövidebb idő alatt csapatával együtt más — emelkedettebb hangulatba jut. A jelszó most: végsőkig kitartani ellenséges támadás esetén, hogy ez alatt a kedvező döntés egyik szárnyon bekövet kezhessék.
Molnár alezr.

OSTROM UTÁN

Dobák Géza alezredes jelentése Molnár alezredesnek.
Hruszatyce, 1914. október 22. dut. [délután] lh30>.
Most érkezett hír szerint a Zrotowicétől keletre lévő 284 magaslatról az oroszok visszavonultak, egy részük megadta magát. Úgy szintén tőlünk délre a második hadsereghez tartozó
46-ik gyalogezred parancsnoka jelentette, hogy előtte az oroszok szakadatlanul visszavonulnak, részben megadják magukat. Én reggel ótaGdeszytől délre lévő völgyben lévő orosz tüzérséget és gyalogságot tüzérségünkkel lövetem. Nem lehetetlen, hogy az oroszok talán mégis
visszavonulnak. Ez járőrök által megállapítandó, azok visszavonulása esetén a 291 magaslat
megszállandó. Ma dut 5h-ig bejelentendő, hogy az előkészületek sötétségben való támadásra
annyira előrehaladottak e már, hogy azt holnap reggel végrehajthatnánk.
Dobák alezr.
Nagys. Molnár Elek alezredes úrnak
Hruszatyce, 1914. október 26. del. [délelőtt] 10-25
Az előrenyomulás az egész arcvonalon beszüntetendő... építessen egy támpontot és rendeztesse be azt a legszívósabb védelemre, gerendák, deszkák a falu házaiból veendők. Drótháló akadályokhoz szükséges drót innen lesz kiszállítva. A hátrafelé vezető utak akként építendők ki, hogy azokon nappal is veszély nélkül lehessen közlekedni, ágyút is lehessen a támpontokba szállítani. Saját kémjeink ismertető jele mindkét öklét mellén tartja, hüvelyk ujját felfelé, nevük „Jakab" — ilyenek háborítatlanul átbocsájtandók. Egyes hadifoglyok jól megvendégelendők, visszaküldendők az orosz állásokba, pénz igénylendő nekik, ha több foglyot magukkal hoznak [...] Az oroszok a legénységet akként oktatták ki, hogy mi a hadifoglyokat
18

borzasztó bánásmódban részesítjük, nehogy azok megadják magukat. [...] Később majd röpiratok lesznek kiosztva, hogy azokat az ellenséges rajvonal közelébe jutó járőrök szétszórják
és az oroszokat ilyenformán az ellenkezőjéről felvilágosítsák.
Dobák
Magy. kir. 46. honv. gy. [gyalog] ddr. [dandár]
11. sz.
Molnár alezr. és Réty Zsolt őrgy. uraknak, mint csoport parancsnokoknak, Bencze szds.
úrnak, mint főtart.[alék] par.[ancsnok]nak.
Twierdze
1914. okt. 30 7h dut. [délután]
Harccsoportom jelenlegi helyzetében előreláthatólag több napig, sőt lehet, hogy huzamosabb ideig megmarad.
Ez okból az éjjelt és ködös időben, vmint ha az ellenség nem tüzel a nappalt is a már létesített támpontok és gyal. [gyalogsági] küzdő vonalak tökéletesítésére a legszorgosabban fel
kell használni, úgy hogy az állás egész kiterjedésében csekély védősereg mellett is bevehetetlen
legyen.
Különösen figyelmeztetek arra, hogy hézagoknak sehol sem szabad előforduiniok, nehogy esetleges éjjeli befurakodások és rajtaütések az ellenség részéről előfordulhassanak. [...]
Gondos felderítés, biztosítás, összeköttetés és kölcsönös támogatás!
Az állás tökéletesítésével annak berendezése a legénység számára is lépést tartson, különösen oly helyeken, hol talajvíz fakad fel. Víztelenités mindenütt lehetséges, ha néhol nagy
munkával jár is. Srapnel ernyők készítéséhez a nedves árkoknak a kideszkázásához vagy
lombbal való megaljázásához a szükséges faanyag a Molnár csoport és a főtartalék részéről
Hruszatyce lakatlan házaiból, a Réthy csoport részéről a Magiéra magaslattól Nyugatra lévő
erdőcskéből szerzendő be.
Összekötő árkok kiépítése, illetve meglévők mélyítése által lehetségessé kell tenni, hogy
mindennemű szükségelt anyag az állásokba nappal is előre vihető legyen, valamint, hogy (különösen a Magierától) a legénység vízért hátra mehessen, természetesen csak oly kutakhoz,
melyeket a csapatorvosok tiszta vizűeknek jelölnek meg, míg a hasznavehetetlen kutak mellé
az orvosok javaslatára őr állítandó, ki az oda igyekvőket elzavarja.
Csupán az állás fáradalmat nem ismerő gondos kiépítése és berendezése juttatja a csapatot abba a helyzetbe, hogy betegeskedéseknek eleje vétessék, a bélhurutok megszűnjenek, a
küszöbön álló kolera elleni újból oltás ezt a járványt teljesen kiküszöbölje és a csapatot a födözékek ereje révén abba a helyzetbe juttassa, hogy annak minél kisebb része legyen készenlétben.
Az állás tökéletesbbitésével később nagyobb tartalékok lesznek kiküszöbölhetők melyek
számára a szükséges óvófödözékek az első vonalba vezető összekötő árkokkal együtt már
most kellő kiterjedésben megépítendők és lehető legkényelmesebben berendezendők.
A ho. [hadosztály] sáncszeroszlopának rendelkezésére bocsájtása, további géppuskák
kiszállítása, árkászok kirendelése és tüskés drót kiutalása iránt az intézkedések megtétettek.
Minden zlj [zászlóalj] parnok [parancsnok] felelős azért, hogy napi étkezés csapatjához a
lehető legközelebbi pontig előrevonassék, úgy, hogy ahhoz a legénység melegen jusson hozzá.
Hiányosságok az élelmezés körül ide azonnal bejelentendők, hogy orvoslást nyerjenek. [...]
Létay ezredes
K. ung. 23. L. I. T. D. Kmdv.
No 172/3 op.
1914
A m. kir. 7. honvéd gyalog ezred parságnak [parancsnokságnak]
Przemysl, 1914. november 12.
A mai nappal szervezett 3 banda a következő feladatokat kapják:
1.ső banda a Hujsko-Ribotycze-i vonalon menetelő ellenséges vonatot szállítási járműveket Krowniki táján állandóan nyugtalanítani. Telegraf (telefon) vonalak stb. szétrombolása.
2. banda Kisebb vasúti hidak, átereszek, vasúti kanyarulatok, telegrafvonalak stb. rombolása, mozdonyvezetőket agyonlőni és a forgalmat állandóan zavarni a Chyrow-Sambori
vasúti vonalon.
2*

19

ßi La. ax^xu.

(^ai^Mwi.

(/. .

/
Í 5 - H-/CWV

U99-Ó- tóvi>imavv««V^VÚM>Í<

Lw* .««. S. L o w v t M ^ S í x L a A ^ «rAVU^j wvLt <wX «,**»*»«».««Á ,v«H»v»v, boáb an I Ç zi-j Vówww/momAjomikL ( 4. 2.
) (LUa/w«//Ljöse. Awjoól d ù t < A / « 9 9 • ^ - / m í W ^ v ^ W ^
» U « > l W / (K X . / « .
M^jmmmw

¿m^ At-jvn

H . « J t ö U < , o . l(9S

-if- -xX c t j J r - v

k v » SíoO-f vw«^»-

Ko/ »J/LW AMAOAMT /uöLLL WM, Ort JIMJJÖ
¿«JLobtt. ÄZL \oW- ,
AVjäL LJ •
kWhIVI/
oUutfwM**. ÍX/JoW/íkxnwjoaa. tjöipuJtw L/»v<i/ LÜK xljAOMAÍAW (
2 -ÁLybrtáflwvi ) pa. ¿JILvvasaoaL vxt /<uù <*AÀMW>W^/JLvdcÀA*vvJJXVSAL
*Maavsao>aaL My^vyvw. vvrtku^uvb o W i W , ')rt t/V*rt
SCvvúlLióL

LkvkUL, Av^A^ aaA^t^v^-Uljti«AV

oUWz

vLU-

fcvXVWO,' iWó
^líoLrtOíwniOA»., O,
ÁULOUMAL , « r t ^¡J.Á^

LvXoxiott/ UA /WVVío /»<joW-/S««WlAVVj»W
^TT.X^. VoixxWVWvL
owAaamí i.
VW^rtC^'Avtígou*, Á«V> Íaauoavo/ LÔÏAA^VIV
ott. l Ä o A u v a ^ W ö

»WVWj»)»

» LoL koSXVuW

^

ypoa/xavoi \ uoVojUf 5wXÓ<ÍM ¿BWwrtOM ¡úrtkoC
ÁojWJrt Jl^
Ort /WWíÍmo. W <ea WvjírtL^t-jiL
IXrt ¿Jico»

/ « L u v t LwAXAí ú v v i k v k

Od 5.

/WonovWrtob .vvtw,
-VfludUX McAAVvAv vutó
& - bo -

rt

tij-

/WO

'oÜloxíWA^ Lírtvóc^t, rwtitó> ,vwC\vvka«*/ /Oui wamujUÍ'/»loOrtcbmwJUvoi- vuw^UOMUM/
LoooAvvJUt 'ÍHAÜooavww.
2 oUi: WxtAtUl^

<5. c'y Í

EGY HARCTUDÓSÍTÁS 1914-BŐL
20

3. banda Az ellenséges vonalakat Tynowice—Pruchnik—Hucisko vonalon állandóan
nyugtalanítani. Telegráf (telefon) vonalak stb. szétrombolása. [...] Medykán felgyújtani a
készleteket.
Az 1. és a 2. banda a VIII.; a 3. banda a III. védelmi szakasz parsága által lesz eligazítva.
E célra azok ma del [délelőtt] 7 h -kor az illető parságnál jelentkezni fognak. Ottan a betartandó útvonalakról általánosságban tájékoztatandók. Nem szabad őket bizonyos utakhoz kötni.
Ilyen bandák feladataikat általában éjjel hajtsák végre és éjjel meneteljenek.
Nappal elrejtőzködnek és szemrevételeznek az éj folyamán végrehajtandó munkához.
Erdőkben nappal is haladhatnak céljuk felé azonban egyenként, vagy kisebb csoportokban. Ilyenkor a parnok [parancsnok] előre megállapítja a gyülekező pontot.
Nappal sohasem mutatkozzanak együtt oly helyeken, ahol könnyen felderíthetőkké válnak.
A banda addig marad a váron kívül, míg feladatát végrehajtotta. Ha oly feladattal van
megbízva mely nincsen határidőhöz kötve, addig marad kint, mig a feladatának további végrehajtásában legyőzhetetlen akadályokba ütközik.
A bandák maguk gondoskodnak élelmezésükről. A velük adott konserveket csak a legvégső esetben fogyaszthatják el.
A bandák feladataik végrehajtásának módjában egyáltalán nem korlátozandók, mert nekik engedélyezett legmesszebbmenő szabadság biztosítja legjobban a reájuk bízott feladatnak
a helyes végrehajtását.
A csendőrök (bandánként 2) azért adattak, hogy tájékoztassa a bandát és a lakossággal
közvetítse az érintkezést.
Ha egy banda a reája bízott különös feladatát valamely okból kifolyólag nem tudja végrehajtani, vagy ha azt már elvégezte, igyekezzen az ellenségnek ott ahol alkalom erre kínálkozik minél több károkat okozni.
No 172/3 op.
1914
A bandák postagalambokat is visznek magukkal.
Tamásy fml. s. k.
M. kir. 3. honvéd gyalog ezred
Melléklet a 24. számú ezredparancsnoksági parancs 10. pontjához
Przemysl, 1915. január hó 24-én
Útmutatás a lovaknak szecska helyett preparált faforgáccsal való etetéséhez.
A. 41 ta lános rész:
A gyomor üressége tudvalevőleg minden élőlénynek az éhség érzetét kelti.
A ló tápláló szerveinek (gyomor és bél) alkotása és sajátossága megköveteli, hogy a tápláló szervek üressége durva takarmánnyal, ha mindjárt fahánccsal is szalma vagy széna módjára
kitöltessék.
A gyomor és belek üressége a lónál fájó érzést kelt, melyet a ló ha szénát, szalmát, vagy
zöld takarmányt nem talál, azzal igyekszik eloszlatni, hogy lombot, ágakat eszik és minden
hozzáférhető fát... megrág és felemészt. Még nagyobb mennyiségű magvas takarmány (zab,
dara) sem biztosítja szálas takarmány (szalma, széna) nélkül a rendes emésztési folyamatot.
[•••]
Minden tápszerből a pozitív tápanyag csak akkor mehet át a szervezetbe, ha az a rágószervek által szétmorzsolva és nyállal keverve vitetik be a gyomorba. Ez okból adnak a lónak
sokszor szecskával kevert zabot.
Szalma azonban jelenleg nem áll a várban rendelkezésre.
E végből a zabhoz keverékül egy pótlék álitatott elő. Ez finomra gyalult faforgács (fagyapot), mely gyenge sóoldatban van fel főzve, s némely javító anyaggal összekeverve. [...]
A várban már kb. 3. hét óta nagy számú lovat etetnek kísérletként állatorvosi felügyelet
alatt faforgáccsal (fagyapottal). [...]
Majzik fhgy.
Molnár s. k. alezredes
ezredsegédtiszt
ezredparancsnok
A mai éj folyamán ismét „eltűnt" 2 ember kik fontos összeköttetési-figyelő szolgálatra
voltak felállítva. Mindeme „eltűnések" megakadályozhatók lettek volna ha a tisztek és tiszte21

sek megfelelő ellenőrzést gyakoroltak volna. — így pld. Bok hgy szakaszából menet alatt elmaradt és „eltűnt" 28-án 10 ember, de csak azért történhetett mert nem hagyott utóvédfeladattal megbízva egy erélyes altisztet hátra. „Eltűnt" azonkívül több figyelő- és járőrbe menő
ember. Ezen „eltűntek" nagy része becstelen gazember — hazaáruló — kiknek távozása csak
haszon a csapat értékére, mert általuk mételytől szabadult meg az ezred, — de maga a tény
szégyene a csapatnak is, mit a leggyökeresebben megakadályozandó szigorú intézkedésekre
var. szükség.
Parancsolom, hogy további rendeletig minden kettős őrszem — minden kettős fülelő —
minden kettős összekötő járőr — minden kettős jelentést vivő és általában minden működésre
kijelölendő csoportban feltétlenül az egyik altiszt legyen, ki személyesen felelős, hogy senki
csoportjából el ne tűnjön. Az altiszteknek megmagyarázandó, hogy eme őket szokatlanul
igénybe vevő ellenőrzésre a csapat becsületének érdekében szükség van és a haza elvárja tőlük,
hogy teljes eréllyel — lelkiismeretesen meg fognak felelni eme feladatuknak.
Nem akarok többé hallani arról, hogy X honvéd megszökött, legfeljebb csak jelentést várok : X honvédet mivel szökni akart, vagy gyáván viselkedett — lelőttem. Az ily gazok ellen eljárni nem szabad. Az eddigi „eltűnések"-ben csak az a vigasztaló tudat, hogy nem akadt köztük egy altiszt sem — altisztjeink becsületesek, derék harcosok — kik a nehéz viszonyok dacára lelkiismeretesen, önfeláldozóan végzik kötelességeiket — és ép ezen nehéz viszonyok mutatják — melyik a derék — becsületes csapat. A csapat kitartása a diadalt hozza magával, a diadal jólétet teremt a hazában, melyben minden polgár egyformán részesedik.
Haszontalan — gyáva — hazaárulókkal kérlelhetetlenül szigorúan kell eljárni — le kell
lőni őket mint a veszett kutyát.
Tiszt pihenjen nappal, midőn az ellenőrzés könnyebb, de éjjel legyen szakadatlanul ébren, hogy jövőben ily szégyenteljes „eltűnések", elő ne forduljanak. — A mely szakasznál,
századnál ezentúl hasonló dolgok előfordulnak az bizonyos jele annak, hogy a fegyelem kezelése és a fontos szolgálat lelkiismeretes ellenőrzése hiányzott — velük tényvázlat veendő fel,
hogy ellenük a szükséges megtorló lépések megtehetők legyenek.
Fenti parancsom tisztek és altisztekkel — őrvezetőkkel behatóan iskolázandó.
BL. ZW. 1915. I. 30. 9h45'-vel
Molnár alezr.
Nagyságos Alezredes Úr!
Alázatosan jelentem, hogy tegnap vacsorára rizst ettünk a ma délre szánt csirke aprólékjával és felvert galuskát. Bort sem tegnap, sem tegnapelőtt nem ittunk.
Kiss főhadnagy úr jelenti, hogy tegnap még az 1-étől járó bor illetményt nem adták ki,
ma pedig vasárnap lévén felvételezni nem lehet.
Alezredes úr parancsát a gazdászati tiszt urakkal közöltem. Mindent el fogok követni,
hogy az urak és legénység a lehető legkifogástalanabb legyen.
Az alezredes úr lakását minden körülmények között fentartom. Czédulát is függesztettem
ki: „Molnár alezredes úr lakása, lefoglalva." Eddig még nem háborgatta senki.
A III. zászlóalj holnap, 1-én vonul ki Pralkowce-ra. Intézkedtem. [...]
Alázatos alárendeltje
Majzik főhgy.
Alázatosan jelentem, hogy szőrme mellények, bakancsok kiszállítását holnap délig elrendeltem, valamint a lótáp kiadását is. Istálló a régi. Lovakat ellenőriztem.
Majzik főhgy.
M. kir. 23. honvéd gyalog hadosztály parancsnokság
45. szám
op. — 1915.
A m. kir. 8. honvéd gyalog ezred parancsnokságának
Przemysl, 1915. január hó 29.
A várparancsnokságnak január 26-án kelt 179/6. Op. sz. rendelete.
í. Az utóbbi napokban az oroszok ismételten a következő tartalmú magyar, német és
orosz nyelven írott leveleket adták át biztosító és felderítő osztagainknak:
22

Kusmanek
Altábornagy úrnak
Przemysl várparancsnokának
„Van szerencséin Nagyméltóságodnak tudomására hozni, hogy kapott felsőbb parancs
folytán a cs. és kir. osztrák—magyar hadsereg mindazon harcosai, kiknél céllövő lövedékek
(Dum-Dum) találtatnak, ezentúl nem tekintetnek hadifoglyoknak, hanem a helyszínen felkoncoltainak, illetve agyon lövetnek vagy felakasztatnak."
Egy körülzáró hadtest vk. főnöke
olvashatatlan aláírás
1915. január 4/17. —
. 2. F. évi január hó 25-én dut. [délután] (MO^kor egy orosz hadikövet az orosz 81. tartalék ho. [hadosztály] parancsnokának következő [tartalmú] levelét hozta:
Kusmanek Hermán
gyalogsági tábornok úrnak
Przemysl várparancsnokának
Nagyméltóságod!
„ Tekintettel azon körülményekre, hogy Przemysl várőrsége által ismételten használtattak ú. n. „Ipp-lövedékek" (Dum-Dum robbanó lövedékek stb.) a mi ellenkezik a cs. és kir.
osztrák—magyar kormány által elfogadott nemzetközi egyezményekkel, kötelességemnek tartom Nagyméltóságod tudomására hozni, hogy Ő cs. Fensége, az orosz cs. hadsereg főparancsnokának parancsára az osztrák—magyar hadsereg mindazon egyénei kiknél robbanó lövedékek találtatnak, feltétlenül agyonlövetnek, minthogy ezen személyek oly egyéneknek tekintetnek, kik a hadi-katonai szabályzat (Kriegs-Militar-Reglement) 269 és a 271 §.-ban megjelölt
bűntényt követték el.
A körülzáró hadsereg főparancsnok parancsára ezen rendelkezésről Nagyméltóságodat
értesítem, hogy saját részéről ezen nemzetközi jogot sértő eljárással szemben a szükséges intézkedéseket elrendelhesse, mert anélkül, hogy ezáltal a siker növeltetnék, Przemysl vár védőit
törvényellenes cselekedetekbe sodorja.
S. Tschistiaków
vezérőrnagy és hoparancsnok
Ezen levélre a várparancsnok úr a következőképpen válaszolt:
Ő Nagyméltósága
S. Tschistiaków
orosz cs. vezérőrnagy úrnak a 81. gy. h. o. parnokának
Przemysl, 1915. január hó 25. S^lF-dut. [délután]
Nagyméltóságod
Vonatkozással egy hadikövet által hozzám eljuttatott 1915. január 12/25. kelt 105. sz. levelére, tiszetelettel értesítem, hogy egy körülzáró hadtest vezérkari főnökének [aláírás olvashatatlan] 1915. január 4/17-ről kelt hasonló tartalmú levelét f. évi január 8/21-én átvettem.
Ezen utóbbi levél tartalmát előljáró parancsnokságomnak tudomására hoztam, kiknek
megbízásából közlöm, hogy minden esetleg felkoncolt osztrák—magyar katonáért két orosz
hadifogoly fog felkoncoltatni.
Kérem Nagyméltóságodat, szíveskedjék ezt előljáró parancsnokságának tudomására
hozni.
Egyúttal közlöm Nagyméltóságoddal, hogy minden kétséget kizáró módon megállapíttatott, hogy orosz cs. katonák Przemysl körül Dum-Dum, illetve robbanó lövedékeket használnak.
így az 1914. deczember 3/16-iki ütközetben a Namulowa magaslaton az orosz állásba való benyomulás alkalmával nagyobb mennyiségű orosz lövedékek találtattak, melynek hegyei
be voltak részelve (néhány példány itt is van), továbbá 1914 5/18-án egy Siedliskánál elesett
orosz katonánál egy gyalogsági lövedék találtatott, mely szétfűrészelés közben felrobbant.
Ezen lövedék egyes része is (a gyújtóból) itt vannak.
Ezenkívül 1914. deczember havába a Przemysltől délnyugatra lefolyt harcokban számos
sebesülés észleltetett, melyek okozói feltétlenül csak Dum-Dum lövedékek lehettek; hasonló23

képpen, az utóbbi időben — 1915. január 10/23. — egy Medyka vidékén járőrharcban megsebesült cs. és kir. katonánál ily lövedék által okozott sebesülés észleltetett.
Végül, mint ez jegyzőkönyvileg megállapíttatott, a Kyowi magaslaton 1914. deczember
2/15. és 5/18. között lefolyt harcokban orosz cs. katonák robbanó lövedékeket használtak.
Egyúttal felhasználom az alkalmat arra, hogy Nagyméltóságoddal közöljem, miszerint
orosz cs. katonák számos esetben a vár előterepén osztrák—magyar katonák egyenruháját
használták; Ezen eljárás ellenkezik az 1907. évben Haag-ban megkötött „szárazföldi harcokra vonatkozó törvények és szokások" egyezmény 2. függelékének 2. rész, I. fejezet, 23. cikk,
f. pontjával.
Hasonlóképpen tudomására hozom, hogy orosz cs. katonák a fenti egyezmény II. fejezet
4. cikkét sem veszik figyelembe. így egy hadifogságba jutott és ismét ide visszatért katonának
minden készpénzét elvették a kozákok.
Azon katonát, ki mint fent említett 1915. január 10/23-án Medyka körül egy Dum-Dum
lövedék által megsebesült, az orosz katonák megsebesülése után elhurcolták, 41 forint és 1 korona készpénzét elrabolták és ezután a szabad terepen fekve hagyták.
Mindezeket Nagyméltóságod tudomására hozom azzal, hogy ezen a nemzetközi jognak
nem méltó kijátszásával szemben saját részéről az intézkedéseket megtehesse, mert ez a nélkül, hogy a sikert növelné a Przemysl alatt álló orosz cs. csapatokat törvényellenes cselkedetekbe keveri!
Przemysl védőrségének parancsnoka:
Kusmanek s. k. gyal. táb.
3. Ez az alárendelt tisztekkel és egyenrangúakkal közlendő.
4. Annak megakadályozására, hogy az esetleg megsebesülve az ellenség kezébe jutott legénység felkoncoltassék, valamennyi „ü"-lövőszer azok is, melyek talán a legénységnél vannak, beszedendő és a f. évi január 26-án kelt 4. sz. Resfstgskmdobefehl szerint kezelendő. —
Tamássy s. k. altábornagy
M. kir. 8. h. gy. ezred[hez] érk. Przemysl, 1915. február hó 1-én
38/kt. Molnár s. k. alezredes
Kedves Alezredes Uram!
Igen nagyra becsült soraid folytán egész őszintén nyilatkozom.
A III/2 zlj. f. hó 1-én a Helichai előtér állásból azért felváltva mivel ki van merülve, s
tönkre van menve. A zlj. [zászlóalj] mindössze 10 napi pihenőt [kapott], holott úgy volt
mondva, hogy Pralkowcén majdnem 200 ember maradt vissza (az őrségen kívül, ami 75 fő)
mint harcképtelen. Nekem úgy szólván egy egészséges emberem sincs.
Hogy hogyan fogjuk az itteni nehéz szolgálatot most újból állandóan ellátni arról fogalmam sincs, mivel itt fekvő helyek alig vannak, s a legénység állandóan a szabadban van. S ezt
a teljesen kimerült legénységet éjjel ébrentartani, nappal pedig dolgoztatni nem lehet.
A tervezett rendezés mindenesetre igen célszerű, engem csak a legénységem általam igen
jól ismert erőbeni állapota aggaszt.
Ha már fel kell váltani valamely csoportot az előtér állásban úgy legjobban szerettem volna ha Komorára megyünk, mivel azt legalább, ha én nem is de a tisztek és a legénység jól ismerik, már t.i. ami igen fontos az előterepet.
Én azt hiszem, hogy úgy mint ez időszerint vagyunk, maradhatnánk még legfeljebb a 8.
ezrednél kellene s nagyon széjjel szórt zlj.akat rendezni. [...]
Roth maradhatna továbbra is itt a 70/7 századdal, hogy még is legyen itt egy század, mely
nincs annyira lecsigázva mint az enyémek.
Alázatos üdvözlettel
Tabódy főhadnagy
Kedves Heteseim!
Nagyon köszönöm szíves jó kívánságaitokat (az én kitüntetésem a csapat kitüntetése) [a zárójelben lévő szavak utólag kihúzva — L. I.] reménylem mielőbb viszonozhatom valamennyieteknek.
Szivembe vagytok zárva mind aranyos hetesek — tiszteket legénységet szeretettel üdvözli
Molnár alezredes
24

BL. WZ. 1915. II. 4.
5h30! dut [délután] Leadta: Steinbrück
Alezredes Úrnak alázatosan jelentem, hogy a levágott lónak húsa fogyasztásra alkalmas.
Semmi baj a szerveken, csak kimerülés. A másik sappőr lovat szintén a legjobb lenne a holnapi nap folyamán levágni gyengesége miatt.
Alezredes Úrnak
alázatos szolgája
(olvashatatlan aláirás)
állatorvos
I. II. IV. zljnak [zászlóaljnak]
Előfordult, hogy megfigyelők a dut [délután] l h -kor látott ellenséges ezredet csak a délutáni eligazításnál jelentettek. Fontos dolgokat azonnal jelenteni kell.
Előfordult, hogy legénység elhullott lovat feldarabolt és orvos vizsga nélkül meg evett.
West Zurawicában ennek folytán 2 ember meghalt. [...]
BL. WZ.1915. II. 13. dut 2"
Molnár
Kedves Hóry!
Nagyon rossz benyomást nyertem ma felőled. Oly fiatal zl. [zászlóalj] pknak [parancsnoknak]
mint amilyen Te vagy — nem szabad oly kényeskedőnek — kényelemkeresőnek lennie. Ily
fontos szolgálatban nem szabad a zljat [zászlóaljat] úgy magában elereszteni, mint azt ma Te
tetted. Ha odakint is ily módon kezeled az ellenőrzést — nem csodálom, hogy szöktek az embereid.
Zászlóaljad után való útbaindulásod — aggodalmasan kikerülve minden kis sarat —
annyira felháborított ösmerve magamat —, hogy szándékolt kifogásaimat elfolytottam ez alkalommal de felkérlek, hogy e tekintetben gyökeresen a legapróbb részletekre is kiterjeszkedve — a legrövidebb idő alatt megváltozzál — különben nem lesz jó barátod
Molnár
BL. WZ. 1915 II. 13. dut. [délután] 4M51
Helyzetjelentés VIII. védkörlet'nek
1. Saját és ellenséges helyzet változatlan, nyugodt.
2. Saját tüzérség úgy éjjel, mint nappal lőtte az ellenséges állásokat, látszólag hatásosan.
[...]
,
4. Élelmezési létszám 1107
Puska létszám
823
5. Elhelyezés a hóolvadás folytán kedvezőtlen, födözékek vízzel vannak teli, ennek folytán a legénység nem tud pihenni. A vízlevezetési munkálatok szakadatlan folynak.
6. Időjárás: enyhe, nedves; a hó olvad.
7. Élelmezés rendben.
8. Lőszer fejenként 200 drb.

[...]

11. Legénység állapota Kovács .. .jelentése szerint: „a legénység erős szolgálatra, az ellenség közvetlen közelléte következtében különben a födözékek fent leírt silány volta az időjárás
viszontagságai következtében... igen gyenge."
Molnár alezr.
M. kir. lugosi 8. honv[éd] gy[alog] ezred
Helichai csoport
Az ezredparancsnokságnak
Przemysl
Helicha, 1915. márczius hó 9.én
Jelentem, hogy a zászlóaljak Helichán való kinttartózkodása óta folyó hó 3-tól 6-ig általában nyugodt volt a helyzete. Folyó hó 6-tól az ellenség úgy tábori, mint nehéz lövegekkel állandóan lövi az állásokat. [...] Az ellenséges ágyútűz veszteséget nem okozott. [...]
Egészségügyi viszonyok Helichán való tartózkodás óta a csoportnál: 135 gyengélkedő,
ebből 7 kórházba küldetett; végkimerülés következtében meghalt 2, sebesülés következtében l.
25

Preis 10 h
>r IM

Preis 10 h

Pruajil i n 1. Fikrnr ins
G e n e h m i g t v o m k. u. k . F e s t u n g s k o m m a n d o .

|r

1#4

KRIEGSHflCHRJCHTEH
Erscheint in zwngsloser Reihenlolge.

Cena 10 h.

Cena 10 h.

Ir SO

Praaffl tau 27. Uitopaii in«

Ir. M.

D o z w o l o n e p r z e z g. i k. K o m e n d g t w i e r d z y .

wo jeone

vychodzq u> dowolnym porzqdku.

Eijm

PrwTil. IOU. IOT. I».

Iii» in

10 flUir.

IP TÉBORIH3S6G ü
A lap tiszta jövedelmét a katonák k a r á e s o n y f á j á r a

Kiadóhivatal: Knoller és Fia könyvnyomdája.

Szerkesztőség: Royal-siillodn. IL 38.

Győzelmek.

H a d i

A görög mithológinból vívassak, hogy
Aatheus — valaháayszor birkóaás kosben lábai as Anyaföldet érintették — •
mindig nj eróto kapott
Hint hajdan Antheusz, ugy kapott nj
eróra a hós német hadsereg is, mikor
lába ismét a német anyafóldet érintette.
A német nép, amelynek ereje ée segédforrásai kimerithetetlenek, ujabb bizonyságot tett n a g y a g a felöl.
Hi pedig lelkes örömmel öJröxóljök
hös szövetségesünket njabb fényee győzelmei alkalmiból.

J i i r c k .

Az orosz hadszíntér.

Hivatalosan jelentik Bécsből november
16-iki kelettef: Északon a tegnapi nap
folyamán ujabb harcok kezdtek kibontakozni.
Berlinből a nagy főhadiszállásról jelentik : Keleten a harcok folyamatban vannak. Tegnap keletporoszországi csapataink az ellenséget Stallupönen-töl délkeletre visszavetették.
Nyugat-Poroszországban müködö csataink az oroszok elönvomulását Soldau-nál
eredményesen meghiúsították »s a ViszAs oross hadsereg pedig gyorean vo- tula jobb partján előnyomulva a Lipno «'s
Plock melletti győzelmes csatákban jelennni
tékeny orosz erőket visszavetettek. EzekAmikor két héttel eselött önkényt elben a csatákban a tegnapi napig 10 g phagytak állásainkat, hogy a.hosasu küa- puska és 5000 orosz hadifogoly esett .a

o

' V

26

-

fordítnak.

—

pezi a zsákmányt. 8000 szerb hadifogoly
kerult kezeink kózé.

Belga-francia hadszíntér.
Berlinből, a nagy főhadiszállásról jetentik: Az Argonn-erdökben sikerült egyik
erős francia állást elfoglalni.
A .Norddeutsche Allgemeine Zeitung"
közli, hogy be van bizonyítva, miszerint
a francia inagánvagyont franciák, gyarmati katonák és angolok fosztogatták.
Brüsselböl jelentik: Levelekből megállapítható, hogy a francia kormány nem
fog Parisba visszatérni, és hogy Parisban
komolyan f' Inek a forradalom kitörésétől.

A török háború.
A konstantinápolyi főhadiszállásról jelentik: Csapataink megss»ll;>tták
Perzsiá iák egyik fontot pontját, amit

Kuturt,

Tekintve, hogy a jelentésnek lO-bent kell lennie, csak az előző napi betegek vannak felvéve és a jövőben is ezek fognak jelentetni és pedig az oknál fogva, mert naponta a gyengélkedők százával jelentkeznek, orvosi vizsgát az orvosnak hajnali szürkületben kellene megkezdeni s igy az amúgy is gyöngén megszállott állásokból ezen tömeges gyengélkedő kivonása által
épp a legveszélyesebb időben a hajnali szürkületkor az állások ellenálló képessége csökkenne.
A zord időjárás következtében a legénység sokat szenved a hidegtől.
Élelmezés: jó. Élelmi czikeknek előre szállitása sok nehézségekkel jár.
Az ellenség magatartása általában nyugodt. Benyomásom az, hogy szóró tüzével a legénység ellenálló képességét igyekeznek gyöngíteni az által, hogy állandó készenlétben tartanak.
Eddig 3 hadifogoly jutott kezeink közé, mind három orosz szökevény. Egybehangzóan
azt hozzák fel a szökések okául, hogy fáznak és éjjel nappal nehéz ásási munkálatokkal voltak
folalkoztatva. Mindhárom a 324. gyalogezredből való.

Az ezredparancsnokságnak

Fejér őrnagy
csoportparancsnok
M. kir. lugosi 8. h. [honvéd] gy. [gyalog] ezred II. zászlóalj

Przemysl
Helicha, 1915 márczius 11-én
Jelentem, hogy ellenség magatartása nyugodt, állása változatlan. Éjjel f. hó 11-én del
[délelőtt] 2h-tól 3h-ig gyalogsági tűzzel szórta állásainkat. A nagy köd a havazás következtében az ellenséges tüzérség nem lőtte állásainkat.
Helichán való kinttartózkodás óta beteg állomány f. hó 10-én del 8h-ig bezárólag 129
gyengélkedő, 9 kórházba küldetett, 5 halott. [...]
Időjárás: zord, nagy havazás és hófúvások, utak úgyszólván járhatatlanok. Élelmezés
bonyolítása a hóval befújt terepen nagy erőfeszítéssel jár. Élelmezés rendben.
Legénység erőállapota rohamosan fogy. [...]
Fejér őrnagy
csoportparancsnok
Helichai csoportparancsnokság

M. kir. lugosi 8. honv.[véd] gy. [gyalog] ezred
Helicha, 1915. márczius 12-én
Ellenség magatartása nyugodt volt. A vihar és az irtó zord időjárás következtében sem tüzérségi sem gyalogsági tüzet nem alkalmazott. Saját tüzérség az ellenség állásait eredményesen
lőtte. Veszteség 1 altiszt, 1 őrvezető és 10 honvéd a Murcsán századból. Ezek mint tábori őrsök lettek felállítva nevezett századparancsnok által. Az ellenség ezen tábori örsöt a sötétség és
havazás felhasználásával meglepte s a tábori örsöt elfogta. A század csak egy gyors tüzet és
húrrá kiáltást hallott.
Helichán való kinttartózkodás óta gyengélkedő 149 és 12 kórházban, 8 halott, ebből 2 sebesülés, 6 végkimerülés, dermedés folytán.
Elhelyezés, étkezés mint a tegnapi nap folyamán. Egészségügyi viszonyok rendkívüli kedvezőtlenek.
Fejér őrnagy
csoportparancsnok
1915 III/14-én del [délelőtt] 8 h -kor átvettem a Helichai előtér állás felett Fejér őrnagytól a
parancsnokságot. [...]
Elvek a szolgálatra: Az állást az utólsó csepp vérig védeni. Összeköttetés szakadatlanul az
egyes csoportok között. [...] Annak a szégyenteljes meglepetésnek-megsemmisülésnek nem
szabad többé előfordulni. Megbízható — ügyes embereket oda kiválasztani — őrmestereket
parancsnokul, ha kell tisztet ha másképpen nem megy. Ezen tábori örsök unterstandjai lerombolandók — megtörténte ellenőrizendő — ide jelentendő. Ott senkinek sem szabad kényelmeskedni — mindenki ébren-feszülten — szakadatlanul figyel akkor nem lesz meglepve. Őrszemek — összekötő járőrök — fülelők (mindig legalább 2 ember) egyike feltétlenül altiszt v.
27

őrvezető — esetleg — de személyes felelőség mellett személyesen ismert megbízható ember legyen.
Soha-semmi körülmények között sem szabad ...bármi okból is az állásból akár hátra
felé, akár előre tiszt eligazítása nélkül távozni, fegyver nélkül meg pláne egy tapodtat sem szabad állásából tennie. Ez ellen vétőket le kell lőni a szomszédoknak és ha ezt rosszul értelmezett
emberiességből elmulasztják, ki kell őket köttetni az állás vonalába, hadd pusztuljanak el. A
kikötés belátás és ells. [ellenséges] tűzhatáshoz mérten 10—20I-nyi.
Az ells. állása szakadatlanul — kis de ügyes-szemfüles — járőrökkel felderítendő. Tudni
akarom, de egész pontosan, térkép adataival megjelölve, hogy az ells. hol? melyik vonalban?
mily erővel ? mit csinál ? fedezékben van ? van előtte akadály ? vannak előtte tábori örsök ? fülelők? [...]
Helicha 1915. III. 14. del 3h20
Molnár
*

M. kir. lugosi 8. honvéd gyalog ezred
63. számú Ezredparancsnoksági parancs
Przemysl, 1915. márczius 3.
9. Utasítás különböző vallású halottak eltemetésére
1915. március l.én 72. sz. várparancsnoksági par. [parancs] 7. pontja
A különböző valláshoz tartozott halottak hulláinak eltemetése a várban jelenleg fennálló
viszonyokra való tekintettel a következő módozatok szerint történik:
a. Különböző vallásúaknak ugyanazon menetben való eltemetése tilos.
b. Egyes temetéseknél vágy egy és ugyanazon valláshoz tartozó több halottnak egy menetben való eltemetésénél a lelkész szabály szerint a halottakat a temetőbe kíséri és ott a beszentelést teljesíteni köteles.
c. Római kath. és gör. kath. vallásnak egyszerre szenteltetnek bé és valamely kath. lelkész
által — a mennyiben egyéb szolgálata ezt megengedi — a temetőbe kikísértetnek.
Kétes esetekben a várlelkészi hivatal vezetőjének döntése kérendő ki idejekorán.
d. Ha ugyanazon napon több különböző vallású volna eltemetendő a beszentelés nem a
temetőben, hanem a kórház kápolnájában vagy halottaskamrájában a katholikusoktól elkülönítve, de ugyanazon időben és az iÜető vallás lelkésze által történik, de kiséret nélkül vezetendők a temetőbe. A keresztvivők valamint a temetésnél közreműködő egyéb személynek a
szertartás befejezéséig jelen kell lenniök.
e. Tisztek, zászlósok és [magas] állásúak a lelkész által mindig a sírig kísérendők és ott beszentelendők. Ha különböző valláshoz tartozó több ily halott egy és ugyanazon napon volna
eltemetendő a halotti menetek megfelelő közökben indulnak el a ravatalozóból.
f. Érdemeket szerzett és különösen kitűnő legénységi egyéneknek a jelen utasítás [...]
pontja szerinti temetését esetről-esetre a térparancsnokság rendeli el.
g. Öngyilkosok nem szenteltetnek be és nem kísértetnek lelkész által. [...]
Majzik szdos [százados]
Molnár s. k. alezredes
ezredsegédtiszt
ezredparancsnok
*

A przemyéli várban 1915 március közepétől katasztrófa előtti állapotok uralkodtak. A
raktárak készleteiből, a csapatok telki és fizikai állapotából, a vár és a potenciális felmentő
csapatok közötti távolságból nagy pontossággal következtetni lehetett arra, hogy az aktív védelem napjai meg vannak számlálva. A várparancsnokság által elrendelt — utolsó — kirohanásra (kitörésre) 1915. március 19-én éjjel került sor. A kirohanás térségében levő orosz csapatok azonban — az előkészítetlenül végrehajtott akciót — rövid idő alatt meghiúsították. A
csongrádi 23. honvéd hadosztály egységeire épülő kétségbeesett kísérlet megpecsételte a vár
sorsát. „A kitörés kezdetén meglévő 8500 harcos állományú hadosztálynak mindössze 2662
katonája és tisztje érkezett vissza a várövbe. Vesztesége megközelítette a 70%-ot." 1915. március 22-én hajnalban a hadsereg-főparancsnokság engedélyével kezdetét vette az erődök épületeinek, az ágyúk, technikai felszerelések felrobbantása, tönkretétele. A repülőtérnek is hasz28

nált hurkoi mezőn 4500 lovat öltek le. Az utolsó repülőgéppel el nem küldött iratokat (kis kivétellel) megsemmisítették. Az utolsó kirohanáskor elesett katonák ezreinek holttestét — ekkor már — vallási felekezetre való tekintet nélkül igyekeztek elhantolni.
Az épségben maradt katonák helyzete március 22-vel alig változott (9 tábornok, 93 törzstiszt, 2500 tiszt és 117 ezer katona — ebből 28 ezer sebesült és beteg — esett orosz hadifogságba). Ma már jól tudjuk, hogy a hadifogoly-táborokig vezető út mentén kisebb temetők keletkeztek, maga az út hosszú és fáradságos volt. A kevés élelem, a zsúfoltság, az egészségügyi
hiányosságok, a hadifogság viszontagságai újabb áldozatokat követeltek. így aztán a hadifogság — a viszonylagos biztonság — nem jelentette a túlélés, a hazatérés szükségszerű lehetőségét. A fogságból hosszú évek múltán hazatértek egy részét otthon újkeletű — gazdasági, elhelyezkedésben, családi — problémák várták. A rettenetes Przemysl, „Magyarország vár kapujának" is nevezett erődrendszer életben maradt védői 1915. március 22-től sorsuk alakulásából tapasztalhatták, hogy egyszerre voltak hősök és áldozatok.

A PRZEMYáLBEN ELESETT KATONÁK SÍREMLÉKE A SAN FOLYÓ MELLETT

29

HORVÁTH DEZSŐ

Móra-minták „ Sziromszékről"
A magam ötlete szerint talán soha nem adtam volna a fejemet irodalmi kutatásra. Hajszáladatokat egymás mellé rakni ilyen-olyan következtetések kedvéért — ez a munka eddig soha nem csábított, bár mindig tisztelettel adóztam azoknak, akik finom kézművesei a szakmának. Egyik futó találkozásunk alkalmával kérdezi Péter László:
— Tudod, hol van Sziromszék?
— Kimondva még soha nem hallottam a nevét.
— Mikor olvastad Móra könyvét, az Ének a búzamezőkről ?
— Gyerekkoromban.
— Ott van a végén, hogy Sziromszéken irta, Cs. Mátyás tanyáján. Jobban mondva ott
fejezte be. Dátum szerint 1927. május 19-én. Te sokat jársz a környéken, tudakold meg a domaszéki öregektől, hol lehetett?
— Miért éppen domaszékiektől?
— Szalay Józsefnek írott levelében van egy mondat, ami erre utal: „Domaszék most igazán az irodalomtörténetbe vonul be." Akkor küldte a levelet Abbáziából, amikor nyakig volt
a regényben.
— Mire gyanakszol? A Cs. Mátyás ki lehetett?
— Kotormány szerint Csányi Mátyás. Ferenc pedig, a regény másik hőse, Kazi Ferenc.
— Csak ennyi a biztos ?
— Ennyi se. Senki nem bizonyított^gyiket se. Tartja magát az a nézet, hogy a szereplők
saját nevükön jönnek elénk. Etel is, Róf;us is.
Gondoltam magamban, itt nekem sok dolgom nem lehet. Amit Péter tudhat, fölösleges kutatni, amit viszont nem tud, nem is érdemes. Viccből mondtam csak neki, meglátod, lefényképezem neked Cs. Mátyás tanyáját. Mire hazaértem, el is hittem, hogy le lehet fényképezni.
Ha odairta Móra, akkor neki fontos volt. Igazolni akarta talán, hogy nem az ujjából
szopta a regényt? Dátummal együtt különösen fontos. Vallatóra veszem a könyvet, abból ki
kell derülnie.
Előbb a Jakabffy-térképet vettem elő, és azonnal akkora hibába estem, amiből két hét
múlva is alig kecmeregtem ki. Tizenkilencben készült a térkép, a régi Szeged minden tanyája
rajta van. Húzom az ujjamat a Bába-kereszt felé, és meg is állok Móraszéken. Ha én írnék egy
regényt, vagy akárki, írhatnám nyugodtan alá, hogy Móraszék. Egy ember van, aki nem írhatta, az pedig maga Móra. Elnevetnénk magunkat: ült a székében, és irt. Megfordította a nevét,
úgy meg nincs értelme. Toldotta-foldotta, lett belőle barom, karom, farom, és lehet még más
is, de így se jó. Ahogy mondogatta magában, beugrott neki a szirom. Szép is, illik is hozzá. Ez
a rejtvény tehát meg van fejtve. Már csak a regényt kell elolvasnom, és a tanyát lefényképeznem.
Olvasás közben minden olyan mondatot kiírtam, ami a helyre utal. Viszik a halottat, kanyarodik az út. Hatalmas tölgyfa, sebhelyes törzzsel. Dombon a kút, jó a vize. Bolt, kocsma,
kovács. Térképre lehetne írni a regény helyszíneit.
Majdnem minden stimmelt. Ott a templom Zöldfásnál, a harangszót tehát lehetett hallani. Bolt, kocsma, kovács, az is ott volt egy bokorban. Még a vakdűlő is jó
Kollégám szúrt csak belém egy nagy tüskét, amikor már nagyon lelkesedtem. Azt mondta, menjek el az ő hazájába, Kistelek határába, a Perczel-iskola mellé, és be tudom bizonyíta30

ni, hogy ott irták a regényt. Vakdűlő akárhol lehet, ilyen-olyan fa is. Irtózatosan nagy gorombaság volt már a nyelvemen, de lenyeltem. Szentül hittem, hogy jó nyomon járok. Beugrottam a múzeumba, megkérdezni, hol ásatott Móra Domaszéken. A Kazi tanyában. Az hol
van? Eddig még nem sikerült azonosítanunk.
Nem baj, nekem jó tudnom, hogy valóban ásatott ott, ahonnan a regényt vette. Bába Jani bácsi aztán halomra döntötte minden reményemet: akárhol íródhatott a könyv, de Móraszéken nem. Nagyszéksós táján inkább. Azért gondol arra, mert vége az országútnak, amikor
letér róla Mátyás a lovával, és utána beledobja a levelet a tóba. A mai Mórahalomig volt akkortájt készen az országút.
Biciklit kértem, elkerekeztem Kunhalomig. Csányi Imrét még megkérdezem, volt-e Mátyás a családban. Tartoztam az ördögnek az úttal, mert kiderült, ezen a vidéken semmiféle
Mátyás nem lakott. Régi kocsmából, boltból és kovácsműhelyből viszont még találtam kettőt
útközben. Gazdakör is működött mindegyik kocsmában. És Kazi nevezetű sincs ezen a vidéken, még mutatóban se. Szedhetem a sátorfámat, mehetek Nagyszéksósra.
De jó, hogy nem mentem! Karácsonyig bóklászhattam volna. Eszembe jutott, hogy Domaszéket Domaszéken kell keresnem. Azért nem olyan egyszerű ez, mint amilyennek látszik,
mert a régi szegedi határnak csak egy kis darabja volt Domaszék, erről kapta később a nevét a
falu. Elő megint a térképet, és megint belehasít a fejembe a szilaj bölcsesség: Kazit pedig a Kazi soron kell keresnem.
Üres a Kazi sor, alig lakik már valaki a tanyáiban. Vass Antal azt mondta, két Kazi Ferenc is volt, az egyiket Parti Ferkónak mondták, a másikat Ignác Ferkónak. Bementem a
Parti-féle tanyába, Császár Józsefék lakják. Látni lehet, hogy okos ésszel építették, de a regény alapján nem ismerek rá. Beljebb megyek, megtudom, a Parti Ferkó járt hadifogságban,
és két felesége is volt. Kerti szőlőt is termelt. Ez lesz az én emberem. Elmentem még a Császár
tanyába is, hátha ott is találok valamit. A Cs. Mátyás Császár Mátyás is lehetett.
Jöttömben-mentemben annyi erősítést kaptam még, hogy az itteni kocsmát zsidó kocsmának emlegették, és ebben is volt kör. Bolt is volt mellette, kovács is. A regényben zsidó
asszony a kocsmáros, tehát lehet, hogy jó helyen járok. Császár Mátyást viszont kizárhattam
a játékból.
Aki sokat gyalogol, mindig eszébe jut valami. Összes eddigi gyanakvásaimat' leírtam a
Délmagyarország 1982. november 9-i számában, és kértem a Kazi, a Csányi, a Csóti és a Császár családok leszármazottait, olvassák el a könyvet, és szóljanak, ha nagyanyjukra-nagyapjukra ismernek. Térdig kopik a lábam, ha mindhez bekopogtatok, olvasni viszont akkor is jó,
ha nem derül ki semmi.
Kiderült. Még aznap jelentkezett telefonon Tari Gellért, hogy ő a Kazi Ferenc unokája. Régóta tudja, hogy róluk szól a regény, gyerekkora óta gyűjti is a bizonyítékokat, szerette volna már megmutatni valakinek, de nem tudta, hová forduljon. A Parti Kaziról van
szó.
Másnap délben már tudtam, hogy Ferenc nem kétszer, hanem háromszor nősült, és egyszer se akasztotta föl magát, Szép kort ért meg Etel is.
— És Rókus?
— Hazajött. Akkor, amikor a regény íródott, 1927 húsvétján.
— Ide már bizonyítékok kellenek.
Elővett egy csomagot, levelekkel, fényképekkel, újságokkal. A Délmagyarország 1927.
április 27-i számában van egy cikk, azt írja le, hogy Király Antal tíz év után hazajött a hadifogságból, noha előtte holttá nyilvánították. Felesége, Katona Rozál Kazi Ferenccel élt együtt,
hármasban ültek az asztalhoz, és szépen megegyeztek, hogy Katona Rozál visszafogadja az első urát. (A cikket teljes terjedelmében újra közöltem a Délmagyarország 1982. november 23-i
számában.)
Óriási fordulat. A szereplők nem saját nevükön jönnek elő a regényben, mint eddig állították a kutatók. Kazi Ferencet hitték elferdített figurának, kiderül, egyedül ő a hiteles. Gon31

dolkodjunk csak egy kicsit! Hazajön Móra Abbáziából, majdnem készen van a regénye. Kimegy a tanyára, és hallja, hogy „Rókus" megjött. Az, akit ő tökfejnek és tökkolopnak nevezett. Eddig is írt sok olyat a családról, ami ellenkezett a valósággal — Etel meghibbanva veszett bele a tóba, Ferenc öngyilkos lett a regényben —, most meg itt van a Rókus. Dolgozza
át? Nagy veszteség lenne. Inkább eltereli a figyelmet. Keresse meg Sziromszéket, aki akarja,
és kutassa Cs. Mátyást. Egyik sincsen.
A Délmagyarország egykori újságírója elég tágan határozza meg a helyet: „A Rudolftér—mérgespusztai kisvasút mentén fekszik a 409. számú kis tanyai kúria. Afféle jobb major
ez, mely sűrű, magas nyárfáival már messziről hirdeti a jelentősebb jólétet." Szeged és Pusztamérges között legalább negyven kilométer a távolság, de szerencsém van, nem kell végiggyalogolnom. A szóban forgó tanya majdnem ott van, ahol kerestem. Én a Lódri tónak egyik felét
jártam be, ez meg a másikon van. Gyerünk oda, álljunk rá a zsilipre, az a ház az öreg Mátyásé, aki soha nem volt Mátyás, ez meg itt Etel és Ferenc közös építménye. Előttünk fekszik
„Sziromszék", a maga valóságában.
Miért lett Domaszékből Sziromszék? Már sejtjük, de nem tudjuk. Bába János hívta föl
rá a figyelmemet még az első napokban, hogy a szikes tavak környékén a vegyszeres világ előtt
annyi volt a székfűvirág, mintha a legszebb szőnyeggel borították volna be. Mai nyelvünk kamillának mondja, Móra következetesen pipitérnek írja mindig. És a pipitér benne van a záróüzenetben a pipacs, a búzavirág és a szarkaláb társaságában. A Lódri tó pedig olyan sömlyék
volt, amit egyszer halásztak, máskor kaszáltak. Amikor virágszőnyeg van a talpunk alatt,
könnyű a Domaszékből Sziromszéket csinálni.
Van még egy gondunk vele. Kotormányra hivatkozva írják mindig úgy a kutatók Sziromszéket, mintha valóban az lett volna. Miért nem mondta meg Kotormány? Ezer oka lehet,
hadd válasszam én a létezhető legegyszerűbbet. Annyira beleszerethetett Móra a magagyártotta névbe, egymás között később is emlegethették így.
*

Ha eddig eljutottam, nehéz lenne abbahagynom.
Tari Gellért az ágazó-bogazó nagy családból összeszedett minden föllelhető levelet és
fényképet. Szóbeli közlései igen fontosak, többnyire nagyapja, Kazi Ferenc elbeszéléseire támaszkodnak. A nagypapák szívesen mesélnek az unokáknak, az unokák viszont szívesen hallgatják, mert az a kor nekik már mesés régiség. Egy percig nem kételkedtem egyetlen szavában
se, de nem érhettem be velük. Példa előttem Kotormány visszaemlékezése. Hitelét kétségbevonni szentségtörés lett volna, mégis rossz nyomra terelte a kutatókat. Fényképekkel fölszerelkezve mentem tanyáról tanyára, hitelesíteni. Zákányszék határát jártam, mert miközben
Domaszék az irodalomtörténetbe vonult be, közigazgatásilag átcsúszott Zákányszékre. Mutogattam a fényképeket, és csak azokét közlöm, akiket fölismertek.
Vass Illés (72 éves, Zákányszék, 261.) ismerte Király Antalt (Orosz Tóninak mondta,
mert soká jött haza a fogságból), Katona Rózáit is, Kazi Ferencet is. Fontos útbaigazítást kaptam tőle: a fiú, Király Mihály (a regényben ő a Márika) Bordányban lakik, az Ocskó-féle
szeszfőzde mellett. Emlékszik rá, hogy ünnepnap jött haza az Orosz Tóni, de nem tudja, melyik ünnepen. Katona Rozál apja Katona Mihály volt (a regényben ő lehet a Mátyás, minden
bizonnyal Cs. Mátyás is!), a szüle pedig Kószó Anna. Mihály halt meg előbb, Kószó Anna az
ötvenes évek elejéig élt.
Födi Géza (1906-ban született) 47-ben költözött a csatorna partjára, de azelőtt is közel lakott. Úgy tudja, amikor Tóni bácsi hazajött, megkérdezte Rózáit: Most már én hozzám jössz,
vagy maradsz Ferkónál? A szóbeszéd szerint Tóni bácsinak volt asszonya Oroszországban,
még inkább Ukrajnában, el is kísérte a határig, de meglépett tőle Tóni bácsi. „Sok mindenen
átesik az ember, amíg fiatal, és ravasz is."
Roza néniről ezt mondta: „Nagyszájú asszony volt, nyugodjon! Nagytörvényű volt sze32

gény. Azt hiszem, nem tehet ám arról, aki nagy törvénnyel van. Az én feleségem is olyan volt,
sok mindent el kellett nézni a békesség okáért."
Király Antal apja Király István volt, tanyája itt van a szomszédban. Szélmalom volt az
udvarán. Emlékszik rá, hogy a Katona tanya előtt hatalmas nyárfák voltak. Tölgyfáról sem ő,
sem más nem tud.
Természetesen bementem Katona Mihály tanyájába is. Mostani címe: Zákányszék 243.
Rangos tanya, módos ember építette. Első látásra el kell vetnünk azt a regényből kikövetkeztethető változatot, hogy Mátyás a szegényparasztok sorából való. Három kútja is van a tanyának, téglával van kirakva mindnek az oldala — igen gondos munka! —, és olyan mélyen van
bennük a víz, hogy a hosszú lánccal megtoldott ostorfa alig éri el. (Gém és ostor két kúton
van.) Az egyiknek a vize most is iható. A nagy épület mindkét oldalán hosszú, zárt folyosó
van, a szobákban-konyhában akár több család is lakhatott. Közel hozzá a kisház. Lehet, hogy
itt dolgozott Móra? A telek lábjában lóval húzatós szárazmalom volt valamikor, a pajta falának egy darabja kör alakú épületre enged következtetni.
Gyakorlatlan vagyok ebben a munkában, csak most jut eszembe, hogy félkézből kontrázhat akárki. Az eddigi észjárásom az újságcikkre támaszkodik, és most örülök, hogy valóban volt itt tanyája a Katona családnak is, meg a Király családnak is. Mi bizonyítja, hogy
Orosz Tóniból lett a Rókus, Katona Rózáiból pedig az Etel? Az talán, hogy ugyanavval a betűvel végződik az Etel és a Rozál? Önmagában silány, bizonyítéknak semmi. Ezekre a föltevésekre légvárakat lehet csak épiteni, ha nekem mondaná valaki, én se hinném el.
Ami most következik, akkora szerencse, amekkorára csak egy megátalkodott kocakutató
utazhat. Itt van a csatorna partján az a ház, amelyet Kazi Ferenc és Katona Rozál épített. Szedem elő a regény szavait, minden stimmel. Van pincéje, téglából kirakva, és hombár van fölötte. Annyira praktikus beosztású, Ferenc eleven észjárása kiolvasható belőle. A hagyományos tanyától messzire eltér, csak az nincsen beleírva, hogy Etel és Rozál ugyanaz.
Szabó Károly szegedi nyomdászé a tanya, úgy tudja, ásatott itt Móra. A ház alatt is vannak csontok, amikor az ereszet alját beépítették, találtak. Mondom Károlynak:
— Föl kéne menni a padlásra.
— Mit akarsz ott?
— Régi iratokat keresni.
— Van egy egész ládával.
Gyümölcsösláda van tele adóívekkel és adásvételi szerződésekkel. Ketten turkálunk
benne.
— Rózsaszínű levelezőlapokat keressünk.
— De válogatós lettél! Miért éppen azt, ami nincsen?
— Lenni muszáj. Amit Tóni írt a fogságból, annak itt kell lennie.
Annyira rámragadt a Tóni, haló porában is bocsánatot kérek tőle.
Az alján járunk már a ládának, jönnek elő sorban a rózsaszínű lapok. Pocstovaja kartocska mind, tehát hadifogságból valók. Helyben vagyunk! „Kelt levelem 1917. október 17
szeretet jofelesegem meg jo szülejim meg kedveskismisikém..." Keressünk tovább! Németül
van írva a másik, tegyük félre, majd lefordítjuk. Megállj, Károly! Ezt kerestük! Többet ér,
mint ötös a lottón.
Nem levelezőlap, összehajtott nagyvonalas fehér papír. Ide írom, az eredeti helyesírással:
„Tcz. kelt levelem 1926 szeptember ho 8 kán kivánom azistentől hogy alevelem alegjob és
alegfirseb egéség ben talalja fel minyájukat hálá azistenek nekem is az van tehát it tudatom
magukal hogy én agusztus 13.kán énis irtam akonzulhon levelet hogy irják meg hogy mivan az
én kérvényemel és én kaptam tőlük levelet agusztus 27 kén és ők aszt irták hogy még nem kaptuk meg a polák ország bul demár meg van sürgetve hogy ipargogyanak vele tehát ugy láczik
hogy ősznél hamaráb nem sikerül az én utam, tehát bizon már nem is tudom hogy vagyok
hogy mikor láthatom én meg magukat, tehát it kérném (beszúrás a lap oldalára: és tejis írjál
kedves feleségem) magukat nagyon szépen, hogy legyenek szívesek vötesék lé magukat és kül3 Tiszatáj

33

gyékel nekem minda négyen apám és anyám és azén feleségem és azén misikém, csak hacsak
lehet nagyon szépen vetesék le magukat szép ruhában hogy éngem az oroszok nenevesenek
mert én montam hogy nálunk tisztán járnak nem ugy mint az oroszok hogy a tetű csipi őket és
én aszt montam nekik hogy nálunk tetű csak a disznóban van, az oroszoknak pedig mindenkinek van tetiijük, tehát it tisztelem magukat és csokolom száz ezerszer csak meg nevesék az én
kerésem irta Király Antal"

A

• :: /

• T . t\/xCc\.

•C) <X Í

•s &ysr,

•£•<• J
Tu

• /

V- i c t

t<

e d ^ y y v k u ő b ^ v

srycck

d w y y

/»wt^ayw

„

JLA JUrX

t - '-í-

{jASt é t

YlM
kvy^tuk
tv.C

jxcy-i-

^ foJ'K í j ö p , -v>
V^t^/

JXs'

ott 4> ¿¿r

ynz/y

yvrt'xk
ó/ót'

n,

•C s b t x f f

*"

(x fart is
„RÓKUS" LEVELE ÉS KAZI FERENC FÉNYKÉPE A FOGSÁGBÓL

Tetvek és háborúk együtt járnak, a levél végén nem érdemes rágódnunk. Békéből megy ki
valaki a frontra, fogalma sincs róla, milyen módszereket találtak ki itthon a lapostetvek kiűzésére. A kenyérsütés után kemencébe rakott ruha tisztult meg legkönnyebben. Azon is csak
mosolyogni lehet, hogy levélben kell biztatni az itthoniakat, milyen ruhában álljanak a fényképezőgép elé, mert valaki odakint dicsekedni akar velük. A mi szempontunkból most az a
fontos, hogy a levelet a szülők kapták, és föltehetően nem ez az első, amely hazatérés ügyében
íródott. Móra is többről tud. Ennél is lényegesebb azonban három szó. Azt a részletet fényképeztem ki belőle, amelyiken jól olvasható a konzul és a polák ország. Ha mellé írjuk a regényből a Pulczki konz ur-t, egycsapásra elhisszük, hogy Rókus mintája csak Király Antal lehetett.
Játékos szófigurázással tele van a könyv, a levél összeírásai vagy a szavak ötletszerű szétválasztása kínálta rá az alkalmat. (A Magvető Könyvkiadó 1978-as kiadását használom, a 223.
és 266. oldalon található a Pulczki konz ur.)
Aki fölüti a 222. oldalt, egyéb hasonlóságot is talál. Az ottani levél is a szülőknek szól.
Szokványos, hogy kívánom az Istentől, levelem a legjobb egészségben találja, ezt bizonyításnak akkor se használhatjuk föl, ha a regényben és a valódi levélben egyformán benne van. A
friss, jó egészség emlegetése már nem ennyire szokványos. A padláson találtam egy 1917. ok34

tóber 17-én kelt levelezőlapot. (Első sorait már idéztem.) Azon is igy köszönti az itthon valókat, szókihagyással: „...kívánom hogy alevelem a leg[jobb] és aleg firiseb egéségben talalja
felminyájukat..." Kilenc évvel később ugyanabból a kézből származó levélben jön elő újra ez
a fordulat, és ez kerül bele a regénybe. Eggyel több a bizonyíték, hogy Király Antalból lett Rókus. Ha pedig ez a figura azonosítható, Ferencet viszont Kotormány János említette Kazi Ferencként, akkor elkezdhetjük bogozni a többi szereplő „sziromszéki" mintáját. Király Antal
felesége Katona Rozál, és ő lett Kazi Ferenc második felesége. A regényben szintén Ferenchez
megy hozzá Rókus felesége: Etelt tehát Katona Rózáiról mintázta Móra. Katona Mihály lánya, a Katona tanyában nevelkedett, az öreg Mátyás nem lehet más, csak Katona Mihály. Van
persze egy bökkenő. Etel nevelt lánya Mátyásnak és az öreg szülének, itt pedig egyenesági leszármazott. Vagy elfelejtjük ezt a különbséget, és az író legtermészetesebb jogának a számlájára írjuk, vagy megtartjuk a fejünkben, hátha kapunk rá magyarázatot valahol.
Tari Gellért papírjaiból és a családi értesülésekre hivatkozó szóbeli közléséből ezeket tudtam meg: Kazi Ferenc 1886. október 3-án született, és 81 éves korában, 1967-ben halt meg. Első felesége, Vass Erzsébet (Piros) 1891. október 29-én született. Leányuk, Kazi Erzsébet (Pétörke) 1911. nov. 12-én jött a világra, most özvegy Kazi Gergelyné. Második gyermekük föltehetően Rozika volt, és talán 1920. február 23-án született. Anyja után pár nappal ő is meghalt.
Katona Rozál 1891-beli és 1970. március 17-én halt meg. Első házasságából Mihály (a regényben ő a Márika) született 1910-ben, Kazi Ferenccel kötött házasságából pedig Kazi Matild
1921-ben, aki most Ördögh Béláné. Kazi Ferenc harmadszorra Nagy Matilddal lépett házasságra 1930. januárjában. Leányuk 1931-ből való, Kazi Ilona, aki most Tari Lajosné. Adatszolgáltatóm ezen a szálon kapcsolódik a nagy famíliához.

fc

i/VI'ITrM"

Lótartó gazdáink
figyelmébe
Haladiuik, rtyp szokástól otí«
rönk. Aasétt találunk még rtnsx v/ii
sokat most is. Uvei« például a k.u»t
ron a,
Több óv óla tw-gfigy-h-in, l.»v;\
kantáron a tmwő Í*4ejx-t«l«í! a W
>•
móbc és kiontja azt Nyáron, it«V<
rrwlrg van H szál! a {HM, («; <i
befújja a port afc>v.<-w< 1« <
»-ban nrtn bíartmíthat f>- szcr.i»"» miatt nx-gak;«! Amfígött
szmigyulljdást lap J
«Lmw» kóil»-t> turlrwnáaxnra jn~ lóMimi
is ui « **» wV •>•
* lirtwvslö hi*ntt*á(
•<•* t< »oHinal
l.-y.<l>i». azt ft'Mík, 1» >gv igy m~tn f. f » ,
„PIROS" ÉS FERENC
„PÉTÖRKÉVEL"

KAZI FERENC CIKKE ÉS
FÉNYKÉPE A MAGYAR FÖLDBEN

Az unoka arról is tud, hogy nagyapja burokban született, és a burok egy darabját talizmánként, zacskóba varrva a nyakában hordta. Ott volt Przemysl védői között, megsebesült és
fogságba esett. A talizmán védő hatásában többé nem bízott, el is dobta, de a zacskót megtartotta. Az Uraiban bányában dolgozott, onnan egy darab rezet ebben a zacskóban hozott haza. Elbeszéléseiben sokszor említette Murmán-t. Hegedült, citerázott, verset is írt, és visszaemlékezésként vetette papirosra a fogságban eltöltött éveket.
Kapva kaptam az alkalmon, megkerestem Márika és Pétörke földi mását. Király Mihályt
a szegedi bőrklinikán találtam, kikísért a folyosóra, ott beszélgettünk vasárnap délelőtt. Születésének pontos dátuma: 1910. július 28.
— Tudta, hogy regény szól a családról?
— Régóta tudom. Az van benne, hogy valahol a tanyavilágban van egy árva gyermek.
3*

35

Rám célzott, mert az én apám oda volt a háborúban, meg is jött a holt levele, tehát én hivatalosan árva voltam.
— Olvasta is?
— Többször is akartam, de nem sikerült hozzájutnom.
— A regény nem tud róla, hogy a maga apja hazajött.
— Pedig megjött, 1927-ben.
Megmutattam a Bakuban készült fényképet. Könny futott a szemébe:
— Ez az apám.
Katona Rozál képét is elővettem. Most már zokogott:
— Ez az édesanyám.
— Jó emberek voltak?
— Nagyok jók!
— Emlékszik a Katona tanyára?
— Hogyne emlékeznék. Amióta az eszemet tudom, szárazmalom volt benne. A Királyféle tanyának az udvarán, a másik nagyapáméban pedig szélmalom volt.
— Tölgyfa?
— Nem emlékszem rá.
— Az új tanya?
— Ketten építették, anyám és Kazi Ferenc. Huszonvalahányban, talán 24-ben vagy 25ben.
— Körtefák?
— Lehettek, de szikes volt a föld, kiszáradtak.
— Kurvakörtének mondják azt, amelyik szemre szép, de megenni nem lehet.
— Nem emlékszem rá. Kicsik voltak a fák, nem lehetett megkülönböztetni őket.
— Móra?
— Sokáig kijárt oda, ásatott. Fölségesen nyugodt ember volt. A halbicskáját magával
hordta, avval kaparta le a hullát, de igen finoman ám. Utána megmérte, kettőhúszas csontváz
is volt köztük. Én akkor galambászkodtam, de akárhányat vettem, mind visszament a gazdájához. Volt ott egy kubikos, az biztatott, lopjak el egy emberfejet, meglátom, megmaradnak a
galambok. Elvettem egyet, ott voltak a tornácra kirakva, fölvittem a padlásra, vettem megint
nyolc galambot, megmaradtak. Tudom én, hogy ez csak babona, és nem ezért maradtak meg,
de akkor is így volt. Féltem, ha Móra észreveszi, hogy egy hiányzik, anyán engem agyonver.
— Éjszakára is a tanyán maradt Móra?
— Nem hiszem. Reggel jött, este ment.
— És arra, hogy a regényt ott írta?
— Arra se emlékszem.
Megint elővettem a fényképeket. Ráismert.
— Ez a nagypapa háza. A Katona Mihályé.
— Benne se alhatott Móra?
— Nem tudok róla.
— Említette édesapja halotti levelét.
— Sokára jött nagyon. Volt egy illető is, aki azt mondta, látta, hogy meghalt.
— Nem Kazi Ferenc?
— Ő nem mondhatta, nem együtt voltak katonák.
— Kitudódott, miért jött haza olyan sokára?
— Mondogatta talán, hogy háromszor is eljött a határig, de visszatoloncolták. Enyhülés
jött, a konzullal levelezett, de mi azt hittük, szélhámos, aki a leveleket írta.
— Hány levél jöhetett?
— Három. Kértük, küldjön fényképet. Küldött is. Amikor hazajött, azt mondta, akkora
szárazság volt, azt hitték, mindnyájan ott pusztulnak.
— Családnál volt?
36

— Kilencven-valahány majorja volt az illetőnek. Amikor bejött a forradalom, csak egy
üszeje meg egy lova maradt.
— Asszonya lehetett kint?
— Nem vállalta el, azt mondta, nem nősült meg. Én kérdezni nem kérdezhettem, velem
ilyesmiről nem beszélt. Járt olyan kósza hír, hogy volt neki valakije, de azt a Gedai Mihály
emlegette. Vadászkollégája volt neki.
— Emlékszik a Dobó tanyára? Kik laktak benne?
— Dobó András. Három fia volt.
— Van egy furcsa név a regényben, Boca Modol. Spekulálok rajta, Dobó vagy Bodó lehetett. Melyik gyerek maradt a háborúban?
— Azt én már nem tudom. Az egyiknek talán Ilonka volt a felesége.
— Halottlátó?
— Olyanra nem emlékszem. Egy imádságos asszony volt, a Gyuris Imre felesége.
— Nem csősz volt véletlenül a Gyuris?
— Az volt, hegypásztor.
— Akkor belőle faraghatott Móra Messzi Gyurkát. Egyszer említődik a demarkációs vonal is. Közel volt?
— Úgy mondom, ahogy akkor mondták. A vörös világban a kövesút volt a vonal. Az út
túlsó fele már francia volt. Arab franciáké.
— Milyen ember volt a nagypapa?
— Alacsony és kövér. Nagy szemöldöke volt neki. Mindig pipált. Karikában vette valahonnan a dohányt, ő vágta meg, és szitába rakta. Hosszúszárú tajtékpipája volt: gyere, fiam, ,
gyújtsd meg! Szigorú ember volt, ha bementem, kezet kellett neki csókolnom. Kizavart, ha elfelejtettem.
— Volt pör? Az újság említi, amikor a maga apja hazajött, Kazi Ferenc pört indított.
— Dehogy volt! Szépen megegyeztek. Végkielégítést kapott, és visszament a Vass házba.
— Azt hallottam, kardos menyecske volt az édesanyja.
— Úgy ismerte mindenki, hogy Katona Rozál. Megmutatta a napszámosoknak, hogyan
kell metszeni a szőlőt, aki nem úgy csinálta: eredj! Abban a időben még meg lehetett ezt is csinálni.
— Mennyi földjük lehetett?
— Nem tudom, akkor mennyi volt. Gazdag família volt a mienk. Rá is kerültünk a kuláklistára.
*

özvegy Kazi Gergelyné Kazi Erzsébettel otthon beszélgettem.
— Emlékszik még édesanyjára?
— Korán meghalt szegény. Még a tanítónő is eljött, amikor meghalt. A második gyerekágyat feküdte, megfázott, tüdőbajt kapott. Mire visszajöttek a temetésről, a kicsi is meghalt.
Pedig mondtam én, majd én fölnevelem. Tízéves lehettem, vagy annyi se.
— Szerepel a regényben egy orosz hadifogoly.
— Nem tudok róla.
— Az édesapja még kint volt, amikor meghalt az anyja?
— Régen hazajött akkor már a fogságból.
— Mit tud róla? Merre járt?
— Szibériában. Olyan hideg volt, azt mondta, ha fölöntötték a vödör vizet a levegőbe,
mire leesett, megfagyott, és lepedő lett belőle.
— összevissza ugrálok. Hová temették édesanyját? Milyen fejfája volt?
— Mórahalomra, az öreg temetőbe. A kislányt is mellé tették, de régen megszűnt már a
temető. Én már összehányva láttam a fejfákat, de az övét megtaláltam. Kőkeresztje volt.
— Móra Ferencre emlékszik?
37

— Amikor az új háznál a pincét csinálták, sorban voltak ott a halottal^. A koponyákat
fölrakták a gangpárkányra. A Katona mama mondta, azt álmodta, sárga csizmát húzott le a
halott lábáról.
— Hol aludt Móra?
— Este hazament, reggel kijött.
— Egyszercsak megjött Király Antal.
— Orosz ruhában jött, az én apám fölvette, abban ment locsolkodni. Azt beszélik, meg
is volt kint nősülve, de én azt nem tudhatom. Amikor jött a front negyvennégyben, csúfolták
is, hogy jönnek a fiaid, Tóni! Orosz Tóninak emlegette mindenki, mert volt egy másik Király
Antal is. Amikor hazajött, én a hambárba mentem föl aludni. Hideg volt, fáztam is, féltem is.
Bevittem a macskát, hogy ne legyek egyedül. Aludni nem tudtam, eszembe jutott, hogy valakinek elrágta álmában a macska a gegőjét. Fölkeltem, kidobtam. Hajnal lehetett már, egyszercsak jön az apám társnak a hambárba. Na, gondoltam, kedves édösapám, neked is kitelt a
böcsület. Levélből tudtuk, hogy jön haza a Tóni, de a Mama mindig azt mondta, apámat választja. Ki is tartott egészen addig, amíg amazt meg nem látta.
— Édesapja járt Amerikában?
— Ott biztosan nem.
— Gyuris Imrének ki volt a felesége?
— A V.eca néni. Imádságos asszony volt, halotthoz is őt szokták hívni.
— Tudja, hogy maga a Pétörke?
— Eddig még nem hallottam róla. Ölég szépen mögváltozhattam.
Sokáig nem tudtam, mit kezdjek Orosz Tóni öregebbkori képével. Orosz szabású ing van
rajta, tehát odakint készült. Ennyire megöregedett volna? Örzse néni szavai után azt gondolom, ha orosz gúnyában jött haza, később magára vehette egy fénykép kedvéért. Katona Rózái halotti anyakönyvi kivonata szerint édesanyja Lobozár Rozália, nem Kószó Anna. A családban is így tudja mindenki.
Attól tartok, Katona Mihály esetében is kettős házasságról van szó. Első feleségétől született Rozál, a második már nevelt lányként kezelhette. Anyakönyvekben lenne jó megnézni,
de a réges-régi szegedi anyakönyveknek nem akadtam a nyomára. Barátok jártak ki keresztelni, temetni, ki tudja, kire hagyták a matrikulát?*

Elsorolom, jöttömben-mentemben mit tudtam az eddigieken túlmenően azonosítani.
Eperfák az udvaron (11. oldal) Majdnem minden tanyaudvaron van. A Katona tanya körül
most vágták ki, amikor a villanyvezetéshez készülődtek. Láttam őket, hatalmas fák voltak.
Piros földje barázdás volt Mátyáséval (20. oldal) Lehet, sőt valószínű.
Mátyás földje száraz esztendőben nyolc hold, vizes esztendőben hat. (22. oldal) Jóval
több volt.
(Rókus) „Addig, amíg Psemiszlibe be nem rekesztették őket, rendesen levelezte az apját,
anyját." (33. oldal.) Przemyslben Kazi Ferenc esett fogságba.
Levelek a fogságból: „A hosszú úton eldörgölődött plajbászos kártyákat..." (34. oldal.)
Valóban ilyenek.
„Kellaz orosz tolmácsnak" a fogságból jött levelekhez. (35. oldal.) Nem oroszul, hanem
németül írták a fogolytáborból a leveleket.
Rókus ötödmagával megszökött a Burmania nevű helyiségből (39. oldal). Két levelet is
találtam, amelyiken a pecsét szövege ez: Burlackoje sztavr. Király Antal írta. Az egyiken az év
is olvasható: 1917.
A ház elől messzire el lehetett látni a tó szélén. (40. oldal.) Igaz, a ház dombon van.
Zsidóné kocsmáros (53. oldal). Vass Antal szerint Zsidó Viktor kocsmájaként emlegették
az italmérést. Most Császár Géza (Pútyi Géza) lakik benne.
Ferenc haja szépen le van fésülve, elválasztva. (92. oldal.) A fényképen is ilyen.
38

„ Valahol dudát nyekergettek" (118. oldal). Király István (Az Orosz Tóni apja) bőrdudás
volt. A negyvenes évek elején halt meg.
A tó föláradt (1919-ben) (130. oldal.) Forgó László nyugalmazott vízügyi igazgatótól tudom, hogy 1919-ben valóban nagy vizesség volt.
A tó partján megy Ferenc a Zsidóné kocsmája felé (131. oldal). Követhető az útja.
A báró földje északra, töltés védi, és zongoraszó hallatszik ide (134. oldal). Nem igazolható.
Hadi medália Ferencnek. Kis ezüst meg nagy ezüst. (146. oldal.) A M. KIR. 5. HONVÉD
PÓTZÁSZLÓALJ A HADIFOGSÁGBÓL VISSZATÉRTEK GYŰJTŐOSZTAG PARANCSNOKSÁGA föliratú körbélyegzővel ellátott 44008 számú igazolvány 6. oldalán Kitüntetései rovatban ez áll: „ . . . k . jutalom a hadifogságból való megszökéséért. 326 k. 15 f. illetmény utólag a hadifogság tartamára kifizettetett. Szeged, 1918. évi nov. hó 30." Alatta ceruzás bejegyzés olvashatatlan aláírással: 20 K. kapott. Ugyanennek az igazolványnak a 8. oldalán olvasható, hogy a hadifogságból augusztus 3-án érkezett haza. Móra azt írja a 128. oldalon, hogy ötödfél évig volt Ferenc odakint. Egy későbbi katonakönyvi bejegyzés szerint
1914 és 18 között 51 hónapig. Csak három hónap hiányzik az ötödfél évből.

„RÓKUS" BAKUBAN KÉSZÜLT FÉNYKÉPE

Félkenyér csillag (150. oldal). Tari Gellért szerint Kazi Ferenctől sokat érdeklődött Móra
a csillagnevek után.
Tajtékpipát vett Mátyás (168. oldal). Ezt említhette Király Mihály.
Új tanya: padolt szoba kettő, teteje cserép, alá meg pincét rakatni (169. oldal). Ilyennek
mondják, akik eredeti állapotában is látták.
Fekete Mária (194. oldal). Találtam a padláson egy Mária-képet. Kék. Állítólag Katona
Rozál menyasszonyi ajándéka volt.
39

Matyi születik (217. oldal). Itt is a leányból lett fiú. Katona Rozál és Kazi Ferenc közös
gyermeke Kazi Matild.
Dugott bál (230. oldal). Többször is említődik. Hallottam, hogy a Katona tanyában nagy
csutrik szoktak lenni.
Zsilippel, csatornával megszelídített tó (374. oldal). Fődi Géza emlékezete szerint háromszor mélyítették a csatornát. Először a húszas évek végén, másodszor a negyvenes évek legelején, harmadszor a közelmúltban. A csatorna jobb partján akkora gödröt találtam, mint egy
uszoda medencéje, csak sekélyebb. Szabó Károly szerint halastó volt, Kazi Ferenc készíttette.
*

Nyomozgatásaim legizgalmasabb szála: milyen volt a valóságban Kazi Ferenc? Nem külsőre, koponyára!
Szalay Józsefnek írott levelében azt mondja Móra, ekkora gyönyörűsége munkában még
nem volt. „Soha én még magyar parasztot így tölgybe, kőrisbe, rózsafába nem metszettem,
mint most. Mert mondanom se kell, hogy se egyik, se másik regénycsíra nem kelt ki, hanem
egészen váratlanul egy másik bújt elő, egyszerre erdőnek. A címe: Ének a búzamezőkről. Tulajdonképpen tragikus történet, a háborúban köszörülődött új paraszt és régi paraszt, belefürösztve a legmézesebb humorba, a mi valaha tőlem telt. Lantos úr, azt hiszem, először egy kicsit el fog savanyodni a paraszt-esettől, de aztán majd neki gömbölyödik, mert ez a könyv tovább fog élni, mint ő, meg én együtt. S tán még az Elsodort falu-nak is föléje hág — a megmaradt falu, mert ez annak a regénye." Számomra rejtély, hogyan fordult akkorát, hogy a megmaradt falu hősei egyszerűen kiirtódnak. Nem tudom okát adni, ilyen előre megfogalmazott
program szerint haladva regénye családját miért hajtotta bele a pusztulásba. Tari Gellérttől
tudom, többször találkozott és beszélgetett Kazi Ferenccel Szegeden is, tehát alaposan ismerhette. Állítólag ebédre is hivatalos volt hozzá egyszer Ferenc, mesélt is róla a nagypapa az unokának: igen jó ebéd volt. Nézzük tehát még kíváncsibban, mit lehet ma megtudni a háborúban köszörülődött új parasztról?
Zsebbe való, keményfödelű, 9 x 15,5 centis notesz is van a hagyatékban. Lapjai szétestek
már, leveleit a kegyeletes gondosság tartja együtt. Oldalait nem számozták, egyszer-egyszer
keresni kell a folytatást. Másik noteszból való, 8 x 13,5 centis, tizenhat lapos betét van az elején, föltehetően több értékkel, mint amennyit én ki tudok, most hámozni belőle. Az első lapon
a következő cím: Kazi Ferencz részére Benke Gedeon levelével Kis-kun Dorozsma Csongrád
megye. Közvetlenül utána, a lap alján ez a három szó: ajtó félnek valo. Több levelezőlapot is
találtam, amit erre a címre küldött, az egyiken teljes dátum is olvasható: 1914. október 11.
Vöröskeresztes lap is érkezett ide, édesapjának szóló, 1917. augusztus 5-i keltezéssel. (Nem tudom, Benke Gedeon milyen kapcsolatban volt a családdal.)
A második oldalon 1—20-ig következnek a számok, utána százig csak a tízesek, mellettük fonetikus Írással az angol kiejtés, így: van, tuk, tri, far, fájf, sziksz, szeven, éjt, nájn, ten
stb. Akkor is meg kellene állnunk, ha csupán az érdeklődő parasztembert látnánk mögötte:
tanul, valamire majd jó lesz. A regényben azonban arról is szó van, hogy Amerikán keresztül
szökött haza. Lehet, hogy Móra ötlete innen származik?
Számadások következnek később, hány rubelbe és hány kopekbe került a kenyér, a tej, a
hús, a sör, az alma, a zupa, a krumpli, a liszt, a tojás, a kása, a káposzta, a hagyma, ár nélkül
a száraz trokni és a vizes nasz. Nem tudom, jól olvasom-e egyáltalán, és azt se, mi az. A fölsorolás végén Csokonyicza szolgálatvezető őrmester és Elmer Mátyás hadnagy úr, 1 ső szakasz
parancs olvasható. Később megint egy cím: Rácz Imre, Pásztor u. 9. sz. Alatta másik bejegyzés : Jagodna falu, álomás Maravlánka Rizánczki gubema.
Leveleiből kitűnik, hogy tizedes volt. A noteszban nevek következnek, sorszámmal, föltehetően katonatársai, ő van elöl, talán éppen a raja: 1. Kazi Ferencz, 2. Szilágyi István, 3.
Hodi Ferencz, 4. Honka Károly, 5. Thisz Antal, 6. Szatmári Lajos, 7. Kovács József, 8. Tóth
Pál, 9. Kovács Lajos, 10. Kodé (netán Kordé?) Vilmos. A másik névsor tizenkilenc névvel:
40

Gujás János, Rodák József, Rozsa Sándor, Léner János, Szabó János, Pethe István, Kerepeczki Pál, Buhkler Jakab, Tish János, Kovács Lajos, Szilágyi István, Hodi Ferencz, Kazi Ferencz, Kovács József, Tóth Pál, Szatmári Lajos, Tisz Antal, Honka Károly, Szorok József. A
lap alján újra a saját neve cirill betűs írással. Tehát lehet, hogy a második névsor már fogolytársairól ad hírt. Ugrom egyet a névsorokban, de történészek figyelmébe ajánlom a következő
neveket, most is az ő helyesírása szerint: Szatmári Géza 2 ezred parancsnok, Tabodi Zolt alezredes Zászlóaj pr„ Végh Gujdo százados század par., Elmer Mátyás had., Orbán Gyula őrmester. Később szerepel még Rácz Zászlós ur és Gulai Árpád százados ur. A fogolynévsorra
vonatkozó föltételezésemet vissza kell vonnom, mert itt olvasom, jóval később, hogy Az első
zsoldot kaptam először 4. kor. 70 fd Julius 2 án. 2 dikat juli 12 én másodszor 5 kor. 80 fii. 3
dik zsold 6 k. 38 fii. Fogságban nem fizethettek magyar pénzzel. Megfejthetetlen meglepetés:
Tolnai Világlapja Szerkesztőség és Kiadóhivatala Budapest VII. Dohány u. cz. 12. Telefon
45—36. Előre. Mit akarhatott a telefonszámmal?

„ETEL"

„RÓKUS"

Névsor következik megint, ezzel a záradékkal: Ezek 5 tös honvédek. Fontos híradás utána: Magyar országra átléptünk 1918- Juli 30 án délután 2 ora 15 perczkor 4 alag uton jötünk
át. Régi ősapáink szerint mi is Munkácson tartotuk meg Magyar országon az első pihenőnket
1918-év Julius 30 án délután 7 ora 25 pr. Második pihenő Nyíregyházán Julius 31-én délelöt 7
or 10. Harmadik Pihenőnk volt Debreczenbe Juli 31-én déli 12 ora 10 p. Negyedik pihenő Békéscsaba Agusztus 1-én délelöt 5 ora 20p. V-dik pihenő Arad. ahol a 13 vértanuk szobra van
it kaptuk a vacsorát délután 3 ora-10 perczkor. VI dik Álomás Temesvár érkeztünk Agusztus
2-án délelöt 11-ora 30 pr. Nevek és címek következnek, föltehetően a fogolytáborból hazakészülők nevei, hátha találkozunk még valaha az életben.
41

A betétnotesz végén a születési dátumok (más ceruzával, talán már itthon): Kazi Ferencz
1886. okt. 3. Vass Erzsébet 1891 okt. 29. Erzsébet 1911. nov. 12. Rozika 1920febru 23. Gyanítom, hogy első felesége halálakor írhatta föl, mert utána leltárféle jön, grafitceruzával írva,
és tintaceruzával áthúzva. Örökségre gondolok, akkor húzhatta át a sorokat, amikor átadás
vagy átvétel idején újra ellenőrizte. Rozika születési éve azért fontos, mert kizárja, hogy Piros
és Szpiritutó szerelméhez Vass Erzsébetet vegye mintául Móra. Ne felejtsük el, hogy Ferenc
1918-ban jön haza a fogságból, és Rozika csak 1920-ban születik.
Megint ugorjunk. A feketetáblás notesz eredeti lapjaira írta a naplót Kazi Ferenc. A család nevezi a hadifogság naplójának, valójában később készült visszaemlékezés. Azt hiszem,
valakinek a kérésére íródott, az is lehet, hogy Móráéra. Pontosan idézem, ahogy a kézírást olvasni tudom. Hadd hívjam föl előre a figyelmet: a terjedelemhez mérten sok szó esik arról,
hogy kenyeret koldultak szökés előtt. Aki a regényt olvasta, a kapcsolatot könnyen megtalálja.
„Amióta elhagytam szép magyar országot a legnevezeteseb történelmeim, mikor át léptük Orlonál a határt. Isten áldmeg a Magyart, könyező szemekel el énekeltük, azután jöt galiczia ahol a sok tetű bolha van elszálásolva, tehát nem volt elég, hogy az orosz miliői jötek
elenünk hanem az a sok csúnya férgek is majd meg etek. Nahát aztán megkezdődtek aharczok, amibe énis részt vetem 1914 szeptember 1 sején kulikonál és hála Istenek ot nem ért semi
hanem mikor bekerültünk Semiszlibe a sok járőrbe való járásomal meg a sok kitörései egyszer
1914- decz ho 17 én a kirohanásnál a job karomba furodot egy muszka gojo. De hála Istenek
az is szeremcsémre fárat gojo volt. és nem törteel a karom és aztán jöt a szomorú hejzet a korház, ahol az ugy nevezet Polák katonák, ezek voltak a szanitészek akik úgyis haragszanak a
magyar embere, és most épen a kezükbe vagyok ezek mindentekintettből roszul bántak velem
a kötést ugy szagaták le a sebről és ami a legfontosab volt az étkezés aztis nekünk szükebre
mérte mint az ő fajtájának és mindig éhes voltam ugy hogy alig látam és ha éjjel aludtam
mindig othon voltam és a legjob étkezést etem és a leg job italt itam, csak mikor felkeltem éhes
voltam ismét mint a farkas, no és igy töltötem ot 6 hetett. és is mét a raj vonalba Kerültem no
azt it mán jóban felejtetem az éséget mert ot mindig a halál környezet, na és végre teljesen el
fogyot az élelem most fog történi valami történt is 1915- márcz 19-én hajnalba ojan kitörésünk
ahol az én rajvonalambol csak minden 3 dik vagyis 3 emberből marat egy életbe, és akkor let
amire soha nem számitotam fogságba estem mikor kiveték a kezemből a fegyvert és le tépték a
szerelvényt rólam ojan izgatót voltam nem tudtam mitévő legyek féltemis tőlük de igen tehetetlen voltam mert hoszu éhezés után csak alig áltam. No most jön a fogoly élet közre vetek lovas kozákok, szegény elgyengült ambereken mikor végig vágót az a büszke kozák csak eleset
és 6 nap éjjel napal hajtotak. Kezödik az étkezés minden 10 ember kapót egy tál káposzta szupát és kását és mint nálunk szoktak a disznók a válun veszekedni mink ép ugy mert minden
nemzet ösze volt keverve és ot mind a magyara haragudot mind fogcsikorgatva mondta az
orosznak ne dáj jemu vot mazsar no és beteg letem és egy holnapig voltam korházba Irtisoba'.
Mikor ki kerültem a kórházból vitek Szibériába ot volt szegény magyarok legnagyob lágerja 21
nap utaztam vonaton Omszkba. ot töltötem keserves 3 holnapot és ot voltam 50 embernek parancsnoka rendeztem hordtam nekik a meleg csája vizet hogy mielőt menek munkára igyanak
valamit a gyomorba mert ot minden nap mentünk munkára én magamis mint komendás. Na
azis megvolt szedték munkára az embereket énis jelentkeztem hátha haza visznek benünket.
elindultunk agusztus 11 én hát örültünk voltunk 500 zan na biztos haza visznek mert Pétervára vitek odáig vonaton és ot hajóra ültünk át vetek az ugy nevezet Cserkész katonák amitől
igen meg ijedtünk mert ojanok voltak mint a betyárok tőr és fegyver kara Volt nálok no azért
nem bántotak hanem vitek benünket a északi jeges tener part fele vas utat csinálni no vonaton
18 nap hajon 4 nap ot voltam 6 holnapig és onat fementünk egész a fehér tenger szélére és iszonyú hidegek voltak és regei 6 tol este 6 tig kelet dolgozni daczára anak hogy télen van 45—50
fok hideg és mikor leg rövideb a nap Csak 2—3 ora hosza töbi sötét épen karácsony bötjén az
orom is meg fagyot mert ara nem tudtam sapkát teni mint a fejemre vagy a lábamra szőr csiz42

mát mert ezek csak igy voltak védve és ojan idő nem tudót leni hogy ki ne keljen meni munkára még vasárnapis. No és egyszer az erős levegő véget beteg letem és mind valamenyien ugy
nevezet czinga betegség Ami ősze húzta az ember lábát és ősze feketedet meg a szája fájt a fogai ősze feketetek és ki hultak akinek pedig a gyomorba volt azt meg fojtota énis 4 holnapig
hevertem a fehér tenger parton korházba ahol senki nem gondolt ránk csak a jo Isten no azér
én hála Istenek meg maratam de sok száz ezer ember halt meg. No otis eltelt 1-év most mikor
eljötek a leg hoszab napok most meg sötét soha nincs egy vagy leg töb 2 ora hoszat nem látszik
a nap és ismét látszik de a sugarai mindig látszik lehet a szobába irni olvasni, a hold pedig mikor a legnagyobat kerül nem megy le mindig látszik most elhoztak mint beteget a déli részére
az országnak 3 hétig Utaztunk vonaton 8 nap hajon ot meg majd megégtünk ojan meleg volt
ot voltunk gyógyulni 1 hónapig de a lábom még mindig ősze volt húzódva boton jártam és
azután elvitek az ural hegységbe réz és olom bányába, ahol én mint czimer ordináncz voltam
mint beteg, ot aztán meg gyógyultam mert dolgom könyü volt és volt elég Eni valo. ot volt
egykis jo életem ot töltötem 1 és fél évet vagyis 18 honapot azután el hoztak Szamara városába
lágerba és ot voltam 1 hónapig a pénzem elfogyot kimentem a városba munkára az álami lovakat etetni és itatni otis gyenge volt az étkezés és már ősze gyüjtötem egykis pénzt és azon törtem mindig a fejem hogy szökjek haza Már gondoltam úgysem lesz enek soha vége és napról
napra fájt a fejem ugy hogy az hitem hogy bele zavarodok no és egyszer elhatároztuk egy szakaszvezetővel hogy egy szép napon meg szökünk és míg készültünk se éjjel se napal nem tudtam piheni no és igy gondoltam mit nekem jöjön aminek jöni kel mindegy igy vagy ugy pusztulni és ki öltöztünk muszka ruhába És hagytam nagy szakált hogy ne ösmerjen senki a bajuszt ösze kuszáltam mint az orosz és Május 25 én el indultunk kimegyünk az álomásra akarunk váltani jegyet és nem adnak most mit tegyünk adig hogy egyszer egy teher vonat jöt és
felültünk és sikkerült az utazás mert nálunk volt a munka könyv és azt mutatuk a kalauznak
és eresztet továb. No és másadik napon elértük Penza városát de bizony adig szótlanul meg
húzódva ültünk vagyis áltunk a vonatba mert igen sokan is voltunk és otaztán bementünk a
városba és ot kerestünk mi emberünket akitől kértünk térképet hogy a továbi utazásai is tisztán legyünk de mig ot időztünk megint let egy akadály És igen nagy akadály amiről halhatak is
hogy itt orosz országban van veres Gárda melyben vanak mi embereinkis és csehek már hetek
ota mind bevoltak vagonérozva és nem ereszteték sehova és ezek csoportosultak ugy hogy már
ot Penzába volt 16 ezer és ezek el voltak látva lőszerei és fegyverei és ezek akartak utazni
franczia (?) frontra a német elen és a veres gárda nem eresztete sőt inkáb fel szolitota őket
hogy rakják le a fegyvert mert ha szépen nem akor fegyver hatalomal szedik el tőlük de ezek
az elszánt felbőszült csehek oj vitézül felveték a harczot hogy 24 ora leforgása alat leverték az
egész Penzai vörös gárdát volt ojan ágyuzáz és gépfegyver Szólás hogy a harcztéren nem volt
különb, na és mink a szakaszvezető kolegával ot vagyunk az ágyú és fegyver gojok záporába
egy kis fa házikóba de az volt a szerencse hogy a gojo nem talált épen oda mert volt elöte egy
nagy kőház és ez most meg szűnt de most van más baj még enél roszab a csehek járkálnak az
utczákon hogy ami vörös gárdát találnak Mind le szurkálják ha nincs is fegyver nála pláne ha
magyart talál tehát minden oroszruhás fiatal embert találnak mind ösze szedik és most minkis
ki voltunk öltözve mert szökésbe voltunk tehát ha be jönek ide nekünk régen rosz mert azt hiték volna hogy mi is azok vagyunk tehát ot már nem éreztük jol magunkat Menénk ki a lágerba de mindenüt csehek álnak az uton de egyszer csak kapjuk a parancsot a házikónak a tulajdonosátol hogy valamere távozunk mert a csehek mindenüt keresik a veres gárdát tehát most
kénytelenek vagyunk meni a lágerba akar mi fog leni tehát volt ot magyar ember ot dolgozot
és volt neki mi ruhánk és nekem adot egy mantlit A kolegának meg egy sapkát és vetük az utat
a láger fele és az álomástol vezető utat ut végén meg álitot benünket a cseh őrség no de azért
mint aki nem is fél bátran elébük áltunk és igazolást kérik hogy honat jövünk neme mi is vörös
gárdánál voltunk de szerencsére volt egy munka könyvünk szinte Szamarai béjegzövel Elátva
és igy szabadon engedtek pedig vagy 10 szuronyos cseh hogy mindjárt kisérnek ki a temetőbe a
hol mát töb százan ot áltak sorakozva és előtük gépfegyver felálitva de aztán még a lágerba is

43

meg kérdezték hogy talán nem voltunké mi is a gárdánál mert nem szabad nekik sé be fogadni
aki gárdista volt mert akor szorult volna A leger is node ot volt a kis könyv és felvetek no most
telik halad az idö a csehek elmentek nem tudunk piheni útba vagyunk menünk kel az eszem
mindig othon volt no és el telt egy hét a pénz fogy minden drága és eni kel és egy szép vasárnap
regelin ki loptuk a batyut és útra keltünk de kenyér nélkül aval hogy Majd aráb fogunk veni
kenyeret és minél továb haladtunk mindig keveseb volt a kenyér de csak ugy voltunk ha mehetünk csak gyerünk de egyszer 2 napi vonatozás után ki kelet szálni és megyünk falura kenyér
után de se pénzer se Isten nevébe egy falatot se senki csak egy kis tejet vagy egy krumplit pedig
még ha aráb megyünk még azt se kapjuk pedig még vagy 4 nap csak a határig kel élelem hát ha
ot is időzünk meg ha nem bírunk át jutni visza is kel számítani na hát it nincs mit teni volt egy
gyürüm meg egy ingem ezér kaptunk anyit hogy j o laktunk és most fel ültünk vonatra de visza
fele amere kenyér van mert ot még a czivilnek sincs már egy nap utaztunk de csak A vonat tetein és egyszer onatis le küldőt a vörös gárda mert anyi az utas hogy a vonaton egymás hátán
és még a tetein meg a féken ami el fér és most mink nem tudtunk felülni gyalog meg indultunk
és a másik álomáson fel tudtunk ülni és eljutotunk oda ahol van kenyér és ot leszáltunk és bementünk a közeli faluba volt vagy 4 kilo méter No most hogy tegyünk beszélni csak kicsit tudunk oroszul kéregesünk kenyeret vagy vegyünk de ugy pénzér nem adnak pékség nincs hanem keresünk mi emberünket ha van a faluba dolgozni és úgyis let találtunk egy magyart és
már este van hol hálunk ot ahol az a magyar van ot nem lehet mert ot alszik a gazdának a disznai is ahol az a magyar és kismalaczok Vanak nem férünk meg hanem az a magyar komendált
egy jo helyet ahol az öreg disznó nem hál ben csak a fiai tehát épen mink keten meg férünk elis
mentünk meg kértük szépen a gazda urat ugy ahogy tudtuk muszka modon akinek ugy látszót
hogy meg eset a szive a szegény utas plénen és meg is szánt adot szálást még vacsorát is tejet és
szárítót főt krumplit No és lefeküdtünk a szalmába és alszunk de még jol else aludtunk rövid
az éjszaka ésmár szedik ki alólunk a szalmát hej te vén boszorkány mért zavarsz ilen korán fel
hisz már hete hogy nem pihentünk igen ránk fért volna vagy 8 óráig aludni de az öreg mama
folytatja dolgát füti a kemencét tehát nincs mit teni fel kel Kelni és felöltöztünk és megköszöntük a szálást és el köszöntün tőlük csak éhesen és el fáradtan visza mentünk a magyar bajtársunkhoz és kértünk tanácsot hogy hogy szerezhetünk it kenyeret az mindjárt ajálta hogy kolduljunk de etől nagyon féltünk és montuk ha lehet ugy pénzér veszünk hát azt is lehet it a
szomszédba Meg kel próbálni elmentünk és igen sikerült egy kis kenyér 40 rubelé vagy 80 koronáé de ez még mindig kevés most csakugyan muszáj lesz kéregetni az ócska pofát fel teni
épen az orosznak ünep volt. nahát kezünkbe vetünk egyegy tarisznyát és én megyek ezen a soron te pedig azon nohát aki megláta azt az elkeseredet arczot Amit vágtam de a szégyentől ugy
izadtam pedig melegse volt hanem épen eltaláltam mert első háznál igen szép tarabot le vágtak
lehetet egy font köszöntem erősen haladok továb épen egy szép kis menyecske volt othon sütőt a kemencébe valami palacsinta félét de ne ugy gondolják hogy ojan mint nálunk csak elég
az hozá hogy jól szeretem volna ha valami 77 éves Öreg aszony let volna mert nem szégyeltem
volna ugy töle de mikor az a fiatal rám nézet az arczom ojan let mint a paprika a szégyentől és
panszkodonneki hogy mijáratban vagyok és a kezembe adot egy fris palacsintát és most hova
tegyem ha a zsákba teszem mijén lesz it szégyelem mindjár megeni hanem mikor mentem ki az
ajtón el Nyeltem tehát sejtik milyen nagy darab volt haladok továb ot egy fiatal ember van othon no ez mindjár kiadta a útlevelet hiszen neked ojan jo ruhád van hogy nálunk a kis bírónak nincs ojan mert természetesen jo orosz köpenyem volt megyek a negyedikhez egy j o szivü
anya volt othon és mikor mondom hogy fogoly vagyok igen meg sajnált És mindjár mondja
hogy az ő fiais fogoly a Germánál és mindik roszsort ir nincs kenyér de én ara mindjár büszkén mondom hogy én magyar vagyok és nálunk igen jol van dolga az orosz fogolnak ez aztán
tettszet a jo aszonynak és kérdi mikor etem és feleltem már 2 egésznapja tehát mindjár enem
készit fel vete a kis malaczok tol a kis Fatálat és egy füstös vas fazékból tejet önt és tele volt
szalma pernyével amint főzte bele hult ez is megvolt jol meg köszöntem és haladtam továb ez
igy volt 10—11 óráig egyik hejen elküldtek másikon fogadtak ugy hogy ösze szedtem vagy
44

8—9 font kenyeret no most várjuk a tránczpot öszeálását 1918 juni 20 án tehát egy holnapja
hogy szökünk. Öszeis ált a tránczport és haladunk továb ugy hogy már 1918-év junius 27-dik
én dél után 4 ora 15 hákor át léptük az uj határt tehát már nem vagyunk orosz kéz alatt." (A
másik notesz szerint 1918. július 30. a hazaérkezés napja.)
*

Háború és bolyongás — Homérosz óta ismerős az irodalomban. Móra nem sokat mentett a leírásból, ha egyáltalán látta. Kenyér, kenyér, kenyér, ebből gondolom, ha máshol nem,
beszélgetés közben megragadhatott benne a gondolat, és lett belőle regényes fordulat. Kutatók dolga, hogy kihámozzák belőle, amit lehet.
Marad a végére egy nagy kérdés: mi értelme van a szálak bogozgatásának? Mire megyünk vele, ha tudjuk, hol volt a kör, a bolt, a tó, a kút, ki volt Etel és ki Messzi Gyurka?
Hencegés inkább, mint komoly fejre valló fordulat, hogy előszedünk egy fél mondatot —
messziről dudát nyekerget valaki —, és megmondjuk ötvenöt év múltán, hogy a dudás ki lehetett. Mi értelme van amatőrként belekontárkodni abba, ami a kutatók föladata lenne?
A kérdéseket én tettem föl magamnak, felelek is rájuk. A szegedi irodalom röghöz kötődése ismert, Mórától származik az a gondolat is, hogy a valóság párnáján álmodik, aki itt írásra adja a fejét. Ma ezt a vidéket, azt hiszem, a szociográfia eszközeivel derítené föl az irodalom. Móra az ásatások hordalékából regényt csinált.
A búzamezőt a valóságból vette, de az éneket maga szerezte hozzá.

csodorK!

Muut
ttMCJL
lakó túi

tó

tol

F.

-

S s ^

Fodor kocsma

„SZIROMSZÉK" TÉRKÉPE

45

PINTÉR LAJOS

Expressz falevél
Füzek csacsognak a
vizek csorba tükre fölött.
Nézi arcát a hold.
Dúdolod, mondogatod:
add el
a verset,
de magad ne add el.
Füzek csacsognak a
vizek csorba tükre fölött.
Nézi összetört arcát a hold.
Dúdolod, mondogatod:
add el
a verset,
az árát — meddig tart —
idd el,
de ne add fel.
Nézi törött arcát a hold:
vacogó teste fényinél
füzek csacsognak, összehajolnak.

Lefelé vezető lépcső
Theodore von Kármán, vagyis Kármán
Tódor 1963. február 18-án a washingtoni
Fehér Ház Rózsakertjébe igyekezett,
hogy átvegye az újonnan alapított
magas kitüntetést, a National Medál
of Science-t. Mikor egy lefelé vezető
lépcsőhöz érkezett, John F. Kennedy
elnök segíteni akart a nehezen járó
46

tudósnak, aki így hárította el:
„Elnök úr, az embernek, ha lefelé megy,
nincs szüksége segítségre, csak ha fölfelé."
Az „Aki dudás akar lenni" parancsa szerint
lefelé megyek, le, le.
Jó uraim, lefelé megyek,
immáron a segítségre nincs szükségem.

ZALÁN TIBOR

[már minden éjszakámba belelobog hajad
s szénaboglyák üzennek...]
már minden éjszakámba belelobog hajad
s szénaboglyák üzennek árvaságomért, mégsem
szerelemre kérlek: mint álmos csecsemő a semmi
kiszáradt emlőjén rugdalok
szeretni is szerethetnélek még —
szemgödrömben diót tör a halál dióban az öröklét
lakik, s meghalnak a hallgató nagy karosszékek
hajnalig, lekopott rólunk a szelíd meztelenség — fehér
ingedben ünnepel a szél. a szürkület lovai vízig
ereszkednek kortyolják az álmodók párás tekintetét
milyen romantikus ez s milyen kár hogy már nem vagyok
emlékeimre mint szédült kendő ráömlik hajad kinyílnak
benne a töprengő csillagok. ígértem magamnak békét
ígérek most földet a számba, szánkázó országban jégbe
vert fegyenchulla vagyok: embernek istennek mozdíthatatlan
(ébrenlétünk érett körtéi szédülten hullanak eléd)
csak míg futsz a sóhajtó töltéseken mozdul szám s
fogaimban a kiirthatatlan rettenet, már idegen számomra
mi meleg és egyszeri, már idegen mi örök. valahogy idegen
az is hogy nem vagyok
medvét ajándékozó kedvem rajzolja köréd a tájat, lángok
közt állsz — lángokban állsz — hallgatsz és ragyogsz

[már mindent megtehetsz velem csak szeretned
nem szabad, nagy kertben...]
már mindent megtehetsz velem csak szeretned
nem szabad, nagy kertben laktunk mint egykoron
s te levágattad a hajad, gyümölcseinkben akkor megrohadt
az íz asztalunkat széjjelverték az öngyilkos fák. a szélben
virágaid fekete emléke reszketett
48

: látod ma mindent megtehetsz :
velem mindent amit eddig soha — gyávaságom is melledig
emelheted, a világ úgyis nélkülem lesz olyan amilyen
utazni készülök valahol végleg ottmaradni valakinek
végleg ellopni a nevetését, megfejteni a zenéiben
szétáradó véres illatot megsimogatni e zenék árnyában csendben
felnövő szomorú férgeket, hegynek fölfelé jézustól kértem
tüzet (— hívhatnálak akárhogy! arcom kendődben halálodig
füröszthetném — ) de az istenek nem dohányzónak
csak szeretned nem szabad többé
patkányok szimatolják tétova lépteim orruk hintázó horgászdugó
a megáradt szemétben, mosakodj utánam a csontodig telkedig
fertőtlenedj ha a sötétben kapkodva hozzádsáppadok
a függöny mögött végül ott állnak az árnyak ajtónkhoz vasalt
csizmák közelednek, kint a hold kél kéken s e lágy
békében lágy csöndben megérik a rettenet, megértsd a
villanypóznák reménytelen üzenetét: ne kutasd az éjszakában
eltűnteket: ne kutass engem sem magadban többé, mert
szívedbe tapos és megöl a sötét

[semmi baj maholnap elmúlsz huszonnyolc éves
megérsz amire a század fölnevelt...]
semmi baj maholnap elmúlsz huszonnyolc éves
megérsz amire a század fölnevelt: a bárdra: gondos
homlokod a poroszlók átverik szögekkel s mintha asszonyokra
visszagondolsz a pillangós diófás délutánra is
lehet kegytárgy lesz a toll amivel mindennapi kenyered
sem tudtad megkeresni a poharad melybe olcsó vizesbor jutott
s az ágyad honnan elköltözött az öröm s helyébe feküdtek
a vérrel élő könnyes állatok
? kinek tudnál még szépet mondani ?
a pálmafák itt virágoznak s itt nyílnak el ablakodban itt
szeretkezik a hajnal a halállal krokodil ásít
az előszobában s tarkódra vág az erkélyen a medve, vért
köpő bukolikádat megértik-e még. bár már ez sem érdekel
ha megtudják egyszer kivel éltek szégyellik a méltatlan
hántásokat, elhazudják mindent megtettek érted, elmondják
2Tiszatáj

49

mással sem lettél volna boldogabb, s nem lettél volna
más ha lehettél volna sem. csak sátoros cigány ki
vonszolja magával világban a gondját költő kinek pohár bort
odalökni elég hogy a simogatás másoknak tisztán megmaradjon
maholnap elmúlsz, semmi baj
készülsz hogy nem marad utánad semmi, ködre vésted
testámentumodat mert csak hajnalonta jött el hozzád a nyugalom
az idő visszaveszi kölcsönadott árnyait tárgyait s a néhány
verseket, múlásod sem lesz majd betakarni mivel

TÓTH BÉLA

Tiszajárás
37.
Olyan sötét a világ, ha eldobnám a kanalat, megállna benne. Ahhoz is kereket lehetne támasztani. Egy csillag föl nem hunyorít, egy tücsök meg nem szólal. Talpunk alatt a Tisza fölszáradt sárgás göröngyei zörögnek. Csak a mesék világítanak. Az öreg tanító szava olyan
verőfényt áraszt, látom, amiről beszél. Örömömben hangosan nevetek.
— Hej, arany fejű, ereszd ide azt a ráncos homlokodat!
Az öreg meglepődik föllobbanásomon, pimasz tegeződésemen. Talán azt gondolja, az éj
leple alatt valami jóféle szatmári szilvával élek.
— Leheljen rám, hogy nem a pálinka beszél magából!
— Ó, kedves mester, nekem soha sem kellett ahhoz innom, hogy a lelkesedés tatarja fölgyulladjon bennem. Egész életemben az emberben megbúvó szépet kutattam, s ha csak egy
szikrányira rálelek, hát fölnyerítek, akár a tavaszi füvellőkre eresztett csikó.
Biztató szavaimtól az öreg is tegezésre vált.
— Hát akkor, öcsémuram, honnét is jön ez a mester szó a szádra?
— Felénk mester úrnak szólították az arra érdemes iparost. De a tanítót, különösen a régiek, ha szerették, hát mesterezték. A mester nagy szónak számított. Mindennek, amit egy
ember magában hurcolhat, s azzal a mindennel akárkinek szolgál. A mostani eszemmel tudom, hogy ebben a böcsülésben a lakosság böcsülése is beleburkolódzott. Talán az, hogy nem
akármi árokparton szaladozó valakitől tanulták a tudományt. Mestertől. Első mesterünk a
közeli Világos harcmezejéről menekült a falumba. Enni, inni kapott, s kicsi hajlékot a feje fölé. Sorkoszton élt. Háza hátsó szobája a tanterem, barnára öregedett ácsolt ajtója a tábla,
megszáradt sárgaföld a kréta.
Attól kezdve nem élt analfabéta Dombiratoson. Hanem a mester neve elveszett a száznál
is több évek forgatagaiban. Sírját gondozott borostyánfutó folyja körül. Fejfáján csak ennyi:
Mester. A teljes nevét emlékezettel a legöregebb ember sem éri utol. Ha emlegetik, hogy azt,
meg azt a szép öregapámat még a mester tanította, már nem tudják melyik.
Az az első mester! Hát melyik volna? Amelyik a világosi vészmezőről menekült!
Fejfáját a falusi kegyelet újíthatta vagy ötször. A megkorhadt, megmohosodott betűzetből egyik bognár ezt, a másik azt nem tudta kibogozni. Hazudni nem akart, se az okosat mutatni, így elhagyogatódott a név, maradt a Mester.
Szégyellem. Abból az ivadékból fölcsöpörödtünk könyvet búvárolók sokan. Meg kell találjuk a nevét, hogy teljes legyen az emléke!
Az én útitársam kilométerhosszan hallgat. Talán most is, ahogy nem először, megfordulhat a fejében, hogy hát őreá vajon hányan s mennyi ideig emlékeznek majd?
Az itt és most embere voltam mindig.
— Kedves mesterem, ha már így a közepébe markoltunk a történelemnek, ugyan ne vedd
tolakodásnak, de megtudhatnám sorsod fordulásait?
— Már vártam a kérdést.
4*

51

1918-ban bocsátott el a szegedi tanítóképezde. Szép szavas biztatások s intelmek kíséretében adták kezünkbe az oklevelet, hogy nem uraknak megyünk, de a nemzet napszámosainak,
akiken egy falu rossz vagy elviselhető sorsa múlhat! És tanítunk akkor is, amikor a szánkat ki
sem nyitjuk. Száz és ezer szempár ügyeli lépteinket, életvitelünk minden rezzenetét.
Hanem, református tájékról katolikus képezdébe kerültem, mert, hogy az elején kezdjem, a zsurki uradalomban születtem. Apám kovács volt a Forgács grófok árendába kiadott
tanyájában. A bérlőt Gremspergernek hivták. Ott lakott a kastélyban. Ismerte a gyerekhadakat. Engem mint istentelen rossz kölköt sokszor elporolt. Azt mondta, megérdemlem. Jó útra
akart téríteni. Amikor odacseperedtem, hogy kikerülök a két butából, három ostobából, mivel az akkori nem muszáj öt osztályt így titulálták, apámat vallatóra fogta, mit akar a gyerekéből nevelni. Mit akart volna?
— Hollónak holló a fia, tekintetes úr — mondta apám —, s nagyon szerette volna, ha én
is a szép csengésű üllő mellé állok.
A győzködésben persze a tekintetes úr akarata kerekedett felül, mivel még négy kisebb
gyerek várta otthon a kenyeret. Egyik öcsém útban volt az árnyékvilág innenső partjaira.
Apám Gremsperger úrra hallgatott, ki fűt-fát ígért. Kiruház, kitaníttat, adja értem a természetben járó juttatásokat. Jó kocsira való tiszta búzát, öt mázsa krumplit, harminc kiló dohányt, húsz liter pálinkát, tiz kiló mákot, mit tudom én mennyi pénzt könyvekre, irkákra.
Apámék akkor hitték el, hogy Gremsperger nem a levegőbe beszél, amikor a megfogadott tutajos román sleppjére berakodtunk egy augusztus végi hajnalon.
Isten, gyihó, eresztette el a lápot a högyös sipkás román, s öt napig csurogtunk. Az újszegedi fűrészgyárnál kötöttünk ki.
Az intézet tudott rólam. Gremspergernek valamelyik rokona ott kurátoroskodott. Leveleztek. Jöttek elém kis kocsikkal. Dunna, párna a pekvancaim között. Ünneplős ruha, téli humi, mert tudott dolog volt, hogy én a nagyszünetig innét el nem húzhatom a lábam.
Ugyan akkor sem húztam. Félig-meddig szegénynek minősítettek. Az intézet nyaranta
hadiárvákat istápolt, akik a növendékek helyein laktak. Föltápláltuk őket testileg-lelkileg. Mikor kezdődött az iskolaév, az árvák visszamentek szülőföldjükre, gyámszülőkhöz, kit hová
vetett a sors szeszélye.
Mi szándéka lehetett Gremspergernek velem?
Egy igen fölvilágosult zsidó ember volt. Öt évig sem bérlősködött, már fogadott egy félbemaradt tanítót. Hogy legalább tízig megtanitsa számolni a cselédeket meg a gyerekeiket.
Már engem is az okított, de szegény annyira italossá vált, a bérlő elhatározta, hogy majd neveltet ő az uradalomnak tanítót. Szakembert. S épp a katolikus Szegeden.
A reformátusokat kemény nyakúaknak tartotta. Jobbnak vélte a katolikusokat?
Apámék nem rendeztek hitvitát. Az akkori világban a vallás csak a Miatyánk úristent adta kezünkbe útravalóul. így aztán én úgy eltutajoztam Szegedre, hogy négy évig nem is láttam
a szülőföldet.
Hanem, ahogy 1918 nyarán hazaérek, meg sem melegszem, megyek sorozásra. Irány
Nagyvárad! Oda nem lehetett már akkor eljutni. Áradt visszafelé a sereg. Pár napi kóborlás
után hazavetődök. Gremsperger meg indulóban volt Pestre. Engem a kasznárjára hagyott. Az
meg úgy nézett rám, mint varjú az üres dióra. Csalódottan. Nem szeretett, hogy mekkora
költségbe vertem az uradalmat. Apámék, ha hébe-hóba irkáltak nekem szóló levelet, nem felejtették el tudtomra adni, hogy a kasznár inkább a fogát hagyná kihúzni, mikor rakják évi járandóságomat a tutajra. Majd megbolondul a fájdalomtól. Irigyelte az örömömet?
Amikor a kezére maradtam, augusztusban, tanítás még sehol, a bérem meg járt. Jött a
kasznár, hogy neki a háborúba vonult emberei, béresei hiányoznak, álljak be szántani. Éltem
a nyakukon eleget, hát most már én is segítsem kicsit a kenyéradó gazdámat. Nem esett nehezemre. Gyermekkoromban minden állat értette a szavam. Játszásiból hajtottuk a bivalyos szekeret, az ökröket, s lovakat is. Szántani nem próbálkoztam soha, mivel az akkor használt vasgerendelyes ekét ki sem tudtam volna fordítani a barázdából. Megyek a kasznár után, ki a
52

megbarnult búzatarlókra. Akkor már nem nagyon volt épkézláb ember az igák körül. Öregek,
asszonyok, gyerekek bajoskodtak az állatokkal, szerszámokkal. Mondom, számomra nem
volt idegen az állat, s a velük való munka. De a tanítóképzőben is arra okítottak, hogy a tanítótól sokfélét vár majd az ember. Legyen gazdász, kertész, méhész, gyékényszövő, kosárfonó,
selyemtenyésztő, műkedvelő, karvezető meg minden.
Két szép fehér ökör állt az eke elé fogva. Kérdem a nevüket. Csákó, Bimbó. A puha homokosban két ökörrel is lehetett ugarolni. Fogom az eke szarvát, szólítom az állatokat: Cselő
Csákó, hóha Bimbó! Az istenadták meg is fordultak, de a hajszos ment csáléra, a csálés meg
hajszra. Kétfele indultak a vonóhorogtól. Nagynehezen visszatülletteztem őket, de az indító
szavamra megint kétfelé indultak, akár a két vallású házasfelek, amikor haragban vannak.
Éreztem, hogy a kasznár kárörömmel toporog mögöttem.
— Hát ezt nem tanították abban a drága oskolában, kedves tanító uram? Hát maga
majd hogy tanítja meg a mi gyerekeinket? Próbálja meg, köszönjön, emeljen kalapot ezeknek
az aranyos marháknak. Mutatkozzon be nekik! Talán akkor nekidőlnek.
Csakugyan, jutott eszembe, hiszen ismertem annak idején az egyik jókedvű ökörbéres
szokását, aki reggelente kalaplevéve szólította kenyérkereső kedves társait. „Adjon isten jó
reggelt, szép szemű ökröcskéim. Hát az egészségetekre szolgáljon az éjszakai nyugodalom,
ahogy jómagamnak is azt kívánom!"
Gondoltam, nekem sem esik le az aranygyűrűm, ha megkalapolom az ökröket. Eléjük lépek, akkor látom, ezek nem a maguk oldalára vannak fogva. Szándékosan? A járomszög az
állat szőrét vasszürkére festi. A tézsla keresztfája pedig csak simán kikoptatja. Ez a tanulság
állt előttem, hogy rosszindulatból fordítva fogták be az ökröket. Talán, hogy csúfot űzzenek
belőlem? Hanem kikapkodtam a járomszögeket, helyükre vezettem a jószágokat, az első szelíd szóra elindultak, mintha zsinóron húzták volna őket.
Szeptember elsején becsöngettem az iskolába. Tömegeltek befelé a gyerekek. Minek dicsekedjek, máig azt hiszem, az én kedvemért jöttek. A szülők ismertek kisgyerekkoromtól
kezdve, nagyon várták, hogy a közülük fölcsöpörödött tanító mire megy ezekkel a bozontos,
elvadult gyerekekkel.
Mert az én iskolás koromban némelyik pajtásomat úgy hajtotta tanító elé az anyja, ahogy
kis borjút szokás a gulyára hajtani. A másik gyereket fülénél fogva vezették, a harmadikat
bottal verték az osztályba, ahogy a szilaj barmot terelik a karámba. Hát nem volt valami nagy
foganatja az ilyen meggyőzésnek, mert az első órában, ahogy megnyílt az ajtó, hárman is szaladtak úgy kifelé, akár az idegenbe szorult kutyák. Csak a szelídebb emberrügyek kucorodtak
a padokban, tarisznyájukba kapaszkodva. A tarisznya volt legfőbb jele iskolási mivoltunknak. Benne volt valami régi kalendárium, amelyik hurcolászott még néhány tiszta lapot, mellette egy istentelen nagy szelet kenyér vagy frissen illatozó görhe, pulicka. A szülő adott a csemetének útravalót, noha egy kurjantásnyira esett a cselédház a magtárból kialakított iskolától. Az elszökdösött gyerekek nem mertek hazamenni, belebújtak a határi kazlakba, kit merre
vitt a lába, csak annak a rettenetes tanítónak a színe elé ne kelljen kerülni. Némelyik bujdosót
csak a hasa hajtotta haza a határból. Másnap a szülői szigor újra bekormányozta őket a terembe. Hanem maradtak el néhányan osztálytársaim közül, akik csak úgy karácsony táján
tuszkurálódtak közénk. Nem volt oktalan a félelem. Mert ugyan ki a tudója annak, hogy hol
csavarhatta meg az élet annak a jóravalónak indult tanítónak a sorsát. Attól volt rúgott, hogy
a tanulmányait nem fejezte be. De mintha ő maga sem lett volna egészen betetejézve. Tüskés
bajsza, haragvó arca akkor is félelmet keltett bennünk, amikor a szavát sem hallottuk. Hanem amikor a szülők az első reggelen eltisztultak az iskola környezetéből, visszajött a mi tanítónk, de mi oda sem bojszintottunk neki. Bejött, levette a kalapját, kiabálva köszönt bele a
nagy zsinatba. Bántuk is mi. Csak hadd köszöntgessen. Azért adja neki az uradalom a kommenciót. Annyira örültünk egymásnak, annyira játszottunk, ettük egymás útravalóját, hogy
másra sem ügyeltünk. Észre sem vettük, hogy a tanító kiment. Vagy igen? Mert még magasabbra srófolódott a kedvünk. Hiszen csak játszik velünk. Nekiestünk egymásnak. Összema53

rakodtunk egy kukacos szilván is. Egyőnk kis agyában sem fordult meg, hogy bizony a mi
szüleink is köszönnek, ha nekik vakkantanak valami köszönésfélét. Vagy ha evés közben hoz
oda valakit a lába, mindjárt kínálják, hogy faljon. Mi is kínálhattuk volna a tanítót. Kiment a
tanító, kész mennyország az életünk! Föl a padok tetejére. Az egész osztály ott rendezi a futóversenyt. Hanem egy idő múlva jön ám befelé, hüvelykujjnyi vastag eperfavessző a kezében.
A élénkebbek fölneszeltek a látásától. Mi, igazi vad majmok csak szaladoztunk tovább, hiszer: mit nekünk. Ismerjük mi a vessző bátyjának, a botnak is a suhogását. Valahogy az is
megfordulhatott bennünk, hogy ilyen sokunkat úgysem tudna elverni. Mire mindőnkkel megismerteti a vessző szavát, ránk szakad az este. Este pedig nem lehetünk az iskolában! Hanem a
bot öccse, az eperfavessző nagyot durran az asztal tetején, összerezzentünk. Mindannyian
úgy éreztük, hogy rajtunk csattant. Fájt. Dermedt csönd. Kit hol ért a zaja, ott merevedett
meg. Levegőt sem vettünk, hogy most mi lesz?
— Amikor másodszorra az asztalra ütök, mindenki, ki a padban ül, hátra teszi a kezét,
szeme sem rebben!
Durr! Mint a macskát látó egerek, surranva kerestük az ülőhelyeket.
— Jó reggelt, gyerekek!
Nem tudtunk, nem mertünk szólni. Durranás az asztalon.
— Amikor rátok köszönök, frissen fölálltok, köszöntök. Lássam!
Háromszor is gyakoroltuk. Akkor a tanító leült a székére, kiküldte Bagyula Jóskát, hogy
az ő képébem jöjjön be. Köszönjön, és az osztály mutassa, mit tanult.
Kimegy Bagyula Jóska, azután három napig a szülei sem látták, félelmében úgy elbujdosott, még a tarisznyáját is a társai vitték haza. Azután kiment Sós Marci, a tanítót utánozva
beköszön, de a kalapját nem emeli, csak a karimája alá bök, ahogy a hegyesedő legénykék
szokták. Az osztály hahotázik, a pálca durran az asztalon. Marci megújrázza a műveletet. De
nem lehetett ám az szabályos, mert elkezdtük hangosan bírálgatni. Ez zavarta a tanítót. Megparancsolta, hogy aki ezután még egy szót szól, azt a szomszédja csördítse nyakon. Elszabadult a pokol. Hiszen mindenkinek volt szomszédja, mindenki beszélt. Osztogatták aztán a
nyakleveseket. Kitört az általános verekedés. Durr. Fájhatott az asztalnak. A hátsó padokban
ülő kamaszocskák annyira belemelegedtek az egymás felnyakalásába, hogy már nem is hallották a vessző szavát. A tanító előre vezette őket, s pillanatokon belül a hátsó felükön suhogott
az intelem.
— Müüüeee! — sírta el magát a pedagógia egyik alanya.
— A" szép szó nem ér semmit? Legalább érezd, ha nem érted!
Amíg a második kiskakas kapta az igéket, az első hazaszaladt. Jött az anyja, mint egy
földühitett oroszlán, mintha az ajtó előtt hallgatta volna az eseményeket. Ordított.
— Hát tanító maga, vagy kutyasintér? Akkor üsse az én gyerekem, ha kenyeret ad a kezébe ! Följelentem a tekintetes Gremsperger úrnál!
Az asszony elmentében, odakint is szórta az átkokat. A jelenetre beszaladt a tanító felesége.
— Te ember, mit művelsz ezekkel a gyerekekkel? Látod, az anya hogy tajtékozott, hát
mit csinál akkor majd az apa? Azért a nyomorult háromszáz forintos évi fizetésért megöleted
magad, mert valahol orozva leüt.
— Legalább ném a spanyolnátha nyuvaszt ki, hanem a szent szakma oltártüzén...
A tanítóné asszonyság szava foghatott a mesteren, mert már reggel más volt körülötte a
levegő. Még bajusza tüskéi is szebben simultak szája prémjére, arcán mintha enyhe mosolyok
futottak volna át. Az eperfavessző munka nélkül támaszkodott a sarokban. Ahogy bejött köszönt, kórusban zúgtunk rá. Az idő szépen szaladt velünk, akár az olajozott golyó. A szabályokat megtanultuk. Ha nevünkön szólított, ugrottunk föl. Igaz, ehhez a nagy műveltséghez
elhasználódott egy havi munkája is. Gyakoroltuk.
— Csitri Vendel!
Csitri Vendel éppen ásított. Bámult, mint az áldozati bárány, meg sem mozdult. De azért
54

odaidomult, ahová a tanító akarta. És Vendel példáján nekünk is váltanunk kellett a nevünk
hallatára, mert szelídkésebben ugyan, de néha munkát adott a tanító a segédeszközének.
Hanem úgy a nagy szent békesség, a karácsonyi ünnepek táján már kevéske simogatást is
kapott egy-egy ügyesebben mozgó, parazsas szemmel figyelő gyerek. Közöttük lehettem én is?
Persze a simogatás úgy esett, hogy a fejünkön felejtette a kezét. De jól esett. A ló is megérzi az
ember keze melegét.
Később, mint tanító, nagy hasznát vettem én egykori mesterem tanításának. A saját bőröm tapasztalása alapján tudtam, mit szabad, mit nem.
Ahogy összeszoktunk, éreztük, hogy fölsüt a kedvünk napja. Az iskolabeli változást
megtudták a szülők is. Örülhettek, hogy nemcsak a vessző tanít bennünket. Örömüknek a jele
is megmutatkozott lassan.
Az uradalmi kertész fia, Köles Pista karácsony böjtjén beállított egy kék kendőbe takart
valamivel. A tanító az asztala mellé ült, levegőt vett, hogy na, Köles nyújtotta a kezét.
— Mit akarsz, Pista?
— Tiszteli idesapám a mester urat, egy üveg piros bort küldött.
— Köszönöm, fiam — illetődött meg a tanító —, nem érdemlem én azt, hiszen néhányszor elporoltam a hátsó fertályodat.
— Idesanyám is azt mondja, de idesapám azt tartja, hogy érdemli-e a mester vagy sem, a
bor úgy is olyan savanyú, hogy azt a kutya sem inná meg!

LENGYEL ANDRÁS

Radnóti Miklós ismeretlen öninterjúja
Az alább közlésre kerülő, mindeddig ismeretlen és kiadatlan Radnóti-öninterjú Buday
György (sz. 1907) grafikusművész Szegeden őrzött fiatalkori irat- és levelezésanyagából került
elő. Ez, mint a dokumentumegyüttes egyéb, Radnótira vonatkozó darabjaiból kitetszik, az
Újhold megjelenése előtt, a kötetet mintegy beharangozandó készült s a Somló Béla cég kiadásában, Nyilasi-Kolb Jenő szerkesztésében megjelenő A Könyv című lapban jelent volna
meg. A kézirat, mely végig Radnóti kezétől származó úgynevezett autográf kézirat, nincs datálva s ránk maradt formájában — bár a költő mindent elmond benne, amit akart — nem is
befejezett, kész mű. Végleges formájának kialakítója, a „körítés" megszerkesztője s az egész
interjú „névadója" (azaz a szerzőség vállalója) a Szegedi Fiatalok Művészeti Kollégiumának
akkori titkára, Gerhauser Albert lett volna, ő azonban — Radnóti kifejezett kérésére — sem
fejezte be a kéziratot. Radnóti Budayhoz írott leveleiből tudjuk, a ránk maradt szöveg 1934.
december 27. körül még nem volt készen. Elkészültét a költő egy keltezetlen, de valószínűleg
december 26-án írott levelében csak pár nappal későbbre ígérte: „két három [így!] nap múlva
azt hiszem küldöm az interjú anyagot is, de Berci [ = Gerhauser Albert] ha elkészítette küldje
először el nekem." Ezt az ígéretét, úgy tetszik, be is váltotta; Budayhoz írott újabb, 1934. december 29-én postára adott leveléhez már az interjút is mellékelte. Mivel e levelét expressz adta föl s az interjú megjelenése a kötet miatt sürgetőnek látszott, föltételezhetjük, hogy ez a december 29-i dátum egyben az interjú megírásának, tehát keletkezésének is dátuma.
A nyilatkozat, a tervek.szerint, Radnóti portréjával (fotó, esetleg rajz) jelent volna meg.
Ezt a költő kétszer is szóvá tette. December 26-i levelében így: „Fényképről csináltassak klisét? És hol?" Három nappal később pedig így: „Kolb csináltatja a klisét? Azt írod, vigyem
föl a rajzot vagy fényképet."
Sajnos, az interjú — e nagy tervezgetés ellenére — valamilyen, e pillanatban tisztázhatatlan oknál fogva mégis kéziratban, „befejezetlenül" maradt; e fontos önvallomás soha nem látott napvilágot. Kéziratát is csak Buday György gazdag gyűjteménye, e fölbecsülhetetlen értékű irodalom- és művelődéstörténeti kincsestár őrizte meg számunkra.
Közlése — „külalakja" miatt — némileg ma is gond. A leírt szöveget ugyanis Radnóti
nyilvánvalóan csak váznak, nyersanyagnak szánta, csak a számára lényeges dolgokat írta
meg, ugyanakkor a végleges szövegre vonatkozó intencióit félig-meddig magába e nyersfogalmazványba építette bele. A kézirat ennek megfelelően kéthasábos; az interjú tulajdonképpeni
szövege, Radnóti önmagához intézett kérdései és erre adott válaszai a jobb oldali hasábba kerültek, a bal oldali hasábban pedig a Gerhausernek szánt intenciók, aféle pro domó följegyzések vannak: egy levél Gerhauser Alberthez (ezt Radnóti akár külön lapra is írhatta volna!),
valamint néhány megjegyzés, „Berci" mit s hogyan csináljon a szöveggel.
A „kézirathű", kéthasábos szedésű közlésnek még szövegkritikai igényű kiadás esetén
sem volna értelme; a mechanikus reprodukció csak zavarná az interjú olvasását. Önkényesen
azonban nem hagyhatunk el semmit a kéziratból, így a következő eljárás látszott a legjobb56

nak: előbb a Gerhauserhez írott levelet adjuk, majd külön a „lényeget", az interjút, végül,
jegyzetszerűen a bal oldali hasáb följegyzéseit. De hogy az interjú és a följegyzések eredeti
kapcsolatát is megőrizzük, a megfelelő szöveghelyeket jegyzetszámmal azonosítjuk.
Tehát:
1. (Radnóti levele Gerhauser Alberthez)
Bercikém, a kérdéseket Te fogalmazd meg, „?" jelöli mindig a helyét. Egy-két helyen a
kérdést is beírtam. Előre és a végére írhatsz valamit, a helyet, ahol az interjú történik, vagy mit
túdom én, amit akarsz. Ha nem fáraszt. És ha kész, küldd vissza nekem, majd én fölviszem
Somlóhoz. Lehetőleg gépelve. Ha Te akarod küldeni, akkor is küldd el nekem, látni szeretném előtte. Te írd alá. Remélem megfelel. Előre köszönöm. Ölellek szeretettel
Miklós.
U. /'. Ha valami nem jó, húzzatok. Nem tudom, így gondoltad-é?
2. (Az interjú):
?
— Művésznél sohasem fontos az élet. Egyre kevesebbet árul el és egyre kevesebbet árulhat el. Annyi fontos belőle, amennyit sikerül átmentenünk a művészetbe.
Átmentenünk ?
Furcsállod a szót? Igen, átmenteni. Persze a viszony nem ilyen egyszerű. De ez messze vezetne. Tehát kérdezz.
Születtél?
1909-ben Budapesten. Anyám belehalt a szülésbe. Azért említem, mert sokáig gyötört kamaszkoromban ez. Ma már nem gyötör. Sőt talán erőforrás is számomra bizonyos értelemben. Aztán meghalt az apám is. Tizenkét éves voltam...
Kinevelt?
Senki. Nagyanyám öreg nénjéhez kerültem akkor, akit én neveltem tizenkét éves korom óta. Az
evést, ivást és tanulást egy tehetős nagybátyám tette számomra lehetővé. És teszi még ma is.
„Nehéz" kenyér, mert sajnos oly távol vagyunk egymástól, mint két közeli rokon szokott. „Költő a családban", hisz ismered ezt. Ritkán és suttogva említenek, mint a jóvátehetetlén bűnöket
szokták. A középiskolai évek sötét és rossz emlék. Kereskedelmiből érettségizem. Utána egy évig
technológia Csehszlovákiában, „praktikus" pályára készülök. Hazajövök, magántisztviselő vagyok. Durva gazda, munkaidő: amíg a felsőbb hatalmak jónak látják dolgoztatni az áldozatot.
Többször kirúgnak, visszavesznek. (1) Két és fél évig bírom a poklot. Aztán egy este beverem a
tollat az íróasztal lapjába. A toll remeg. Nézem. És felmerül bennem a tanárság gondolata. Viszonylag kevés munkaidő, sok vakáció és „hivatás". Menteni akarom a költőt az élettől. Ez a
kettő nem összeférhetetlen. Ekkor azt hiszem még, hogy létezik tanári állás, vagy létezni fog,
amikorra végzek. Egy év alatt leteszem az összes különbözeti- és osztályvizsgákat és megszerzem
a reálgimnáziumi érettségit. Utána egyetem, öt év Szegeden, közben Paris. Más nincs. Az egyetemen robbanó viták, szemináriumi csaták a szellemtörténet zászlaja alatt. Munka Sík Sándor
„privátszemináriumában", a nagy professzor lakásán, tea mellett, füstben, ahol négyen dolgoztunk Baráti Dezsővel, Ortutay Gyulával és Tolnai Gáborral. Sík Sándornak sokat köszönhetek.
De hisz ezeket az éveket megírja majd valamelyikünk. Jelentőségében vetekszik ez a szeminárium Négyessy híres „stílusgyakorlataival". És a Szegedi Fiatalok Művészeti Kollégiuma, mely
szintén történelem már. Az építő, folyton fejlődő közösség s az egymást építő barátok. Egy
nemzedék élcsapata... Egy nemzedéké, amelyiknek egyedül kell megvívnia a harcát, nyakán egy
közeli, de mégis más, gyökeresen más nemzedékkel. Egy nemzedék, akit nem segít senki. Az
úgynevezett első Nyugat-generációból egyedül Ignotus nyújt segítő kézszorítást levelekben és
cikkekben. Olyan nemzedék vagyunk, mely sok rúgást kap és minden lépést előre harccal és csellel szerez meg. Edzett és szívós. És ez a nemzedék hálás lesz a segítésért és a rúgásért bosszúálló.
?
— Nos igen. A magyar irodalom doktora vagyok. Fontos ez ?
5.7

? (Itt írhatsz arról Bercikém, hogy nálunk sajnos nem dúl az intellektualizmus, a gatya fontos
és a tudatlanság több mindennél. Valami ilyesmit!)
Poéta doctus? Nem tudom. Ha Csokonai és Arany poéta doctusok, ha az anyag természetének és törvényeinek tudományosan megalapozott ismeretéről és tudatosságról van szó, akkor
az vagyok. De ez feltétele minden igaz művészetnek.
9
Az Újhold hatodik könyvem. Öt verseskönyvem volt. A Pogány köszöntő 1930-ban, az Újmódi
pásztorok éneke 1931-ben, ezt elkobozták, a Lábadozó szél 1933-ban a Művészeti Kollégium kiadásában és az Ének a négerről, aki a városba ment. És egy kísérlet, egy formatörténeti essay
Kaffka Margitról, szintén a kollégium kiadása, ez volt egyben bölcsészdoktori értekezésem is.
Az ember haláláig egy művön dolgozik. Ezek a könyvek állomásai az oeuvrenek, az életműnek.
Melyik a legkedvesebb könyved?
Mindig az utolsó. Most az Újhold. A művész, hogyha nem ragad meg valahol az úton, akkor
továbbjut az anyaggal való harcban. A mű a megvalósulás. Úgy érzem, továbbjutottam újra a
küzdelemben. És külön öröm számomra, hogy Buday György díszíti ezt a könyvem. Buday
György... róla nehéz beszélnem így. Harcostárs és művészetében közeli
rokonomnak
érzem... de hagyjuk ezt. Róla nagy tanulmányt készülök írni úgyis.
A tanulmányról jut eszembe. Tudományos tervek? Készülsz valamire?
Igen. A forma és a világnézet problémájáról szeretnék hosszabb értekezést írni. Néhány hozzáférhetetlen könyv és nyugalom kellene hozzá. Egy folyóiratban már vázlatát adtam ennek.
És van két-három essaytervem is.
Hírek keringtek arról, hogy a tanácsadó testület egy reprezentáns tagja jelölt az idei Baumgarten díjra. Igaz? (2)
Szószerint igaz. Jelöltek. És minthogy fiatal is vagyok, várni is lehet tőlem egyet-mást, lehetőséget nyújtott volna a munkára... tehát természetes, hogy nem kaptam meg.
Tervek?
Nézd, az Újhold szimbólum is. Lezárása egy korszakomnak és egyben kezdet is. Az újhold
növekedni fog. Szeretnék nem éhenhalni az asszonyommal, szeretném, ha meg lenne számomra a munka lehetősége, magyarul: dolgozni szeretnék, ez pedig az éhenhalással függ össze. És
várok valamit, amit valamennyien várunk. (3)
Szimpátikus befejezés

következik.

3. (Radnóti megjegyzései a szöveghez):
(1) Bercikém, itt kénytelen vagyok a valóságon változtatni. Az okok ismertek.
(2) Te már tudod Berci, hol kell belevenni frissítőül, hogy „elgondolkozik",
„gúnyosan
mosolyog" stb vacakokat!
(3) Ha valamit még mondanom kell, mondassátok velem.
*

Végezetül érdemes megjegyezni, hogy az interjú — bár nyilvánvalóan gyorsan készülhetett — nem alkalmi rögtönzés eredménye; a benne foglaltak a költő kiérlelt véleményét tükrözik. Voltaképpen kidolgozott önarckép ez; ezt akarta önmagáról az irodalomnak átadni. Baróti Dezső az 1957-ben kiadott ún. Radnóti-képeskönyvben közölt néhány részletet a költő
naplójából (64., 102. lap). E részletek — nagy meglepetésre — szinte szó szerint megegyeznek
az interjú némely részletével. E pillanatban — nem lévén kiadva a Napló teljes szövege — sajnos nem lehet megállapítani a két szöveg, a napló és az interjú egymáshoz való viszonyát.
Nem tudjuk, vajon az interjú a naplóból készített kivonatok összeszerkesztése-e, vagy éppen
ellenkezőleg: a költő az elkészült öninterjú szövegét, gondolatait építette bele naplójába. De
akárhogy van, annyi bizonyos, az itt is, ott is fölbukkanó részletek fontosak voltak a költő
számára. Nekünk is fontosaknak kell tehát tartanunk ezeket.
A dokumentum közlését dr. Buday Margit és Radnóti Miklósné szívessége tette lehetővé.
58

TARJÁN TAMÁS

...Látni és láttatni is..."
NAGY LAJOS A FILMRŐL
„A gép sugarát kereken veti, képköre fénylik a sik lepedőn, / mindjárt, szivem, uj szinek
és alakok lovagolnak a fénylegyezőn, / olcsó s remek élvezet összecsodálni e gyors jelenéseket
itt..." — meglehetősen közismert Babits Mihály Mozgófénykép-verse, amelynek időmértékes
lüktetése-kattogása „a XX. század művészetének", a filmnek lenyűgözően suta alkotásait s az
első vetítőtermek hangulatát kivánta fölidézni az olvasó képzeletében. A Nyugat 1909-es évfolyama közölte először a két-három évvel korábban írott költeményt. Az induló folyóirat munkatársai közül korántsem Babits volt az egyetlen, akit megragadott a „friss csoda", a „technikai művészet" bűvereje. ő érzékeny-fájdalmas stíljátékkal áldozott a később majd oly sok
sztár diadalában mindig újraszülető mozimúzsának, Karinthy Frigyest — írásai tanúsága szerint — főként a „trükk" érdekelte a dologból, a költő-filozófus Balázs Bélában már készülődött a nagyhatású filmesztéta. Csupán az első Nyugat-nemzedék tagjainál maradva is folytatható lenne a példák sora.
Nagy Lajos, kit a szeszélyesen sokoldalú érdeklődés jellemzett, ugyancsak korán lett a
film lelkes híve. Mint levelezéséből kiderül, kevéssel első novellájának megjelenése (1907. december 8., Népszava) után már mozgófénykép-dráma írásával próbálkozott, s bár művét az
ismeretlen megbízó nem fogadta el, további kísérletezésre buzdította a szerzőt.
A születőfélben levő, máig olyannyira jellegzetes filmmitológia isteneinek és félisteneinek
nevével gyakran találkozhatni Nagy Lajos nem filmtárgyú publicisztikájában, sőt szépirodalmi alkotásaiban is. Amiként a sokat emlegetett Einstein a modern világkép megtestesítője volt
számára, s ahogyan Freud nevének gyakori leírásával a modern tudomány szellemiségét akarta érzékeltetni, úgy utalt nemegyszer Chaplinre is. A naiv talpraesettség, az emberi gyarlóságokon is úrrá levő, elpusztíthatatlan életösztön emblematikus figuráját látta benne: az individuális szabadságvágy jelképét. A húszas évek végén gyakorta érvel Eizenstein nevével és a
„Potemkin-film": az 1925-ben készült híres Patyomkin páncélos nagyszerűségével. A rendező
művészi tisztessége, társadalomkritikus bátorsága, a film tökéletesnek tetsző erényei újra és
újra visszaadták a becsületes alkotó munkába vetett, meg-megingó bizalmát. Egyszer-egyszer
híres filmszínészeket is említ, bizonyos stílusok (és bizonyos ízlések) képviseletében: Ramon
Novarrót többek között.
A Nyugat 1911.4. számában The Boxing Match címen rövid cikket közölt a némafilmről.
A Johnson—Jeffries nehézsúlyú ökölvívó-mérkőzés híradó-felvételei kapcsán a rögzített események utólagos hatásának sajátszerűségéről értekezik. Nagy Lajos a súlyzózástól a birkózásig a nehézatlétika valamennyi ágában az erő- és jellemfejlesztés pompás lehetőségét szerette,
kivételes izomzatú férfivá „gyakorolta" saját magát is, érthető tehát, hogy a száz kiló feletti
óriások ádáz csatájáról lelkesedéssel, sportemberi hevültséggel szól. Tétován bár, de már most
a dokumentatív és a művészi leképezés összefüggéseit fejtegeti. Fontosabb, terjedelmesebb
filmcikkei ugyanezt a kérdést fogják elemezni tizenöt-húsz esztendő múlva. Nem véletlenül.
Nagy Lajos a művészi munkát a valóság dokumentálásának tekintette. A felnövekvő filmművészet egyes (valóban értékes) alkotásaiban saját programjának elvi igazolását lelte meg, s

A száz éve született Nagy Lajosra emlékezünk e tanulmány közlésével.

technikai vonatkozásokban is ihletet, példát nyert az ábrázoláshoz. Ez a tény, a kapcsolatok
kibontásának hasznossága indokolja filmtárgyú írásainak részletesebb vizsgálatát. Csupán néhány cikkről van szó: Nagy Lajos csak alkalmilag, rendszertelenül szegődött valamely művészeti ág kritikusává. Mint bíráló, esetlegesen kapott, sokszor véletlenszerűen vállalt feladatokat. Zilált egzisztenciális viszonyai sem tették lehetővé az állandóságot. Alkata sem erre predesztinálta. Kíváncsisága könnyen föllángolt, indulata hol itt, hol ott keresett célpontot — válogatta vadászterületeit. Pályáján olykor megsűrűsödnek, aztán viszont eltűnnek a színikritikák. Az ifjúságában festőművészi és operaénekesi karrier álmát is dédelgető Nagy Lajos megmegpendíti a piktúrával, szobrászattal kapcsolatos véleményét (novelláiban szívesen formált
festő-alakmásokat önmagáról), ünnepel „énekfenoménokat", vendégszereplésük alkalmából.
Egy időben szorgos rádióhallgató; e tárgyú írásai közt legérdekesebb a Dicsérjük vagy
ócsároljuk-e a rádiót ?, 1941-ből. Irodalomkritikusként több tucat könyvre terjedt ki bíráló figyelme, ám amit e műfajban papírra vetett, az is esetleges. De csak a választása — a véleménye sosem. „Kritikái következetesen alkalmazott esztétikai elveken alapulnak. Mik ennek az
esztétikénak alaptörvényei? Mindenekelőtt az, hogy a legrutinosabb művészkedés sem pótolhatja a mű igazságát, hogy teljes értékű műalkotás csak az lehet, ami igaz is" — írja róla a cikkeit összegyűjtő, és két kötetben, válogatva közreadó Gordon Etel. Nagy Lajos született bíráló — a birálat alkalmasan a kezére álló véleménynyilvánítási forma. Ha másról ítél, legalább
felerészben akkor is magáról ír: önmagát jellemzi, boncolja a látott, olvasott mű fényénél.
Kritikái áthágják a megszokott műfaji korlátokat: a hagyományos ismertetés, a szatirizáló
sajtószemle, a lírai forróságú önvallomás, a harcias vitairat, a paródiába átcsapó élménybeszámoló, a pontokba szedett kérdés-felelettel érvelő kiskáté vonásai keverednek bennük. XX.
századi nagy íróink és költőink szinte mindegyike kialakította a maga szuverén kritikatípusát,
Ady perzselő vagy hamvasztó „egyflekkeseitől" Babits meditáló margójegyzetein, Móricz vastag szénnel fölvitt rajzain, Kosztolányi vízfestményein, Németh László katedráról hirdetett
szigorú igéin át Illyés Gyula hajónaplójának mélységet, sebességet, szélirányt oly pontosan regisztráló följegyzéseiig, Déry Tibor biztos bokájú botladozásaiig. Nagy Lajosnak is közelükben van a helye.
Fontosabb írásai sorából a The Boxing Match (1911), az Iskolás elmélkedés a filmről
(1927), „A nagyváros szimfóniája" Budapesten (1928), a. Mit tesz velünk a film (1933) foglalkozik közvetlenül, s a Néhány szó már nemcsak a filmcenzúra túlzásairól közvetve a filmművészet kérdéseivel. Az utóbbi kivételével mindegyikben arra keres feleletet: „mi a film ma";
mi a film „legbensőbb lényege". Válasza kettős, ellentmondásos. Egyfelől — „elméletileg" —
a filmben fölismeri és méltányolja a „komoly művészet" eshetőségét. A film „irodalmi és képzőművészeti elemekből adódó, az időbeliséget — ami eddig csak elbeszélhető volt — a látáson
keresztül, tehát a szónál intenzívebben, mert érzékien közlő, lélekbe vető alkotás. A film e tulajdonságával a szóbeli elbeszélésnek is, meg a képi ábrázolásnak is áttöri bizonyos korlátjait,
mindkettőt tehát kiteljesiti. Új, korszerűbb, jövőbehatóbb mint minden eddigi művészet." A
filmművészet „felsőbbrendűségének" hirdetése a szakirodalomban is jó ideig kisértett, a nem
szakember Nagy Lajosnak így nincs mit szégyenkeznie, amiért maga is két másik (és csak e két
másik) ábrázolásmód kissé mechanikus összegzésének véli a filmet. S nyilvánvaló, hogy a jó
művészet valamennyi ága, a maradandóan értékes alkotás összes produktuma pontosan
annyira új, korszerű és jövőbe ható, mint a technikai apparátusa és dinamikus fejlődése miatt
„legmodernebbnek" látott film. Az időbeliség támasztotta gátak (részben persze látszólgos)
ledöntését kissé „irigyli" is az író ember a mozgóképet fotografáló embertől. A húszas évek
végén, a harmincasok elején írott Nagy Lajos-novellák, később a Kiskunhalom (1934) és a Budapest nagykávéház (1936) körképének egyidejű epizódokat egymás mellé rendelő szimultanizmusÁban nyilvánvaló a film vágástechnikájának inspiráló hatása. Az úgynevezett „új tárgyiasság"-nak az avantgardizmushoz sorolható, tendenciájában legalább háromféle kifutású
irányzata, mely a német expresszionizmus, s így az 1920 körül virágzó német expresszionista
film mellett nőtt föl, ismerte, alkalmazta és közvetítette is a „filmszerűnek" nevezett írásmó60

dot (maga a kifejezés több jelentéssel is bír: mással-mással a szerkesztés, a stílus, az íráskép
stb. szintjén, s máig erősen vitatott). Nagy Lajos ösztönösen, később tudatosan is orientálódott a neue Sachlichkeit felé. Mivel az „új tárgyiasság" visszahatás, tagadó válasz az expresszionizmusra, szimultanista elbeszéléseinek nagyobb része mintha higgadtan lassú, kíméletlenül minden zúgba betekintő kameramozgással pásztázná a valóságot. A novellák egy kisebb
része viszont még az expresszionizmustól örökli pergőbb ritmusát, feszültségét, a nyelvi közegben érvényesített montázstechnika sajátosságait. A filmszerű szövegalakítás nem kötődik
kizárólagosan egyik „izmushoz" sem.
A film forradalmasítja a művészet egészét — gyakorlatában azonban egyelőre mégis a reakció, a tömegek félrevezetésének, „megmérgezésének" eszköze — állapítja meg másfelől
Nagy Lajos 1927-ben. „.. .az én írásaimon a legelsőtől az időbeli legutolsóig végigvonul valami egységes, valami jellemző — nevezzük ezt szemléletnek; de viszont mindazokon a filmdarabokon is, amiket valaha is láttam, végigvonul ugyanilyen vaskövetkezetességgel valami egységes, valami jellemző —, nevezzük ezt is szemléletnek. Ez a két szemlélet pedig: tűz és víz.
(...) Akár szerelmi, akár más történetet nyújt a film, hol van a hasonlóság a filmbeli ábrázolás
és a valóságos élet közt? A distancia sokkal nagyobb, mint akár csak a polgári irodalomban.
Például a szerelmi történetekben a film hazugul idealizál, a valóságos élet pedig pénzproblémáival keresztülgázol a szerelmen. (...) Itt megjegyzem azonban, hogy minden kellemetlen
igazságot a leggondosabb körültekintéssel sem lehet elsikkasztani, így például a filmdarabokból kiderül, mennyire léhűtő és munkakerülő a gazdagok egy részének élete. (...) Keresem az
igazi gaztetteket, nemcsak azt, hogy az éhező kenyeret, a fázó fát lop. (...) Akarom látni a
börtönöket, a közkórházakat, a csatornát és a csatornatisztítót, mint társadalmi életünk egy
miniatűr pillérét. A bányász és a kubikus munkáját, életét és a heti bérfizetést. Vagy a csapszékeket. De nem mint a gonoszoknak beállított tolvajok és zsebmetszők tanyáját, hanem mint a
műveletlenség és lelki nyomor vámszedő intézményeit. Nem akarom látni a svéd királyt Spanyolországban, sem máshol; sem Rockefellert golfozni, sem a mecklenburgi herceget teniszezni. Nem, unom, nem érdekel." A Három magyar város (1933), a Kiskunhalom, A falu álarca
(1937) majdani írója, a kisepikai pályája csúcsára érkezett novellista szemléleti meggyőződése
kiált ezekből a sorokból. A — jogos — osztályszempontot dühödten érvényesítő egyoldalúsága ellenére is váratlan aktualitással fogalmazva meg a ma oly jelentékeny szerepet betöltő valóságfeltáró, dokumentarista filmiskola egyes célkitűzéseit. A bontakozó szociográfiai irodalomhoz, a népi írók törekvéseihez (annyi más út mellett) nem csupán a Kiskunhalom ösvénye
vezetett, de az ilyesfajta, kendőzetlen tényeket követelő tartás is.
Vagy csak — ahogy azt kimondatlanul is sokan vélik — a naturalizmus neveltjeként indult Nagy Lajost karakterizálná a heves indulat ? A Walter Ruttmann Berlin — Egy nagyváros
szimfóniája című, 1927-ben forgatott filmjét méltató tanulmány befejezése világosan cáfolja
ezt az állítást, „ . . . a valóság nem fotografálható, ezt meg kell koncipiálni és eljátszani, szóval
megteremteni — ez aztán fotografálható — irja Nagy Lajos —. (...) Naivitás azt mondani a
»naturalista« regényre, hogy az az életet »fotografálja«. Mintha bizony Zola a Germinal bányájába leszállt volna a föld alá, s ott húsz napon át gyorsírással jegyezte volna, amit Catherine és Etienne beszéltek. Nem, ez nem fotografálás, hanem művészi alkotás, valóbb — mert
élő — a fotografálásnál. A valóságot még ha fotografáljuk is — lásd filmkészítés! —, teremteni kell."
Ruttmann filmje — kimutatta már a szakirodalom — erősen hatott az íróra: az úgynevezett keresztmetszetfilmek e prototípusa sikerével igazolta a születő úgynevezett keresztmetszet-novellákat. Nagy Lajos nem vette észre a szimplán szimbolikus analógiákkal, erőltetett
képsorokkal is élő film fogyatékosságait (illetve nem az igazi fogyatékosságokat vette észre,
mondván, „ábrázolásnak sem szuperlativusz ez a film", noha „még soha nem láttam ilyen kitűnő filmművet"). A képkockákat fölidézve menti át mondataiba a vetítés élményét, a film
emlékét: „..azzal kezdődik, hogy vonaton robogunk Berlin felé. A vonatot nem látjuk, mi
ülünk benne. Az egész nézőtér mint egy óriási kupé rohan előre, s a külvilág mintegy a levegő61

ben úszva röpül mögénk, föld, fák, telefonpóznák, drótok, verébraj, sínek, árbocok, szemaforok, álló vagonok, távoli épületek, fatelepek, kerítések, reklámfeliratok stb. stb. (...) Megérkezés — egymás után következő váltakozó képeken keresztül egészen lelki élményszerűen
—, pályaudvar, mozgás lassúdása, megállás, füstölgő gép, fáradt kerék, vidám várakozásteljes kiszállás, hajnali néptelen utca, derengés, toronyóra ötöt mutat, falak mögött megsejtett
alvó, ébredő élet, leeresztett rollók, nyugalmas falak, a szél egy selyempapírdarabot sodor
hullámos libegő mozgáson keresztül a flaszteron, egy kövér nagy macska az első organikus
élőlény, rendőrkutyával, üzletek feliratai, ígéretei a nappali mozgásnak, te vés-ve vésnek, ébredő felbukkanó emberek, munkába indulók, frissek, szürke gyárkapu, bevonulás a kapun keresztül, villamosok indulása, élénkülő forgalom, autók, sok-sok ember, iskolásgyerekek, gépek indulása stb. stb." Leltárszerű a fölsoroló áttekintés, a megismételt stb.-k is tanúskodnak
a keresztmetszet-technika érdekes-hatásos, de végső soron reménytelen s kissé mechanisztikus
enciklopédikusságáról, extenzitásvágyáról. A Kiskunhalom bátran épit majd ugyanerre az egy
napba sűrítő megoldásra, de szerencsére az eleven élettől mindenütt átjárva, s az esztétizáló
mesterkéltség nélkül, amely vívmánynak tetszhetett a maga idejében, de ma már nehezen viselhető ballasztja Ruttmann filmjének.
Nagy Lajos a szimfónia dallamát hallotta ki, talán tisztább zengéssel is a valóságosnál.
Kassák Lajos — akinek 1927 decemberében a Nyugatban publikált Az abszolút film című értékelésére Nagy Lajos is hivatkozik — a festő szemével a „vizuális szerkezetet" vette észre. „A
vásznon világos és sötét foltok, horizontális, vertikális és diagonális vonalak egymásmellettisége, egymást metszése történt a kinotechnika legtökéletesebb formájában, mesetartalom nélkül. (...) A nagyváros szimfóniája véleményem szerint a legfilmebb film, ami eddig a közönség elé került. Elgondolásában nem színpadi játék, kivitelében nem műtermi fényképezés.
Akik eddig nem lévén megelégedve a filmgyárak produkcióival, úgy gondolták, hogy a mozinak az irodalom felé kell orientálódnia, azok ennek a filmnek a megtekintése után könnyen
beláthatják lényegbeli tévedésüket." Nagy Lajos és Kassák alkotói útja között kevés számú
összefüggést mutathat ki az irodalomtörténet, noha szemléletükben, elkötelezettségükben
akadtak rokon vonások, sőt személyiségük sem volt végletesen különböző. A nagyváros szimfóniáját megítélve egyetértenek. A (némiképp túlbecsült) ideológiai tartalom, a művészi öntörvényűség emelte magasra a film értékét. Nagy Lajos számára — s általában is a baloldali értelmiség számára — a húszas évek végének egyik fontos élménye volt Ruttmann műve (ugyanez a filmtanulmány Ernst Toller Hoppla wir lebenl-jét és Fjodor Vasziljevics Gladkov — tudomásunk szerint Nagy Lajos által akkor csak elmesélésből ismert — Cementyét állítja a film
mellé, „a haladó szellem" „hatalmas megnyilakozásai" közé). Kassák még a „Potemkinnél"
is többre tartja, mondván, „filmszerűbb". Mindkettőjükre jellemző lehetett Nagy Lajos megállapítása: „Úgy látszik, mintha döntő fontosságú lenne, hogy én akarom az igazságot, látni
és láttatni is, mondhatnám dobra akarom verni az igazságot, s amint néztem a filmet, keresem
a szolidárisakat. Pedig zavaró halk röhejt is hallok..."
A Mit tesz velünk a film megírására a filmipar negatívumai serkentették 1933-ban az egy
évvel korábban kapott Baumgarten-díj viszonylagos biztonságából éppen „kicseppent" szerzőt. S a kérdőjel nélküli, állító kérdésben ott a válasz: a film becsap, butít. Legalábbis a híradó, ami csupa remek, szép dologról tudósit, s ha véletlenül a népet is lefilmezi („Búcsú az Erzsébetvárosban"), akkor „a nép nyüzsög, nevet, vidám, rikoltoz és jojózik". Legalábbis a
„militarista filmek", amelyeknek száma riasztóan gyarapszik. Legalábbis a „bizonyos ideológiát" „mindennap szüntelen szuggeráló" produkciók. „A mai film célja azonban csakugyan
az, hogy a filmvállalat tulajdonosa pénzt szerezzen. Távolabbi cél: a közönség kiszolgálása"
— mond ítéletet Nagy Lajos. A cikk uralkodó metaforájában szemléletesen jelentkezik az a
visszafejlődés-elmélet, amely a diadalmas európai proletárforradalmat egyre inkább hiába remélő, a fasizmus térhódítása miatt mindinkább elkomoruló, „különvéleményét" a visszavonulás és a kívülállás pozícióiból fogalmazó Nagy Lajosra 1935—36-tól jellemző lesz. 1934-ben
a Szovjetunióban tett útja sem úgy sikerül, ahogy remélte, útinaplójának folytatásos közre62

adása még barátaiból is visszatetszést vált ki, abba is kell hagynia idő előtt. Kommunista elvtársaival nap-nap után együtt volt, vitázott a húszas-harmincas évek lázas fordulóján; most
egyre messzebb sodródik tőlük. Elszigetelődik, magánya nehezen oldódik, ötvenkét-ötvenhárom évesen az öregségtől, betegségtől retteg. Visszafejlődni, korcsosulni látja elkeseredett
kedvében a világot. Ennek előképe a. Mit tesz velünk a film még ironikus hangütése: „Egy regényből idézem: »Kicsi korában Hitler is kedves volt. De mi lesz, ha megnő?«"
Kicsi korában a film is kedves volt. Sajnos, azóta megnőtt. (...) Kicsi korában a film még
olyan íróktól kérte a történeteket, mint Bang, Hugó, Zola. Sőt Zolától pont a Germinalt választotta. De csakhamar közbeiktatták az író és a közönség közé a feliratírót, mint tényezőt,
ezt a jól öltözött és gondosan fésült fiatalembert, aki tisztelte a gazdag embereket, és lenézte a
költőket. Igen, a regényt Zola írta, de a feliratokat már Weiszfeld Aladár, Fehéri Döme és Daruvári Ákos készítették. Semmi csodálni való nincs rajta, ha a Germinal feliratai így festettek:
»...de a hiszékeny munkásokat lelkiismeretlen izgatók a bányaigazgatóság ellen lázítják«."
A cikk — konkrét példák erkölcstelenségéről rántva le a leplet — végkifejletében a hangosfilm teljes elítéléséig jut. Nagy Lajos indulatosságában túlzó igazságkeresése s a filmművészetet szerető alkalmi bíráló teoretikus igénye járja át a befejezést: „A film már születése pillanatában túlmutat saját magán és korán. Éppen ezért talán a mi számunkra, akik egy hanyatló
gazdasági és társadalmi rendű világban élünk, mikor az eddig megvolt művészetek is óriásit
zuhantak, a mi számunkra talán még meg sem született a film. Amit nyújt, az nem életábrázolás. De ahogyan a mai ember életét nem ábrázolhatja, úgy még kevésbé mutathat a jövőbe. A
technikai lehetőség megvan, de a társadalmi még nincs meg. (...)
A beszélő film a film fejlődésében elakadást, visszaesést jelent. Legalább egyelőre. Ezt
kell hinnem addig, amíg objektíven indokolt beszélő filmhez nem lesz szerencsém."
Nagy Lajos, a kritikus nemegyszer merészkedett túl a művészetek határain. írt — lévén
szenvedélyes játékos, „tűrhető kávéházi matador" — sakk-könyvről; írt — hajdani, rövid természettudományi stúdiumai iránti nosztalgiából? — fizikakönyvről; írt ponyvaregényekről és
ponyvaolvasókról, s más témakörökről is. De irodalomról, művészetről, játékról, egyébről
szólva is a maga igazát Irta. Eddig „dobozukban" heverő filmtárgyú írásait (az író, könyv, olvasó című gyűjteményben, valamint folyóiratokban jelentek meg; csak a Ruttmann-elemzés
közismertebb) azért lehetett érdemes befűzni az „irodalomtörténeti mozi" vetítőgépébe, mert
— erényeikkel és hibáikkal, találó megállapításaikkal és melléfogásaikkal együtt — elhanyagolhatatlan dokumentumai a magyar filmtörténeti gondolkodásnak, az elvi alapozás kísérletének; s főképp mert egy árnyalattal hozzájárulhatnak az igazságot látni és láttatni akaró író képéhez.

63

BÁNKÚTI IMRE

A fejedelem küldetéstudata
KÖPECZI BÉLA ÚJ KÖNYVÉRŐL1
A DILEMMA
Történetírásunkban arra a kérdésre, hogy Rákóczi miért nem fogadta el a szatmári békét,
alapjában egyféle válasz létezik: a békekötést tulajdonképpen „fegyverrel való meggyőzetésnek" tartotta; reális lehetőséget látott a fegyveres harc folytatására; a nemzetközi körülményeket alkalmasnak vélte kedvezőbb feltételek kiharcolására.
Rákóczi békekötés-ellenes érvelésben ezek az indokok 1710 őszén — 1711 tavaszán valóban sűrűn felbukkannak, de a körülmények alakulása érvényüket csökkentette vagy teljesen
elvette. A nyolc évig tartó felkelés ugyanis a katonai vereség ellenére sem volt eredménytelen,
mert a szatmári béke rendi-nemesi értelemben lényegében biztosította az ország függetlenségét. A fegyveres harc folytatása viszont katonailag teljesen kilátástalanná vált, a nemzetközi
tárgyalásokon pedig a magyar felkelés ügyét véglegesen leírták.
Mindezt maga Rákóczi is látta. Mi volt tehát az oka, hogy a békekötést mégsem fogadta
el? Ez két leveléből derül ki. Az elsőt 1711. december 11-én írta Vay Ádámhoz: „ . . . a francia
udvarhoz resolútiómat (elhatározásomat) megírtam, hogy ha hazánk szabadsága legitima diaeta (törvényes országgyűlés) által nem stabilizáltatik (állandósíttatik), fejedelemségem vagy
aequivalens (ti. az erdélyi fejedelemség egyenértékű rang) nem adattatik: készebb vagyok protectiója alatt hazámon kívül bujdosnom, — mintsem nemzetem rabságának consentiálnom
(igent modanom)." 2 Rákóczi elképzelése nem mentes az ellentmondástól, mert míg egyrészt
saját fejedelemségét összeköti Erdély szabadságával, másrészt el is választja attól, amikor kijelenti, hogy elfogadna azzal „aequivalens" rangot is. Még világosabban fejti ki végső álláspontját fél évvel később, amikor itthon Magyarországon jelentős előrelépés történt a rendi-nemesi jogok „stabiliálása" terén: újra ülésezett az országgyűlés.
Danckából 1712. május 20-án a fejedelem levelet írt a hazatérés gondolatával foglalkozó
és tanácsot kérő Vay Ádámnak, egyik legbizalmasabb hívének. Ebben nemcsak a szatmári békéről fejti ki értékelését, hanem megindokolja azt is, miért választja végül is az emigrációt.
Rákóczi tulajdonképpen nem ad tanácsot Vay Ádámnak, kizárólag saját elhatározásáról beszél. Mivel az ország királyt választott magának, aki az alkotmányt biztosító hitlevelet is régi
szokás szerint ki fogja adni, és igy az ország szabadság visszaállítását („quoad restitutionem libertatum") elérte, „confoederationális hitemre, még azok meg nem szegetnek, nemannyira
köteleztetem is: de Erdélyhez való hitem fenn lévén, azt meg nem szegem, hanem azon időt elvárom, míg az universális békesség (ti. európiai békekötés) által találtatik olly mód benne, az
melly által hitem megszegése nélkül nagyobb securitással (biztonsággal) elvégződhetik dolgom..." 2
Ezek a levélrészletek aligha értelmezhetők másként, mint úgy, hogy Rákóczi a szatmári
béke utáni magyarországi helyzetet a rendi érdekek szempontjából elfogadhatónak tartotta,
de a maga számára nem, mivel a békepaktum nem ismerte el az ő erdélyi fejedelemségét (azaz
64

szuverén voltát). Most csak a tényt szögezzük le s nem megyünk bele annak vitatásába, hogy
Rákóczi erdélyi fejedelmi hatalma járt-e volna valami előnnyel a magyarországi társadalmi
fejlődésre, vagy biztosíthatta-e volna egyáltalán Erdély függetlenségét két nagyhatalom között?
Azt gondolom, az sem tűnik túlzott és erőltetett következtetésnek, ha megállapítjuk,
hogy ebben a döntésben Rákóczi szuverén voltának küldetéstudata jelenik meg, mint a függetlenségi háború egyik összetevője. De itt arról is szó van, hogy ez a küldetéstudat, a szuverén elhivatottsága meg nem szűnhet, azt nem lehet letenni, függetlenül a felkelés sikerétől vagy
bukásától. A rendi társadalom gondolatvilágában gyökerező tényezőről van szó, amely csak a
liberalizmuson és demokratikus gondolkodáson nevelődött mai ember számára idegen. És
nem felel meg természetesen a dualizmus korában kialakított (és közgondolkozásunkban jórészt ma is élő) sematizált Rákóczi-képnek sem.
Azonban most nem az emigrációban élő Rákóczi politikai nézeteit, tevékenységét akarjuk vizsgálni, sem egyre irreálisabbá váló küzdelmét saját szuverén hatalmának elismertetéséért. Talán éppen itt lehet vitatkozni Köpeczi Béla könyvével, amikor finoman bár, de kritizálja Szekfű Gyula megállapítását Rákóczi „túlméretezett hivatástudatáról". Lehet, hogy e jelző
túlzó, de Rákóczi szuverén elhivatottsága tény, ami egész életútján, annak fordulópontjain elhatározóan befolyásolta döntéseiben.4
RÁKÓCZI KÜLDETÉSTUDATÁNAK KIALAKULÁSA
A szatmári béke után tehát a fejedelem és az általa nyolc éven át vezetett politikai mozgalom útjai elváltak. Rákóczinak éppúgy megszűnik minden kapcsolata a magyar nemességgel,
mint ahogy 1703 előtt sem volt köztük szerves összműködés. Szuverén jogainak érvényre juttatását külső erőktől várja: előbb a francia udvarban reménykedik, majd a nem éppen rokonszenves (és gyorsan kudarcba fúló) török kísérlet következik, majd végül csak a rodostói tervezgetések maradnak.
Köpeczi Béla most megjelent nagyszerű könyve végre lehetőséget nyújt arra, hogy Rákóczinak ezt a mai szemmel talán irracionálisnak tűnő döntését megértsük, és elhatározásának
gyökereit a fiatal Rákóczi tudatának kialakulásában fedezzük fel. Köpeczi bravúros forrásfelhasználással, az adatok mindenoldalú értékelésével mutatja be Rákóczi eszmei fejlődését, hivatástudatának genezisét a gyermekkortól kezdve az 1701-es naiv szervezkedésig. Rákóczi fejlődésének erre a szakaszára talán leginkább jellemző a belső indítékok alapján lezajló öntörvényű előrehaladás. Ez a folyamat ugyanis nincs szerves kapcsolatban a hazai politikai problémákkal, a hazai valóság Rákóczi eszmei fejlődésében 1688 és 1703 közt másodlagos szerepet
játszik. És mégis, a küldetéstudattól vezérelt szuverén egyéniség létrejötte a magyar rendi társadalom objektív szükséglete volt.
A Bocskai István óta folyó rendi mozgalmak és fegyveres felkelések létrehozták a maguk
dinasztiáját, a Rákóczi család megtestesítésében. Ennek a funkciónak az ellátására, mivel a
török protektorátus alatt álló erdélyi államnak a rendi küzdelmekben fontos szerepe volt, a
két állam (királyi Magyarország—Erdély) között fekvő birtokai révén a Rákócziak voltak a
legkedvezőbb helyzetben. Az a nagybirtokos család, amely három (illetve II. Ferenccel együtt
négy) ténylegesen uralkodó, és egy választott fejedelmet adott Erdélynek, joggal tartott igényt
a rendi-nemzeti dinasztia rangjára, és ezt a nemesi közvélemény, legalábbis a felkelések bázisát alkotó kelet-magyarországi és erdélyi nemesség, el is fogadta.
A fiatal Rákócziban kibontakozó elhivatottság tudata tehát nemcsak egy immanens fejlődés eredménye volt, hanem a magyar rendi társadalom évszázados tradícióiból táplálkozott
s nagyon is élő politikai követelményeknek felelt meg.
Köpeczi Béla részletesen felsorolja és elemzi azokat az indítékokat, amelyek hatással voltak Rákóczi hivatástudatának kialakítására. A magyar rendi társadalom hierarchiájában el5 Tisza táj

65

foglalt rangjáról, a születés mindent eldöntő praedestinációjáról már gyerekfővel, talán öntudatlanul, megszerezte az első, de bizonyára maradandó élményeket a munkácsi vár ostromának (1685—1688) eseménydús éveiben. Az őt körülvevő nemesek és katonák — többnyire a
Rákóczi ház familiárisai — közvetítették felé a rendi társadalom értékitéletét: a fiatal Rákóczit az erdélyi fejedelmi szék jogos örökősének, uruknak tekintették, aki fejedelmi sarjként a
rendi társadalom csúcsán áll.
Azok a sérelmek, amelyeket a neuhausi és prágai évek kiváltottak benne, amikor csak
grófnak titulálták, mutatják, hogy társadalmi rangjának tudata ekkor már mélyen élt a kamaszodó fiú lelkében. A dac csak növelte az elhivatottság tudatát.
Bár ellenkező tendencia is megfigyelhető a fiatalemberré serdülő Rákóczi életében: igyekezett beilleszkedni az udvar fénykörében gyülekező arisztokrácia soraiba, élte az udvari körök édes életét. De két esemény csakhamar kimutatta, hogy a lélekben csak szunnyadt, de nem
szűnt meg a szuverén kialakulásának folyamata. Az egyik: 1694-ben feleségül vette Sarolta
Amália hessen-rheinfelsi hercegnőt, akinek családja ugyan elszegényedett volt, de távoli rokonságban állt I. Lipót feleségével, Eleonora Magdalénával és a francia udvarral is. A házassághoz csak utólag nyerte el az udvar engedélyét, előbb azonban házi árestomot kapott, minthogy „ilyen előkelő házasságot kötött előzetes császári egyetértés és engedély nélkül". 5
A szuverén másik jelentkezése az a (nem kevés pénzbe kerülő) küzdelem volt, amelyet
Rákóczi a dédapjának, I. Rákóczi Györgynek 1645-ben adott német-római birodalmi hercegi
(princeps) cim érvényesítéséért indított. Itt két mozzanat érdemes említésre. Az egyik: Rákóczi már szinte saját dinasztiáját említi, amikor a hercegi cím kontinuitására hivatkozik a Rákóczi házon belül. A másik: Rákóczi egyik, 1696-i beadványában előfordul olyan gondolat,
amellyel majd 1712-ben találkozunk, ti. aki a fegyverek és a háború jogán szerez örökös fejedelemséget, az akkor sem veszti el címét, ha az ország elveszett.6 Az udvar végül engedett,
1697 elején elismerte Rákóczi hercegi címét. Köpeczi értékelése szerint: „Biztos, hogy a sok
huzavona keserűséggel töltötte el Rákóczit, de az akció végül még a hegyaljai felkelés előtt sikerrel járt. Nem lehet tehát azt állítani, hogy döntő lett volna ellenzékiségének
kialakításában." 7
RÁKÓCZI FEJLŐDÉSÉT BEFOLYÁSOLÓ TÉNYEZŐK
Emeljünk ki a Rákóczi eszmei fejlődését meghatározó tényezők közül néhány olyat, amelyekről Köpeczi Béla is szól, de amelyek véleményünk szerint különbözőképpen befolyásolták
hivatástudatának kiformálódását. Bár ellentmondásnak tűnik, de elsőnek említsük meg magát a jezsuita nevelést, amely szándéka ellenére ugyan, de megerősítette a fiatal Rákóczi lelkében megindult folyamatot, amikor az isteni rendelés követését — minden körülmények közt
való követését —, igyekezett beleplántálni a maga fejedelmi származását és hivatását egyre inkább isteni rendelésnek tartó fiú lelkébe.
És itt el is érkeztünk ahhoz a tényezőhöz, amelyre kutatásunk eddig nagyon kevés figyelmet fordított. Ez Rákóczi lelki alkata, és ezzel összefüggésben a pszichológiai mozzanatok
szerepe. A lélektan a Rákóczihoz hasonló típusú embert belsőleg vezéreltnek nevezi. „A belsőleg vezérelt ember képes végigküzdeni egy életet egy olyan mű, fölfedezés vagy küldetés szolgálatában, amelyért esetleg semmiféle külső jutalomra sem számíthat." 8 E küldetéstudat mögött állhat vallási indíték, vélt isteni parancs, politikai meggyőződés, vagy akár a rendi társadalom értékrendjéből fakadó hivatástudat.
Ugyancsak lényeges kérdés Rákóczi fejlődésében a hazai nemességgel, egyáltalán a magyarországi valósággal való kapcsolata. Ez a kapcsolat felszínes, semmiképpen sem meghatározó Rákóczi eszmei fejlődése szempontjából. Különösen áll ez hazai tartózkodásának első
éveire (1694 vége — 1697 közepe). Nyilván egyre több tapasztalatot szerzett ugyan a hazai állapotokról, de nem került szorosabb kapcsolatba az elégedetlenkedő nemességgel, sem a bécsi
66

terveket bíráló arisztokratákkal, még kevésbé más társadalmi rétegekkel. Családi problémákkal, udvartartásának berendezésével van elfoglalva.
Pedig ezek az évek fontos változásokat hoztak az ország számára. A török kiűzése, a
Habsburgok örökös királyságát elfogadó 1687-es országgyűlés, az 1688-as eperjesi tragédia,
Erdély függetlenségének megszűnése, Thököly végleges bukása után nyilvánvaló volt, hogy az
udvar és a rendek közti erőviszony gyökeresen megváltozott. Csak idő kérdése volt, hogy ezt
kihasználva, az udvar mikor és mit lép, de a jövő nem sok jóval biztatta a magyar nemességet.
Az udvar tervei fokozatosan ismertté váltak: 1689-re Kollonich kidolgozza az Einrichtungswerket, amely lényegében a cseh modell megvalósítását ajánlja, majd megjelennek a távlatban a nemesség megadóztatásával járó adótervek, az adóösszegek felemelése, a végvári katonaság redukciója, a protestánsok jogainak szűkítése — és mindez országgyűlés, azaz a rendek hozzájárulása nélkül. A Habsburg-hű arisztokraták egy csoportja (Eszterházy Pál, Batthyány Ádám) kidolgozott ugyan egy reformtervet a magyar rendi alkotmány modernizálására, de ezzel az udvar nem is foglalkozott. Az udvar tervei és rendeletei főleg a megyei nemesség körében okoztak elégedetlenséget, bár a bevezetésükkel kapcsolatos tárgyalásokon a nagybirtokosok is élesen tiltakoztak.
Az elégedetlenség ellenére a nemesség magatartása ellentmondásos. Miközben ellenzi a
rendi jogok elleni udvari rendeleteket, ugyanakkor a nemesi vármegyei szervezet révén résztvesz az abszolutisztikus intézkedések végrehajtásában. Aktív ellenállásra nem is szánta el magát a nemesség.
Rákóczi ezeket a politikai mozgalmakat távolról szemlélte. 1697. július 1-én váratlan külső esemény robban bele belső fejlődésébe: a hegyaljai felkelés ez, amely meglepi Rákóczit.
Gondolkodásra nincs idő, a cselekvést a reflexek irányítják: futás Bécsbe, lényegében menekülés a döntés, az őt megnyerni akaró felkelők elől. A döntés, ha reflexgyorsaságú volt is,
bölcsnek bizonyult. A felkelést, amely elszigetelt maradt (a nemesség egyszerű parasztlázadásnak tartotta, s Rákóczi sem ismerte el később „nemzetinek", azaz a rendi érdekeket szolgáló
mozgalomnak), a császári katonaság és a magyar nemesség játszi könnyedséggel és brutális
kegyetlenséggel leverte. Nem kétséges, mi lett volna Rákóczi sorsa, ha csatlakozik a felkelőkhöz.
A felkelés azonban mégis hatással volt Rákóczi eszmei fejlődésére: figyelme ezután Magyarország felé fordul, bár ez egyenlőre csak azt jelenti, hogy intenzívebben kezd foglalkozni
az ország történetével, jogi kérdésekkel, politikai elmélettel. Egy ideig azonban nem tér haza,
csak 1698 végén. Úgy tűnik, hogy ettől kezdve valamivel szorosabb szálak fűzik a nemességhez is. Erről szép sorokat olvashatunk Vallomásaiban, de ezeket kellő fenntartással kell fogadnunk, hogy elkerüljük a visszavetítés veszélyét. Rákóczi elmondja, hogy először Bercsényivel került bizalmas kapcsolatba, aki meglepetéssel értesült a herceg nézeteiről, hogy tudniillik nem ért egyet az udvar intézkedéseivel. Bercsényitől azután a nemesek (bizonyára szűk köre) is értesült erről. „Ezek aztán rendkívül megörültek, mikor Bercsényi gróftól megtudták az
én rejtegetett gondolataimat." De talán saját személyének eljövendő szerepét sem látta ekkor
még olyan világosan, mint ahogy írja: „Nevezetesen csak az én személyem volt az, amely családom és őseim tekintélyénél fogva összefoghatta az egymás között egyenlőknek elgondolásait
és biztosíthatta a külföldi keresztény uralkodók barátságát is. Én mindenki másnál illetékesebb voltam arra, hogy visszaállítsam érvényébe a dédapámtól, I. Györgytől III. Ferdinánd
császárral kötött nagyszombati békét, amely akkor megerősítette az ország szabadságjogait,
hogy azután megint csak újra és újra elkobozzák azokat. Az a szövetség pedig, amelyet a dédapám akkor a francia és a svéd királyokkal kötött, kiterjedt az ő utódaira is, és így egyedül én
voltam illetékes ehhez a lehetőséghez folyamodni." Ezek a húsz évvel később leírt sorok is bizonyítják, hogy Rákóczi akkor még mindig a külső segítség megnyerését tartotta döntőnek,
amit lépései igazoltak is. Vallomásaiban ezután következik egy mondat, ami már a száműzött
Rákóczi visszavetített érzéseit tükrözi: „Mindezek a megfontolások hozzám hajlították a főurak és a nemesség szívét, pedig eladdig idegenkedtek és féltek tőlem németes szokásaim, ru5*

67

házatom és életmódom miatt, főként pedig azért, mert a parasztmozgalmak alatt a császár
ügye mellett buzgólkodtam." 9 A nemesség és Rákóczi közt ekkor még nem volt ilyen szoros
kapcsolat, másrészt Rákóczi nem buzgólkodott a parasztmozgalmak leverésében — annál inkább Bercsényi és a nemesség.
E sorok lényege az, hogy egyrészt Rákóczi hivatástudata és az érlelődő nemesi, rendi
mozgalom objektíve közeledett egymáshoz, másrészt az ország szabadságának helyreállítására
Rákóczi még mindig a külső segítség elsődlegességét vallotta. Úgy, mint majd 1711 után is...
Ezek után került sor a francia királlyal való, körülményeit tekintve meglehetősen meggondolatlan és naiv kapcsolatfelvételre. Úgy tűnik, Rákóczi nem ismerte fel a veszélyt, amit ez
jelentett. Ő maga fiatalságával és tapasztalatlanságával magyarázta ezt a könnyelműséget, lehet, hogy a küldetéstudat elhalványította a veszélyérzetet és tompította az óvatosságot. Valószínű, hogy az egész mozgolódás hamvába holt epizód marad, ha a magyar rendek ellenkezésén felingerelt bécsi udvar — félreismerve erejét mind a honi, mind a nemzetközi porondon
—, le nem csapott volna Rákóczira és körére, hogy példát statuáljon. (XIV. Lajos ugyanis lényegében elutasítóan válaszolt, a nemesség körében való szervezkedés pedig alig lépte túl a poharazgató társaság politizálgatását...)
A következmények ismertek. A Habsburg-politika irányítói talán túlságosan is élénken
emlékeztek még a harminc év előtti eseményekre, arra a könnyedségre, ahogyan a Zrínyi—
Nádasdy—Rákóczi szervezkedést leverték. Bár arra is emlékezniük kellett volna, hogy végül is
az udvar kíméletlensége szította fel a kuruc mozgalmat és a Thököly-felkelést. Az udvarral tehát nem először fordult elő, hogy számítási hibát vétett. Most is ez történt: éppen az ellenkező
helyzet következett be.
Rákóczi börtönbe került, majd megszökött: de éppen fogságra vetésével befejeződött elhivatottságának, küldetéstudatának kiépülése. Másrészt az udvar meggondolatlan lépése felhívta az ország közvéleményét Rákóczi személyére, mintegy kijelölve őt egy esetleges újabb
rendi-nemzeti felkelés hivatott vezetőjének. Márpedig a XVII. század tanúsága szerint egy-egy
rendi vagy hajdúmozgalom akkor emelkedett rendi-nemzeti szintre, ha a rendi társadalom
struktúrájának és értékrendjének megfelelően politikai tekintéllyel és tehetséggel rendelkező
nagybirtokos állt az élére.
Köpeczi Béla könyve egy ilyen vezetésre hivatott, nagyformátumú történeti személyiség
pályájának fiatalkori ívét rajzolja meg. Ez a pályaívrész pontosan illeszkedik a függetlenségi
háború fejedelmének, majd a száműzött Rákóczi magatartásának pályapilléreihez.
JEGYZETEK
1. Köpeczi Béla, Döntés előtt. Az ifjú Rákóczi eszmei útja. Bp., 1982.
2. Archívum Rákoczianum. II. Rákóczi Ferencz levéltára. I: oszt. III. köt. Szerk. Thaly Kálmán.
Bp., 1874. 698—701. 1.
3. Uo. 743—745. 1.
4. Szekfű Gyula, A száműzött Rákóczi. Bp., 1913.
5. Köpeczi i. m. 106. 1.
6. Uo. 111. 1.
7. Uo.
8. Pressing Lajos, Akadályelháritók és megtorpanók. Élet és tudomány, 1982/13. 396—397. 1.
9. Rákóczi Ferenc, Vallomások. Emlékiratok. Bp., 1979. 92—93. 1. (Fordította Szepes Erika.)

68

SZAKOLCZAY LAJOS

Egy közép-európai
DOBOSSY LÁSZLÓ: KÉT HAZA KÖZÖTT
Ismét egy könyv, a kultúrák keresztezési pontján álló — bennük élő — Dobossy Lászlóé,
melyet nem tudunk hűvösen, a filológiának és az összehasonlító irodalomtudománynak kijáró csöndes ünnepélyességgel forgatni. Eredményt, nem is kicsit, Dobossy a szaktudományban
is elért. Nyelvismerete, pontossága és türelme meghozta a babért: olyan mélységekbe, a
közép-európai, főképp a cseh művelődés tárnáiba is sikerült behatolni, melyek rajta kívül
csak keveseknek nyíltak meg. Ha igen, a megszállottaknak. De ez csupán a dolog egyik oldala, könyvtárszobák és a tudós előtt mindig titkokat rejtő kéziratok, életművek átvilágításával
elérhető a tájékozottság. Mind e mögött azonban — születési adottságként, nehezen megszerezhető kincsként? — ott az a természetes állapot, melyet jobb szó hiján tartásnak szoktunk
volt nevezni. Dobossy László, magára rótt gyönyörűséges és gyötrelmes feladatként, a középeurópai sorsot élte, éli. Mikor az őt és szűkebb hazáját, a csehszlovákiai magyar nemzetiséget
ért jogsérelemről beszél, nem válik gyűlölködővé a hangja. Fájdalma legalább két, látszólag
egymással szemben álló nemzettestből táplálkozik. Félt és óv, s mert etikus, a másik bűnéért is
szégyelli magát. Szétszakíthatatlanul, immár örökre, Két haza között él. „Két haza közt élni,
a többségi nép közegében kisebbséginek (vagy — miként Franciaországban voltam — idegennek) lenni s vállalni és felmutatni e másodrendű létből fakadó szellemi és erkölcsi többletet,
oly feladat, amelyet — már csak a próbatétel öröméért is — érdemes végigcsinálni." Szép vallomása egy nehezen megválaszolható tűnődésből ered: Hol van honom, hol a hazám ? A felelet azonban egyértelmű: az anyanyelvben; „kívüle nincsen semmi, amivel egyértelműbben lehetne megközelíteni a nemzeti lét titokzatos lényegét".
Tanulmánykötete, amikor Fábry Zoltán Stószát és Cs.Szabó László Londonát köti össze
— a szellem értékét és egészségét mindkét helyen lehet gondozni — egyben saját világjárását
hitelesíti. Párizsba, ahol sok éven át egyetemi előadóként működött, természetesen „otthoni
fonnivalóját" is magával vitte; így cselekedett a perszepoliszi utazása során nemzetiségének
fájdalmát megérző Sütő András is (Perzsák). Az „idegen" közeg, noha más léptékben s főképp más történelmi körülmények közt, a honi gondokat fölerősítette. A — többek közt Balogh Edgárral, Jócsik Lajossal, Peéry Rezsővel — Sarló iskoláját kijárt tudós hogyne érezte
volna meg egy mai oc nyelvű és breton költészeti antológia olvasása közben a KözépEurópában sem elhanyagolható törvényszerűséget: „amilyen mértékben működnek a beolvasztási vagy legalábbis integrálási tényezők, olyan mértékben hatnak a dezintegráció erői is".
Világos beszéd; egymás elszürkítése helyett inkább a bennünk levő sajátos érték kimunkálásán kell fáradoznunk, melynek fényében más szín is megmutatkozhatik. A Sorbonne történész professzorát, Persont idézve Dobossy László úgy látja, hogy a nemzetiségi követelések
megújhodása egyetemes jelenség napjainkban, s ez — „olyan világot alakítsunk ki, amelyben
lehet hajlamaink és képességeink szerint élni, s ahol ezért érdemes is élni" — a haladás fogalmának az újraértékeléséhez vezet... Hadd pontosítsuk a breton származású, a közép-európai
gondtól sem nagyon idegen professzor meglátását: vezethet. Mert a kettős kötődés, a két kultúrához tartozás — de: mindennek alfája és ómegája az anyanyelv tökéletes birtoklása — még
ma sem teljesen megnyugtató „állapot"; a zavart jelzi a nemzetiségi területeken levő pedagógiai intézmények (óvodák, iskolák) csökkenő száma is.
A tanulmányíró, az épp általa kitüntetően jellemzett Krammer Jenőhöz hasonlóan, aki
Érsekújvárt tanára volt, nem tartozik azok közé, akik „csak álmodnak, csak rajongnak".
69

Reális élet- és értékszemlélete arra kötelezi, hogy fölfedjen minden olyan torzulást —
szükséges-e közbevetni?: mindkét oldalon —, amely ugyanazt a történelmet más-más szempontból ábrázolja, amely a „közép-európai lét abszurditását" valónak tünteti föl, s az őt ért
korábbi sérelmekért megtorlással felel. Még eszmetársaival és barátaival is vitatkozik, ha úgy
véli, hogy amazok egy-egy sommás ítélete helyesbítésre szorul. Nevezetesen egy „régi-mai"
ügyről, a Sarlóról van szó. Emlékezése, a Régi tüzek parázsló hamva, dokumentumirodalom,
át- meg átszőve a szövegek (újságcikkek, jegyzőkönyvek) újraolvasásakor ismét fölidéződő
személyes élménnyel. Máshonnan, leginkább Balogh Edgár önéletírásából ismert részletek,
események nyernek megvilágítást tolla nyomán, hogy — tucatnyi dokumentum megvizsgálása
után — egyre inkább erősödjék a saját hang. Mert Győry Dezső kisebbségi géniuszról írott
vallomása, Móricz Zsigmond tanulmánya (az irodalomról és a „faji jellegről"), Brogyányi
Kálmán hajdani, szemináriumi munkaterve, Zdenék Nejedly, Ján Poniéan, Peéry Rezső és
Jócsik Lajos nyilatkozata, illetve elgondolása Dobossy számára csak kiindulópont. Szemlézi
őket, bemutatván a fél század előtti történelmet, de érdekesebb, ahogy „elszakad" tőlük.
Egyéni, nem is nagyon vitatható fölfogása van a Sarló ról. Arról is, ahogyan a résztvevők korai magukat meghaladták, s az időközben beérett, illetve kiteljesedni nem tudó értékek, kezdemények mai helyéről.
Balogh Edgár egyik, közel ötven év előtti újságcikkében (Az Út) a polgári idealizmus legtisztább hagyományaibóhépítkező — induló — „deklasszált ifjúságról" beszél, mintha ebből
alakult volna a Sarló szabadcsapata. Dobossy evvel szemben így érvel: „A húszas évek második felétől a csehszlovákiai egyetemekre és főiskolákra kerülő magyar fiatalok többsége paraszti vagy munkás származású volt. Deklasszálódás helyett tehát inkább társadalmi emelkedés ment akkor végbe." Ugyanezen kötet más helyén élményszerűen írja le, hogy a félparaszti
származékok mily sután viselkedtek, mennyi volt bennük a görcs például a nagypolgári neveltetésű Peéry Rezsőhöz képest. Programjuk nehéz: a valóság vonzásában alakul. A kultúra
ugyanis — hangzik az érvelés — számukra nemcsak készen kínált szellemi értékek elfogadása
és közvetítése volt, hanem küzdelem is. Elsősorban önmaguk megőrzéséért. S a „másodrendű
lét" azt is mutatja, milyen körülmények között. Ebben a fölfokozott állapotban — Gaál
Gábor-i szóval — a tények még kegyetlenebbek, alig-alig marad helye illúziónak. Mert Győry
Dezső Adyból töltekező váteszköltészete, a maga expresszionista hangjával, a kisebbségi sorshelyzetet tükrözte. Akkor realitás volt, fölrázó erejű tény. Mint ahogy Földi Rózsi (Rosie
Ney) és Zsigmondi Boris új távlatokat nyitó szociofotója is „forradalmasította a valóságlátást", méltó párja volt az irodalmi kísérleteknek.
Dobossy Lászlót, aki talán „legmagasabbra" — egyetemi katedrákra — jutott ebből a
nemzedékből, mindez fogvatartja. A Sarló legendáját azonban ő maga nem építi. Mily kiszolgáltatott a tényekkel szemben, mikor az így vagy úgy megrekedtekről, Győry Dezsőről, Sellyei
Józsefről, Dömötör Terézről, Morvay Gyuláról, Ilku Pálról s a szerencsétlenül korán halt Sáfáry Lászlóról beszél. Az útról, amely megtört: „Addig szárnyaltak, amíg e lendület tartott;
mozgalmunk megszűnte után rendre elerőtlenedtek, fedezék nélkül maradtak..." Győry Dezső, talán ez Dobossynak a legfájóbb, önmaga epigonjaként, egyenetlen, bukdácsoló, mesterkélten ható műveken dolgozott. Neki is, mint a megannyi sarlósnak, „egyetlen élmény" jelentette az életet, s mivel ez megszűnt, a belőle táplálkozó életmű — nem érezvén a változásváltoztatás szükségességét — lassan „abbamaradt". Keményen hangzik mindez, különösen
annak a szájából, aki maga is tevékeny részese volt a mozgalomnak. De ezt a nem is annyira
leheletnyi korrekciót a tanulmányírónak meg kellett tennie. Önmagának s a tények tiszteletének tartozott evvel. Csak ilyen kendőzetlen, tiszta véleményformálással és önismerettel lehet
az írónak más témákban is hitele.
Kell-e figyelmeztetni rá, a Két haza között című kötet csak a személyiség ily fokú föltárásával egész. Avval a többlettel, amely a szigorú (irodalomtörténeti, összehasonlító irodalomtudományi stb.) szaktanulmányokat keretbe fogja. Nem mintha azok tudományos megállapításai függnének a tanulmányíró rejtett, némelyütt szemérmesen szűkszavú, másutt majdnem
70

az elérzékenyülésig lírai önéletrajzától. De botorság lenne tagadni, hogy egy-egy kis ér — a folyamot majdnem mindig tovább sodorja a be nem fejezett történelem — belőle táplálkozik.
Már egy korábbi kötetben, A közép-európai emberben föltűnt a személyes én és a szaktudományok eredményeit leltározó tudós — szenvedély és mérnöki pontosság — egymásra montírozása. Persze mindebben az esszéforma is segit. A prágai utcán nézelődő arc fogja átvilágítani később a nekünk is olyannyira kedves Jaroslav HaSek életművét, kíséri el Kassák Lajost
szülőföldjére. Az arc nyugodt, legjellemzőbbje a sajnos Közép-Európában ma még ritka vonás : az érték- és ténytisztelet s nem kevésbé a tolerancia. Nem véletlen, hogy két régi, Kassán
írott cikk — az egyik először a kolozsvári Korunkban jelent meg, a másik a Nyugatban — közös cím alatt: Magyar szemmel csehek között az ú j kötetben közreadatik. Önéletrajzi jellegénél fogva a tájékozódó irányát is mutatja, s a megdöbbenését: „Élünk egymás mellett, ám kevesebbet tud egyikünk a másikról, mint a norvégekről vagy a Kongó-négerekről." A negyvenöt év előtti közleményekre emlékező még most sem tud betelni avval, hogy „Európa legképzettebb irodalomkritikusa és esszéírója", az akkor hatvanhét éves Frantisek Xavér Salda az őt
levéllel megkereső diákot válaszra méltatta. Micsoda válaszra! „Nem kételkedem afelől, hogy
igazságos ügyért harcolnak, s hálás lennék, ha időnként értesitenének, hogyan áll ügyük."
Dobossy László ezeket a nagyokat, a fönt említett Saldán kivül a természettudósból lett
filozófust, Emánuel Rádl-ot és a több tanulmányban is központi helyet kapott Nejedlyt is —
egyiknek biztatását, másiknak az életművéből sugárzó ethoszt — maga mögött tudja, amikor
saját nemzetiségének megaláztatása ellen protestál. Bár figyelemre méltó, amit a fiatal pedagógus, küszködvén a vidéki kisszerűséggel, gondolataiból papírra vet (Egy kezdő tanár gondjai), vagy ahogyan az író valahai érsekújvári tanárát köszönti (A tanítvány hálája), de különösen az az „egyszemélyű történelem": a kitelepített magyarság sorsát, kiúttalanságát félelmetesen tükröző rokoni levelek sora.
Ebből az akkor betiltott nyelven írt levéltörténelemből azonban az is jól látszik, amit
többnyire a hivatalos krónikák elhallgatnak: „az egyszerű falusi nép közt nyoma sincs annak
a gyűlölködő soviniszta szellemnek, amely az uralkodó irányzatot jellemzi". A közvetítő
munkáját, melyet a Szalatnai Rezső-portré címével a hídépítő szolgálataként értelmezhetünk,
sok minden megnehezithette, hátráltathatta, de Dobossy László építő volt ily körülmények
közt is. Sohasem nivellált, nem igyekezett — mert éppen akkor az volt a politikus — összemosni, a fölismerhetetlenségig torzítani dolgokat. Mivel a tiszta beszéd híve, a „prédikátori alkatú" Szalatnai Rezsőben azt az embert tisztelte, aki nem átallotta — ünneplő közönség előtt
— Ján Kollárt árulónak nevezni. Kollár ugyanis úgy élt a reformkori Pesten, hogy semmit sem
vett észre abból, ami körülötte történt; a szabadságharc idején a bécsi kormányt szolgálta. Ez
a nyiltan meghátráló életvitel találtatott könnyűnek Szalatnai szemében. Dobossy a feddhetetlent üdvözli: „Szalatnai s más — párhuzamos — vonalon Balogh Edgár maradtak leginkább
hűek indulási eszményeinkhez, s ezek közt is a legfőbbhöz: a közép-európai értékközvetítés
parancsához."
Ez a kitüntető, vessük közbe: önjellemzésnek is beillő mondat nem csupán a portré alanyára, hanem a tanulmány szerzőjére is áll. Különben miként ítéltethettek volna el a hivatalos
okosok, a félértesültséggel is zászlóját vígan lobogtató hivatal. (Hogy némi fogalmunk legyen
a zűrzavarról, A hídépítő szolgálata 1977-be íródott.) „Ma már — alig egy-két év múltán —
hihetetlennek tűnik, hogy volt idő Magyarországon, amikor nem azért támadtak valakit, amit
írt vagy ahogyan írt, hanem azért, mert föltételezték, hogy amit ír, ellenérzést válthat ki azokban, akik főleg a háborút közvetlenül követő években ugyancsak mindent elkövettek, hogy
sértsék a Szalatnai típusú erkölcsileg feddhetetlen antifasiszták érzékenységét."
Aki ismeri a közép-európai kérdéskör neuralgikus pontjait, láthatja, mily következetességgel szerveződtek a kötet esszéi és tanulmányai. A megannyi írás: jellempróba. Dobossy
László nem csupán a kis népek (nemzetiségek) szószólója, hanem — ahogy fejezetcímben utal
rá — szavunk érvényességét is keresi a nagyvilágban. Jól tudja, Párizsban tapasztalhatta,
hogy Ady életművének nem az „idegen" franciákat kell meghódítania, hanem szomszédain71

kat ; ezért is nevezi summa poeticának, megjegyezvén : e költészet „a történelmi fejlődés tragikussá sötétült korszakában teljes értékű hitelességgel fejezte ki a kelet-közép-európai népek
közös sorsából fakadó azonos vagy legalábbis sokban hasonló kollektív érzékenységet, világlátást, életélményt". A horvát Miroslav Krlezát, a román Octavian Gogát, a szerb Todor Manojlovicot, a szlovák Pavel Hviezdoslavot és Emil Boleslav Lukácot hozza föl példának, viszonyulásaikat a halhatatlan íróhoz: Hviezdoslav zengő ódában válaszolt a „virradó idők heroldjának", Goga Adyban a régi Magyarország népei felé kinyújtott kezet üdvözölte, Manojlovic pedig, Apollinaire mellett, legmélyebb költészeti élményét. A minket jól ismerő Krleza, a
Zászlók írója, így vall: „a magyarságot Ady jelenti". Az így becsült líra természetesen másmás hatást gyakorolt 1918 előtt és után: korábban a Magyar jakobinus dalát író váteszköltő
került előtérbe, 1918 és 1938 közt pedig a modern világköltészet reprezentánsa. A kassai
Móricz-emlékesten tartott előadás (Móricz Zsigmond a tágabb hazában) szintén a „szavunk a
világban" kérdéskört boncolja; hitelesen, a Sarló idejéből megmaradt személyes élmények
hátterével. Dobossy tanulmánya ebben pompás : az összehasonlító irodalomtudomány szakemberének filoszkíváncsisága mögött mindig ott a vérbő élet : jól megrajzolt alakokkal, megtörtént eseményekkel és helyzetekkel. Melyek nélkül — Móricz „közép-európaisága", érvényességi köre, sajnos, köztudott — kevesebb volna a sűrű szemű hálóval kimerített érték.
Illetékessége, okát említettük már, nem hagyja nyugodni. Bátran ismétel, jelöl ki ú j és
„új" vonatkozási pontokat. Professzor s egyben szellemi foglalkozású szabadlegény: a szabad
véleménymondás birtokosa. Egyhelyütt említi, még mindig sarkcsillaga a Sarló, s az onnét kapott értékkel — az indíttatás erkölcsi többletével — alighanem élete végéig fog gazdálkodni.
Kevesen mondhatják el magukról, Dobossy László igen, hogy szemlélődésüknek horizontja
az egyetemes magyar irodalom. Mikor Emil Boleslav Lukacnak A Duna vallomása című antológiáját elemzi, többek közt megkérdezi azt is, hogy miért hiányzik a seregszemléből a jugoszláviai és romániai magyar líra. Úgy véli, ott lenne a helye — nem utolsósorban a szintén kimaradt magyar népköltészetnek is —, mint ahogyan a hiányzó nagy versek, Nagy László Menyegzője és Juhász Ferenc A szarvassá változott fiú kiáltozása a titkok kapujából című poémája is növelte volna a vállalkozás értékét, némiképp feledtetve a válogatás ötletszerűségét.
Milyen fordításkötet az, mely az egyetemes magyar lírát akarván bemutatni, a föntiek mellett
nem számol a Vén cigánnyal, a Jónás könyvével, az Ódával ! Ezekkel a szeplőkkel is, Lukaé
gyűjteményét, a Spoved Dunáját, Gara László híres antológiájához mérhetőnek találja. Míg
Gara László, több francia költőt bevonván a fordítás munkájába, a magyar líra 130 alkotójának 408 versét nyújtotta át az olvasónak, Emil Boleslav Lukaő egymaga 146 költő 264 versét
ültette át szlovák nyelvre. Dobossy egy régebbi, műfordítás körüli vitát is elintézettnek vél avval, hogy kijelenti: az fordítsa költészetünket, aki ismeri nyelvünket. Sőt „a lehetőséghez képest ismerjen bennünket teljes bonyolultságunkban".
Az „időtlen és egyetemes jelképpé lényegült" Svejket, és természetesen íróját, Jaroslav
HaSeket több támadás érte. A csehek úgy vélik, hogy a furfangos katona lejáratja népüket,
tulajdonságai nevetségessé teszik ország-világ előtt a nemzetet. Az egyik bíráló szerint vitatható Dobossy László álláspontja is, aki azt írta, hogy Svejk „szoros szálakkal kötődik a nemzeti
és történelmi háttérhez". Pontos és alapvető tanulmány a válasz: Svejk viszontagságai a világirodalomban. Dobossy újra és újra, Svejk kapcsán is, a közép-európaiságról beszél. A hős az
„örök nép képviselője", csakhogy kötődik a kelet-európai népi hagyományvilághoz. Nem alamuszi bábfigura, aki — evvel is támadták — „a bajokat nem legyőzni, hanem túlélni akarja",
hanem jelkép. Olyan modern pikáró, kinek különös helyzete előny: ugyan társadalmon kívül,
de társadalommal szemben él és cselekszik. A tanulmányíró érthetetlennek tartja, hogy a regény német kiadása alapján egyre erősödő nemzetközi visszhang voltaképp máig sem győzte
meg az egész cseh irodalmi közvéleményt. HaSeknál „a humor nem öncélú játék, hanem védekező és visszaütő fegyver". Összetett jelleme (tulajdonságai) alapján halhatatlan, hiszen magában hordja „a leghitelesebb népinek (s ézen belül : csehnek) és a legérvényesebben emberinek (s ezen belül: közép-európainak) a teljes értékű művészi ötvözetét". Le nem tagadható je72

gyek találhatók HaSek — és társai — korai szatirikus jeleneteiben és rögtönzött kabarészövegeiben is. A korcsmában, törzshelyükön felütött „színpad" természetesen a monarchiát s annak politikáját veszi célba. A Szélmalom-molnárok játékai a vihar kezdetekor című esszé ezen
játékokat üdének, sugárzó ötletességűnek mondja; összefoglal: bájos abszurditásukat pedig
csak fokozza a XVII. és XVIII. századból ránk maradt cseh bábjelenetek korszerűsített figuraformálása.
A föntiekből könnyen látható a tanulmányíró megalapozott érvelése; s ami csak sejthető : a hatalmas, több nép irodalmát, nyelvét, művészetét egységbe fogó tudásanyag. Ez a történelemszemlélet, magát s etikájának hitelét csorbítaná, sohasem hamisít. Kettős tükörben, a
közlekedőedények törvénye szerint az értékcsere és a szükségszerű áramoltatás bűvkörében lát
mindent. így világosodik meg az „átcsehesített" Szózat meglepő vándorútja — Ferdinánd
Strejéek nyomán Sziklay László és Zuzana Adamova is kutatott e tárgykörben —, a szellemi
együttműködést szorgalmazván így válhatik Capek és Bartók Béla egyazon ügy képviselőjévé
— Capek: „Közép-Európa népei egymásra vannak utalva" — és Szent Husz János magyar
tisztelői is ugyanazt az embert, „a szellemi következetesség és az erkölcsi tisztaság példaképét"
állítják műveik középpontjába, mint a világirodalom bármely felelős alkotója. A fönti, tág
körben már az összehasonlító irodalomtudomány jelese vizsgálódik. Szöveg-összehasonlításai
mellett bőven él a portréfestés eszközével, egy-egy személyes élmény kiugratásával. Mielőtt rátérnénk más módszerrel készült, szövegek és „történelmek" egymás mellé állítását ösztönző
tanulmányaira — ezekben, érthetően kevesebb az önéletrajzi elem —, vessünk egy pillantást a
„köztes" térre.
Az Egy közép-európai értékmentő: Zdenék Nejedly című írás több ponton rávilágít Dobossy László esszéművészetének értékeire. „A modern monográfiaírás egyik hivatott mesteréről", a híres zenetörténész professzorról rajzolt arcképben, anélkül, hogy csöppet is szem elől
tévesztené Zdenék Nejedly tudományos munkásságának elemzését, a fiatal sarlós élménye is
benne van. Nem tolakvóan, hanem kikerülhetetlenül; Dobossy választott alanyához hasonlóan maga is értékmentő lesz, amikor fölemlíti: a Korunkban (1932-ben!) magyarul ő tette
közzé Nejedlynek A nacionalizmus pályafutása című tanulmányát. Később, 1934-ben, a professzor a pozsonyi Magyar Újságban szintén megszólalt. A magyar nyelv és irodalom egyetemi
oktatásának ügyében mondta a ma is időtálló szavakat: „A múltat azonban kitörölni vagy
megmásítani nem lehet. A magyart sem. S éppen ezért csak helyteleníthetem, hogy a mi magyar középiskoláinkban nem fordítanak nagyobb gondot a magyar nép történetének tanítására." íme, a közép-európai tudós, a kisebbségi kérdést egyáltalán nem mellékesen kezelő, fölvilágosult szellem. Dobossy több helyütt is ellágyulhatna, de nem teszi. Noha fogva tartja a
múlt, de méginkább a cseh történelmi fejődés fő vonalába a huszita hagyományt állító professzor életműve.
Nejedly tudományos munkássága három szempontot tartott szem előtt: a cseh nép történetének értelmezését, a cseh zene fejlődésvonalának és kiemelkedő jelenségeinek vizsgálatát és
a cseh irodalom (és műveltség) vitás kérdéseinek tisztázását. A Smetana-monográfia hét, és a
T. G. Masaryk-monográfia öt kötete, a Jirásek-életmű szövegkritikai elemzése stb. lefegyverző, hiszen a tudós „legfőbb képessége: a beleélés, a belső azonosulás". A mennyiségre hatalmas életmű — a 3830 bibliográfiai tétel közt 155(!) az önállóan megjelent könyv, tanulmány,
vitairat — a tanulmányíró csodálatát is kivívja. Dobossy szereti „hősét", mégsem átallja megjegyezni : Nejedly Smetanaval szemben elfogult, alig értékeli Dvofákot és Janáőeket, a cseh jelenségeken (zene, irodalom) kívül mással alig foglalkozik. Egyetlen dolog vezette: „hogy nemzedékének kozmopolitizmusával és Nyugat-imádatával szemben határozottan és programszerűen vállalja népének hagyományait..."
Egyazon történelmi esemény, más-más látásmód, így foglalható össze A csehek Magyarországon — három változatban. Miképp lehetséges, hogy a közös téma — a cseh huszita harcosokból toborzott zsoldos hadak felső-magyarországi uralma 1440 és 1460 közt, harcaik Hunyadi Jánossal, majd Mátyással — három különböző megvilágítást kap, és a történelmi igaz73

ság helyett az írók látomását (vélt igazát) tükrözi? A tanulmány Jósika Miklós A csehek Magyarországban (1839), L'udovit Kubáni Valgatha (1861) és Alois Jirásek Bratrstvo; Testvérszövetség (1898—1909) regényét elemzi. A párhuzamos olvasás jó kiindulópont. Elsőre észrevehető: Jósika a Mátyás-féle központi hatalom létrejöttét, L'udovit Kubán pedig a
magyar—szlovák—cseh együttélés lehetőségét védelmezi; Jirásek trilógiája a cseh—szlovák
testvériesülés történelmi gyökereit és indokoltságát mutatja. A magyar és a külföldi olvasók
számára készült történelemkönyvek — így Dobossy — Hunyadi Jánost haladónak látják, aki
az ország és a nép érdekei ellen szegülő kiskirályokat, többek közt Jiskrát is, megregulázta.
Evvel szemben a cseh és szlovák történelemkönyvek Jiskra hadainak másfél évtizedes felsőmagyarországi jelenlétét pozitívan értékelik, mondván „elősegítette a cseh és szlovák egymásrautaltság tudatát". Hol, illetve kinek az oldalán az igazság?
Dobossy László Peter RatkoS szlovák történész megállapítását, mely szerint Jósika regénye becsmérelte volna Jiskra huszita harcosait, tévesnek minősíti, rámutatván: a regény nem
„cseh"-ellenes; minden olyan széthúzó erő ellen föllép, amely a központi hatalmat gyengítette. Továbbá idézetekkel cáfolja Karel Sabina vádját — „aljas gyalázása a cseh nemzetnek" —,
kitérvén a regény hibáira: Jósika műve azért rossz, mert emberábrázolása sekélyes, távlatai
szűkek. Kubáni „bizonyos hungarus hazafiság szellemében" írott tablója értelmetlennek tartja a magyarok és szlávok viszálykodását, viszont Jiráseknél szó sincs szláv—magyar megbékélésről, csak csehek és szlovákok összefogásáról, a magyar elnyomás, a „kutyafejű magyarok"
ellen. Jiskra felső-magyarországi zsoldosháborúja, mely a Habsburg érdekeket védte, szlovák
szabadságharc lett volna? Jirásek ábrázolása szerint — igen. A tanulmány, amikor ez utóbbi
regény gyöngéire is kitér, higgadtan rögzíti: a XIX. századi hármas tükörben, aszerint, hogy
ki — melyik nemzet fia — a tükröztető, változik az értékelés.
Dobossy nem hagy kétséget afelől, hogy mely igazság híve; Jirásekkel és Kubánival szemben, Jozef Skultéty álláspontja áll hozzá közelebb. Olyannyira, hogy neki ad igazat. Skultéty
— 1911-ben — a cseh—szlovák testvértudat erősbödését például a prágai egyetemnek, majd a
Kralicei Bibliának, később — és főleg — Jifi Tranovsky (Tranoscius) cseh nyelvű énekeskönyvének (Cithara sanctorum) tulajdonítja, mely 1636-tól számtalan kiadásban vált a szlovák
evangélikusok elsőrendű szellemi táplálékává. A tanulmányíró szerint — Dobossy a pör eldöntését történészekre és a politológusokra bízza — az mindenképp elgondolkoztató, „hogy
Kubáni is meg Jirásek is — abbeli törekvésükben, hogy eszmei távlatot adjanak műveiknek —
túlhangsúlyozzák a néhány ezernyi zsoldos alig két évtizedig tartó jelenlétét a szlovákok lakta
Felső-Magyarországon".
Ha csak érintőlegesen is, mindenképp a föntiekhez tartozik a párizsi egyetem Szláv Intézetében tartott előadás: A kelet-európai irodalmak összehasonlító vizsgálatának tanulságaiból. A szerző bizonyítani kívánja, hogy „a társadalmi és kulturális fejlődés nagy törvényeinek
azonos vagy legalábbis párhuzamos megnyilvánulása erőteljesebben befolyásolta az irodalmi
fejlődést, mint a nyelvi vagy az etnikai rokonság tudata". Könyvtárnyi irodalmat — szakirodalmat — olvasott el, cédulázott ki, hogy meglátásának érvényt szerezhessen. Pavel Josef Safafík német nyelvű könyve — Budán jelent meg, 1826-ban — azt hangoztatta, hogy a szláv
irodalmaknak csak rájuk jellemző benső értékeik vannak. Dobossynak, már csak a történelmi
fejlődés érdekében is, szüksége van erre a megállapításra, hogy később nyugodtan megcáfolhassa. Mint ahogy Dmitri Cizevskij „kitűnően összeállított művelődéstörténeti vázlatát"
(Outline of Comparative Slavic Literatures, 1952) olvasva — ő mondja így — meglepetten észleli, hogy azok a sajátosságok, melyeket a fönti könyv szerzője a szláv irodalmak általában
közös fő jellemvonásaként emlit, „teljes egészükben és ugyanolyan módon jelen vannak
Közép- és Kelet-Európa nem szláv irodalmaiban is". Cizevskij orosz, ukrán, szlovák példák
alapján kijelenti, hogy a szláv nyelvterületen a műköltészet és a folklór kapcsolata sokkal szorosabb, mint a nyugati irodalmakban. Kelet-Európa nem szláv irodalmainak ez nem sajátossága? Hát a finn Kalevala, az észt Kalevipoeg — hangzik az érvelés. Karel Krejői Heroikomik
v básnictvi SlovanU (1964) című könyvének kitétele szintén vitatható: „az az irányzat vagy
74

áramlat, amelynek a nyugati irodalmakban legföljebb csak társadalmi vagy ideológiai (vagy
még inkább csupán komikai) rendeltetése van, egy szláv irodalom közegébe érkezve politikai,
tehát nemzeti, sőt (néha) nacionalista mondandó hordozójává válhat". Ez a szerepváltozás
más irodalmak esetében is igaz, Csokonai, Petőfi, Arany vígeposzai hozatnak föl az állítás
alátámasztására. És nem kevésbé határozottan a nagyidai cigányok története, mely a témavándorlást tekintve különösen érdekes, hiszen Arany János előtt a román Joan BudaiDeleanu (1812) és a cseh Karel Hynek Mácha {Nagy-idai nóta; 1835 — a műnek magyar címe
van!) tollát is megihlette. Dobossy László figyelmeztetése jogos: „kockázatos lenne úgy tanulmányozni a szláv irodalmakat, hogy elszigeteljük őket a környező irodalmaktól".
A történész Roger Portalt idézve — „A közös eredet és a nyelvrokonság ellenére a szláv
népek közt több a különbözés, mint a hasonlóság" —, s a lengyel Stanislaw Kolbuszewskit némiképp pontosítva — Kolbuszewski: „a szláv irodalmak különbözően fogadták be általában
a Nyugat felől érkező ösztönzéseket"; Dobossy: „méltányosabbnak látszik hasonulási folyamatként felfogni a befogadás jelenségét" — eljut az irodalmi fejlődés tipológiai párhuzamosságainak a törvényszerűségeihez. Első tényként rögzíti a valamennyi kelet-európai irodalom
megújhodási folyamatában mutatkozó belső hasonlóságot a XVIII. század végén és a XIX.
elején. Szinte Kazinczy szavait — „készületlenek vagyunk" — mondja Dobrovsk^ és Jungmann is, amikor a nyelv, a stílus, az író, az olvasó, egyszóval: a helyzet pallérozatlanságáról
beszél. Vagyis a nyelvi reform, így vagy úgy, mindenütt végbement. Közép- és Kelet-Európa
irodalmainak közös vonása még, hogy a XIX. század első felétől kezdődően bizonyos szerepet
játszott bennük a folklór; s amíg „a népköltészet szerepe az orosz irodalomban többé-kevésbé
csak átmenetinek tekinthető" (Puskin, Lermontov), Magyarországon, Romániában, Csehországban „a nemzeti költészet kifejezésformái mindmáig megőriztek bizonyos népi elemeket"
(Wolker, József Attila, Novomesky). A zenekutatások eredményei megerősítik, hogy „a benső egyezés kiváltója nem valamely nemzeti vagy faji rokonság, hanem a társadalmi és szellemi
fejlődés azonos szintje".
Kétségkívül a kelet-európai irodalmak megújhodásában a fő lendítőerő a nemzeti történelem felfedezése. Míg a történelmi műfajok Nyugat-Európában majdnem elvesztették rangjukat, a közép- és kelet-európai irodalmakban reneszánszukat élték. A lengyel Sienkiewiczet,
a cseh Jiráseket, a magyar Gárdonyit s a horvát Kumöic-ot említi a tanulmányíró. Majd beszámol a Közép- és Kelet-Európába érkező szimbolizmus átalakulásáról; a szimbolista költészet
különleges szerepet is magára vállalt: a „tartalom eszmeiségét" megnövelve, a századforduló
társadalmi és nemzeti küzdelmeihez hasonult. Irányzatok, áramlatok, iskolák, művek tipológiai azonossága vagy hasonlósága bizonyítja Dobossy László kelet-európai összehasonlító irodalomtudományi kiskátéjának helyességét.
Visszakanyarodván bevezetőnkhöz, azért értékes e közép-európai műhely, mert értékszemléletében nyoma sincs elfogultságnak. Két haza között, jól ismerve mindkettő erényeit és
hibáit, íródtak ezek a tanulmányok — és mégsem légüres térben. Árnyalt történelemszemlélet,
biztos érzékelő- és beleélőképesség, a tárgy iránti alázat jellemzi mindannyit. S egy különleges
kincs, mely. Krammer Jenő, a volt tanító és útbaigazító példás élete kapcsán fogalmaztatott
meg; és hogy rögzítve van, valamelyes fényt visszasugároz a névadóra is: „az erkölcsi érték
független a társadalmi funkciótól, rangtól vagy szereptől, amelyet valaki betölt". Szintén
Krammer Jenőre emlékezve kérdezi Dobossy László: „lehetünk-e s miként lehetünk európaian közép-európaiak és közép-európaian magyarok?" Könyve adja a választ: így. (Magvető.)

75

CSEKE PÉTER

Fontos ügyek megszállottja
BEKE GYÖRGYRŐL
Pár évvel ezelőtt, Beke György ötvenedik születésnapja küszöbén, az egyik bukaresti hetilap szerkesztője arra kért, hogy — az alkalomhoz illő módon — méltassam kenyeres társam
munkásságát. Megtiszteltetésnek tekintettem a felkérést, s a meglepetés izgalmában tán el is
vállaltam volna, ha abban a pillanatban nem szólal meg bennem egy hang, a kijózanító kételyé : hátha másvalaki, akinek nagyobb jártassága van ebben a műfajban, jobban el tudná látni
ezt a tisztet: nem szeretném, hogy pont én legyek az, aki esetleg kevesebbet mond el róla, mint
amennyit — megérdemelnénk. Szándékosan fogalmaztam ekképpen. Beke ugyanis az íróknak
abból a fajtájából való, akik minden idegszálukkal az őket útnak indító közösséghez kötődnek, és minden körülmények között annak létérdekeit tartják szem előtt. Önmagunkat sem
becsülnők tehát kellőképpen, ha róla szólván, netán a mellébeszélés ösvényeit választanék.
így hát ötvenedik születésnapján nem írtam Beke Györgyről, ám azóta is nyugtalanít a
gondolat, hogy amit én mondhattam volna el, azt bizony nem fogalmazta meg senki. A Homorod mentiek meghívása viszont — hogy mutassam be az itteni közönségnek az irót — egyből felvillanyozott: hátha pótolhatnám itt azt, amit korábban elmulasztottam.
Nos, ami engem foglalkoztat, és amire néhány éve keresem a választ, az a kérdés így
hangzik: vajon mikor született meg az író Beke György? írni ugyan eszmélése óta szüntelenül
ír — ahogy teltek az évek, egyre nagyobb termékenységgel és magabiztonsággal —, de hát egy
dolog az Íráskészség és egészen más az írói minőség. Van, aki mindjárt első írói megszólalásakor teljes fegyverzetben lép elénk; másoknak viszont hosszas küzdelmet kell vívniuk, az akadályok egész sorát kell legyőzniük addig, amíg eljutnak az önkifejezésnek arra a fokára, amelyik már társadalmi érvényű írói megnyilatkozásnak számíthat. Hirtelenjében Tamási Áron
példája jut eszembe, aki kereskedelmi akadémista korában úgyszólván virtusból megírta első
novelláját az Ellenzék pályázatára, hogy aztán a sikeren felbuzdulva rendre megteremtse páratlan ragyogású életművének pilléreit, a valóságnak és az írói képzeletnek olyan szintézisét,
amely egyedülállóvá tette őt irodalmunkban. Sokan szerettek volna olyan varázslatosan írni,
mint ő; ám írásművészetének titkát nem tudta ellesni senki. A két világháború között történt
meg vele, hogy egy dilettáns tollforgató így szólt hozzá megismerkedésük után: „Miután magam is Írogatok, voltaképpen kollégák vagyunk." Mire Tamási véreresztő tekintettel pillantott
rá, és — Ruffy Péter feljegyzése szerint — csak ennyit mondott: „Meglehet. A különbség csak
az, hogy nem ugyanolyan sorrendben helyezzük egymás mellé a szavakat."
Sok mindent elárul ez a mondat az írói egyéniség mibenlétéről. De a fentiekből ne azt a
következtetést vonjuk le elsőül, hogy: író az, aki szépen, varázslatosan tud írni. Áz irodalomnak ugyanis nem az a feladata, hogy elbűvöljön, netán elzsongítson. Mert lehet ám úgy is egymás mellé rakni a szavakat, hogy pont a lényegről, a megfogalmazásra, kimondásra váró gondolatokról tereljék el a figyelmet. Sokszor bizony védtelenek vagyunk az ilyenekkel, a szavakkal zsonglőrködőkkel szemben. De az idő előbb vagy utóbb mindenképpen bebizonyítja,
hogy a cirkuszi mutatványoknak semmi közük az irodalomhoz.
Az íráskészség, a tehetség önmagában tehát nem minden. A kérdés mindig az, hogy milyen irányban tör magának utat az írói képességekkel megáldott egyéniség. Németh László
mondotta, hogy a Dunát nem kezdeti vízbősége teszi nagy folyóvá, hanem az iránya. Ebben
az értelemben a kellő felelősségtudattal párosuló írói küldetés sem más, mint valamely közösség érdekében véghez vitt vállalkozás. Hogy mikor születik meg az író abban az értelemben,
76

hogy ne csak közvetlen környezete, hanem a tágabb közösség — a nemzetiségi és a nemzeti —
is annak tekintse? Amikor birtokába jut mindazoknak a képességeknek és tapasztalatoknak,
amelyek segítségével a kimondhatatlan is megfogalmazhatóvá válik; amikor nyilvánvalóvá teheti azt, ami mindannyiunkban benne él, de csak egy felfokozott érzékenységű idegrendszer
képes annak a megszólaltatására; amikor felismeri a korban, amelyben él, azt, amit előtte
még nem mondott ki senki, pedig mindannyiunknak a nyelve hegyén él; és a kimondásra,
megfogalmazásra váró gondolatok a maga módján, a maga belső törvényszerűségei szerint teszi számunkra nyilvánvalóvá; úgy, hogy a magunk legbelsőbb érzéseire, végig nem gondolt
gondolataira ismerhessünk írásaiban. Ebben az értelemben mondotta Veress Péter, hogy az
íróvá váláshoz a tehetség önmagában nem elegendő — a tehetség mellé történelem kell. Történelem, amelyik nagy vállalkozásra serkenti az írót: történelem, amelyben a legérzékenyebb
iránytű maga az író, az írói lelkiismeret szava.
Visszatérve előbbi gondolatmenetünkhöz: az írónak tehát nem az a dolga, hogy mindenáron szépen és szépet írjon, hanem: hogy igazat beszéljen. Viszont legalább ennyire érvényes
és jogos az az elvárás is, hogy amit a maga igazságérzete szerint egy közösség számára nyilvánvalóvá tesz, azt a legkorszerűbb írói eszközökkel, varázslatosan tegye értünkvalóvá — irodalmi értékké.
Nos, a fentebb elmondottak alapján logikusan következik, hogy Beke Györgyöt is voltaképpen legújabb kori történelmünk nyitószakasza avatta íróvá. írásaival ugyan a felszabadulást követő években jelentkezett először — s azóta kisebb-nagyobb megszakításokkal állandóan jelen volt a különböző lapok hasábjain —, de talán nem tévedek, amikor azt állítom:
nevét akkor jegyezték meg végérvényesen az emberek, akkor figyeltek fel rá sokat váróan az
olvasók, amikor a Demse AntalKlézséről, a Seprik aplojesti utcát..a
Gyimesi krónika című
riportjaival ismerkedtek, s majd ezeket követően a Magunk keresése című könyvét vehették
kezükbe. Mai találkozónkat is éppen az avathatja bensőséges ünneppé, hogy kereken tíz esztendővel ezelőtt jelent meg az a kötet, amelyik lezárta Beke György írói fejlődésének első szakaszát, és ugyanakkor utat nyitott későbbi törekvései számára. A nemzetiségi sorsérzékelés
mélyebb lélegzetvételéről 1968 óta megújult romániai magyar irodalmunkban Beke György
egy olyan műfajjal dobogtatta meg az emberek szívét, amelynek korábban nem sok becsülete
volt: a riporttal. 1968 derekától 1969 tavaszáig magam is Bukarestben éltem. Emlékszem,
hogy vártuk a déli órákat, amikor belépett a Falvak Népe kicsiny szerkesztőségébe; lestük,
hogy vajon milyen izgalmas kéziratot húz elő — mindig degeszre tömött — táskájából. Sohasem felejtem el azt a délutánba hajló órát, amikor felolvasta a Demse Antal Klézséről című riportjának kéziratát, s utána megkérdezte: „Na, mit szólsz hozzá? Látod. így is lehet riportot
írni...!"
Nem azt mondta: csak így lehet; hanem hogy így is. Ám ezzel valami ú j kezdődött el Beke György pályáján; a létérzékelés olyan foglalatának bizonyult attól kezdve a Beke-féle teherbírású riport, hogy nem volt szükség többé irodalmi segédfogalmak emelőszerkezetével bevinni ezt a műfajt az irodalomba — hiszen benn volt az, irodalmi rangon szólalt meg; csak éppen észre kellett venni. És akinek volt szeme a látáshoz és füle a halláshoz, az kiérezte ezekből
az írásokból, hogy rólunk van szó, a mi sorsunkat mondja fel egyre nagyobb lélegzetvétellel és
teherbírással a magunk keresésére vállalkozó Beke György.
Attól kezdve írói programja is ez: a magunk keresésének igénye és a kölcsönös megismerés eszméje helyez messzezengő hangszekrényt a legjobb írásaiban vibráló gondolatok mögé.
Hogy mit köszönhetünk ennek az írói programnak? Magam mindenekelőtt nagyszabású
riporteri vállalkozását emelném ki, mely a különböző tájegységek lakóinak múltját és jelenét
fogja vallatóra, hogy a jövendőt mindenütt tudatosabban fogadhassuk. Kezdődött pedig ez a
sor az 1975-ben megjelent Szilágysági hepehupává1, folytatódott az 1978-as Nyomjelző rokonsággal, majd 1980-ban a Búvópatakokkal, hogy az idén ezek mellé állíthassuk Máramaros és
Szatmár vidékéről szóló riportkönyvét, a Boltívek teherbírásúi.
Beke György most körvonalazódó — remélhetőleg a továbbiakban újabb kötetekkel ki77

teljesedő — vállalkozása persze nem előzmény nélküli a romániai magyar irodalomban. Tudunk a két világháború közt elakadt Erdély felfedezése-sorozat tervéről, amelynek első kötete
Bözödi György híressé vált könyve, a Székely bánja volt. Arra pedig Gáli Ernő professzor, a
Korunk főszerkesztője világított rá a Tegnapi és mai önismeret című könyvében, hogy az
újabb felfedezés felé Sütő András tette meg a döntő lépést — mezőségi naplójegyzeteinek, az
Anyám könnyű álmot ígérnek, a közreadásával. S hadd tegyük hozzá nyomban: enélkül a valóságlátásunkat felszabadító Sütő-könyv nélkül nem valószínű, hogy megszületik az első igazi
Beke-riportokat tartalmazó kötet, a Magunk keresése, amelynek megjelenése óta ismét rangja
lett nálunk a szociográfikus töltetű riportnak.
Nagy nekifutással, hosszas erőpróbák után jutott el Beke György riporteri ars poeticájának a kialakításához. Több mint két évtizedes országjárása után először arra figyeltünk fel,
hogy a székelyek és a csángómagyarok körül jár legszívesebben a tolla. Vagyis: mostani vállalkozását megelőzően riportjai a nemzetiségi létérzékelés két szélsőséges helyzetéből fakadtak
föl. A székelyek egységesebb tömbben élnek, a csángómagyarok pedig román nyelvközegben,
de többnyire külön falukban. A Szilágyságban, Fehér, Beszterce-Naszód és Máramaros megyében — és ezeknek a tájegységeknek a felfedezésére, nemzetiségi viszonyaik feltérképezésére tudatosan vállalkozott Beke — az jellemző, hogy a legtöbb helység, ahol magyarok laknak,
vegyes lakosságú. Miként válik tehát ilyen körülmények között a kölcsönös megismerésen
alapuló önismeret megtartó és éltető erővé, ha felgyorsul a történelem? — szerintem ma ez
Beke György alapvető kérdése. S mert így kérdez, nem nehéz meglátnia és láttatnia, hogy a
változásuk kétirányúak. Egyrészt: maguk alá temetnek múltat, sorsot, lelkületet; másrészt viszont megnyithatják az utat a mélyben élő erők feltörésének. A Szilágysági hepehupa, a
Nyomjelző rokonság, a Búvópatakok és a hamarosan megjelenő Boltívek teherbírásának Írója, olyan gondolati magaslatról szemlélődik, és úgy vetíti ki a megismert, a feltárt valóság erővonalait a jövendő falára, hogy az emelkedők tisztábban, teljesebben látszódjanak.
S ha már itt tartunk, érdemes felfigyelnünk arra, hogy Beke riporteri pályáján egyik kötet
visszhangja miként hívja életre a következő riportkönyv gondolatát. Amikor a Szilágysági hepehupát írta, jogos volt a kíváncsiság: vajon a Szilágyság felfedezése mit tesz számára lehetővé és számunkra nyilvánvalóvá? Alighogy megjelent aztán a kötet, máris hallhattam az első
lényegretörő szentenciát: csupa békés ügyek vannak benne! Hát persze, morfondíroztam,
mik is lehetnének?! Bekétől, ha a Szilágyságot, Fehér megyét, Beszterce-Naszód, Máramaros
vagy Szatmár vidékét járja — épp a békés ügyeket kell számon kérnünk. Vagyis: közösségi,
sorskérdéseink közül azokat, amelyek meglátásához és megírásához neki volt szeme és tolla
először irodalmunkban. Terepjárásaim során szerzett tapasztalataim szerint az olvasók is ezeket igénylik tőle, ezekért biztatják újabb és újabb riportkönyvek megírására. A békés ügyek
megfogalmazás is arra utal különben, hogy az olvasó számára a világra nyitott ablak a fontos,
és benne az író felénk sütő arca a lényeges — és nem például az ablakkeret.
Azt is kiérzem ugyanakkor ebből a társításból, hogy Beke írói pályáján mennyire elsődleges szerepe van a riportnak: minden más műfajban szerzett eredményeit azonnal magába szívja. Regényíróként és műfordítóként is állandóan jelen van irodalmunkban, ám ezekből a vállalkozásokból mindig a riportíró Beke nyer a legtöbbet, s így közvetve mi magunk. Alkat kérdése lenne? A körülmények tették ilyenné? Ezekre a kérdésekre a válasz akár el is maradhat
immár. Sokkal lényegesebb: olyan szintű munkára fogta ő nálunk a riporteri tollat, hogy
eredményeivel immár bárhol otthonra lelhet. Úgy formálta-alakította írói szándékaihoz a riportot, hogy 1972-es kötete óta a tényfeltáró irodalom jelszava és egyik irányzata — nemcsak
nálunk, Erdélyben — a magunk keresése, az önismeret építése.
Évekkel ezelőtt, amikor a Szervátiuszok műtermében jártam, valahogy olyanformán hívták fel a figyelmem az egyik Móricz-portréra, hogy azt nem is a szobrász, hanem az idő móriczizálta; a művész „csak" alig néhány vésőnyommal segített az időnek; és persze azzal, hogy
megfelelő talapzatra állította. Arról akkor egy szó sem esett, hogy ennek az egyszerűségnek
mekkora az ára. Feltételezték, hogy tisztában vagyok ezzel. Azt a könnyedséget és gyorsasá78

I
got, amellyel Beke György riportjait irja és riportkönyveit egybeszerkeszti, magam mással
nem tudom magyarázni, mint azzal, hogy az idő, a történelem neki is hasonlóképpen a keze
alá dolgozik. Hatásának titka? Talán abban van, hogy milyen piedesztálra emeli, milyen
összefüggések közé helyezi, milyen magatartásformák sugallóivá avatja a történelmi valóság
szemmel látható, illetve emlékezetünkből már kihullott tényeit.
Ennyiből is kitetszik, hogy Beke mondanivalója jellegzetesen lírai, módszere azonban
tárgyilagos. Szemléletmódját társadalomtudományi, történelmi, néprajzi, művelődéstörténeti, szociográfiai nézőpontok gazdagították az idők során. Eredeti koncepció nélkül ugyanis
(mely egyaránt alkalmas a tények átvilágítására és kétértelműségük megszüntetésére) és erős
írói szubjektivitás hiányában (mely formaképző elv: csak ez forraszthatja egységbe, emelheti
a mű struktúrájába a valóság változatlanul hagyott tényeit) a valóságfeltáró irodalom művelése elképzelhetetlen.
De hát nem is magyarázom tovább a békés ügyek megszállottjának bizonyitványát. Amit
ő tud a maga alapvető műfajáról, azt nem tanítják sehol. És tőle sem lehet tanulni. Hiszen épp
a békés ügyek megszólaltatásában utánozhatatlan.

SIMON ATTILA GRAFIKÁJA

79

JÁVORSZKY BÉLA

Egy észak-európai kisebbség portréja
KIK AZOK A FINNORSZÁGI SVÉDEK?
Sokadszor gyürkőzöm neki a feladatnak: írnék beszámolót, eligazítót a finnországi svédekről, akikről az utóbbi évek hazai sajtójában végre esett már némi szó, de akikről valójában
még mindig édeskeveset tudunk. Az érdeklődés nyilvánvalóan kettős gyökerű, egyszerre szól
az egzotikumnak és a húsunkba vágó nemzetiségi kérdésnek, egyaránt táplálja kíváncsiság és
példákért másfelé forduló nemes érdek.
Európa etnikai kisebbségeire nagyobb figyelem irányul mostanában, mint irányult évtizedeken át valaha. Kisebb és nagyobb népcsoportok keresik helyüket az amúgy is egyre inkább
összekuszálódó, ideológiai és államhatároktól szabdalt kontinensen. Népek, melyeknek létezéséről sokáig csak szociológusok, unikumokra vadászó irodalombúvárok vagy színes turisztikai prospektusok tudósítottak, lépnek elő nemzeti elmaradottságuk homályából és követelnek
maguknak autonómiát vagy éppenséggel saját nemzeti államot. Példáért nem is kell a messzi
Palesztináig mennünk, ád azt a jó öreg Európa is eleget, s ha nem is kelet-európai mértékkel,
de Észak-Európa sem egészen mentes nemzetiségi indulatoktól. Háromszázezer svéd Finnországban, húszezer őslakos finn Svédországban, hétezer Norvégiában, és akkor még nem beszéltünk a vendégmunkásokról, Dánia németjeiről, vagy egész Skandinávia lappjairól, zsidóiról és cigányairól.
Ahogy Közép-Kelet-Európáét a magyarok, Észak-Európa legnagyobb nemzeti kisebbségét a finnországi svédek jelentik. Az összehasonlítás persze erőltetett, sőt hamis, hisz a finnországi svédség hivatalosan, alkotmányjogi helyzete szerint nem kisebbség, még csak nem is
nemzetiség — az 1919-es finn alkotmány mindvégig kétnyelvű nemzetről beszél, melynek tagjai nyelvileg is teljesen egyenlő jogú állampolgárok. Hivatalosan az ország valóban kétnyelvű
állam: törvényeit, rendeleteit, országos hatályú szabályzatait finnül és svédül hozzák. Állami
tisztségviselő, azaz politikus, hivatalnok, bíró, könyvtáros, tanár stb. csak az lehet, aki mindkét nyelvet beszéli. Szigorú előírások rögzítik a kétnyelvűség alaki szabályait, egy- és kétnyelvű kategóriába sorolva a városokat és falvakat. Az a helység, melyben az egyik vagy a másik
nyelvi közösséghez tartozók aránya eléri a 10%-ot, vagy az 5000 főt, kétnyelvű: utcatáblái, hivatalos hirdetményei, kiadványai kétnyelvűek, mégpedig a nyelvi többséget követő sorrendben. (Ez egyben azt is jelenti, hogy ha egy községben a finnül beszélők száma nem éri el az
előbb említett hátárt, ott minden kizárólag svédül történik, egynyelvű még a postabélyegző
is!) Iskoláit a svéd lakosság anyanyelvén végzi, s ha az egyetlen finnországi svéd egyetem, az
Ábo Akademi helyett mondjuk a helsinki vagy a tamperei egyetemre iratkozik be, kívánságára az oktató ott is köteles anyanyelvén vizsgáztatni.
Áland tartomány (a Turku és Stockholm között fekvő huszonkétezer lakosú szigetcsoport) különleges státuszt élvez: a Népszövetség 1921-es döntése értelmében ez a megye autonóm terület, közigazgatási nyelve a svéd, és a svéd nyelv és etnikum csorbítatlan fönnmaradását szigorú, szinte „túlzónak" mondható törvények védik. Ilyen például az álandi „állampolgárságot" szabályozó rendelkezés: a szigetbirodalomban csak az választhat és az választható,
csak az viselhet tisztséget és vásárolhat ingatlant, aki a helyi „állampolgárságot" megszerezte
(ez pedig a nem ott születettek számára csak öt évi helybenlakás és megfelelő svéd nyelvtudás
után kérvényezhető a helyi kormányzattól!).
A jogi rendezés tehát tökéletes, a gyakorlat azonban már errefelé sem ennyire egyértelmű.
80

Finnország svéd nyelvű lakossága igen régóta él mai lakóhelyén. Egy részük valószínűleg
évezredekkel ezelőtt népesítette be a nyugati-délnyugati partvidéket, más részük a svéd uralom
idején érkezett. Még a történészek is vitatkoznak azon, hogy az úgynevezett „csónakbaltás"
nép, mely i. e. 2000 táján árasztotta el Svédországot és a mai finn partokat, valóban indogermán nép volt-e s tekinthető-e a mai finnországi svédek őseinek. Tény, hogy a partvidéket emberemlékezet, azaz a történetírás kezdetei óta svéd ajkú halászok, vadászok és földművesek
lakták, s ezek a lappok északra szorulása után is megmaradtak lakóhelyükön. A svédek számát, különösen pedig a svédül beszélők számát Finnország svéd annektálása érthetően jelentősen megnövelte. Erik király és Henrik püspök 1155-ös első keresztes hadjárata a svéd koronához csatolta ugyan Finnország nyugati vidékeit, ám nyilvánvaló, hogy a terület nem egyszerre került a kezükbe, hanem szakaszosan hódították meg: Áland például már 1050 körül
fölvette a kereszténységet, míg Karjalát csak 1300 táján sikerült a kereszt jármába hajtani. A
hatszáz éves svéd uralom alatt hivatalnokok, papok, katonák, hűbérurak telepedtek be az országba; az értelmiségi rétegekben pedig éppúgy uralkodóvá vált a svéd nyelv, ahogy a korabeli
Magyarországon a latin vagy a német. Tovább rontott ezen az 1649-es iskolai törvény, mely az
oktatás nyelvévé a latin mellett a svédet tette meg, és így a tanult réteg szinte kötelezően tanult
meg svédül, a nevek pedig előbb ellatinosodtak, majd elsvédesedtek. A nyugatról érkező svéd
telepesek bevándorlása azonban annyira régen történt, hogy velük kapcsolatban föl sem merülhet az idegen eredet vádja, arról nem is beszélve, hogy egy részük nem is Svédországból,
hanem a Baltikumból vagy Németországból érkezett Finnországba.
A svédség az Oroszországhoz való csatolás (1809) után hosszú ideig megőrizte még vezető
pozícióit, és csak a finn nemzeti mozgalmak múlt század végi előretörése következtében szorult kisebbségbe.
A finnországi svédek tehát szinte két rétegből tevődtek össze: egy a finnekéhez hasonló
társadalmi rétegeződést mutató „őshonos" lakosságból, és a jórészt később betelepült történelmi és ipari arisztokráciából. Gösta Ágren vasai költő, a mai finnországi svéd nemzeti mozgalom vezéregyénisége Vhr história című munkájában ezt a réteget nevezi a finnországi svédség legfőbb tehertételének. „Ki kell mondanom: a finnországi svéd nép számára a svéd nyelvű
uralkodó osztály katasztrofális terhet jelentett — akár a középkor feudális urairól, akár korunk akadémikusairól és vállalatvezetőiről legyen szó. Ez a réteg beárnyékolja a nép létét,
megnehezíti nemzeti és nyelvi jogaiért vívott harcát, eltorzítja a világnak a finnországi svéd
valóságról alkotott képét. Ugyanolyan nép vagyunk, akár a többi, munkásokból, kisparasztokból, halászokból és tisztviselőkből álló rétegeződéssel. Ám néha olyan intenzíven kell átélnünk az ellenünk irányuló külső és belső nyomást, hogy kiáltásunk is szinte suttogássá
halkul." Ágrennek aligha van teljesen igaza, az akadémikusok és vállalatvezetők ugyanis éppúgy részei egy szociális rétegeződésnek, a „finnországi svéd valóságból" nyilvánvalóan őket
sem lehet kirekeszteni.
#

A finnországi svédek száma az évszázadok során egyenletesen és állandóan nőtt, százalékos arányuk ugyanakkor csökkent. 1610-ben körülbelül 70 ezren voltak (17,5%), ez a szám
1815-ben 160 ezerre (14,6%), 1880-ban 294 ezerre (14,3%), 1900-ban 350 ezerre (12,9%),
1940-ben 354 ezerre (9,5%), 1975-ben pedig 303 emerre (6,4%) változott. Százalékos csökkenésük oka nyilvánvalóan a finn nyelvű lakosság jóval nagyobb ütemű növekedésének tudható
be, az abszolút lélekszámban az utolsó negyven évben bekövetkezett ötvenezer fős apadás viszont a finneket meghaladó mérvű kivándorlásban és az erősen asszimiláló vegyes házasságokban keresendő.
A finnországi svédek viszonylag kis (pontosabban keskeny) területen, összesen mintegy
15 ezer négyzetkilométeren élnek. Legnagyobb tömegben (150 ezer) a déli partvidéken találkozni velük, főleg a fővárosban és annak közvetlen környékén (magában Helsinkiben ma 47
ezer svéd él), Turku (svédül: Ábo) környékén újabb 30 ezer svéddel, Álandon 22 ezer, a kö6 Tiszatáj

81

zépnyugati partvidéken, Österbottenben (finnül: Pohjanmaa) pedig 100 ezer svéddel találkozunk. Az österbotteni svédek a Kristinestadtól (finnül: Kristiinankaupunki) Gamlakarleby-ig
(Kokkola) húzódó, átlagosan 30—70 kilométer széles tengerparti sávon tömörülnek; ezen a
vidéken a falvak szinte kivétel nélkül svéd ajkúak, de jelentős a svédek aránya a városokban is
(Vasában 30%, Jakobstadoban 60%, Nykarlebyben 90%). Valamikor, különösen délen, szélesebb volt a svédlakta partvidék, Turku és Pori megye például egészen a 18. századig svéd
nyelvű megye volt, míg mára szinte teljesen elfinnesedett. Az újabb kori finnesedés oka errefelé is elsősorban gazdasági eredetű: az ipar zömmel délen helyezkedik el, ezért az északi vidékek munkanélküli vagy sanyarúbb körülmények között élő lakossága lassan leszivárog a déli
tengerpartra. Városok etnikai összetétele változott meg alig néhány év alatt, hagyományosan
svéd többségű helységekben: Borgá (Porvoo), Ingá (Inkooj, Hangö (Hanko), Sjundeá (Siuntio) kellett az utcatáblákat svéd—finnről finn—svéd feliratra kicserélni.
A munkaalkalmak megcsappanása, a különféle gazdasági nehézségek elsősorban österbottenban fenyegettek katasztrofális következményekkel, a parasztság, melyet egyik napról a
másikra megcsalt a föld, pánikszerűen menekült a Botteni öböl túloldalára, Svédországba.
Menekülésük iránya logikus: finnül nem tudtak, így Közép- vagy Dél-Finnországba nem költözhettek, engedtek tehát a jobb anyagi lehetőségekkel kecsegtető svéd munkaerőpiac csábításának. A hatvanas években jó hatvanezer finnországi svéd távozott Svédországba, s jelentős
részük épp österbotteni. Később települt ugyan ipar a nyugati partvidéken, ez azonban csak
fokozta a nemzetiségi feszültségeket: az ú j finn üzemek finnül nem tudó munkaerőt nem alkalmaztak, ezért a helybeliek megint csak nem jutottak munkához, a gyárnak viszont munkáskéz kellett, szükségképpen az ország belsejéből toborzott finn munkásokat! österbotteni
beszélgető partnereim szinte kivétel nélkül az ipartelepítés negatív hatását panaszolják, kijelentve : Österbottenbe pedig nem kellenek nagyüzemek!
Annál inkább kisvállalkozások! A hetvenes évek közepe-vége végre meghozta a megoldást : Vasától északra a nyérctenyésztés, tőle délre a melegházi paradicsom és uborka mentette
meg a kivándorlástól a parasztokat. Fóliával letakart melegházakban nevelik féltő gonddal a
zsenge paradicsom-, uborka- és salátapalánták tízezreit, melyek megerősödve meghálálják a
bizalmat, gyümölcsük jó pénzért cserél gazdát Vasa vagy Helsinki piacán. A ketrecekben
ugyanakkor 3—3 és fél millió nerc futkos; kevesen tudják: Dánia mellett Finnország a világ
legnagyobb nercexportőre. A kisvállalkozások természetszerűleg kiszolgáló ipart és gépparkot
igényeltek, létrejöttek tehát a különféle szövetkezetek, egyik traktort és más mezőgazdasági
gépet kölcsönöz, a másik öntöző berendezéseket, esőztetőket, járműveket, sok helyütt maguk
a termelők is kis csoportokba tömörülnek, hogy gazdaságosabban használják ki lehetőségeiket. A nyérceleség részben Peruból, részben Álandról érkezik apróhal és halliszt alakjában,
de mert romlandó, létre kellett hozni a hűtőipart, szintén szövetkezeti alapon. A szövetkezeti
mozgalomnak nagy múltja és még nagyobb jövője van a svéd nyelvű Finnországban. Álandon szinte minden kisüzem szövetkezet, az az egyik napilap, a NyaÁland is; Österbottenben
a szolgáltatóiparon kívül pedig például még a könyvkiadásban is találni szövetkezéteket. „A
vidék mindent túlél", szokta mondani Ralf Norrman barátom, aki Oxfordban doktorált, jelenleg a tamperei egyetemen tanít, szabad idejében pedig a Horisont című irodalmi folyóirat
főszerkesztője, s aki most az egyetemi katedra föladásának gondolatával foglalkozik, hogy
kistermelőként visszamehessen szülőföldjére? Österbottenbe. „Egyetlen veszélyt én ma a központosításban látok" folytatja, „mert ez egyesíteni akarja a közigazgatást, központi kalapba
gyűjteni a pénzt, fővárosi adminisztráció kezébe adni a helyi döntések jogát. Ezzel mindent
meg tudnának ölni. Ezért is rettegünk egy környezeti minisztérium létrehozásától".
*

Félelmének nyilván megvan a maga reális oka: amíg a helyi kérdésekről helyi tisztségviselők döntenek, addig a svéd nyelvű österbotten is jobban megőrizheti jelenlegi arculatát. Addig nem kell új gyáralapításoktól, új atomerőművek fölépítésétől félniök. Sőt, talán egyszer
82

még egyetemre is futja majd saját erőből, mert arra österbottennek égető szüksége van. Történelmi okokból ugyanis a svéd nyelvű egyetem, azÁbo Akademi Turkuban működik, holott
ebben a városban ma mindössze kilencezer, környékén további tíz-tizenkétezer svédajkú él —
ezzel szemben a finnországi svédség mintegy harmadát (100 ezer főt) eltartó Österbottennek
nincs egyeteme. „Nem is kell!", válaszolja okoskodásomra Ralf barátom, „mert az biztos,
hogy ha itt egyetemet alapítanak, az csak kétnyelvű lehet, abból pedig néhány év múltán csak
egy svéd tanszék marad, a többi elfinnesedik". Az österbotteni értelmiség zöme külföldön
tanul, főleg Svédországban vagy Amerikában, ő maga hét évet töltött Oxfordban s csak doktorátusa után költözött végleg haza. Mert a szülőföldhöz való kötődés nagyon erős errefelé,
az österbotteniek, akikhez igazából sem a feudalizmusnak, sem a kapitalizmusnak nem sikerült eljutnia, és akik erre roppant büszkék, csaknem rátartiak, szenvedélyes hittel ragaszkodnak ehhez a földhöz.
*

Figyelemreméltó kulturális aktivitásuk is. Itt, Österbottenben működik több mint kétszáz
taggal a legnagyobb, írószövetségen kívüli írócsoport, a Svenska österbottens Litteraturförerting (Österbotteni Svéd Irodalmi Egyesület), és itt jelenik meg évente hatszor az egyesület Horisont című folyóirata. A Horisont közel három évtizede bizonyítja, mennyire lehetséges színvonalas irodalmi folyóiratot magánerőből is fenntartani, igaz: magyar típusú szerkesztőség
nélkül, kizárólag társadalmi munkával. Hatósugara Finnországtól Izlandig terjed, több mint
háromezer előfizetőjéből kétezer külföldi (főleg svédországi), s emiatt fontos ablak Skandináviára, amit érdemes volna nekünk is kihasználni. A Horisont nem egyszer közölt már magyar
irodalmat, elsőként mutatta be Csoóri Sándort svédül, rövidesen pedig közölni fogja Szilágyi
Domokos verseit. Finnország öt svéd nyelvű könyvkiadójából kettő, öt színházából egy Österbottenben működik.
A finnországi svéd könyvkiadást hosszú ideig két könyvkiadó jelentette: az 1891-ben
alapított és ma körülbelül kétmilliós évi forgalmat bonyolító Söderströms, és a fiatalabb és jóval kisebb Holger Schildts Förlag — mindkettő Helsinkiben. Ez a két kiadó gondozza ma is a
hazai svéd nyelvű könyvek kilencvenöt százalékát, részben önállóan, részben svédországi kiadókkal kötött megállapodások alapján. Közös kiadványként jelent meg néhány magyar
könyv is, az Illyés-, illetve Csoóri-versválogatás, valamint Gergely Ágnes A tolmács című regénye. A példányszámok ugyanakkor riasztóan alacsonyak, amit a csekély olvasótábor csak
részben magyaráz. Verseskötetekből száz-kétszáz példányt, sikerregényből is legfeljebb néhány ezret lehet eladni, s az a finnországi svéd író, akinek nem sikerül a svédországi piacra betörnie, valóban magányosnak érezheti magát (és rögtön hozzáteszem, ez eddig talán egy tucatnyinak sikerült). Az alacsony eladáshoz nyilván hozzájárulnak az irreálisan magas könyvárak,
a finnországi könyvkiadó a többi skandináv országtól eltérően nem kap állami támogatást,
sőt, forgalmi adót fizet könyvei után, amit persze az árakba beépítve az olvasóra igyekszik áthárítani.
A hetvenes évek a kiadói életben is hoztak némi változást. Egyfajta Helsinki-ellenesség,
österbotteni öntudatosodás eredményeként és az üzleti szellemű könyvkiadás ellensúlyozására
szövetkezeti kiadók alakultak, elsősorban österbottenben. így jött létre 1973-ban Jeppóban a
Författarnas Andelslag (írók szövetkezete) amit két évvel később a vasai Skrivor követett. A
jeppói kiadó cégtáblája mögött kezdetben csak néhány österbotteni író állt (Gurli Lindén,
Anita Wikman, Solveig Emtö, Gösta és Erik Ágren), számuk azonban később negyvenre szaporodott. Könyveiket maguk állítják elő: a címlapot kézzel rajzolják, a géppel írt szöveget olcsón, ofszet eljárással sokszorosítják, és ezzel elérik, hogy kiadványaik körülbelül fele annyiba kerülnek, mint a nagy kiadók mutatósabb, de méregdrágán piacra dobott könyvei. Jelszavuk: „Egy nép csak önmagától szigetelődhet el. Nekünk magunknak kell szellemi központjainkat megteremtenünk s nem arra várni, hogy azt mások tegyék meg helyettünk." A Författarnas Andelslag 1973—82 között mintegy 50—55 könyvet publikált: regényeket, novellás- és
6*

83

versesköteteket, útirajzokat, pamfletteket, köztük a hírhedtté vált Hurrarna című fővárosellenes vitairatot.
A jeppói könyvszövetkezet egyik mozgatórugója kezdetben Gösta Ágren, vasai költő
volt, ő azonban két évvel később kivált a szervezetből, megalapítva a hasonló alapelveken működő Skrivort — s azóta valamennyi verseskönyvét ez a szövetkezeti kiadó jelenteti meg. Szövetkezeti kiadó Helsinkiben is működik: a Boklaget (Könyvcsapat) elsősorban két avantgarde
költő, Thomas Wulff és Tomas Mikael BSck műveinek kiadója.
A finnországi svéd könyvkiadásról bátran elmondható, hogy eleven, talpraesett és színvonalas. Ugyanez jellemzi a sajtót is: a már emlegetett österbotteni Horisonton kívül még egy
irodalmi folyóirat létezik: az 1908-ban alapított helsinki Nya Árgus, mely kevés szépirodalmat, annál több esszét, vitacikket, kulturális és politikai szemlét közöl. A napi tájékoztatás
feladatát körülbelül 30 napi- és hetilap látja el, összesen mintegy félmillió példányban. A legnagyobb (egyben egyetlen) országos sajtóorgánum a Hufvudstadsbladet, vidéken viszont az
országos lapnál is nagyobb szerepet játszanak a befolyásos helyi lapok, österbottenban a Vasabladet, délkeleten a Borgübladet, délnyugaton a Vüstra Nyland, Álandon zzÁland és a
NyaÁland, Turkuban azÁbo Underrüttelser (az utóbbi az ország legrégibb lapja, 1824-ben
alapították!). A sűrű laphálózatot a rádió egészíti ki: egész napos svéd nyelvű adása (az ún. 3.
műsor) megbízhatóan tájékoztat az ország eseményeiről, a helyi jelentőségű híreket pedig a
helyi adók területi műsora regisztrálja. A televíziós helyzet már jóval gyengébb: a svéd nyelvű
adás évi 455 óra, amiből 270 a saját termés, és többnyire ez sem megy fő műsoridőben. Logikus következmény: Álandon és az österbotteni partvidéken szinte kizárólag a svédországi
adást nézik, legföljebb naponta egyszer kapcsolnak át a hazai hírekre.
A finnországi svéd színjátszás öt állandó színház föladata. Helsinkiben (svéd nevén: Helsingfors) működik a nemzeti színház szerepét is betöltő Svenska Teater (Svéd Színház) és a jóval kisebb, kamaraterem jellegű Lilla Teatern (Kis Színház), Vasában a Vasa Teater, Turkuban a z Á b o Teater. Ezek a színházak egyben területi színházak is, azaz rendszeresen kilátogatnak körzetükbe (az Ábo Teater elégíti ki Délnyugat-Finnországon kívül Áland színházi
igényeit is). A nézőszám persze viszonylag kicsi, ezért a helsinki két színház rákényszerül,
hogy időnként finnül, finn közönségnek is játsszon. A Lilla Teatern például Fo olasz szerző
egyik komédiáját (Nem fizetünk! Nem fizetünk!) az egyik évadban svédül, a következőben
finnül játszotta, mindvégig fergeteges sikerrel. Színházaik zömmel külföldi darabokat játszanak, a finnországi svéd drámaírás ugyanis meglehetősen gyenge, nem is igen akadt író, aki komolyan megpróbálkozott a drámaírással. Talán csak az idős Walentin Chorell, a fiatalabb
nemzedékből pedig Claes Andersson és Johan Bargum a három kivétel, bár az ő erejükből is
inkább csak szórványos kísérletekre futotta. Az utóbbi évek talán legzajosabb finnországi
svéd színházi sikerét Claes Andersson és a Vasa Teater könyvelheti el magának, a fiataloknak
szánt, zenés darabot az őszi évad kezdete óta játsszák táblás házak előtt.
Claes Andersson nemcsak drámaíró, de költő is és a finnországi svéd írókat összefogó
Finlands Svenska Författareförening (Finnországi Svéd írók Szövetsége) elnöke. Az ország
finn és svéd nyelvű írói annak idején külön-külön szervezetet hoztak létre, s jóllehet ma már
szorosan együtt dolgoznak (még irodájuk is egy helyen van, ugyanannak a háznak ugyanazon
az emeletén), szigorúan őrzik szervezeti és szellemi önállóságukat. A svéd nyelvű szövetség
százkilencven tagja persze nem mind aktív író, ennek ellenére tény, hogy a finnországi svédség
jóval nagyobb, gazdagabb és jelentősebb irodalmat hozott létre, mint ahogy azt lélekszámuk
alapján feltételezhetnénk. Bizonyos időszakokban fontosabb és korszerűbb költészetet írtak,
mint akár a velük egy hazában élő finnek, akár svédországi rokonaik. (Ez nem irónia. Túlmenően azon, hogy a finnországi svéd írók finneknek, pontosabban finnországinak vallják magukat, nyelvük is messzebb került a svédországitól, szebb, de archaikusabb, s részben finn,
részben erős hazai nyelvjárási hatásokat mutat.)

A múlt század közös, a finn nyelvű irodalom által is befogadott klasszikusaival (Runeberg, Topelius) lezárult a kétnyelvű nemzeti irodalom korszaka, s egyszerre fontossá vált a
nyelv, amin az író beszélt és alkotott. A svédség visszaszorulása, nyelvi elszigetelődése, később
pedig a nyelvi ellentétek kiéleződése sokakban keltett pánikhangulatot, amit csak fokozott a
túlnyomórészt svéd uralkodó osztály belső és külső válsága. A századforduló svéd nyelvű írói
már gyökértelennek, társtalannak, hazátlannak érezték magukat, s többnyire haszontalannak
is, elsősorban nyelvi-etnikai értelemben. Baloldali íróik félrevonultak, -individualizálódtak;
logikusan ebbe az irányba taszította őket a nyelvi-nemzeti szorultság. Létrejött az úgynevezett
„dagdrivare" (naplopó)-nemzedék, a tengő-lengő, az eseményekkel sodródó ember viselkedési formáit zászlajára tűző írósereg. Politikai meggyőződésük az elutasítás volt, módszerük a
passzív rezisztencia. „A dagdrivare-nemzedék nyilvánvalóim ellenzéki csoport, de olyan csoport, amelyik nem tudja, merre, ki ellen lázadjon" — írta róluk Thomas Warburton költő és
kritikus. Tegyük hozzá, ez az irodalmi csoportosulás ugyanúgy nem tükrözte a korabeli finnországi svéd valóságot, ahogy a mai próza nemzetközileg legismertebb alakjai, Kihlman, Tikkanen, Bargum regényei sem. Tény, hogy a századelő irói riadtságukban, tanácstalanságukban vagy talán elszigeteltségükben feltűnően érdeklődtek a külföld irodalma, a különféle izmusok iránt, sokkal inkább mint finn- vagy svédországi svéd kortársaik. Ebben némi szerencse is közrejátszott: vezéralakjaik a korabeli avantgarde líra bölcsőiben szívták magukba az új
irányzatot.
Ennek köszönhető, hogy körükben jelentős, modern költészet jött létre, sőt a
Södergran—Diktonius—Björling—Énekeli csoport meg tudta újítani nemcsak a hazai, de az
egész svéd lírát. Gyökértelenségükből eredt érzékenységük és rugalmasságuk, képességük
minden új maradéktalan fölszívására. Riadalmuk ugyanakkor nagyon is érthető, ha a kor társadalmának megdöbbentően gyors átrétegeződésére, egyes települések, főként a főváros rohamos növekedésére és ezzel együttjáró nyelvi átalakulására gondolunk. 1870-ben Helsinki lakosságának 57%-a volt svéd, 26%-a finn, 12%-a orosz, 5%-a német (igaz, az akkori össznépesség mindössze 32 ezer fő!), száz évvel később már «¿OVo-a finn, 10%-a svéd, a többi nyelvcsoport pedig egyszerűen eltűnt, szétszivárgott vagy föloldódott, az összlakosság viszont 480
ezerre nőtt). A fővárosban általános jelenséggé vált a kétnyelvűség, a svédajkúak ma már
munkahelyükön is többnyire finnül beszélnek, az anyanyelv az otthon, a szabadidő és a kulturális élet kifejezőeszközévé zsugorodott. Uralkodóvá vált az úgynevezett „jégtábla-elmélet", a
finnországi svédek kezdték önmagukat olvadó jégtáblához hasonlítgatni, mely mindegyre
fogy, kisebbedik. Talán okkal, talán ok nélkül, de újabb irodalmuk részben ilyen pánikhangulatot mutat.
A századelő irodalmához hasonlóan a mai finnországi svéd próza sem tükrözi pontosan a
társadalomban végbemenő folyamatokat, nem tükre a finnországi svéd életnek. Irodalmukat
ezért sokan kozmopolita, sőt szélsőségesen kozmopolita irodalomnak érzik. Kai Laitinen finn
irodalomtörténetéről írt elemzésében Kiss Ferenc is megállapítja, hogy a finnországi svédek
voltak Kafka iránt „a fogékonyabbak, s napjainkban az alkoholizmus, a homoszexualitás, a
házasság válságának ábrázolását szintén ők kezdeményezték" (ÉS, 1982. aug. 6.). A megállapítás igaz, a kép azonban hamis. A finnországi svéd irodalmat külföldön ugyanis csak Christer Kihlman, Henrik és Márta Tikkanen, esetleg Marianne Alopaeus vagy Johan Bargum
könyvei jelentik. Ezek az írók viszont mindannyian a nagypolgárság válságát, hanyatlását, ellehetetlenült életstílusát, morális züllését, szellemi és fizikai fölbomlását ábrázolják, igaz,
mesterfokon. Már jóval szűkebb körben ismerik Anna Bondestam vagy Sigrid Backman munkásregényeit, Anni Blomqvist vagy Ulla-Lena Lundberg álandi halásztörténeteit, Ralf
Nordgren félig munkás, félig értelmiségi környezetben játszódó, vagy akár Bo Carpelan kistisztviselők világát ábrázoló regényeit. Ezek az írók egészen másfajta finnországi svéd valóságot rajzolnak elénk, kevésbé színeset, de alighanem reálisabbat.
A finnországi svéd irodalmat külföldön egyébként méltánytalanul kevéssé ismerik. Legjelesebb költőik (Carpelan, Páwals, Hűidén, Andersson, Sandelin) ma már föl-föltűnnek
85

egyik vagy másik folyóiratunk lapjain, többségük azonban megmaradt az ismeretlenség homályában. Pedig költő is, prózaíró is akad elég, olyan is, akitől a mi irodalmunk is tanulhatna, ha mást nem, egyszerűséget, emberséget, a táj, az adott értékek megbecsülésének szeretetét. A finnországi svéd költő már túl van a különféle izmusok bűvöletén, a dehereoizálás és a
nemzeti-társadalmi önvizsgálatok keserves és megalázó processzusain. Számára a vers (de tágítsuk ki a műfajt: a művészet, az irodalom) a világ elsajátításának, a társadalom dolgaiba való beleszólásnak az eszköze. Eszköz akkor is, amikor a nemzetiségi lét kiépített, ám időnként
foghíjassá romló bástyáit védelmezi, ahogy Gösta Ágren, akkor is, ha a ma társadalmának
torzulásai ellen emel szót, ahogy Per-Hakon Páwals. Szerepvállalása persze más, mint
Közép-Kelet-Európa költőié, emiatt más a társadalomban betöltött szerepe is. Arrafelé a költő mesterember, a szó legigazibb értelmében, ahogy a kovács kovács, a szántóvető szántóvető,
a tanár tanár. Elsősorban embertársai esztétikai igényét elégíti ki, az önmagunkon való fölülemelkedés vágyát, sóvárgásunkat metafizikai titkok kifürkészésére és meghóditására.

\
m^s}*
fcéi^rujt

\JLI

mm
m

KODAIV

zormn

1982-19812
ATLASZ MARIANNA MUNKÁJA

86

Buda Ferenc : Holt számból búzaszál
Aki a Holt számból búzaszál szerzőjét tragikus komorságúnak ítéli, a sötéten látás okait
kutatva Juhász Bélához forduljon magyarázatért. A költő debreceni „jóembere" megírta már
a nyolc évig várakoztatott első kötet, a Füvek példája kapcsán, hogy Buda Ferenc szemléletmódját „az ötvenes évek második felének embert próbáló, kifelé és befelé egyaránt vívott küzdelmei, rettenetei és válságai mélyítették el igazán". Azt pedig a Napjaink nemrégi — Fűzi
László készítette — beszélgetéséből tudjuk, mit takart Buda Ferenc személyes életében ez a
küzdelem, rettenet és válság. Az ellenforradalom után, a társadalmi és irodalmi konszolidáció
első éveiben: börtönt, nélkülözést, kiszolgáltatottságot
A Déli pályaudvar melletti vasutas munkásszállóba szöktünk fel, a padlás vasajtaja előtt kucorogtunk hajnalig. Aztán Juhász Ferencéknél aludtunk, majd Újpesten laktunk egy hétig — éjszakánként kellett fizetnünk... Irodalmi ismeretségeink révén a Rózsadombon találtunk albérletet... Sokat fagyoskodtunk, táskában hordtuk haza a szenet, volt úgy, hogy kerítésléceket loptam, egy kis láng
végett" — és így folytatódik, a József Attila-i önéletrajzot is emlékezetbe idézően a vallomás.
Változhattak a pálya állomásai, Újpestet Pusztavacsra, aztán Kecskemétre cserélhette fel, állandósult azonban a Juhász Béla emlegette s általa még átmenetinek vélt „sötétre árnyalt"
szemléletmód.
Ami csupán annyit jelent: miként az élettel, úgy a halállal is áldott-terhes Buda költészete. Ezért, hogy a vékonyka kötetben az „élet s halál együtt mérendők" adys bizonyosságával
kap helyet még a gyászbeszéd is, még a kiállításmegnyitó is, még a levélformában írt nekrológ
is. Nagy erővel nyoíhatékosítja azonban maga a köteteim: a személyessé tett elmúlás képzete
nem a halálra készülődésből, hanem a halálra készenlétből fakad. Az „időm, életem fele rég
odavan" józan tudomásulvételéből. Nem az önsajnáltató lemondásból tehát, hanem a szigorú
számvetésből. S ez a szigorúság, ez a keménység az, amit a halállal éppúgy, mint az élettel s az
élőkkel szembeszegez. A Nagy László sírjánál elmondott litániás szavak „nem tollat temetünk
ma itt, de kardot" fordulata fejezi ki leghívebben ezt a morális igényt. Úgy győz meg Buda Ferenc költői magatartás-eszményének időt álló voltáról, hogy egyrészt odakapcsolja ezt az eszményt a magyar irodalom nemes hagyományaihoz, a tollal s karddal egyként vívó Zrínyihez,
Balassihoz, Petőfihez, másrészt újólag látni engedi, miben változott ez az eszménykövetésből
erőt merítő magatartás.
A változás mindössze annyi: aki s ami ma Nagy László, az tegnap Ady Endre volt és Veres Péter. Változatlan viszont a „munkában Mérce, virtusban Példa" állításának természetes,
a legbelsőbb-hajlamból fakadó igénye, büszke nyíltsága. Az Ébresszen aranysíp tegnapi költője mai eszményképével mondhatta volna: neki Ady ostora tetszik: „Élete parancs és példa,
hogy száj és szem meg ne alkudjék soha. Halhatatlan szájából kinő a liliom, kezéből kisuhog a
korbács". És tetszik Veres Péter konoksága, a „jött kövek között töretlen / kötelek közt is
kötetlen" következetessége. Ez az alázatban is bátor magatartás — a Szervátiusz Jenőhöz írott
verset (Tisztelet a szobrásznak!) idézve — pisszt parancsol a pusmogóknak, a Kormos Pistá87

nak kései levél, Az elmondhatatlan szavak, a László műhelye ürügyén rendelésre készült megrendülésről, alkalom hozta túlságokról dünnyögőknek. A „tisztább levegőt, nyíltarcú ellenséget" kívánsága nem a másféle véleményeket inti le, ellenkezőleg: azok nyílt elmondására buzdít. Vitára, nézetek csatájára: vajon van-e „felülmúlhatatlan Mű", van-e „Legelső Csillag",
mint ahogy ezt a Nagy Lászlót sirató beszéd fájdalma fogalmaztatta. A „szájzár" emlegetése s
vele a „kinyitás" óhaja László műhelye — s nem a koporsója! — előtt kegyeletes figyelmeztetés : a szellemi párbajok vívásához a nyitott sír szentséges terep. Ott a fájdalom szorítsa a lelket. Ne a lefojtott különvélemény. Oda igenis a „beszögezett száj" némasága illik, ahogy ezt a
Kormos Pistának kései levél tanácstalan döbbenete; tétova gyásza felismeri és felismerteti. Az
újságírói nyelv szokványos fordulataiból, az ismétlésekből a megrendülés zavartságát s a gyász
monotóniáját, idegenségét egyszerre kibontó levél — bizonyosan a címzett „jóvoltából" — az
író ritkán érvényesített képességéről árulkodik. Arról, hogy az elmúlással pajkos viszonyba is
tud kerülni. Nem túlzás azt állítani, hogy ami játékosság, könnyedség a Holt számból búzaszál lapjain feltűnik, az itt, a halállal komázó részletekben szüremlik be. Ha „goromba
vicc"-ként is, de viccként, tréfaként fogja föl itt a váratlan halált. Az „életem telvén telik... az
utolsó ítéletig" kényszerű várakozása, a „kibírom, nem vacogok" küzdelemre való elszántsága: tragikus emelkedettség, retorikus pátosz határozza meg a kötet hanghordozását. Szereptudata hősies, — a nyitóverset idézve: „legendás". Mosoly nemhogy az arcon. A szájszegletben sem. És aztán a személyiség, Kormos István, aki holtában is személyiség, arra indítja, közeledne oldottabb kedéllyel, derűsebb hanggal a pusztuláshoz, az emberi véghez. Tenné emberi
méretűvé, köznapivá a halállal való tusakodást s a köznapok harcait is.
Mert a Holt számból búzaszál csupa felfokozottság. Csupa véglete a rettenetnek, iszonynak. Akár bibliai mezbe öltözik a költői életérzés, akár a „tanya-hazám"-ban tárgyiasítja önmagát. A Kisjézus „fölretten", „sikoltó csecsemőhang csapdos"; a jó pásztorok lába „sárba"
süpped el; Mária „kimerülten fekszik" (Legenda) — a mindennapok szerelmes társához a
„porból" kell kapaszkodni, „kemény szél"-ben, „csapkodó gonosz eső"-ben, „siralomcsütörtök éjidejé"-ben (Arcunk) — az élet beomlott pinceként jelenik meg, melyben „vergődünk,
legalján romjainknak" (Élünk hát) e „haláljegyek"-kel terhes világban hiábavalóan zokog fel,
mert a semmibe hull a kiáltás: „Hol vagy, te / múltbeli, tiszta, / te mondhatatlan, / megfoghatatlan, hol vagy!"
Elképzeltnek és megvalósultnak, vágyottnak és beteljesültnek, eszménynek és valóságnak
e különbözése keserítette — nem csüggeteggé, nem mélabússá, de — keménnyé, konokká Buda Ferenc költői énjét. A lírai költészet jellegzetes válfaját, az elégiát táplálhatná e csalódás.
Egyetlen vers címén (Elégia) kívül azonban semmi jel sem mutatja, hogy a csendes szomorúság, bágyadt melankólia lírai műfaját alkalmasabbnak találná érzelmei megvallására, mint a
zaklatottságát, felindultságát szikár mondatokba, érzékletes képekbe fegyelmező rapszódiát.
E felindultság, zaklatottság mélyén azonban nemcsak a világgal való meghasonlás húzódik
meg. Nemcsak a „lazul az erkölcs" gyötrelme, nemcsak a jóllakottak teritett asztalának megvetése, nemcsak a „betonkarám", a „kő lüktet köröskörül" közönyének elviselhetetlensége.
És nem is csak a magány, az egyedülség, amit pedig oly.igen hangsúlyoz a kötet kompozíciója,
keretes szerkesztése. Az vált kérdésessé, amiért e magány van: a költői szerep. A nyitó vers
(Legenda) az egymaga virrasztó bibliai József képével csakúgy, mint a záróköltemény (Szél
fúj), a négy fal fegyencévé s fegyőrévé vált költő alakjával: az egyedüllétet társítja az emberiköltői szerephez. A „négy fal között" remetesége, a magányos óra azonban nem a „farigcsálok lomhán egy dalon" Tóth Árpád-i szenvelgő és önnyugtató szenvedését hívja elő, hanem a
„gyanakvón figyelem magam / nyugalmam rongyaiban" öntépő kíváncsiságát. Azt a helyzetet, azt a feszültséget, amikor a költő önmagával „szüntelenül szembefordulva" él; önmaga
lesz önmaga számára gyanússá. S amitől a gyanú, attól a meghasonlás: a szolgálatra szegődött
költészet időszerű-e még, van-e létjogosultsága. „Kinek használ e dadogó beszéd?", „A szó
magában mit ér?" — fogalmazódnak újra és újra a költői szerep kétségei. S a válaszokból, az
ellenérvekből szemernyi remény sem növeszthető föl. „Nem az lett volna-e hasznosabb, ha bi-

zonytalan — mert megmérhetetlen — hatásfokú versek írása helyett viselem tovább türelemmel az alázat igáját, vonom a szolgálat szekerét?"
Buda Ferenc egész eddigi élete, vállalásai miatt figyeli kitartó gyanakvással önmagát. Kételye annyira mély, személyisége egészét átjáró, hogy maga se igen hiszi: a „fekete aszály"
szűk esztendei után jöhet még néhány termékeny év. Ezért jövendöl hóval jövő húsvétot, s
társítja hozzá a visszahengerülő kő képét. Csodának kellene történnie, hogy könyörgését —.
„indítsd meg énekeimet" — mégis feltámadás kövesse, húsvéti idő? (Magvető.)
MÁRKUS BÉLA

Pintér Lajos: Európai diákdal
Még egyetemistaként, alig túl a huszadik évén, jelentkezett első kötetével Pintér Lajos
1975-ben. A Fehéringes folyókat se túl korán, se túl későn követte a második könyv, az Európai diákdal, amely alcíme szerint az 1974 és 1979 között írt verseket adja közre.
A szép kiállítású kötet Kecskeméten, a Forrás Könyvek sorozatában jelent meg, s e ténynél érdemes megállni egy pillanatra. Megszoktuk, túlságosan is, hogy az értékes szépirodalmi
alkotásokat a hivatásos állami kiadók gondozzák. A gyér számú magánkiadást rendszerint
csöndes gúny és tartózkodó lenézés fogadja, s nem sokkal jobb a helyzete a nem hivatásos állami kiadók által közrebocsátott munkáknak sem. Ezt az állapotot néhány éve csöndesen, szerényen, de eredményesen próbálja megváltoztatni a Forrás Könyvek sorozata. Buda Ferenc,
Hatvani Dániel, Kiss Benedek, Zám Tibor és a többiek könyvei nem azért jelentek meg Kecskeméten, mert kisebb értékűek. Megállják a helyüket akárhol. Csak köszönni szabad mindazok munkáját, akik e sorozatot gondozzák, segítik, akik kéziratot adnak. E szép példa talán
más tájegységeket is cselekvésre késztet.
Pintér Lajosra már indulásakor ráterelődött a figyelem. Kormos István mutatta be őt a
Kozmosz Könyvek ma már legendás hírű elsőkötetes sorozatában, s ott is a jobbak közé sorolódott az ifjú költő. S még mindig jóval harmincon alul, valóban diák életkorban fogalmazódtak meg az Európai diákdalok versei.
E kötetcímnek mind a két tagja hangsúlyos, együtt értelmezik egymást. Mert diákdalok
ezek, de a szónak átvitt értelmében. Az életet egyre jobban megismerő, diplomát szerző, dolgozni kezdő, családot alapító, gyereket nevelő fiatalember épiti a maga világát. S ami épül, az
nem csak a kisvilág, mert a nagy egész összefüggéseibe ágyazódik minden. Európaiság és magyarság kulcsfogalmai a költői világképnek.
Diákdal még ez a kötet, s nemcsak az életre készülődés, nemcsak a fiatalos hangvétel teszi
azzá. Az ember már rászánta életét a költészetre, de még vizsgálja, elemzi, hogy mi is valójában a költészet, mi is ma a költő feladata. Végighúzódik a köteten ez a motívum, s jelképesen
már a kötetet indító mottószerű vers megfogalmazza az alapkérdést: „Tűnődöm: szép a csillagok / égi útja — / Szép az emberek földi / útja, emelt fővel járj! / Valaki hozzám hajol, /
valaki súgja." Az égi és a földi, a rendkívüli és a hétköznapi a látszólagos szembeállítás helyett
valójában párhuzamos lesz, mindegyik értékei átsugárzanak a másikra, s így lehet kulcsszó a
szépség. Igaz, nem annyira a pátosz, inkább az elégikusság hatja át e sorokat. Erre mutat a tűnődő magatartás, s a rácsapó válasz határozottságát is szelidíti a meghatározatlan cselekvő, s
hogy a válasz súgva hangzik el.
Ez a magatartás, a „megsúgott" életprogram valóban áthatja a kötetet. Nem az olcsó op89

timizmus, nem is a túlesztétizáltság a megjelenési formája ennek, hanem egy fiatalos szenvedélyű, de mégis józan számvetés. Rimbaud Ábellel beszélget, mondja az egyik verscím, s a két
„világutazó" kétféle magatartás jelképe lesz. Mindegyik önmagából indul ki. „Tréfám világszabadalom, Ábel! / Föltaláltam az énországot. Testemköztársaságot" — szólal meg Rimbaud, — s a belső és a külső végtelen csodálatos mámora ragadja magával. Közben mindent
felnagyít, szimbolikussá változtat, a dolgok mögötti lényeget keresve. Ábel számára a dolgok
önmagukkal azonosak. Reális világot rajzol: „Belátható e tartomány, / hol mese mégis megterem". S nem az eloldottságot, a végtelenbe utazást hirdeti, hanem a megkötöttséget, az idetartozást. Az ábeli bölcsességet vallja magáénak Pintér Lajos: valahol otthon akarja érezni
magát a világban. Közvetlenül is megfogalmazza az ars poeticát: „P. L. költő, vagy talán nem
költő, / hisz a költészet nincs, de készül, / de tartás, magatartás, feladat." (Rajzolj asztalt,
házat.)
Otthon kell érezni magunkat, de nem akárhol, hanem itt. Az otthonosságképnek különböző rétegei vannak. A legfontosabbak a szűkebb család, a költészet világa és a magyarságé.
Pintér Lajos szerelmes versei eleinte kamaszos-diákos bájúak, libbenő szoknyájú lányokról beszél, akik körül ragyog a nap, s akik ringanak és ringatnak. A játékos-ringató elem továbbra is megmarad, de a változó élet tényei komorabb hangzással telitik. A felhőtlen örömet
a felelősség gondja árnyékolja: „Ágyunk fölötti kép ha dördül, kibont a pólya páros / öklöt.
Szorul a mellkas, számolja gép is: öttonás / barbár férfiszívre baba-ököl hogy rádörömbölt."
Az otthonosság másik rétege a költészet, a művészet világa. Itt is jelen van egy diákosabb, pajtáskodó hang, de a meghatározó nem ez, hanem a költészet és ez emberi lét lényegi
kérdéseinek szétválaszthatatlanságát felmutató szemlélet. Mit ér itt az ember? — kérdezi az
Illyés Gyulának ajánlott versben. S ez a kérdés foglalkoztatja akkor is, amikor Kormos Istvánt, Szindbád urat, Tóth Menyhértet, vagy akár a Hungária kávéházat idézi meg.
S végül a harmadik réteg a magyarság kérdéseit vizsgálja. Herder úr híres jóslatával Pintér Lajos is szembenéz. Nem komoran, de komolyan. Herder úr epeíz pohara számára is
ürügy inkább. Verse az egyéni lét elmúlását — ami szükségszerű —, és a nemzeti lét elmúlását
— ami lehetséges — építi együvé. A lehetségest véglegesen cáfolni nem tudja ő sem. Válasza
hasonlatos Madáchéhoz. Csak azért is küzdeni, bizakodni kell. Ehhez a legfőbb lendítő erő a
szerelem.
A Herder-vers is szemléletesen példázza, hogy az otthonosságkép rétegei általában nem
egy-egy versben elkülönülten, hanem egyszerre, egymásra épülten vannak jelen. így e motívumok egymást erősítik. Teljesebb lesz a felidézett világ. A történelmi és a pillanatnyi, az általános és az egyedi, a személyes és a személytelen egyaránt megtalálható benne.
Az Európai diákdal verseiben változik a hangvétel. Az első kötet látomásos-groteszk jellegű volt, ezt egyre inkább látomásos-elégikus hang váltja fel, olyan, amelyik leginkább Kormos István útját folytatja. A mester iránti tiszteleten túl oka ennek nyilván az is, hogy a diákdal férfidallá alakul, s a világ dolgainak szemlélésében egyre kevesebb a kívülállásra utaló
gesztus. Sok minden, ami kezdetben idegennek látszott, a költő által is élt világ részévé vált, s
ha lelkesedni nem is tud érte, el kell fogadnia.
A diákdal férfidallá alakul e líra értékeit tekintve is. Legalább nyolc-tíz igen jó verset olvashatunk e kötetben, olyanokat, amelyek bármilyen szigorú későbbi válogatásban is helyet
kaphatnak. Az egyéni hangoltság, a költői dikció, a ritmus, a képek egyaránt azt mutatják,
hogy Pintér Lajos költői szemléletéhez megfelelő eszközöket talált. Sorsát mégsem látja —
nem is láthatja — késznek. A Hajnali ars poetica pontosan megfogalmazza a művész és az ember helyzetét: „ha ez a szent pillanat / a fölfedezés perc-köze / jó tudósom ha nem talál / ha
téged messzi elkerül / majd évek múltán / születik más felfedező / / a semmiből — a semmiből? — / aki tisztult hangot kihall / ahogy költő a semmiből / — semmiből? — / egy ú j világot megteremt / vagy fölépül romra rom".
VASY GÉZA
90

Tornai, az esszéíró
AZ IHLET SÖTÉT ÉS VILÁGOS FOLTJAI CÍMŰ KÖTETRŐL

Válogatott tanulmányokat ígér a könyv, ám a tartalomjegyzékre, a folyóiratokból már ismert írások listájára pillantva rögtön tudjuk, hogy valójában Tornai esszéiből kapunk válogatást. Nem tudományos igényű tanulmányok sorakoznak itt, hanem gondolkodási kísérletek,
vagyis essay-k, melyekben legalább egy eszmét, gondolatot körüljár, végiggondol a szerző.
Ráadásul költő esszéiről van szó, a műfaj magyar változatának egyik jellemzője, a Halász Gábor emlegette „lírai hevület" így eleve biztosított. A kötet minden írásán — még a legelvontabbakon is — ott a személyiség nyoma, az egyéniség átütő ereje. Sőt, éppen az az érdekes, ahogy
a szerző lát bizonyos dolgokat. Nem új tudományos eredmények közzététele a cél, de attól
sem kell félni, hogy érdektelen magánüggyé fokozódik le a mondanivaló. A sokféle kiindulás,
tematikai különbözőség ellenére benne van ezekben az írásokban Tornai József maga, az ő
személyisége, személyessége. Egyszerre vizsgálja így önmagát és a másik alkotót, művet, jelenséget, művészi-irodalmi kérdést.
Szüntelenül keres, kutat Tornai, van valami lázas kapaszkodás áz ő esszéiben. Akár Tornai is vallhatná Németh László Tanú-beköszöntőjének mondatait, a „szorongó tájékozatlanságból" sarjadó programot: „Az essait a nyilvános tanulás műfajának tekintem: egy lélek égtájakat keres s közben égtájakat segít megtalálni... [...] Lehet, hogy a szakember nem mindig
fog örülni ennek a látogatásnak. Azonban mindenkinek joga van emberi tapasztalathoz..."
Tornait csaknem megszédíti az ismeretek beláthatatlan gazdagsága. A bőség zavara kihívás
számára, s a minél nagyobb, teljesebb ismeretanyagra való szomjúság elfogadtatja vele ezt a
kihívást. Ugyanakkor Németh László-idézetünk második fele is jellemző Tornaira: az ő módszere sem tudományos módszer, inkább ráérez valamire. Arról ír egy helyen (Ady akarsz lenni), hogy kamaszkora óta nemcsak szépirodalmat olvas, hanem elméleti, természettudományos, teológiai és filozófiai műveket, anélkül, hogy elméleti képzettségű ember lett volna belőle. De ott volt benne a kíváncsiság, „a legszebb, legrejtettebben működő emberi hatalom". A
Heisenberg-élmény című fontos munkájában meg azt vallja, hogy „a megismerés szomja"
ugyanolyan alapvető emberi ösztön, mint a szépség, a szeretet vagy a szerelem. Képtelenek vagyunk a harmóniára — fejtegeti Tornai A személyiség jelenidejében —, századunkban a humaniórák és a természettudományok egyaránt képtelenek „föloldani az ember abszurditását".
Mégis, Tornaiban is ebből az ellentmondásosságból ered a jó értelemben vett kapkodás a különböző diszciplínák után — hátha valamelyik (vagy mind együttesen) válaszadásra kényszeríthető. Tornai nem akar csak „érzékszerveire, érzelmeire, ösztöneire hagyatkozó" költő lenni, a megismerés szomjúsága így az ars poetica fontos elemévé is válik. Nagyon szereti Sinka
István költészetét, mégis az ő életműve alapján vonja le a tanulságot:
nem elég nagy tehetségnek lenni a mai össze-vissza gabalyított világunkban, a 20. században; gondolati kultúrára
is szert kell tennünk..." Kedvenc gondolatköre Tornainak a tudomány és a művészet különbözősége és azonossága. Azt látja, hogy mindkettőnek az absztrahálás a jellemzője századunkban. „Vagyis: akarva-akaratlanul elvontabbaknak, több síkúnak kell lennünk, ha pontosak szeretnénk lenni." A nagy költők gondolkodók is egyben, a nagy tudósok pedig a maguk módján költők is, „hiszen a világ teljes átélésére, megértésére törekednek".
Ám az előbbiek már átvezetnek bennünket Tornai másik vissza-visszatérő gondolatához,
illetve kérdéséhez: mi lesz a művészet, az irodalom, az erkölcs, a munka sorsa akkor, amikor
ezek az „alapértékek" egyre jobban veszélybe kerülnek. Fölmerül a jóléti civilizáció és egy
szellemibb, etikusabb ellentétpárja, s ott a nagy kétely: a technokrata szemlélet térhódításakor mi a leírt szó hatása, s van-e még hatás egyáltalán? „Egyre nagyobb válságomat okozta
nekem is az évek során, ahogy fölismertem, megéltem, hogy költőként, íróként is mindinkább
91

irodalmi szakemberek leszünk, akiktől szakmai véleményt kér, vár a társadalom megfelelő
szerve, nem teljes, mindennapi eszmei áttekintést. Nem a »magyar értelmek és avult értelmi
gazdagságok nyugtalanítói« vagyunk tehát, amint Ady — szerintem — minden írástudónak,
gondolkodónak megszabta." A fontos költői szerepek elhalványodtak az utóbbi évtizedben,
nincs visszhangjuk — mondja Tornai A költő kérdezben. A századvég, az ezredvég fáradtságának tetszetős elmélete helyett a szerző — joggal — a közösségi kultúra zavarában keresi a
magyarázatot. Úgy látja, hogy eszménye, „a közösségi, szellemi társadalom" helyett sokan az
„erős értékek", az anyagias haszon felé vették az irányt. Egyre visszhangtalanabb a nagy íróink műveiből sugárzó morál. S emelett még ott van „a létezés botrányának, az emberi pusztítás és pusztulás tudatának súlya", mely alatt az igazi irodalom, az igazán nagy művészet mégis
próbál „himnuszt énekelni a napról, a virágzásról, jövendőről". Igaza van Tornainak: két
ember- és kultúrakép harca dúl napjainkban. Az egyik az Ady-típusú, az elkötelezett, a közösségért felelősséget vállaló, a lényeges dolgokba való beleszólás igényéről és jogáról nem lemondó. A másik az objektivista, a távolságtartó, kívülről bíráló előkelő idegenség. Adyban
Tornai a magatartást és módszert csodálja, az emberszeretetet, a népek szeretetét, a néphez
tartozást. Azt, ahogy a gyűlölet, az indulat lángjai kicsapnak belőle „minden emberileg aljassal, elnyomással, butasággal, torzulással, szemfényvesztéssel, tehetetlenséggel szemben".
A kötet előszavában is kiemeli Tornai ősiség és modernség ellentétpárját és elszakíthatatlan egységét. Szerinte ebben a kettősségben ragadható meg igazán a 20. századi ember, s arra
kell törekednünk, hogy a „tiszta természeti lény", s a jellegzetes századunkbeli értelmiségi lét
ne zárja ki egymást. Csoóri Sándor esszéire emlékeztető, attól bizonyosan nem független vezérmotívuma ez Tornai írásainak. Nem csoda, hogy a néprajzi kiállításon látottak, a fafaragások, szerszámok, dobok, ruhák, fabálványok elbűvölik szerzőnket. (A tárgyak juliánusi útja.)
Lefegyverzi, ahogy Juvan Sesztalov „a régit és az újat ötvözi". Máshol kifejti, hogy a népdalokban az „érzelmi robbanást", a „szélesen, mélyen ragyogó festést", az „óriási képzelőerőt",
„a valóságot szabadon átugró, nagyvonalú kifejezést" kedveli. A népművészet az igazi, a teljes élet utáni vágyat támasztja föl Tornaiban. De még a paraszti kultúránál is jobban érdekli a
törzsi népek művészete. Boldog látomások című kötetét is azért adta közre, hogy kultúránkba, szellemiségünkbe integrálja „az ősi véráramlást". S ebben a törekvésben nincs egyedül —
Nagy László, Rákos Sándor, Komoróczy Géza, Buda Ferenc, Kormos István és — n e m utolsósorban — Képes Géza fordításait említhetjük. Tornai a modern költészetben is ezt a két világból eredő versfölfogást keresi. Egyetlen szakfolyóiratban megjelent írásában József Attila
„varázsénekét", a Klárisokat elemzi, s kimutatja a népköltészeti gyökereket, valamint az expresszionista, szürrealista, asszociatív alkotásmódot. Jelenkori líránkban egyébként megkülönbözteti a „vallomás fajtájú verset" és a varázséneket. („A vallomás fajtájú versben az emberi
én és a világ viszonya világosodik meg, a varázsénekben a dolgok megnevezése, fölidézése válik nyelvi, ritmikai, képi valósággá...") Természetes, hogy az irodalomból elsősorban az érdekli Tornait, ami vele rokon, ami hozzá hasonlít. Adyról, József Attiláról, Szabó Lőrincről,
Gulyás Pálról, Csoóriról, Juhászról és Pilinszkyről szép, vallomásos írásai vannak. De jelképes, a szerző nyitottságára valló az is, hogy Sinka István után Radnótiról szól: misztika és realizmus összefonódását vizsgálja, majd következő írásában az utolsó razglednica aszimetrikus
formáját fedezi föl.
A kötet utolsó ciklusában kaptak helyet azok az esszék, melyek a legtöbb elméleti jellegű,
filozofikus igényű eszmefuttatást tartalmazzák. (A nyelvi létezés, A Heisenberg-élmény, Férfi
és nő, A személyes kapcsolatok válságai, Az élet átélése, A személyiség jelenideje.) A recepció
és a reprodukció a legtöbbször művészi megjelenítést kap. Ám azt sem hallgathatjuk el, hogy
olykor bonyolultan elméletieskedik, ilyenkor töprengéseinek eredményeihez is nehezen jutunk
hozzá. Legtöbbször axiómákat jár körül — például a Nemzeti képletekben. A Férfi és nőt bizonyos aforizmaszerűség jellemzi. Az Éjszakai vajúdások viszont — fölépítésében, stílusában
is — inkább a Csoóri-típusú esszére emlékeztet. Az ő prózájában azonban — s ez a kötet egé-

92

kötet egészére érvényes — nincs olyan nagy szerepe a képnek, mint Csoórinál, nem ritkán
koppanó, szikár mondatok következnek egymás után.
Tornainál nem a hatalmas információs anyag kápráztat el. Meglehet, mások könnyedébben bánnak e nehéz műfaj eszközeivel. Kiküzdött, önnön esszéírói munkájára alkalmazott filozófiája van Tornainak, s ez sem kevés. Az ihlet sötét és világosfoltjai nem csupán az egyre
magasabbra ívelő költői pálya mellékterméke. (Gondolat.)
OLASZ SÁNDOR

Nemzet és emlékezet
TAKÁCS FERENC: KÉT FLAMINGÓ
Új sorozatot indított á Magvető Könyvkiadó „Nemzet és emlékezet" címmel. Ennek első
kötete Takács Ferenc Két flamingó című könyve. Szerencsés indítás, különösen, ha tudjuk; a
kétflamingó és a nemzet emlékezete körül mindmáig zavarok vannak. 'Erről a könyvről szeretnék lehetőleg elfogulatlan véleményt írni.
De mielőtt a lényegre térnék: ki a címben szereplő két flamingó? Valamilyen fokon nagyon sokan járatosak az 1848/49-es szabadságharc és forradalom történetében, ők tudják,
legalábbis sejtik: a Madarász testvérekről, Lászlóról és öccséről, Józsefről van szó. De miért
„flamingók" ? Azért, mert a 48-at megelőző megyei követválasztási csatározások alkalmával
vörös tollat tűztek a kalapjuk mellé azok, akik ellenzéki jelölt mellett korteskedtek és voksoltak. Közülük is korán kivált a két ifjú Madarász — ők a két flamingó. A közéletben, a megyei
viaskodásokban kiemelkedvén, mindkettőjüket követnek választották azon a nevezetes 48-as
júniusi választáson, amelyen a követjelölt Petőfit a leitatott, fellázított kiskunsági (s épp kiskunsági !) választók, mint orosz spiont és hazaárulót agyon akarták verni. A két Madarász és
Petőfi — elvbarátok voltak. A Madarászokra nézve diadalmas választások után pár nappal a
két testvér megalapította az Egyenlőségi Klubot, amelynek Programm-jában — nézeteik illusztrálására idézek belőle — ilyesmik állnak: „ . . . Az osztályuralkodás mai napig fönállván, a
nép folyvást politikai proletariusságban tengődik... Egyesültünk a valódi és föltétlen, minden
cautiótól ment sajtószabadság kivívására... Egyesültünk az ember és ember, a polgár és polgár közti osztályfalakat fentartó előítéletek ostromlására s ledöntésére. Egyesültünk a nyelvi
különbözőségeken alapuló idegenkedések elenyésztetésére, ennélfogva társulatunk bármily
nyelven beszélő honpolgárt, a szabadságügy közös érdekénél fogva, mely csak kölcsönös
egyesülés útján kiegyenlíthető, szivesen lát tagjai között." Forradalmi program. A klub egy
hónap múlva Egyenlőségi Társulat-tá alakult, változatlan céllal és eszmei tartalommal. A társulat választmányának tagjai közt ott találjuk, hogy csak őket említsem, Táncsics Mihályt,
Perczel Mórt, Petőfi Sándort, Vasvári Pált. A társulat első elnöke Madarász József, majd
bátyja követte őt ebben a tisztségben. Flamingóknak pedig a kalapjuk mellé tűzött toll színe
miatt nevezték őket — akkor már sokan „tollasodtak" így meg —, mert a flamingó madárnak
szép piros tolla van.
Elfogulatlanul imi a róluk szóló könyvről? Ez nekem aligha fog sikerülni. Nemcsak
azért, mert Takács Ferenc a könyvében rám, illetve Gyémántper című könyvemre többször is
hivatkozik, hanem inkább azért, mert a két flamingó ügye — ahogy egy Új Tükör-beli cikkemben irtam — fájdalmasan a szivemhez nőtt. Miért fájdalmasan? Többek között azért is,
mert a nemzet emlékezetéhez viszont nem nőtt hozzá — talán Takács Ferenc könyve segít ezen
a ma már érthetetlen állapoton, frissít a felemás emlékezeten.
93

A könyv zárófejezetének címe: „A hálás és hálátlan utókor." Igaza van: az utókor felemás hálátlansága alig-alig akar oldódni. Annyi, arra bizonyára méltó forradalmár és haladó
szellemű hazánkfia s persze, nemcsak hazánk fia-lánya emlékét őrzik tisztelegve szobrok, utcatáblák, intézmények, bizonyára joggal, de a „két flamingó" emlékeit alig-alig láthatjuk, tapinthatjuk bárhol az országban. Cecén, ahol a két Madarász gyerek felnevelkedett s ahová
sorsuk szülőik által is kötődött, egy áldatlan hosszú huzavona után létrehozott tájmúzeum
egyetlen szobájában láthatók Madarász-emlékek. „Cecén nagyon keveset tudnak a Madarászokról — írja Takács Ferenc. — Ha róluk érdeklődik valaki, ilyesféle válaszokat kap: igen,
igen, hallottam valamit a Madarászokról, de nem tudom, kik is voltak azok." Van szerény
emlékszobájuk Marcaliban s újabban Sárbogárdon is gyűjtenek Madarász-emlékeket. A két
gyerek nem Cecén született. Az idősebbik, László, Gulácson. A fiatalabbik a nagyapai házban, Nemes-Kisfaludon: itt a szülőház falán emléktábla őrzi József emlékét, meg egy biblia és
egy szakadt szélű füzet, továbbá utcanév a faluban. Józsefhez, aki pedig nem volt olyan jelentős tényezője a 48—49-es szabadságharcnak (lapszerkesztő volt Debrecenben), mint a bátyja,
kegyesebb volt az utókor, hiszen Illyés Gyula tárgyi emlékek, relikviák nélkül is halhatatlanná
tette őt „Az utolsó törzsfő" című „se nem novella, se nem életrajz beszély" megírásával. Ebben a pompás írásban Illyés nemcsak a matuzsálemi kort megért aggastyánra, a sárkeresztúri
kerület örökös képviselőjére csodálkozik rá, amikor Cecén többször is személyesen találkozik
vele. „A meghökkentő érintkezés teljesen az ő érdeme: több mint száz évig élt. 1814-ben született, és 1915-ben halt meg. Halála évében én tizenhárom éves voltam. így kapcsolódnak egymásba a nemzedékek."
Hozzátehetjük: meg az eszmék. Mert Illyés Madarász apó kezének érintésével nemcsak a
Petőfitől, Vörösmartytól, Kölcseytől „illetett" kéz simogatását vette át, hanem szinte „kézmelegen" az eszméket is, amelyeket a két Madarász is vallott. Meg azok a cecei aggastyánok,
köztük Illyés anyai nagyapja, akik között Madarász József volt az utolsó „törzsfő". „Számomra ma is ezek az én hűséges cecei aggastyánaim az előfutárok" — írta Illyés egy későbbi
nyilatkozatában.
József utókorával tehát mintha rendben lennének a dolgok. De bátyjának, Lászlónak az
emléke! Annyi mocsok tapadt — mert tapasztottak — rá, hogy ezektől mintha máig sem tudna szabadulni. Jóllehet, a cecei aggastyánok másként vélekedtek, mint az akkori közvélemény, mert „a Zichy-féle eltűnt gyémántok ügye, amellyel a békepártnak és az ifjú Jókainak
végül mégiscsak sikerült a debreceni jakobinusok vezetőjét lemondásra kényszerítenie, ez az
ügy mielőttünk régtől fogva tisztán állt. Madarász László ártatlan volt! Madarász László igaz
ember volt!" Persze, hogy az volt, persze, hogy a cecei aggastyánoknak volt igazuk, de még az
1930-as években is jogi doktorátust lehetett szerezni a debreceni egyetemen olyan disszertációval, amely a Jókai szerkesztette békepárti újság gúnyos szurkapiszkáit, szidalmait, a valójában Kossuth ellen irányuló manőverek koholmányait szajkózta vissza, sőt Jókainak a bukás
után írt, önigazoló s Madarászt gyémántos miniszternek elnevező brutális szennyiratában foglaltakat tényként fogadta el. S mi több, még 1981-ben is, Jókainak „Emléksorok, Napló
1848—49-ből" című „emlékiratának" kiadásakor, a kötet jegyzetanyagának, illetve kritikusi
fogadtatásának bírálatában (Kritika, 1981/4. sz.) le kellett írnom: „Úgy látszik, legalábbis Jókai könyvének tájékozatlanul lelkendező fogadtatása azt sugallja: 130 év elteltével újra kell
kezdeni az ártatlanul megvádolt, meghurcolt Madarász emlékének megvédését."
Újrakezdeni? Takács Ferenc könyvének nagy erkölcsi erénye, hogy a küzdelmet a két flamingó Madarász emlékének megtisztításáért végre történészi hitellel, támadhatatlan érveléssel
tovább folytatja. Mert jóllehet, abban igaza van, hogy a „faltörő kos" szerepére ebben az
ügyben én vállalkoztam az 1972-ben közreadott Gyémántper-rel, de azt a könyvet az olvasók,
kritikusok fogadhatták úgy is, mint egy író sajátos, s talán szubjektív, elfogult történelemszemléletének megnyilvánulását; az igazi érdem tehát mégis Takács Ferencé, aki hosszú évek
kutatómunkája árán összegyűjtött dokumentumok alapján, azt hiszem, most már véglegesen
tisztázta a két Madarász történelmi szerepét, igazát és besározott emlékét.
94

Többek között számomra is megdöbbentő megállapításokat közöl, ezek kedvéért egy kis kitérőt kell tennem. Próbáljanak követni. Péter László (s nem János, mint Takács könyvének
egyik jegyzetében áll) szegedi kutató könyvem megjelenése után levélben megkérte Vasvári
Ödönt, az USA-ban élő ny. ref. lelkipásztort, a legnagyobb amerikai magyarságkutatót, hogy
próbálja felderíteni Madarász László amerikai utóéletét, minthogy az egykori Honvédelmi Bizottmányi tag, emigránsként 1851-től 98 éves korában, 1909-ben bekövetkezett haláláig az Egyesült Államokban élt. Vasvári Ödön megbízásából Káldor Ignác St. Lous-i magyar lapkiadó nekiindult, felkutatta a Madarász-emlékeket, még a sírját is megtalálta. Vasvári a kutatás eredményéről cikket írt az Amerikai Magyar Világ című lap egyik, 1976-ban megjelent számában. A
cikk fénymásolatát a Magyar Kulturális Minisztérium útján eljuttatta hozzám. Én a cikk másolatát elküldtem Madarász József ma is élő(!) unokájának, akivel már korábban levelezésben álltam — tőle jutott el Takács Ferenchez, aki aztán részleteket közölt Vasvári Ödön cikkéből. S
ami a számomra megdöbbentő, hozzáteszi: „Vasvári Ödön kutatásainak az a része, amely felderítette Madarász László halála előtti körülményeit és családja későbbi sorsát — egyedülálló. Erről ugyanis semmiféle más forrás nincs." És ha Péter Lászlónak nem jut eszébe, hogy ebben az
ügyben levelet írjon Vasvári Ödönnek? Akkor ez az egyetlen forrás sincs!
Bizony: százharminc év nem volt elég rá, hogy a magyar szabadságharc egyik legmarkánsabb, legforradalmibb, legelszántabb, s a legsúlyosabb válság idején a legtöbbet használó vezető
egyéniségének élete, munkássága, sorsa tisztán álljon az utókor előtt. Legtöbbet használó? Amikor a kormány Pestről Debrecenbe menekült, Kossuth ezt mondta róla: „Madarász annál nagyobbra nő, minél nagyobb a veszedelem. Kisujja többet ér, mint az egész minisztérium."
Ki hibáztatható a mulasztásért? Én a magam valóban szubjektív módján, tehát aligha a
teljes igazság igényével a felelősséget elsősorban Kossuthra hárítottam, mert nem mondta ki
azt a mondatot, amely elégtételt adott volna az ártatlanul meghurcolt Madarász Lászlónak,
leghűségesebb hívének és munkatársának. Pedig megígérte: „az első adandó alkalommal
olyan elégtételt kapsz, amilyet ember még nem kapott." Mert Kossuth jól tudta, hol vannak
azok a gyémántok, melyek eltulajdonításával a békepártiak a gyűlölt Madarászt megvádolták
s kellemetlen ellenfelüket meg is buktatták. (Azokról a gyémántgombokról van szó, amelyeket Görgey — akkor még mint nemzetőr őrnagy — az általa hazaárulás miatt halálra ítéltetett
és kivégeztetett Zichy Ödön gróf kálozi kastélyából elkoboztatott, Kossuthnak átadott. S
amelyeket később Kossuth Bem tábornok javaslatára a Bukarestben székelő török helytartóhoz, Omer pasához ajándékképpen elküldött, hogy segítséget, legalábbis jóindulatú semlegességet reméljen tőle a Moldvából, illetve Havasalföld felől betörni akaró cári csapatok ellen.)
Az igazság persze, ami Kossuth szerepét illeti, ennél bonyolultabb. Jóllehet, Kossuth, elsősorban az emigrációs küzdelmek-reménykedések kusza viszonyai közt nem találta meg az
adandó alkalmat a Madarászt felmentő mondat kimondására, mások viszont helyette is kimondhatták volna. Például épp az igazságügy minisztere, Vukovics Sebő, aki magánbeszélgetésben ártatlannak mondotta ugyan Madarászt, de a közeli bukás előtti rohanó időkben a hivatalos vizsgálatot — melyet maga Madarász is sürgetett s bizonyítékait okmányszerűen elő is
tárta — nem lehetett befejezni, a „gyémántpert" nem lehetett hivatalosan lezárni. Takács Ferenc — jogosan — ezzel is indokolja, hogy az emigrációba kényszerülő harcostársak Madarász ártatlansága felől bizonytalanságban maradtak. És akik közülük hazatértek? Csakis Jókai, Kemény Zsigmond és más békepárti „emlékezők" kiábrándító írásait olvashatták, abból
„tájékozódhattak". Sőt, Takács Ferenc tovább megy: „A kiegyezés utáni színtéren egyre többen ott működtek azok közül is, akik valamiképpen részesek voltak Madarász »besározásában«, önmaguk »bepiszkításával« járt volna együtt Madarász »megtisztítása«." így maradt
ránk — besározottan — a két flamingó emléke. Mennyi időnek kellett eltelnie, hogy tisztán
álljanak előttünk!
Említettük Illyés példáját: hogyan vette át Madarász apó kezének simogatásával Kölcsey,
Vörösmarty, Petőfi kezének melegét. Tudjuk, hogyan sáfárkodott Illyés tántoríthatatlanul
azokkal az eszmékkel, sáfárkodik ma is. De azok az eszmék a nagypolitikában is továbbéltek
95

ám s ott is Madarász József, a fiatalabbik flamingó éltette tovább őket a ma már szinte megható hűségével, Amerikában élő bátyjával mindvégig egyetértésben. Takács Ferenc könyvéből
tudjuk, hogy amikor életének százegyedik évében meghalt, az 1868-ban alapított — azt is ő
alapította! — 48-as párt gyászjelentést adott ki. Ebben olvasható: „Mint részese és tényleges
szereplője a 48-as nagy időknek, patriarchai kora végső hajtásáig élő tanítója és példája volt a
nagy eszme követőinek. Nyolcvanhárom éve képviselő, mindig ugyanazon elv szolgálatában s
mint ilyen, a magyar parlamentben a haladás bajnoka." S a temetés alkalmával egy újabb
„kézfogás": a koporsóra koszorút küldött gróf Károlyi Mihály, a Függetlenségi Párt megalapítója és vezére, aki négy év múlva, az 1918-as őszirózsás forradalom idején az első magyar
köztársaság elnöke lett. Károlyi pártja nevében Lovászy Márton mondott beszédet — ő meg a
Nemzeti Tanács tagja lett 18-ban. Idézet a beszédéből: „Az ingadozásnak, a hajladozásnak,
az alkalmazkodásnak ez a nemzedéke kérdi, hol rejlik forrása annak a csodának, hogy volt
Magyarországon egy férfiú, aki egy évszázados élet során egy pillanatra sem tért le az egyenes
útról, s nem tévesztette szem elől azt a célt, amelyet mint gyerekifjú maga elé tűzött? És én attól félek, attól féltem ezt a nemzedéket, hogy ez a nemzedék megcsodálja ugyan ezt a rendkívüli jelenséget, de azt megérteni, annak igazat adni nem képes."
Lovászy a maga nemzedékéről beszélt aggódón, de tartok tőle, hogy célzása a mostani
nemzedékekre sem lenne pontatlan. Amiatt is — persze más miatt is — fontos könyv Takács
Ferencé, mert méltó példát állít a mai nemzedékek elé. Méltót, de vajon követhetőt-e? S ha
követhető, vajon miben, hogyan? Nehéz kérdések. Remélem, ha elolvasás után leteszi a könyvet, elgondolkozik fölöttük az olvasó. (Magvető.)
MOCSÁR GÁBOR

SWÍMHtí
1982 decemberi számunkban jelent
meg Mérei Gyula Diószegi István: Nemzet,
dinasztia, külpolitika c. könyvéről írott recenziója. A közleménybe (92. oldal, utolsó
bekezdés) a nyomda hibájából értelemzavaró idegen sorok kerültek. Ezúton kérjük a
szerző és olvasóink szíves elnézését, alább
pedig közöljük a bekezdés helyes szövegét:
A Habsburg-ház, amely nem csupán a
dinasztizmust testesítette meg, hanem a birodalmi érdeket is képviselte, és „ennek
folytán súlyosabb tényezőnek számított,
96

Ctsxéit
mint bármely európai dinasztia", „végső
soron a nemzeti törekvéseket is kifejezésre
juttatta, de nem kizárólagosan valamely
nemzeti érdeket, hanem mindig a dinasztia
érdekével és a birodalmi érdekkel leginkább
egyező nacionalizmust", és igyekezett elkerülni, hogy az „erőteljesen nyilvánított
nemzeti külpolitikai érdekkel konfliktusba
kerüljön". így a Monarchiában a nemzeti
külpolitikai érdekeknek „legföljebb az érvényesítés rendre megújuló kísérleteiről lehet beszélni". (7—8. o.)

