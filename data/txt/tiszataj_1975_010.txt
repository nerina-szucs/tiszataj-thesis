Csoóri
Sándor,
Féja
Géza,
Tóth Béla esszéje;
Keresztury Dezső, Kiss Dénes,
Simái Mihály versei;
Kiss Ferenc vitacikke;
Dobai
Péter
novellája

tiszatáj

R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság ú t j a 10. Táviratcím: Tiszatáj
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96 162 pénzforgalmi
jelzőszámra. Egyes szám á r a 6 forint. Előfizetési d í j : negyedévre 18, fél évre 36,
egy évre 72 forint. Kéziratot nem őrzünk meg és nem a d u n k vissza. Indexszám: 25 916.
75-3765 — Szegedi Nyomda

Tartalom
XXIX. ÉVFOLYAM, 10. SZÁM
1975. OKTÓBER
KERESZTURY DEZSŐ: Bölcső (vers)
SIMÁI MIHÁLY versei: Románc, Dúdoló, Vers-hóvirág,
Meditáció
KISS DÉNES versei: Agyagfigurák, Késkorszakom, Rigmus
ORBÁN OTTÓ: Egy amerikai Párizsban (vers)
HÉRA ZOLTÁN: Időnyomok (vers)
DOBAI PÉTER: Imago (elbeszélés)
GUTÁI MAGDA versei: Mosoly, Agyagdomb
MARKÓ BÉLA versei: A teremtés elégiája, Forróság,
A fiúvá változott szarvas
SZÖLLÖSI ZOLTÁN versei: Parafrázis, Nyár végi
epigramma, Ország, hatalom és dicsőség
CSOÓRI SÁNDOR: Folyóba hulló égi kék (Jeszenyin
születésének 80. évfordulójára — esszé)
TÓTH BÉLA: Ex szövetkezeti nótafelelős vélekedése
A valóság pedagógiája című NÉKOSZ-dokumentumkötetről (esszé)

3
5
7
8
9
12
30
31
33
35
41

TANULMÁNY
FÉJA GÉZA: Az igazi Csinszka?
45
DEME LÁSZLÓ: Népművelés és/vagy közművelődés ... 50
Vita a legújabb magyar líráról
KISS FERENC: Ki tévedt el?
CSŰRÖS MIKLÓS: Költészet és prózaiság

56
64

ÖRÖKSÉG
Bartók és Kodály ismeretlen levelei (Közli: Gál István)

67
1

KELET-EURÓPAI NÉZŐ
VARGA CSABA: Folyóiratokról, hetilapokról
72
TANDORI DEZSŐ: Francé Preserenről, a fordító jogán 73
ZIRKULI PÉTER: Magyar irodalom — román fordításban (1970—75)
76

KRITIKA
TÜSKÉS TIBOR: Tér és kapcsolat (Schaár Erzsébet és
Pilinszky János könyve)
IMRE LÁSZLÓ: Huszár Sándor: Esős délutánok a Tarka
Ökörben
TÉGLÁSY IMRE: Klaniczay Tibor: A manierizmus
SZALATNAI REZSÓ: Palotai Erzsi emlékei

80
82
84
86

MŰVÉSZET
Színház
NIKOLÉNYI ISTVÁN: Szegedi Szabadtéri Játékok '75

88

CSETRI LAJOS | Szauder József | (1917—1975)

93

SZAUDER JÓZSEF: Római templomok (Raffael és Bernini)
94
Szerkesztői asztal

;

ILLUSZTRÁCIÓ
Csikós András rajza a 79. oldalon
Kopacz Mária metszetei a 34. és 55. oldalon
Zsögödi Nagy Imre munkái a 11. és 71. oldalon
Sonkodi István munkái a 29., 87. és 92. oldalon

2

96

KERESZTURY

DEZSŐ

Bölcső
Minden nyugszik csendesen, de valami tompa
gond emészt; köd kotlik rajtam, s szinte
jobb e sajgás a semminél; akár holtrészeg
hullok a kifeküdt ágyba; a test kívánja megszokott
kinyújtózását; aludni, illeszkedni
nyugodva,
törpén és mily harácsolok foglyaként!
Bár hittel szólna még a gyermekimádság:
„Én lefekszem kis ágyamba,
mindennapi
koporsómba..."
De az ima nem altat. el,
elapadt a jó anyatej; —
lidérces alvilágba zuhanni volna jó!
S hogy mit ér a köz-reggelre ocsúdó evázió?! —
Ha mértéket tartani int a kín,
legyenek mértéktelenek legalább álmaim!
Cirpel a vízvezeték: szavára elémbe állnak
nők, férfiak: felhasználtak,
elhasználtak;
látom a lázadt angyalt, magamban a kárhozottat;
amíg a szirt omolva port, robajt lobogtat:
tudom, oltárokon az áldozat rég nem kenyér,
de újra bika, galamb, gödölye, megint emberi vér.
Isten azokkal van, kik néki vagy belőle élnek; már
számítógépek kutatják, s mint amit kövület zár:
vallásrégészék. A féltört Űrben nagyon magunkra maradtunk,
vacogó dölyfeinkkél együtt növekszik
aggodalmunk.
A fennmaradás nagy zálogait zálogba tettük,
elszórtuk a zálogcédulát,
s bár a ránkbízott parancsokat el miattuk
vetettük:
mint gyümölcstelen fákat, kivág az ifjúság ...
Csak hányom-vetem magam: Ugyan hova lett a merész,
minden óceán rémét vállaló tengerész?!
Jobb volna csírázni csak, tudattalan, mint a tenyészet,
nőni, hullni, mert úgy sem értjük már az egészet,
amit sok ősi monda amaz ős kertről megőrzött,
ahol otthon voltak még a vadabb, de emberibb ősök:
a nemző-kihordó ölbe visszamerülni, ahol
a bomlás épülés, a kín gyönyör, a mozgás nyugalom;
ott örök egek, állatok, növény, lomb és gyökér alatt
3

anyaöl vár: a formát váltva újraszülemlő
anyag.
Menedék: ár-hordta, világ-formálta kis szoba;
nem Paradicsom, Gúla, Város, Templom, nem Palota,
sem összesulykolt, egybenőtt Község, mely által születik
a nagyság, amaz emberi, hogy felnövekedjék
az egekig . . .
Eszmélek: vénülő vérem ahogy megpihen, újra zúdul,
s amikről azt gondoltam, rég cserbenhagytak
rútul:
élet, kedv, jó reménység magasít már megint,
az anyák törvénye
szerint.
Persze hogy jobb volna lomb-avarban
hálni,
fenyömagot enni, fenyőágra szállni!
De lovad nem kötöd, lovad el nem oldod;
nem megjönni s útra indulni a dolgod.
Nem lehetsz éjben, fényben
bujdosó;
egy helyben híven nőni, neked ez való.
Gondolj ama földöntúli, gyermeki
alkonyatra,
mely életed célját s értelmét
megmutatta,
sorsodnak jeleit: erőt, türelmet,
arányt,
hámvadásban a lángot, az iszonyt, mely derűre

vált.

S fénnyel ivódik a halál,
bár megroggyan a láb,
istenek forrásainál
ébren figyelnek rád
por ősapák.
Ott kibontja magát
léted és élned jó,
mert mindújra sajátmagad vagy: héj, dió,
ital s ivó.
Még a halál sem a végső menekülés
álóm-testvére;
tudod: vajúdás, keserű rész
a kínból, mely nélkül létre se jönnél végül.
Mert félelmetlen az él csak, aki felelősség nélkül.
Félve vénültél meg hát te Istenhez hanyatló
árnyék;
hajolnál múlt, tűnt ifjúság termő homályai
fölé, mert gyógyításodra oly sok fájó seb vár még,
bár soha nem akartál ártani.
Mozdulnak lassan a hajnali felhők halmai:
a Végítélet lovasai
elvágtatnak,
nem ördög és halál kísérője már a lovagnak,
a halálraszántnak. Bár tudással teljes álmaira
roskad a melankólia, —
őrizd a tiszta érzést, magadról mindazt vesd le,
mit rádfont indulat, hatalom, téves eszme.
A virradat visz: tisztuló vízen lebegő csónak.
Bölcsőd lehet, mit hittél
koporsódnak.

SIMÁI

MIHÁLY

Románc
az első lány aki
fejem ölébe vonta
én szép tündér
szerelmem
kiábrándított
nyomba
félájult
fülemen
hogy elsimult a szoknya
hallgattam
hüledezve
működik a gyomra '
s dolgoznak
belei
mint egy
boszorkánykonyha
— hát így vagyunk —
ránéztem
mintha már megcsalt
volna

Dúdoló
egy fölgyújtott
köldökzsinór
s egy felköltött
gyújtózsinór
együtt másztak ki hajdanán
a Város romjai alól
danán
danán
sej
hajdanán
a háború után
köldökzsinór végén rángott a Gyermek
s a gyújtózsinór
végén egy halott
— bár szénné égve dermedt —
még egyre csak gyufáért
kapkodott
danán
danán
ez így volt hajdanán
a háború után

5

Vers-hóvirág
vers-hóvirág
virágozz
rádvérzek
úgy
színezlek
varázsollak
pipaccsá
házam körül sudárló
száron lobogj ma éjjel
a sors ordas
kavargás
emberszemem
lehunyom
farkasszemet
ha nézel
sunyikkal
lapulókkal
vörös őrláng te éber
topogj bűvkört a hóba
álmomon
átvilágíts
nyugodjak
embermódra
fogat ki bennem
csikorgat
űzd el az ordast

Meditáció
félelem te kitömött
kígyó
soká tartott a bűvölet
csak álltam dermedtem
csak
gyilkos
kobra-szemüveged
ezen a seholsenki
tájon
hol úgy féltettem
bőrömet
eldőlhetsz már kitömött
kígyó
de hol rejtőznek a Kezek?
ezen a seholsenki
erdőn
ki tartott föl? ki
mozgatott?
megbénult ujjaimat
nézem
ti
voltatok?
ti
voltatok?!

néztem

KISS

DÉNES

Agyagfigurák
1

Anyám arca a mező
Micsoda gaz verte föl
mióta nem láttam
Hallom róla a gyerekkor
csengő
kiáltásait
Rajta találom a kukoricásban
elvesztett
rongybabámat
Homlokán gabonatenger
hullámzik
nyugodt
dombsorokon
Kékvércse
törött
szárnya
égig verdes
szeméből
s rám hull rám zuhan
emlékeinek
néma
ibolyántúlisága
Ó ki keresné
útján
az árnyékok
nyomát?
Alkonyi
völgymélyből
köd indul
utánam:
fekete
fáradtsága
szép
rágondolás
2
Én meg életnek
összegyűltem
összekeverve
elemek
mindenféle
periódusos
rendszerét
A vas szerelemről zeng bennem
dühöket bugyborog a mész
A foszfor a csontban
idegen múltra
világít
átlátszik ez az örök
éjszakán is —
Sejtelmem
szentjánosbogár
vérem őstenger élő folyadéka
Anyám homloka körül
fénylő
kapasújtásoktól
szalagos a nyár

Ellene életnek
összegyűltem
Hajamat csillagpor
fakítja
oxigénmáglyán
égek
Izmom idegek parancsára
rándul
s csomóba kötik a feszülő
világot
borzongásaim e milliószoros
visszakapcsolások
3
Anyám arca őslelet
Fényverte tájak
hallgatása
Csönd rakott fészket
hajába
Én kit életnek
összegyűjtött
én hagyom magára
Én hagyom
magára
ahogy ő magamra
hagyott
Tépem tépem hiába
a puha
virradatot
Én vagyok én maradok
szeme
homálya
Anyám arca a kiskert
a kisút lesz az enyém
Csillag néz rám .
idő
lábnyomára
Pázsit-hajamban
kiköltheti
tojásait a szél
4
Fény fúj át a mindenség
üregén
sötétet lobog a lámpa
csak a számok örökös
hazudozása
áll őrt a semmi
végtelenén
Mert aránynak nincs iránya
az iránynak nincs aránya
halálnak nincs
anyatája
csak szép
agyagfigurája

7

Rigmus

Késkorszakom
A késtől mind fél
Én azzal hálok
Egy ágyban
fekszünk
meztelen

Itt az arcom üsd világ
ha nem való
másra
Hadd használjam
verseim
szép
káromkodásra

Rég tudom
mégis
hogy majd az álmok
belülről
szúrják
át
szívem

Ismerős lesz a barát
bár nagyon
sajnálja
Én meg
összeesküszöm
napfénykoptatásra

ORBÁN

OTTÖ

Egy amerikai Párizsban
Az ostrom hatvanadik, napján, vagy az ezrediken:
„Crispus", kiélték, „mit teszel?", de későn, és a csóva repült,
s követ sietett Caesarhoz, jönne hamar, mielőtt
a hódolt templom szentélyén az aranyveret
megolvad.
Heléna, a szajha eközben házában hűsölt.
„Te kurva", böktem melle felé a kurta karddal,
„vértóban Priamosz!", de anyám, az éj nagy csillaga áradó
súgárral fölsütött, s más városok felé fordultam. 1920,
Párizs, Francis Scott Fitzgerald egy whiskysüvegbe
dől,
s a szentélyből kihangzó farkasüvöltést,
tá-tititá-titá,
néger hangon szaporázza a szaxofon. Ó istennő,
ó aki ezt intézed, a kurta kardot, a gépfegyvert, a gázt
aki ránkszabadítod, az arcodon reklámmosollyal,
nézd,
Heléna a bankok ágyasa, Caesar árfolyamát a tűzvész
minden eddiginél magasabbra szökteti, és az idő
sóval behintett városaik fölött suhan. „Ex libris Ezra Pound";
értelmiségi képzelgések az új világról
és bizonyítvány elmebajról. Szóval ez történt
a hódító kamaszokkal. Késő van, Kolumbusz,
jóccakát!

8

HÉRA

ZOLTÁN

Időnyomok
SZÁZ NAPOT, SZÁZ ÉJT
(1948)

A röhej éve, istenem:
visszakozás.
Arra a kamaszra akkor,
pucér szívére — jaj mennyi szemérem még —
csupasz arcára — jaj milyen védtelenség —
sártajték,
hó-hahota.
Még alig mukkant és máris
a fényeivonók a színkioldók,
nap-udvar
kormozói!
Hát megtorpant,
elkomorult.
Tűnjetek! Nem tűntek,
megiramlott,
szarvasvér: száz napot, száz éjet általugrott,
Ázsia-sűrűbe
futott.
S ott aztán, nyelve haragot
Kirké-erdőn,
párban fenyőkkel,
égerekkel,
heverve Göncölnél kő tisztásokon,
eszmélve égető émelyére,
hogy is' volt? — nyomozva
váltig,
visszamozdítva
minden hűlt
mozdulatot,
csüngve leszakadt
csikaszain.
S gyűjtve színeket, halmozva
visszatérni majd, villám-száj,
s hangja elakadt
ligeteknek.

fényt,
mennydörgés-torok,

És gyűjtve fagyot is csűrbe,
hogy hidege egyszer majd
kilökődjön
testőrcsapatra,
konccselédségre.
Egy tájért, melynek született
törvényese,
egy égért, amelytől el nem hájlik.

A NAGY TILOS ALLÉ
A dél jelt adott: át, át a sűrűn,
lépes lépedre, sugár-karodba
tiltott!
Mert vagy az egyetlen,
a cibálni, szedni nem szabad,
9

szűz sorok elseje,
világküszöb,
gyümölcstüntetés,
zsákmányingás,
csillagíz, napzamat,
kiért a fogak
kibújtak,
kiért az íny pirosra ért.

••

Mert vagy a rengeteg illat,
a kezes kerteken túli idővadon,
nem a tegnapi, a mindig-mostani
üdv,
akit csőszölnek őrtücskök,
darázscsapdák,
kinek karóit hegyezi vasvégű
angyal.
Voltál a hely, hol először éreztem:
vagyok,
ahol megtudtam:
akarok,
fölség-gyepüket
rontok, édent
kóstolok,
csend-csapdán, fölszított
szilenciumok
faláról azért is áldást hozok.
A dél jelt adott:
hosszú dél, hosszú hang, hosszú
mézlehű,
mézdús,
kerubbal teli tolvaj út!
Nem érhetsz véget.
Kövek alól is nézlek.
A kezeken túlról is téplek.

út,

KÍN-FIAK, KlN-ASSZONYOK
(Visszatérés a városba, 1953)

Ez hát a beígért
isten-színpadT
Felmutatásom,
átváltozásom,
szamaragolás fényre vasbabújt kémlelők
előtt?
S ez a senki-fi,
kobrafi-hős,
magamfajtájút
hazudó s holnap már
dög-idegen,
olvasva fejemére igéket
pelyva-könyvből,
pergetve serkét szakállból
álmaimra,
ez lesz a pártoló, ez majd a, fölvezető?
Meg a száz nagyétvágy-híres, készülve
fölöltve gőg-orcát
jelenésre,
súgva heroldnak, jelentse: most!

máris,

Hát így? A cirkusz, a vakparádé,
a vetkőzés, a beöltözés,
a vérrel, tébollyal föltáplált
liturgia
nem úszható meg?
Teremni lelket, mint terhét az ág
és szedetni hamvasan
hamvasaknak:
nem lehet ma sem ember előtt?

Ne üss — jaj, meg kell ezt tagadnom,
Ne ölj — ölnöm kell mégis, ölnöm?
Sereget magadnak se sorozz,
híveket nevedre ne toborozz:
hát nem lehet így e földön?
*

törnöm?

Jöjjetek késes
antikrisztusok.
És ti is, kín-fiak,
kín-asszonyok,
zokogó, sörényes
Magdolnáim.

DOBAI

PÉTER

Imago
„Amit még meg kell tenned, azt ugye meg fogod tenni?" — kérdezte önmagától.
Reggel volt, mint majdnem mindig, amikor kérdezni szokott. „Meg, meg", felelte
lágyan és ingerültén önmagának.
Lement a piacra, a Dimitrov téri Nagycsarnokba, hogy megmondjon mindent
Fátyolnak, hogy megköszönje neki közös életüket, és elköszönjön tőle, ahogy azt
tegnap gondolta. De Fátyol standja előtt több mint húsz vevő állt sorban. Csattogott
a bárd a húson. Néha csont került a bárd alá, akkor a csattanás keményebb volt, a
bárd belevágott a deszkába. A vevők nézték Fátyolt, Fátyol munkáját, Fátyol életét, vártak a sorukra, szerették ezt a magas termetű, erős teremtést. Ö is Fátyolt
nézte és a vevőket is, ahogy nézik Fátyolt. Nem ismerhették közös életüket —
Fátyolét és az övét —, de ismerték a kezét, az öklét, ütéseit a bárddal, fél kiló hús,
egy kiló hús, több vagy kevesebb, ahogy a vevők jöttek és kértek, életük minden
reggelén, húszan vagy többen, ünnepeken többen, hétköznap tízen, húszan álltak a
stand előtt. Gyakran, naponta látták őket együtt. Tudták róluk, hogy együtt élnek,
tíz éve együtt.
„Meghalt az anyám, akit annyira szerettem, akit annyira kihasználtam, akiből
éltem" — ezt szerette volna megmondani Fátyolnak ma reggel, a húsz vevő feje
fölött vagy a fejükön keresztül: az utolsó vevő fülébe súgva, hogy adja tovább, az
előtte állók súgják tovább, és az első vevő, aki éppen soron van, súgja Fátyol fülébe,
hogy essen ki a kezéből a húsvágó bárd, hogy csússzon le egy kiló hús a nedves
deszkákra, amelyeken kicsit szétvetett lábakkal áll, hogy biztosabb legyen az ütés,
fehér kendővel a fején, fehér köpenyben, amely imitt-amott véres-.
Néhányat személyesen is ismert a vevők közül. De a vevők nem ismerték őt
viszont — legalábbis nem személyesen —, mivel soha nem beszélt velük a saját
életéről, leginkább csak az időjárásról, az árakról, a csarnok eseményeiről beszélgetett velük. A vevők sejtettek valamit Fátyollal élt közös életéről, aki mindig jó volt
hozzá, és aki soha nem hagyta volna éhen halni.
Amikor az ember el akar búcsúzni valakitől — pláne, ha egyszerre mindenkitől,
akit ismer —, akkor egy kicsit kihúzza magát, amennyire lehet: megigazítja az arcát,
amennyire lehet, megválogatja a szavait, és ha még képes uralkodni magán, akkor
nem erőlteti azt, hogy megértsék, miért megy el, legfeljebb visszajön még egyszer,
és még egyszer elbúcsúzik, hogy legalább megjegyzzék, hogy elment, hogy el kellett mennie.
Fátyol darabolta a húst, kilókra, félkilókra, ahogy kívánták, nem hibázott, de
arca és mozdulatai nem is engedték volna meg, hogy valaki azt mondja neki, hogy
hibázott. A darabolt húst a mérlegre lökte, és mielőtt a mérleg mutatója fixen megállt volna, már le is vette a mérlegről a húst, papírba csavarta és az árukiadó lányhoz csúsztatta. A munkája az élete volt — amelyből nem is csak egymagát tartotta
el —, hogy mondhatott volna valamit akárki is az életéről, ha egyszer nem ismerte,
12

csak a húst látta a kezében minden reggel, amit kilókra, félkilókra vágott és a
mérlegre tett.
De nemcsak Fátyollal élt közös életet, hanem másokkal is, nem volt türelme
kivárni a húsz vevőt, amíg Fátyol végre felnéz, felemeli a fejét, esetleg felé fordítja az arcát és a szemébe néz. Másoktól is el akart búcsúzni, nem várhatta ki,
amíg Fátyol feléje fordul, régi, ismerős, megszokott, szép arcával, közös életük annyi
örvénylő emlékével, azzal a tartós szeretettel és jósággal, ami azoknak az örömöknek
szól, amelyeket egymásnak nyújtottak a tíz év során, a napokat és órákat szinte
egybevéve; persze csak Fátyol munkaideje után; ő maga semmiféle munkaviszonyban nem állt, viszont teljes mértékben komolyan vette és tisztelte mások munkáját,
még ha gyakran gondolt is arra, hogy a munka öli meg az embereket — soha nem
tudtak betelni egymással, soha nem tudták igazán kiismerni egymást, hogy az egyik
voltaképpen mit is szeret annyira a másikban.
Nem tudta kivárni a húsz vevőt, majd este vagy éjszaka elbúcsúzik Fátyoltól,
ha ugyan el fog tudni búcsúzni tőle, annyi minden miatt.
„Na, majd még visszajövök délután" — gondolta. Elhagyta a Dimitrov téri Nagycsarnokot, életének ezt a legfontosabb bázisát. A Dimitrov téren, hajnali hétkor egy
fiatal cigányasszony állt a gyér pázsiton, ásóval a vállán. A nő a villamosokat nézte.
„Hát ez a nő kit akar eltemetni, ilyen korán?" — kérdezte magában. Mintha várt
volna valakire. Elnézte a nőt, a pufajkában, ásóval a vállán, zöld kendővel a fején.
Aztán felfogta, hogy a szőke, göndör hajú cigányasszony a Dimitrov téri pázsiton
dolgozik, és nem vár senkit, azaz nem vár senkire, csak bámulja a teret, pihen,
nézi a 63-as villamosokat, az első ütközőiken a nagy koszorúkkal és bevásárolni villamosozó, leszálló, felszálló háziasszonyokkal. Talán a divatot nézi más nőkön, és
lehet, hogy nem tetszik neki túlságosan ez a divat — hiszen annyira szemérmes az
arca —, de az is lehet, hogy szeretne ruhát cserélni némelyik fiatal, még az előző
éjszakától ideges háziasszonnyal.
Nem akart vele beszélgetni. Nem akart letérni a tervezett útjáról. Mert ezúttal
tudta, hová megy. El akart búcsúzni pár embertől, néhány nőtől és férfitól, akik
még hátravoltak; meg akarta mondani nekik, hogy meghalt az anyja, akit annyira
kihasznált, akiből élt, és most már ideje, hogy a saját életére gondoljon, de ha nem,
hát legalább a saját halálára, amit egyszerűen soha nem tudott és nem is tud még
ma sem elképzelni.
Nézte az ásót a nő vállán. Félt, hogy ettől a látványtól visszatér a régi énje,
az, amit már sokan ismertek, az, amivel — bár mindig többet adva másoknak, mint
amennyit tőlük kapott — kihasználta az embereket, az a régi énje, amivel mindent,
amit látott és észrevett: elfogadott és összekevert, másnak képzelt és másnak érzett,
másnak gondolt, mint ami valójában volt. Mindent összekevert: a jóságot' a rosszasággal, az egyik napot a másikkal, az egyik nőt a másikkal — anyját és Fátyolt
kivéve —, az egyik szót a másikkal és így tovább.
Tehát tovább akart menni, mert úgy érezte, hogy már csak az utolsó szó jogán
rohangálhat a városban, és nem ismételhet meg semmit a régi, az addigi életéből,
jellegzetes szokásaiból.
De a nő, az ásóval a vállán, felé fordult és megkérdezte tőle, hány óra van?
Nem volt ez a kérdés megkísértés? Hiszen a Dimitrov tér minden pontjáról nagyon
jól lehet látni a Nagycsarnok villanyóráját, hogy hány óra van a Dimitrov téren!
Akkor meg miért kérdezi meg egy nő egy férfitól — szemben a villanyórával —,
hogy hány óra van!? Megmondta. Fátyol nemrég váltotta ki neki a zálogházból az
apjától örökölt régi Roamer zsebóráját, úgyhogy meg tudta mondani, hány óra van.
De ez a kérdés egy másik kérdés volt; vagy legalábbis nemcsak egy kérdés volt.
Nemcsak arról volt szó, hogy hány óra van. És a többi kérdés már nem kérdés,
hanem élet, unalom, de legkevesebb: egy délelőtti hangulat és érdeklődés minden
iránt szabadon. így ítélte meg a nő kérdését. Egy kicsit sétáltak. A nő egyre az
ásóval a vállán, ő a terveivel a fejében: kitől kell még elbúcsúznia, kinek kell még
megmondania, hogy anyja, akit annyira kihasznált, akiből élt, meghalt, és most már
itt az ideje, hogy a saját életére gondoljon, ideje, hogy kezdjen magával valamit, ő,

a kitartott, akit annyian szerettek, hogy egy nap talán nem is lesz elég arra, hogy
mindegyiküktől elbúcsúzzon és köszönetet mondjon mindenért, alighanem egyszer s
mindenkorra. Most már bánta, hogy a standnál — röviden és halkan — nem búcsúzott el Fátyoltól: akkor most elég szomorú lenne ahhoz, hogy végigcsinálja az
egész búcsút.
Elsétáltak a Dimitrov téri benzinkútig. Onnan még látszottak a 63-as villamosok,
a nagy, feliratos, zöld koszorúkkal, azokkal a koszorúkkal, amelyek — ameddig az
esőben, hóban el nem áznak — a Farkasréti temetőben fognak emlékezni és emlékeztetni valakire, akit alig lehet elfelejteni, valakire, akit nem ok nélkül szerettek,
habár talán ő sem ok nélkül szeretett másokat; azokat, akik őt szerették, és ezért talán
nagyon is megérdemelték egymás szeretetét. Arra gondolt, hogy neki magának is
csináltatnia kell majd egy koszorút, hiszen anyja meghalt.
A séta, a benzinkút, az ásó, a 63-as villamosok, a koszorúk, a bevásárló nők,
vagy nevezzük életnek az életet: az élet kicsit feltartóztatta tervei végrehajtásában,
a búcsúvételben, a viszontlátásban, amit az adott és váratlan körülmények között —
hogy meghalt az anyja, akit annyira kihasznált, akiből élt — valójában csak jelképes köszönésformának szánt: „viszontlátásra, igen, soha, mind tudjuk ezt, éppen
csak az ellenkezőjét mondjuk, megszokásból és udvariasságból".
Nem akarta saját magát és a nőt is, az ásóval a vállán, becsapni azzal, hogy
hány óra van! Nincs egy óra s e . . . csak, ahogy érezzük magunkat, az az idő, annyi
az idő. És most nem érezte jól magát, ezt érezte. Bár még alig ismerte ú j barátnőjét,
máris el' akart búcsúzni tőle. Mégis többet mondott neki annál, hogy hány óra van.
Megmondta neki, hogy tegnap meghalt az anyja.
Hirtelen észrevette, hogy a nő, akivel még egyre keringett a téren, más, mint
Fátyol. Nemcsak olyan, amilyen, hanem: más. Élete legsúlyosabb élményei mindig
ezekből az észrevételekből származtak: valaki, aki más...
aki másvalaki.
A Dimitrov téri trafikban vett. egy fekete ceruzát és egy zsilettpengét. Kint a
téren kihegyezte a ceruzát. A nő nézte, nem kérdezte, hogy minek neki most egy
ceruza. Visszament a trafikba, vett húsz képeslapot és ugyanannyi bélyeget. A nő
nyugodtan, habár m á r nem ásóval, hanem gereblyével a vállán, egy padon ülve,
megvárta, amíg ő megírta a képeslapokat, és felnyálazta r á j u k a bélyegeket. Közhen
arra gondolt, hogy mégis elbúcsúzik ettől a nőtől. De az a gereblye a vállán! Az a
régen fésült, régen mosott, kócos szőke haj a zöld kendő alatt! Ahogy ül, az a pufajka, nyitva, miért nem gombolja be!? Az a. kicsit félrecsavarodott ócska szoknya,
az a nem teljesen felhúzott cipzár a szoknya sliccén! Hát hogy búcsúzzon el valakitől, akit még nem is ismer? Akinek csak annyit mondott, hogy hány óra van és
hogy meghalt az anyja.
Egy órán keresztül írta a képeslapokat. Volt, akinek csak annyit írt, hogy meghalt az anyja, és ezért többé nem találkozhatnak. Volt, akinek őszintén, abban a
pár mondatban, ami elfért a képeslapon, megírta azt is, hogy kihasználta az anyját,
és az anyjából élt. Volt, akinek megírta azt is, hogy személy szerint miért nem akar
többé találkozni vele. Ezeket a barátait és ismerőseit — akiknek pár szóval bírálta
az életét — talán jobban szerette azoknál, akiket tisztelt az életükért. Megírta nekik,
hogy mit nem szeretett bennük. Nem szerette azt, hogy kihasználták őt, hogy az
állandó vitákkal, kérdésekkel — az ő életével kapcsolatban! — szisztematikusan kimerítették őt, miközben lemásolták az életét! Igyekeztek úgy élni, ahogy ő, méghozzá ugyanakkor sokkal biztonságosabb körülmények között, mint amilyenek között
jómaga élt, nem szerette, hogy bár sokat tanultak tőle — rengeteg új, általa alkotott
kifejezést például —, de a tandíjat mosolyogva, leginkább csak mosolyokkal fizették
meg, miközben frekventálták és közönségessé tették azokat az ú j kifejezésformákat,
amelyeknek az ára az ő élete volt; tárgyilagosan megírta azt is — egy-egy b a r á t j á nak két-három képeslapon összegezte a mondanivalóját —, hogy ő maga is sokat
köszönhet nekik, másoknak, ezért és ezért — olykor részletezte is, hogy kinek mit;
megírta, hogy nem akar és nem is képes viszontlátni senkit az előző évekből, a
közös életükből. Azoknak, akik minden hibája és gyengesége ellenére is szerették,
34

megköszönte, hogy szerették, talán csak azért, mert egyszer az életben találkoztak
vele, és nem tudták elfelejteni ezt a találkozást.
Azért írt különösen buzgón, mert nagyon jól tudta, hogy nemsókára kinyit a
Dimitrov téri posta, ahol — a Nagycsarnok, a Közért, a Közgazdaságtudományi
Egyetem, a trafik, a villamosmegállók és a benzinkút mellett — idejének jelentős
részét töltötte, tekintettel arra, hogy kiterjedt hazai és külföldi levelezést folytatott.
Levelezett; mivel az interurbán telefonokat anyja az utóbbi években már nem tudta
finanszírozni. Amikor elkészült a képeslapokkal, anélkül, hogy még egyszer átolvasta
volna őket, rohant a postára, hogy minél előbb megváljon a már bélyeggel is ellátott rövid élet jelektől, üzenetektől és bírálatoktól; és aztán, ha már pecsét van a
bélyegeken és bent vannak a piros ládában, akkor már nem veheti vissza őket az
ember! Ez nemzetközileg tilos. Akkor már úton vannak, és talán a legjobb úton!
A postásnő, amikor pecsétet nyomott a bélyegekre az üvegablak mögött, egy kicsit
mosolygott azon, hogy ennyi képeslap, és mind ugyanabba a v á r o s b a . . . Nem tudhatta, hogy a feladó csak egyszer hagyta el Budapestet, amikor anyjával és Fátyollal
Drezdába utazott, hogy megnézze a képtárat. És talán kétszer-háromszor járt Fátyol
szülőfalujában.
A nő megvárta kint, a Dimitrov téren. Megmondta később a nevét is: Mari volt
a neve. Ö nem mondta meg a nevét, de a nő nem is faggatta. Mari egy slaggal meglocsolta a pázsitot. Ügy gondolta, hogy munkának ez mára elég. Nem kapálta fel,
nem ásta fel, nem gereblyézte fel a pázsitot, amit a 63-as villamosokról leszálló,
aztán egy félóra múlva, a karjukat lehúzó szatyrokkal felszálló háziasszonyok alighanem észre se vettek volna abban a rohanásban, amit naponta megtesznek Fátyol
standjáig^és vissza, a konyhájukig.
Fogták magukat, elsétáltak- a Kossuth Lajos utcáig, és beültek a Puskin moziba.
Talán csak azért, mert Mari fázott. Megnéztek egy filmet, azt, amit éppen vetítettek. A pénztárosnőtől mindenesetre azért megkérdezte, hogy mi a film címe. De már
miután megvette a két jegyet. „A Marson nincs élet" — mondta a pénztárosnő a
film címét. „Na, nemsokára majd a Földön sem lesz" — mondta nem annyira a
nőnek, mint inkább önmagának. De a pénztárosnő meghallotta és azt modta: „ N e m . . .
nem hát, ha az ilyen alakok munka helyett moziba járnak", aztán sziszegve hozzátette: „Anarchista!" Mindig csodálkozott azon, hogy az idősebb emberek, anélkül,
hogy közelebbről ismernék őt, le tudják olvasni az arcáról, hogy nincs munkaviszonya. Megnézték a tudományos-fantasztikus filmet, az ásót, a gereblyét, a kaszát,
a kapát, a slagot persze nem vitték magukkal a moziba: a Dimitrov tér nyilvános
női vécéjében hagytak minden munkaeszközt, de Mari félt, hogy talán ellopják őket,
és a parkgondozás vezetői azt fogják gondolni, hogy ő adta el őket a csarnokba feljáró parasztoknak. Megnyugtatta a nőt, hogy az egész ott lesz, akár egy év múlva is.
Igaz, hogy ezúttal is, mint mindig, magából indult k i . . . tőle ott lettek volna, tényleg
egy év múlva is azok a dolgok.
A képeslapok a búcsúkkal, üzenetekkel, kifogásokkal már úton voltak; még ha
akarta volna, akkor se vehette volna vissza őket.
És a kezében, a keze közelében, a keze alatt: már megint érezte valaki másnak
az életét, valakiét, akit alig ismert, aki ott ült mellette az alig benépesített riézőtéren, a legközelebbi széken, jobbra tőle, ő a hatodik, Mari a hetedik széken, és
engedte, hogy érezze, hogy ott ül, durván, mocskosan, úgy ahogy majdnem mindig
a magasabb képesítés nélküli emberek egymáshoz érnek és elszórakoznak egymással.
Mari hagyta, hogy fogdossa a kezét, a testét, a melleit, a combjait, hátralökte magán
a pufajkát, es hagyta magát. De nemcsak a testét érintette meg: megérintette az
egész életét, a sorsát, a kapát, a slagot, a kaszát, az ásót, megérintette a nő emlékeit, hogy milyen volt neki másokkal ugyanez, megérintette a vágyait, amikkel talán
Mari maga sincs tisztában, megérintette a tekintetét két 63-as villamos között, amikor az egyik jön a János-kórház felől, a másik megy az István-kórház felé, és a
kettős megállóban pár pillanatig takarják egymást.
Szeretni akart, mint akit szeretnek. Nem érdekelte a film. Észre se vette, mikor
ért véget a film. Aki mellette ült, engedte, hogy mindenhol és mindenét megérintse,
15

engedte, hogy Carmennek nevezze, engedte, hogy izgassa, miközben a film pereg, és
a Marson, de még inkább egy filmgyári' műteremben: a film hősei elborzadnak a
Marson uralkodó embertelen natúrétól, és ú j civilizációkat képzelnek el, a nehézségek ellenére is. Kicsit közönséges szakaszba jutott Marival, az érintések tekintetében, úgyhogy a mellettük levő székek lassanként kiürültek, és a jegyszedőnő kétszer
is, egész közelről, az arcukba világított zseblámpájával. Az ügyeletes rendőr, aki
szintén végignézte a filmet, talán m á r huszadszor, amikor a tömegbe vegyülve, elhagyták a mozi nézőterét és ő hangosan ráköszönt, mivel az az arcát kutatta, nem
viszonozta a köszönését, csak tovább bámulta őket, aztán követte is a párt egy
darabig, a felügyeleti körzete határáig.
Azoknak, akiknek nem küldött képeslapot, telefonálni akart. Azért nem írt
nekik, mert nem tudta a lakáscíműket, csak a telefonszámukat. Lassan visszasétáltak a Dimitrov térre, ahonnan olyan gyakran szokott telefonálni, leginkább éjszakánként, a különböző ismerőseinek. Mari várt rá, a pázsit közepén. A fűből élt, neki
joga volt a fűre lépnie. De nem tudott telefonálni, mert előző éjszaka egy szenvedélyes kéz összeroncsolta a nyilvános telefon kagylóját és az egész berendezést. Egy
másik telefont akart keresni, de már Budán. És, amikor Mari azt mondta, hogy
délután nézzenek meg egy másik filmet, vagy akár nézzék meg még egyszer ú j r a
ugyanazt a filmet, amit délelőtt láttak, mert nem is emlékszik rá, annyira fáradt
volt, hogy szinte végig aludt: akkor olyan izgalomba jött, hogy a telefonszámokat
tartalmazó noteszt, a kis zsebfüzetet, amit évek során írt tele azoknak a címeivel és
telefonszámaival, akik szerették őt és akiket ő éppúgy szeretett, hirtelen, a Szabadság-híd közepéről, amely a Dimitrov téri és a Gellért téri hídfőkkel Pestet és Budát
köti össze: a Dunába ejtette. Most már, ha akart volna, se telefonálhatott volna
csak úgy összevissza az ismerőseinek, mert a m e m ó r i á j a . . . az soha nem volt
megbízható.
A Gellért téren fogott egy taxit. Mari elárulta neki, hogy életében most ül először taxiban. A Bajtárs étteremben megebédeltek, két tál Jókai bablevest és brassói
aprópecsenyét fogyasztottak el, sörrel. Délután a Bartók moziban megnéztek egy
másik filmet. Jobb keze felől, mellette levő széken, ugyanúgy mint délelőtt a Puskin
moziban, Mari — „a Máriák Marija!", ahogy a nő testhelyzete láttán magában „felordított", kicsit szétengedett lábakkal, kicsit a szék támlájának feszülő háttal ült,
fejét hátraengedte a vállai közé és a szemét behunyta. „Carmen . . . Carmen", súgta
a nő fülébe, de a nő nem hallgatott erre a névre, ha hallotta egyáltalán a filmet
kísérő esztrádzenétől, nyilván azt gondolta, hogy ez a férfiak szokása ilyenkor, pláne,
ha ittak, pláne, ha megengedik nekik, azonkívül neki magának is megvoltak a maga
szokásai, úgyhogy ettől még nem lepődött meg.
A film után, már az estére gondolva, el akarta vinni Marit az Operába, ahová
néha Fátyolt is elvitte, ha elfogta az a különös hangulat, hogy mást érezzen, mint
amit mindig érzett. És a film után elfogta ez a hangulat. Szerette volna megnézni
Marival egy sötét páholyból a Toscát, a Carment, az Álarcosbált, a Bohéméletet, a
Bánk bánt, azt, ami éppen műsoron van az Operában. De a napjuk máshogy alakult.
Valóban visszatért a régi énje, ez a névtelen börtönlátogató.
A Móricz Zsigmond körtéren megittak néhány üveg sört egy állóbüfében. Aztán
az l-es busszal az Oktogonra mentek, és az Abbáziában megittak négy-négy konyakot, könnyűt, rövidet, amilyet ilyenkor esténként a pincérek kihoznak. Aztán végig
a Nagykörúton hazakísérte Marit, akit makacsul, már csak önmagának, egyre Carmennek nevezett. Hazakísérte a Ferenc térre, ahol Mari már két hete lakott. Mari
azt mondta neki, amikor a Ferenc tér sarkára értek, hogy nem teszi jól, ha tovább
kíséri. A Ferenc téren már várták Marit. Már régen este volt. Kapott két pofont.
Elesett, aztán felállt. Kicsit vérzett a szája és az orra. Megigazította a haját, és a
kezével letörölte az arcáról a vért. Nem figyelt oda, hogy mit mondanak neki, hogy
kínjukban minek nevezik: Carmennek vagy kurvának, vagy Máriának. A fákat
nézte, aztán beletörölte kezét a szoknyájába. Az, aki a két pofont adta Marinak, egy
darabig várt. Nézte az ismeretlen férfit, aki hazáig kísérte a nőjét. Aztán egy rövid
16

pengéjű, görbe kést vett elő a zsebéből. Kinyitotta. „Mit akarsz?" — kérdezte halkan.
Aztán megszúrta. Valahol az oldalán. Aztán eltűnt Marival a kapualjban.
Nem érzett semmiféle fájdalmat a szúrás után. Kicsit zsibbadt az oldala, de
belül, mélyen és csak könnyen.
Hazasétált. Haza? Egyelőre visszasétál a Dimitrov térre, aztán majd meg fogja
látni, hogy hova megy, gondolta az emlékektől szürke arccal. Mindig ezen a téren
szokta eldönteni, hogy mit csinál, hogy hova megy. Az a környék szinte egy lelki
kiindulópont volt a számára: mindenfelé és minden értelemben. Ügy szerette azt a
teret, mint az életét. És majd a Dimitrov térről hazamegy, egy ugrásra lakik a tértől, igen, hazamegy, ahol Fátyol valószínűleg vár rá, öt-hat órája vár rá, azóta, hogy
kijött a csarnokból. Vár rá, mint mindig, mint régen, mint réges-régen, amikor még
alig ismerték egymást, és még nem szerettek egymásra v á r n i . . . „De lehet, hogy
Fátyol is, mint minden ember, szépen hazamegy, nem őhozzá, hanem a saját lakására", ahová annyiszor hívta őt, hogy költözzön oda, de ő az anyja miatt nem volt
képes és nem is akart elköltözni hazulról. És az apja képei miatt sem. „Igen, lehet,
hogy ezúttal nem vár rám, lehet, hogy arra gondol, ezentúl máshogy fog élni, elképzel valaki mást magának, akivel holnaptól fogva szeretne élni, és aztán megtalálja az i l l e t ő t . . . nem n e h é z . . . " — gondolta némi szemrehányással önmaga iránt,
mivel nagyon jól tudta, milyen sokat köszönhet Fátyolnak, aki megosztotta vele az
életét, és azt is neki köszönhette, hogy ha vele volt, nem gondolt állandóan az
apjára, akit nem ismert, csak anyja emlékezetéből ismerte apját, akire állandóan
gondolt, ha Fátyol nem volt v e l e . . . és most meghalt az anyja, aki az apját is jelentette a számára! Rettenetesen érezte magát. Félt hazamenni és félt nem hazamenni
is, érezve, hogy ezúttal Fátyol nem vár, se a konyhában, se a szobában, se félmeztelen, se meztelen, se horgolva, se kötve, se ébren, se félálomban! Állandóan az
apjára gondolt: egyszerűen nem volt képes elfelejteni se azt, hogy milyen volt az
apja az anyja szerint, és azt se, amilyennek ő képzelte az apját. Ezt a két képzetet
összekeverte: a saját képzeletét anyja emlékeivel mintegy csak kiegészítette.
A Dimitrov téren állt. Tudta, hogy a telefont egy ismeretlen fiatalember tegnap
éjjel megsemmisítette. Tehát nem tudja felhívni azokat, akiknek esetleg fejből is
tudná a telefonszámát. Akkor viszont lassan hazamegy. Alszik vagy kiolvas egy
regényt az éjszaka. Egy regényből néha elég egy pár mondat, és az az egész regény . . . fontos, hogy képesek legyünk azonosulni vele, ami azt jelenti, hogy elképzeljük a magunk számára az általunk soha meg nem élt szituációt! Az az író, akinek a hőseivel azonosulni tudunk, mint a gyermek a játékaival — azt képzelve,
hogy a játékok nem játékok! — az mindent elért, amit egy író elérhet.
Hazaért. Felcsöngette a házmestert. Adott neki három forintot. Kevés volt ez a
pénz, de a házmester, úgy ahogy mindig szokott: szalutált neki vagy legalábbis a
halántékához emelte a kezét. Aztán előrement, kinyitotta a liftet. „Mikor lesz majd
az édesanyja temetése?" — kérdezte a házmester. „Nemsokára", felelte, behúzva
maga után a lift vasajtaját. „Csak azért, hogy melyik napra rendeljük meg a koszorút, a ház koszorúját, amit a lakók gyűjtöttek", mondta a házmester, amikor becsukta a liftajtót.
A lift lassan úszott felfelé. És most jó volt úszni. „Az ember túléli az anyját?
Az ember nem másoké? Mindenki nem másoké? A koszorú. A lakók koszorúja. Hát
még gyűjtsenek egy kicsit hozzá, hátha a végén nem lesz elég egy."
Kivette a zsebéből a lakáskulcsot, és arra gondolt, hogy most február van, anyja
februárban halt meg, ugyanabban a hónapban, amelyikben született. A lift megállt.
Kilépett a liftből, megnyomta az F gombot, a lift visszasüllyedt a földszintre.
A süllyedő, kivilágított fülke láttán Nemo kapitányra gondolt, arra a férfira, aki
Verne Gyula és sok kamaszfiú számára megszemélyesítette a bánatot és a hűséget,
és azt, ami ezt a két érzést egybeveszi: az önkéntes száműzetést, mindenhonnan és
mindenkitől.
Kinyitotta az ajtót, és bement a lakásba, ahol egészen a legutóbbi időkig az
anyjával lakott, és ahol most már egyedül kell laknia, ha majd a szertartás után
hazatalál a temetőből. A szobája a régi, a réges-régi. Azok a falak, amelyek között
2 Tiszatáj

17

hanyatt szokott feküdni, amelyek között — minden egyebet félretéve! — képzelődni
szokott. A könyvek, a képek! A bútorok, a tárgyak, a szekrényekben a n y j a sok
ruhája és az ő egyetlen ruhájának, amit most is viselt, a fogasa. A lakók m á r
tavaly azt mondták, hogy anyjának rákos daganata van, azért olyan sovány. A lakók
nem tudhatták, hogy anyja mindig sovány volt, tipikusan és alkatilag. De amikor
először bevitték a kórházba anyját, és megműtötték, akkor m á r ő is arra gondolt,
hogy anyjának rákos daganata van, és sokszor gondolta, érezte, hogy ő maga ez a
rákos daganat az anyja testében, a belső szerveiben, amelyeken az orvosok m á r nem
tudtak segíteni. Az együttérzés öli meg az embereket. Anyja nemcsak a saját életét
élte, hanem az övét is. És most az egyikbe belehalt.
Leült egy székre, de érezte, hogy nemsokára állni fog megint. Állni és járkálni
a szobában, az asztaltól eltolt szék körül, néha az állótükörbe pillantva, aztán keringeni fog tovább, egész éjszaka, és reggel majd elalszik, amikor a házmester felkel.
Fájt az oldala, ott, ahol a rövid és görbe kés nyomát, a mozijegyek árát érezte.
De most nem akart operát csinálni a saját életéből. Állt. Járkált, aztán ült megint.
Átlapozott egy reprodukciókkal illusztrált művészettörténeti kötetet, amelyben néhány sort és mellékletet apja műveinek is szenteltek. Elnézte a falon apja és anyja
esküvői fényképét. Vajon miért nem szerették jobban egymást? Legalább annyira,
mint Fátyol és ő. Arcuk, legalábbis az esküvői fényképen, boldognak látszik. Mintha
akarták is volna azt, amit csináltak, mintha tényleg azt gondolták volna, legalábbis
abban a percben, amikor ez a fénykép készült, hogy egyiküknek sem kell valaki
más, és nincs is más ebben az egy életben. De apja később ezt az életet, ezt a fényképet másképp gondolta, és elment, elment, mert mégis volt más. Igen, az a kis
gyorsszőke, majdnem fehér hajú Helga! Az a slank, tört magyar beszédű, hanyag és
mindent összezavaró nő, aki nem volt anyja senkinek, és aki olyan fiatalon meghalt . . . mint általában a gyógyíthatatlan tüdőbetegek... a háború végén, amikor
nincs „Varázshegy", nincs szanatórium, nincs beöntés, nincs Cote d'Azur, legfeljebb
egy férfi van, akit el lehet rabolni egy másik nőtől, akit meg lehet kérni arra, hogy
ne élje túl az é l e t ü n k e t . . . meg lehet kérni arra, hogy felejtse el azokat, akiket egy
barna, szétszórt délután elhagyott és otthagyott a maguk életében. Talán csak a
felelőtlen élet az élet! Talán tényleg csak elhagyni lehet, és ez az összetartozások
mind tágabb és egyre táguló köre. Igen. Sarkon fordulni és nem beszélni összevissza, hogy miért.
„Na jó. Akkor most ne gondolj semmire", erre határozta el magát, később, m á r
az ágyon, kinyúlva, hanyatt. A ház csendes, hideg, vastag falain keresztül tisztán
hallotta, hogy valaki, nem az ő emeletükön, hanem egy emelettel lejjebb, csellón
játszik. Nyilván egy ú j lakó. Gyakorol. Ugyanazt a témát játssza. Megpróbálta elképzelni az illető kezeit a húrokon, az arcát a cselló fölött, kicsit a hangszer fölé
hajolva, ahogy gyakorol, ahogy megismétli ugyanazt a részletet. „Semmit nem
teszünk hiába", gondolta bágyadtan. „Lám, valamikor megépítették ezt a házat,
amelyben lakom, ezeket a falakat, amelyek között hanyatt fekszem, magamon gondolkodom, noha éppen az imént határoztam el, hogy nem fogok magamra gondolni
egy jó ideig, és közben hallom, hogy valaki egy hangszeren játszik, a hangok átjönnek a falakon, én hallom, nem tudom kinek a játékát, és lassan úgy érzem,
hogy hozzám tartozik, hogy mindig is hozzám tartozott ez a d a l l a m . . . magamra
gondolok, lehet hogy az ilyen tisztább pillanatokban, amikor nem a lelke, hanem a
teste fáj, az ember ugyanazt gondolja magáról, amit mások gondolnak róla, csak
talán kegyetlenebbül fogalmazzák meg a gondolataikat, és közben észre sem veszik,
hogy valakit elvesztettek." Arra is gondolt, hogy hol szeretne lenni most, ahelyett,
ahol van. Talán a Népstadionban, egy éjszakai mérkőzésen, százezer ember között,
amikor a Himnuszt éneklik, vagy amikor a játékidő végén lehangoltan tudomásul
veszik a döntetlent. Százezren. Annyian, hogy ki-ki nem is tudja, hogy ő maga
kicsoda! Tudta, hogy minden gondolata, amit most gondol: hamis és hazug. Miért
nem tudott ő beilleszkedni a társadalomba? Miért akart m á r egész fiatal korában
is, mindennap mást? Az állandóan megváltoztatott tervekkel töltötte el az idejét.
Most is, alighogy végrehajtotta anyja halálát követő érzelmi állapotával szorosan
18

összefüggő tervét, hogy minden ismerősétől elbúcsúzik és elválik tőlük, máris megint
szeretne velük találkozni, sétálni, beszélgetni... Apja nem ilyen volt! Ő, ha egyszer
elment, akkor elment, nem lehetett azt mondani, hogy nem ment el. Mások is érezték az életükön, hogy elment. Hogy nemcsak mondta, hanem úgy is tett, ahogy
mondta. Élesen és maradandóan rajzolta bele a saját természetét és karakterét mások
életébe. És talán éppen ezért, még az áldozatai is hittek benne. Kár, hogy ő inkább
anyja természetét örökölte, aki maga is áldozat volt, félig a férje, félig a fia áldozata. Ennyiben mégis hasonlított apjára: el tudta fogadni másoktól az áldozatot.
Hirtelen — egyik gondolatról a másikra — rájött, hogy mi hiányzik még az életéből: egy gyermek! Egy fiúgyermek vagy egy leánygyermek. Fátyolé és az övé. Akkor
talán bennük és belőlük megérthetné önmagát is, hogy kicsoda ő? Mert enélkül
csak egyetlen dokumentuma van a létezéséről: a képzelete. Olyan neki a lét, ahogy
az egészbe jut. De, ha gyermeke lesz Fátyoltól, akkor ez a gyermek rendszeres életre
fogja kényszeríteni őt. És talán már ezzel is elkésett!? Nem. Ezzel egyáltalán nem.
Nemzőereje teljében volt, talán túlságosan is. Ezért kérdezi meg minden áldott
reggel a halasstand főnöke Fátyoltól: „Mitől olyan karikásak a szemeid, te szép
gólyamadár?" Feltette az arcára a szemfedőt, amit Fátyol varrt neki egy pár fekete
női nylonharisnyából, hogy ne zavarja a fény, amikor délelőttönként lefekszik
aludni. Ezt a fekete nylondarabot, melynek négy rétegén semmi fény nem hatol
át, nem csak akkor használta, amikor lefeküdt aludni. Akkor is a szemeire tette —
a feje köré csavarva, mint az indiánok a fejdíszüket —, amikor nem jutott az
eszébe az, amire az előző percekben gondolt. „Ha ma éjjel még egyszer feljön, akkor
teherbe ejtem", fogalmazta meg a vonzó tervet. „És nem engedem meg, hogy elvetesse a magzatot. És ezzel mindent megtettem, mindent, amire az életemben valaha
is gondoltam, és ezzel megteszem azt is, ami eszembe se jutott soha az életemben",
fűzte hozzá a tervhez némi gúnnyal, hiszen nagyon jól tudta, mit jelent az, hogy
„minden", és ezzel szemben mit jelent az, hogy „tenni valamit": egy tű hegyére
felszúrni egy csillagot... hát igen, nem lehet mindent megtenni, még akkor se, ha
örökké erre gondolunk és erre készülünk. ,¡Biztosan itt volt már, mielőtt én hazajöttem . . . k á r . . . ezúttal nem várt m e g . . . de az is biztos, hogy éjszaka vagy legkésőbb hajnalban, mielőtt a csarnoki standjára menne, felugrik még egyszer, hogy
megkérdezze tőle: hol volt, mit csinált, mi történt vele...?"
Mindig a k é r d é s e i . . .
és az ő válaszai: „Nem tudom . . . nem emlékszem, nem tudom . . . "
Apja festő volt, és a magyar művészettörténeti lexikon szócikke szerint elég jó,
elég szigorú festő volt, aki — a lexikon szerint — „valójában soha nem tudott
megszabadulni az egyidejűleg naturalista és expresszionista hatások alól, noha mindig kereste és olykor meg is találta a kapcsolatot a valósággal, a realitással, és
ezért fejezhette be ellentmondásos életpályáját realista művészként..." De valóban
jó festő kellett legyen, hiszen anyja és ő, azután is, hogy mint családfenntartó megszűnt létezni a számukra, a hátrahagyott képeiből éltek. Megszökött? Vagy csak
megváltozott? Vagy még árnyaltabban fogalmazva: csak átalakult? És ennek az átalakulásnak a jegyében ment volna el? Ezek voltak az apjára vonatkozó legtriviálisabb kérdései. A bonyolultabb kérdéseket sohasem fogalmazta meg — még a maga
számára sem — a szavak szintjén, csak éppen ezek a kérdések jelentették az életét,
ezek a kérdések: ő volt.
Anyja és ő, a hátrahagyott képekből éltek, a „hagyatékból", a Magyarországon
hagyott képekből, rajzokból, vázlatokból, amelyeknek értékét egyrészt a mester
neve emelte magasra, másrészt az, hogy sohasem vett részt ezekkel a képekkel egyetlen kiállításon, sem, miáltal a szóban forgó gyűjtemény valami pszeudo-posthumus
sorozatként lebegett a halál és a jelen között, két nő között, két haza között és
még annyi minden más között, de leginkább az ő emlékezete és az ő képzelete között, azon a határon, amit nem lehet tudásnak és nem lehet tudatlanságnak nevezni,
mivel valóban határ volt: élete és a világ határa. Általában mindig télen, nem
sokkal karácsony előtt adták el egy-egy képét, hogy az árából meg tudják ajándékozni egymást. Húsvétkor vagy születésnapjaik, névnapjaik alkalmából is egy-egy
rajz, metszet vagy ifjúkori akvarell árából rótták le egymás iránti figyelmességüket:
2*

19

ő és anyja; és ezen túl is, a háztartást is a hátramaradt képekből fedezték, vagyis
mintha nem ment volna el egészen a m e s t e r . . . És még most is, anyja halála után,
maradt nyolc kép az apjától. Nyolc festmény, plusz pár rajz. Ez nyolc évet jelent
még, ha évenként csak egyet ad el, és ha továbbra is együtt él Fátyollal, ahogy
eddig az áldott napig, amit csak teljes ereje és emlékezete megfeszítésével tudott
megkülönböztetni a többi naptól, az ehhez hasonló napoktól. Kicsit fájt, mintegy
dalolt az o l d a l a . . . Lüktetés feszítette a bordáit. Talán ez volt az a jel, amely ezt a
napot mégiscsak megkülönböztette a többitől. „Ne gondolj semmire!" Feküdni akart,
mint egy kidöntött fa. Az apja m á r régen por. Igaz, hogy azzal a nővel együtt
temették el, akit nem hagyott el, akit talán nagyon szeretett és valahogy és valahol
talán még most is együtt vannak. Anyja teste már kihűlt. Nem akart arra a szörnyű
helyre gondolni, ahol most az anyja fekszik. Látta, milyen borzasztó pincében várakoznak a halottak a temetésig. Bevitte a kórház prosecturájára a rend fekete ruhát,
amiben majd el fogják földelni a szülőanyját. De most is, hogy anyja meghalt,
egyre az apján gondolkodott. Ügy képzelte, mert soha nem látta a sírját, hogy apja
szép, szomorú fák alatt fekszik, és érzi azokat a fákat, amelyeket ő képzelt a sírja
fölé. Mindig félelem fogta el, amikor eszébe jutott a tavalyelőtti karácsony. Ekkor
adták el apja talán legszebb festményét, egy arcképet, amelyet a feleségéről, vagyis
a fia anyjáról — tehát „őróla" — festett. Kérte anyját, hogy ezt az egy képet soha
ne adják el. Ez annyi mindenről szól, annyira eleven, évek nélkül való, szeretetteljes
és a kifejezésében annyira bizonytalan m é g . . . hiszen talán még az esküvőjük előtt
kezdte el festeni az apja. „Végül is nem adhatod el saját magadat, ez istenkísértés . . . " — mondta mosolyogva anyjának, de fenyegetően emelt hangon, aki közben
már leakasztotta a képet a falról; és ezzel a tavalyelőtti karácsonyt ő a maga részéről, nem érezte a szeretet ünnepének. „Te azt hiszed — mondta anyja a rá jellemző
gyöngéd közömbösséggel, mely csak ritkán vált haragossá az emlékektől —, hogy
én valaha is az életemben ilyen voltam, mint ez a kép? Soha. Csak ő látott ilyennek, amikor ezt a képet festette. Talán akarta, hogy valóságosan is ilyen legyek,
mint ez a kép. De hogy ezt tényleg akarta-e, ebben m á r nem vagyok olyan biztos,
mint abban, hogy ez a kép nem én v a g y o k . . . Ilyennek látott, és amikor m á r n e m
látott ilyennek, akkor elment. Ez azt jelenti, hogy soha nem engem látott, nem
érdekelte, hogy én milyen vagyok, jobban érdekelte a saját fantáziája. Ne f á j j o n
a szíved ezért a képért. Én mindig olyan voltam, amilyennek te ismertél, és nem
olyan, amilyennek ő ismert, mert ő nem is akart megismerni, ő csak , k é p z e l t ' . . .
Boldog vagyok, hogy eladom ezt a képet, mert elég volt ránézni, tudod jól, hogy
naponta ránéztem és úgy éreztem, hogy én nem is éltem, nem is élek, hogy az a
kép éli az én életemet, még a te szemedben i s . . . Hát nem. Eladjuk. Boldogítson
másokat." Anyja a kerettel együtt becsomagolta az olivazöld alaptónusú vásznat, és
még aznap, botrányosan olcsó áron el is adta. Ezt az esetet nem tudta elfelejteni
anyjának. Ezt a helyzetet, ezt a megoldást jellemzőnek találta az életre, különösen
anyja és az ő életére: anyja a szoba közepén áll, lassan, a tőle megszokott nyugodt
mozdulatokkal becsomagolja saját arcképét, amelyet huszonöt?, harminc? évvel
ezelőtt festett róla a férje, becsomagolja és eladja, noha egy másik képet is eladhatott volna helyette. Sokszor gondolt arra, hogy apja azzal, hogy a flegma, mindig álmos és fáradt Helgával világgá ment: mintegy ellopta az életüket, anyjáét és
az övét. Csak egy képet hagyott hátra, egy „imagó"-t, és ez az ő számára a rejtélyt
jelenti. Anyja számára a sértést, a halálba is átnyúló sértést jelentette apja szökése.
Ezt a rejtélyt és ezt a sértést elég nehéz volt elviselniük. Mintha a s a j á t életük
helyett, mindig őrá gondoltak volna, ami azt jelenti, hogy öt élték önmaguk helyett.
És ő tartotta össze őket mélyen egymásban. Anyjában a sértés, benne a rejtély az
évek során összekeveredett, és együtt a két érzelem valami félbeszakadt varázslat
emlékévé vált, nem annyira anyjában, mint benne, de talán anyjában is. Nem örökölt apjától kifejezett rajztehetséget vagy festői életszemléletet, de azt sem lehetett
volna letagadni, hogy az apja fia: mindig inkább látta, mintsem gondolta a dolgokat.
Lényegében ebből a gondolkodást helyettesítő látásból fakadt élete valószínűtlensége
— legalábbis mások szemében, amit elég gyakran a tudomására hoztak —, és ebből
20

fakadt az állhatatlansága is, hogy mindennap mást gondolt ugyanazokról a dolgokról. Valami mániákus képszomjat és képmegőrzést örökölt apjától: mindent mohón
megnézett, és amit látott, azt nem felejtette el vagy csak nagyon soká. Egyszer,
egy éjszaka, majdnem éjszaka, az este végén, észrevett egy párt az utcán. Különös
testtartásuk hívta fel a figyelmét. Csak egy pillanatig látta őket, akkor, amikor elment mellettük, és aztán még egyszer, amikor távolból visszanézett feléjük. A férfi
negyvenöt-ötven év körüli lehetett, a nő húsz vagy talán még annyi se. Arcvonásaik
feltűnően hasonlítottak egymásra, mintha apa és lánya lettek volna, de ha nem is,
abban egészen biztos volt, hogy rokonok: unokahúg és nagybácsi. A nő a férfinak
dőlt. A férfi a falnak dőlt, a bal kezével a derekánál fogva, magához ölelte a nőt,
a jobb karját furcsán kinyújtva, a falhoz támaszkodott, ujjai csaknem kitárva, a
keze határozottan a falhoz tapadt, mint egy futónövény, szinte a falba markolt.
Öltönyének „karrésze" — ahogy emlékeiben megnevezte ezt a darabot — felcsúszott
a karján, úgyhogy kivillant a fémláncos karórája: éppen csak az óramutatók állását
nem figyelte meg az órán, hogy most mennyi az idő ennek az embernek, aki a
falnak dől, belemarkol a falba, hogy megtartsa a nőt, aki egész testsúlyával nekidől
és ránehezedik. Az óramutatókon kívül minden más részletet pontosan megfigyelt,
és talán apjától örökölt tehetségével egy életre meg is jegyzett magának, egyetlen
képbe sűrítve a helyzetet. A részletek: a férfi őszülő hajfodrai, éles arca, keskeny,
magas homloka, görbe vonalú, kiugró orra, finom, hamuszürke, ideges arcbőre, elegáns, de életkorához nem illő ruhája — amely által kifejezetten egy népszerű
kabarékonferanszié-íróra emlékeztetett a külső megjelenése —, fényes, szénfekete
lakkcipője, sovány alakja; a nő könnyű, virágos, szinte áttetsző ruhája, lábszárain
az ijesztően párhuzamos harisnyavarrások — lábujjhegyen állt, ettől megfeszültek
a lábszárizmai —, a ruha alatt, a hátán feszülő melltartócsat, régi divatú frizurája:
loknis, barna haj, két fehér, a férfi vállait átkaroló, elmerült karja és még annyi
minden, amire nincsen szó, ami tényleg csak tiszta kép? A részletek tipikus és
mindennapi jellege ellenére, két jelből úgy vélte, hogy ez az ötven év körüli férfi
már másnap meg fogja ölni ezt a húsz év körüli nőt. A két jel: a férfi jobb keze,
furcsán a falon; és a nő testtartása, ahogy lábujjhegyen állt, mintha állva szeretkezett volna, és mintha ugyanakkor — ez volt a benyomása — ki akart volna szabadulni ebből a helyzetből. Az esetet természetesen — és természetesen leegyszerűsítve — elmesélte anyjának, amikor éjjel hazament. Felébresztette anyját, hogy elmondja neki a szituációt. És másnap az újságban olvashatták, hogy egy bizonyos
X. Y. ötvenéves cirkuszigazgató megölte tizenkilenc éves unokahúgát, X. Y. artistanőt, ugyanabból a cirkuszból, abból az alkalomból, hogy a lány férjhez ment. Anyja
is elolvasta a rövid hírt, de megkockáztatta, hogy hátha nem arról a párról van szó
az újságban, akiket a fia előző éjszaka látott az utcán a falhoz simulni. A fia mosolygott, biztos volt benne, hogy ugyanarról a párról van szó. És ez a példa általában jellemző volt a valósággal kiépített egészen laza, sokszor fantasztikus, a tényeket szinte mellőző kapcsolatára. Még a hangját is el tudta képzelni annak a férfinak, aki a falba markolt, és annak a fiatal nőnek is, aki a falba markoló férfinak
dőlt! Nem kételkedhetett abban, hogy az a férfi ölte meg azt a nőt! És ha mégsem?
Akkor is, az az esti pár, mintegy előidézte a másik tragédiát, azt, amit másnap
olvashattak az újságban. És akkor már édes mindegy, hogy ki nem eszik többé
barna kenyeret és ki miatt nem!
Egy másik példa is azt mutatta, hogy örökölt valami képalkotó vagy legalábbis
súlyosan képmegőrző tehetséget felejthetetlen és felelőtlen apjától. Egyszer, mint
mindennap, átment a Dimitrov téren. Hajnalban, amikor a Nagycsarnok nyitott,
hogy annak tudta nélkül: megnézze Fátyol első perceit, a stand mögött, a mérleg
mögött, amikor lerázza magáról a bizalmaskodó kollégákat, amikor a kezébe veszi a
húsvágó bárdot, és először is levág estére magának és az élettársának egy kiló húst,
a legszebb részből. Egy zöldséges stand mögül nézte Fátyolt, a lelógó paprika és
hagymafüzérek függönyén keresztül: nézte a fehér köpenyt, amely imitt-amott
véres, nézte a szorosan lekötött hajára csavart hófehér fejkendőt, aztán, amikor
belefáradt ebbe a képbe, újra kiment a Dimitrov térre, azzal, hogy majd még vissza21

jön. A tér néptelen volt, amikor hirtelen egy öregasszony szólította meg. „Fiatalúr,
én máma tízkor repülővel Frankfurtba u t a z o k . . . onnan Amerikába a fiamhoz, aki
ott él 1956 óta, és most k i h í v o t t . . . amikor kiment, olyan korú lehetett, mint most
a f i a t a l ú r . . . amerikai a felesége, van három gyerekük . . . most megküldte a repülőjegyet, ki kell mennem hozzájuk . .. amerikai felesége van, nagyon rendes nő, nélküle
éhen halt volna a fiam, van három g y e r e k ü k . . . tegye meg nekem azt a nagy szívességet, hogy ezt a csomagot elviszi erre a címre az én bolond húgomnak, mert én
már nem vihetem el, már nincs időm, már tegnap kimentem a repülőtérre, • ott
akartam aludni, de azt mondták, hogy nem lehet ott aludni, ha a gép csak ma
m e g y . . . ez mindenem, a húgomnak meg nincsen ruhája, ha elvinné neki, lenne egy
pár jó ruhája, mert én ott kint majd kapok a fiamtól meg a menyemtől ú j a t . . .
két ruhám van a csomagban, neki adom . . . " Odaadta a csomagot, sarkon fordult és
ment a villamosmegállóba, a 63-as villamoshoz, hogy a Nagyvárad térre jusson, és
onnan busszal ki a reptérre.
Csak később, amikor az öregasszony már eltűnt, akkor vette észre, hogy a csomagon nincs se név, se cím.
Attól kezdve napokig, hetekig, ha valamerre járt a városban, egyedül, vagy
anyja, vagy Fátyol, vagy olykor mindkettőjük társaságában: mindig vele volt a
csomag, a két ruhával. Minden idős nő arcát megnézte. Végre hetek múlva, a
Gizella-malom mögött, a Vasmunkás utcában, ezúttal anyja és Fátyol nélkül, egyedül gyalogolt hazafelé vagy legalábbis a Dimitrov tér irányába, amikor felfigyelt
egy idős nő arcára, aki hasonlított arra az öregasszonyra, aki a Nagycsarnok bejáratánál átadta neki a megcímzetten csomagot, a két ruhával. Megszólította a nőt,
és részletesen elmondta neki, hogy miről van szó. Az idős nő megpróbált elfutni.
De ő kibontotta a csomagot, a két ruhát kigöngyölte, hogy az öregasszony ráismerjen
nővére ráhagyott ruháira. A nő megnézte a két ruhát, és m á r nem tagadta le, hogy
van egy nővére, annak van egy fia Amerikában, annak van egy amerikai felesége,
és van három gyermekük, és a nővére most Frankfurton át kiutazott hozzájuk, szóval az egész történetet ismerte már, aztán gyorsan eltűnt a két ruhával, és talán
zavarában el is felejtette megköszönni, hogy végre hírt kapott a n ő v é r é r ő l . . . Az
öregasszony pont olyan ruhát viselt, mint amilyen az a kettő volt a csomagban.
Nyilván már húsz éve viselte, váltás nélkül a sajátját, de azért nagyon is hasonlított a csomagban levő két r u h á h o z . . . a szabás, a szín, a gombok, a régies fodrok . . . és az arcuk, hiszen testvérek voltak, az arcuk — és ő ezt az arcot kereste —
hasonlított, mint minden testvér arca, még ha megöregszenek is, az alapvonások
hasonlósága megmarad.
Hanyatt feküdt, és most már a tervbe foglalt határozott céllal várta Fátyolt.
Az oldala énekelt a fájdalomtól. De ha teljesen mozdulatlanul feküdt — és erre
képes volt —, akkor elhalkult az ének. Fátyolra gondolt, akit még az elemi iskolából ismert, a vörös téglás, régi, Lónyai utcai elemi iskolából, ahonnan jómaga még
a nyolcadik osztály és ezzel az elemi tanulmányok teljes befejezése előtt, kimaradt.
Tizenkét éves korukban: — és azóta tolulnak, csak tolulnak benne a képek, az emlékek, a szavak, közös életük hangjai és szálai azóta szövődnek benne
kibogozhatatlanul, a legszebb perzsa szőnyegmintákba,
virágformákba,
pillangóformákba
csoportosulva, majd szétfutva, megnyílva ezerfelé, elmozdulva a képzelet és az emlékezet
egymásra fényképezett
filmkockáin
— Fátyol, édesanyja megőrzött menyasszonyi
fátylában — innen ez a különös, meghitt név — és a fátyol alatt meztelenül, eltáncolta előtte és neki Salome táncát: híven utánozva és megelevenítve annak a másolt
festménynek a hangulatát, amelyet apja a régi mesterek művei közül annyira szeretett, hogy még egészen fiatalon ú j r a megfestette első firenzei tanulmányútja idején, abban a képtárban, ahol a kép eredetijét őrzik. Egyéb fiatalkori képeit eltüzelte, de megtartotta ezt az egyet. Ó, ha egyszer képes lett volna ő is megfesteni
Fátyolt, olyannak, amilyennek képzelte, függetlenül attól, amilyen valójában volt,
ugyanúgy, ahogy apja — nem is egyszer — lefestette anyja arcát és a k t j á t : másnak,
mint amilyen anyja valójában volt, talán olyannak, amilyennek önmagát érezte nőben. Erre sajnos nem volt képes, mert nem örökölte apjától azt a merész, sokszor
22

agresszív festői életszemléletet, hogy olyannak lássa a világot, amilyennek önmagát
érzi. Életét két titok között élte: az egyik titok apja élete és művészete, a hátrahagyott képei mítoszában gyökerezett, a másik titok anyja volt, aki az első titkot
takarta és titkolta, aki mintegy az életével elzárta és lezárta előtte az apjához vezető
utakat. Kamaszkorában halálosan izgatta, hogy milyen lehetett az az élet, amit
anyja az apjával élt. De később is visszatért ezekre a kérdésekre, amelyekről nagyon
jól tudta, mennyire gyötrik anyját, és sokszor talán éppen ezért tette fel ú j r a és
ú j r a ezeket a kérdéseket. Remegett az izgalomtól, amikor anyja egy-egy mondatot
idézett az apjától. „Áhá, szóval így mondta!" — ismételte magában a számára
mágikus erejű szavakat és mondatokat, a sokszor nyers kifejezéseket, amelyeket ő
alig használt, anyja még kevésbé. Például, amikor anyja elmesélte — és az évek
során legalább százszor el kellett mesélnie — azt az esetet a képkereskedővel...
1944 áprilisában vagy májusában, a német megszállás után. Szinte magánkívül volt,
annyira élethűen látta maga előtt az egész szituációt. Á képkereskedő egyben múzeumigazgató is volt. A háború alatt sokan halmozták az állásokat, mivel sokan
elvesztették az állásukat, és ezért a kevés ügyeseknek több állás is jutott, amennyiben deklaratíve is felfogták a nemzet iránti kötelességüket. Ez már lassan a háború
vége volt, a nyilaskeresztes kardtánc jegyében. A képkereskedő és múzeumigazgató
többek között azt a komoly nemzetmentő feladatot is ellátta, hogy bizonyos személyek magántulajdonában levő képgyűjteményeket és elrejtett képvagyont a nemzet
javaiba vett át. Járta a lakásokat, mert neki kellett felbecsülnie a detektívek által
feltárt képek értékét, eredetét, neki kellett megállapítania, hogy eredeti művekről
vagy csak hamisítványokról van-e szó. Apjától — akinek művészetét rendkívül kultiválta — néhány képet akart vásárolni, a saját részére. Tehát ezúttal az államrendőrség fedezete nélkül látogatott el a mester műtermébe, amelynek közepén a
művész felesége — az ő akkor még fiatal és szép anyja — anyaszült meztelenül állt
modellt egy készülő aktképhez. Leeresztett nagy fekete haját az arca elé fogta,
magára vett egy könnyű pepioszt, de máskülönben nem zavartatta magát a vendégtől. Megkínálta egy kávéval. Aztán félrehúzódott a műterem egyik képektől zsúfolt
zugába,. nem akarta zavarni az üzleti tárgyalást. „Igen, igen, ezt a képet a nemzeti
festészetünkhöz tartozónak é r z e m . . . " — mondta a képről a magas vendég. „De ezt
már nem!" — mondta egy másik képről. Az apja — ahogy anyja visszaemlékezett —
nem követte a képkereskedő gondolatmenetét. Egy képet nézett, mint mindig. „Ez a
kép nagyon modern, túl modern, valami francia sablont érzek benne, elüt a többi
képétől, mester. Modern, de nem korszerű. Ért engem?" — folytatta a mustrálást a
képkereskedő. „Nézze, az az arc, amit maga most mutat, nem volt mindig a maga
arca. Ezt az arcot lopta vagy cserélte, de nehezen fog tudni megszabadulni tőle" —
mondta az apja a képeiről elmélkedő múzeumigazgatónak. „Félreértette, amit mondtam. Nem akartam megsérteni. És kérem, ne sodorja magát bajba a modorával" —
mondta higgadtan a képügynök. „Melyik képért fizet a legtöbbet? Minthogy pénzre
van szükségem, minden eladó. Egymást prostituáljuk" — mondta az apja a lényegre
térve. „A modora rosszabb még a legsablonosabb képeinél is" — mondta most már
elég sötét arccal a képtárnok. „Akármelyik képemet veszi is meg, egyszer vissza fogom
vásárolni magától, háromszoros feláron, amikor már maga csak egy lapos buksza
lesz, és már egy másik arcot fog mutatni az embereknek" — mondta az apja. Biztosnak
látszott lenni a szavaiban, amennyire az anyja visszaemlékezett az esetre. „Mondja,
ez az igazán fascináló nő, akiről ezt a nyilván fiatalkori, modoros aktját festette,
nem volt véletlenül zsidó vagy félzsidó?" — kérdezte a képgyáros, egy kép előtt
mélázva, amely a műterem sarkában állt, a falnak támasztva. Miközben a képet
nézte, mosolygott. Aztán az állványon kifeszített vászonra felvázolt aktra pillantott,
a mester az idő szerinti utolsó művére, majd a képmás élő eredetijére, a festő élettársára, feleségére és modelljére nézett. Logikus volt, hogy a festő ugyanarról az
arcról és figuráról komponálta ezeket a képeket. Ugyanarról, aki ott volt velük a
műteremben, de szeretett volna nem ott lenni. A képáruház-igazgató még egyszer
megnézte magának a karcsú, fekete modellt, aki a szinte átlátszó peploszban ült a
műterem zugában. Szemét egyenesen az ágyékszőrzet' halványan sötét háromszögén
23

pihentette, mely átderengett a ritka szövésű leplen. Aztán — mivel intelligenciája
megengedte neki, hogy dühét cinizmusbá vigye át, de azt m á r nem, hogy mint
vendég, megfeledkezzen a hatalmáról — újra megkérdezte: „Ugye, alig magyar ez
a nő?" Arca szinte felette a csendet, ami a műtermet betöltötte a kérdése nyomán.
„Ugye az, aki ilyen, mint amilyennek maga festette, az a sémita típushoz tartozik,
az askenázi népvándorláshoz... még ha el is keveredett egyik vagy másik nagyanyja
valami gojjal, ha ugyan nem S t o c k j u d e . . . " — mondta a képjátékos, miközben egyre
a modellt és a róla készült képeket, vázlatokat nézte. „Ezt magának tudnia kell,
m e s t e r . . . " — tette még hozzá, de már enyhébb gúnnyal, mint amikor magyar a
magyarhoz beszél. „Nem tudom, de mindjárt megkérdezem tőle. Csak nehogy a f i a m
meg cigány legyen magának" — mondta a festő a képführernek.
Ez a felejthetetlen eset lehetővé tette számára, hogy, noha nem ismerte az
apját, valahogy, a képzelete segítségével elhelyezze őt az eleven történelem képtárában, amit a történelemkönyvek csak halványan adnak vissza, kiemelve a mártírokat, az áldozatokat, a névtelen tömegeket azonban — érthetően — nem képesek
megszólaltatni a történészek. Elkészülnek a köztéri bronzszobrok, amelyeket alig
állítanak fel, máris ledöntenek. Elkészülnek az ú j rendet ábrázoló tapéták és mozaikok, hogy aztán letépjék az egészet a falakról, hogy kiverjék a színes köveket a
bérházak és a kormánypaloták homlokzatából, de: a szavak, amit egy ember mondhat egy másik embernek, ha valaki kimondja valakinek, hogy nem látja az arcát,
ha egy ember megkérdezi egy másik embertől, hogy hová lopta az arcát?: ezek a
szavak megmaradnak, mindenesetre túlélik a játékszobrokat, a tapétákat és a mozaikokat. És azt is ennek az esetnek a hatására tette, hogy társaságban gyakran
úgy mutatkozott be, hogy: „Cigány vagyok."
Számtalanszor megkérdezte anyjától, hogy hány évig is élt együtt az apjával,
noha nagyon jól tudta, alig két évig; mindent tudott, hiszen állandóan a megmaradt
régi fényképeik, papírjaik és leveleik között kutatott, de úgy érezte, hogy nem tud
róluk semmit. Ügy érezte, hogy nem két, hanem négyszáz évet élt együtt a n y j a és
apja, és ez a nagy idő nyomja agyon az anyját.
A harmadik titok, anyja és apja közös titkának része, természetesen Helga volt.
Erről a bánáti svábságból származó ápolónőről alig beszélt az anyja. De azt, amit
mégis elmondott róla, azt ő a képzelete segítségével egy viharos lélek, egy szép és
vad élet, azóta földig lerombolt kastélyává formálta, és napról napra újra felépítette
és ellakott benne. Most is, ahogy hanyatt feküdt: a tilos szőke, egész életében haldokló Helgára gondolt, akiért apja egy délután otthagyott mindent, a képeit, a feleségét, az ő anyját, akinek most m á r a lakók a koszorújára gyűjtenek. És ennél az
emléknél megint átsuhant az agyán egy kép: amikor utoljára beszélt anyjával a
kórházban, feltűnt neki, hogy anyja milyen szigorú, milyen régi divatú koszorúba
fonta a még mindig dús, még mindig nem ősz haját. Utoljára is Helgáról beszélt az
anyja, noha ő ezúttal nem kérdezte róla, csak nézte az anyját, nehogy elveszítse az
arcát a rászegezett tekintetéből. „Bleicher M o n d . . . mindig ezt mondta az apád
annak a sápadt német k.-nak. Akkor már nálunk lakott az a nő, ő meg ott rostokolt
mellette, amíg a nő kvarcolt, és ő nézte az arcát, de olyan erővel, hogy az a kis
babakoporsó elpirult tőle és mosolygott, mintha kigyógyult volna a t b c - b ő l . . . levette az arcáról a kvarcszemüveget, és ő is bámulni kezdte az apádat. A kvarclámpát persze elfelejtették kikapcsolni, úgyhogy izzott körülöttük a levegő. Órákig nézték így e g y m á s t . . . Ez volt a szokásuk. Hiába hívtam őket, hogy jöjjenek enni, csak
ültek és mereven néztek egymás szemébe. Talán egy középkori udvarhölgynek vagy
zárdafőnöknőnek képzelte, miközben le nem vette róla a s z e m é t . . . mert mindenről
azt képzelt, amit a k a r t . . . és abban az időben m á r alig festett valamit. És hogy az
a másik őrült mire gondolt közben, hogy őnagysága, az a kis tüdőbajos ügynöknő,
mit képzelt közben, azt is el tudom képzelni... Nem volt könnyű az apáddal élni,
ezt abból értettem meg, hogy őutána senki mással nem tudtam élni. Erős volt,
nagyon erős, bár nem tudom, hogy miben volt az ereje. De még te is jobban szereted
őt nálam, pedig te csak a képeit ismerhetted..." Tiltakozott: „Ez nem igaz, ő mindig nagyon érdekelt engem, de szeretni csak téged szerettelek... és Fátyolt" — mondta
24

anyjának, aki lassan a fejére tette a fekete rádió-fejhallgatót. „Igen. Talán csak azért,
mert vele éltem" — mondta az anyja, és neki most úgy rémlett, hogy ezek voltak az
utolsó szavak, amiket egymással váltottak. Talán még annyi, hogy megbeszélték,
másnap mikor jöhet be anyjához látogatni, tekintve, hogy holnap hivatalosan nincs
látogatási nap. De nem volt másnap. Másnap már árva volt.
Ahogy így hanyatt feküdt, egyre pontosabban emlékezett azokra a dolgokra,
amelyeket lényegesnek tartott az életében és amelyek nehezen vagy egyenesen alig
elviselhetővé tették az életét mások számára. Például — annyi más között — az a
különös szokása is, hogy a szobája különböző sarkaiban, a falak találkozásánál kifeszített pókhálókba hamuzott, és aztán figyelte, ahogy a pók a háló legmélyebb
zugából odafut a még forró hamuhoz és aztán visszaugrik a háló mögé. Anyja vagy
Fátyol, minden reggel felsöpörték a hamut, eltüntették a pókhálót, de a pók — egy
másik pók — másnapra újraszőtte a hálót, és ő újra belehamuzott a pókhálóba.
Anyjához és Fátyolhoz fűződő mély érzéseivel szemben, képes volt másokat egy
percig szeretni és a következő percben elhagyni, a szégyenig megtréfálni vagy egyenesen elárulni. Egy-egy teljesen haszontalan és csak az idő elherdálására szolgáló
szituációban képes volt hallatlan akaraterővel, a legkülönbözőbb kérdésekkel kapcsolatban meggyőzni másokat a saját véleményéről, amelyet másnap már módosított
vagy egyenesen ellenkező előjellel ismételt meg. Amíg valakiről nem tudjuk, hogy
kikkel él együtt, addig alig ismerjük őt, addig nem tudhatjuk, hogy ő maga milyen.
Másokból azonban, akik hozzá tartoznak, azonnal megértjük őt, tudjuk, milyen az
élete, mondhat akármit. Ez meggyőződése volt. Ezért régi és ú j ismerőseit igyekezett
másokból, azokból, akikkel együtt éltek, megismerni, és nem abból, amit magukról
állítottak. És ezért még a legjobb barátai előtt sem nyilatkozott meg otthoni életéről, amit anyjával, Fátyollal, apja képeivel élt, nem is szólva az apjáról kialakított
szuverén elképzeléseiről és arról a szőke botrányról szőtt álmairól, akivel apja életet
cserélt. Élete csaknem nyugalmas egyensúlyban folyt, mert anyja nem engedte át őt
teljesen Fátyolnak, és Fátyol sem engedte át őt teljesen az anyjának. Ebben a
kettős vonzásban, ő mint az evidencia maga, valami aktív engedésben élt, amely
kifelé, meglehet, a teljes esetlegesség, zűrzavar és rendszertelenség képét mutatta
— mások szemszögéből .nézve olykor az őrület tökéletesen soha meg nem vonható
határán játszott —, de befelé koncentrált volt, súlyosan öntörvényű, ugyanakkor
még a leggyengébb véletlenek előtt is nyitott. Szeretett a kutak mélyébe nézni vagy
egy-egy követ ejteni a kút vizébe, ha éppen vidéken járt Fátyollal, a lány nagyszüleinél. Szerette a hideg, de nem jegesen hideg, kékezüstös holdfényt. „Bleicher
M o n d . . . " Holdfényben egyszerűen képtelen volt elaludni. Életének középpontjában
a kép, a látás, a festészet állt, és ezen keresztül apja személye, ez a minden jelennél erősebb múlt; egyetlen tiszta emléke a világról. Emlék? De olyan mély és
mégis közvetlen, hogy bármit is látott, bármire is gondolt, akármit is érzett, azt
egyúttal apjával társította, általa látta-gondolta-érezte, mintegy apjával nézett farkasszemet, bármire nézett is a világon.
Meglehetősen terjedelmes, de éppoly fölösleges ismeretrendszerrel, mondhatni
műveltséggel rendelkezett, még abból a korai életszakaszból — körülbelül a tizenhatodik és a huszadik életéve között —, amikor állandó jelleggel lexikonokat, földrajzi almanachokat vagy az UNESCO által kibocsátott statisztikai évkönyveket
olvasott, egész napokon, éjszakákon át. Ismerte a különböző demográfiai adatokat
és általában az emberi élet tudományosan megadható adatait, tudta, hányan éheznek a földön, hányan élnek viszonylag jobban, és hányan élnek — az UNESCO, az
ENSZ, a FAO közlései szerint — pompásan, nercben és szmokingban, első osztályú
kajütökben keringve Rhodosz, Varadero és Hawaii között. De később egyre inkább
elfordult a statisztikától, a földrajzi atlaszoktól, a lexikonoktól és az újságoktól;
rádiója és televíziója nem volt; telefonja sem. Egyre inkább a minden mennyiségben felhalmozott és tárolt festményreprodukciókat nézte, olykor egész napokon át,
és némelyik képről biztosan tudta — valójában csak egy a tudásnál is erősebb sejtés volt ez —, hogy annak idején apja is órákig bámulta ugyanezeket a formákat,
színeket, és nemcsak a reprodukcióikat, hanem a képek eredetijét, hiszen apja, vele
25

ellentétben, fiatal korában sokat utazott, felkereste a nagy képtárakat és múzeumokat. Ő maga csak egyetlenegyszer hagyta el Magyarországot, anyja és Fátyol társaságában, amikor a Zwinger megtekintése végett Drezdába utaztak. Anyja és F á tyol minden nehézség nélkül kiválthatták az útlevelüket, de neki vonakodtak útlevelet adni, hiszen a társadalomnak pozitív formában úgyszólván nem volt tudomása a létezéséről. Mégis, anyja — apja nevével — elérte, hogy az ő útlevelét is
kiállítsák. Az az utazás!: egy életben egy másik élet! Tudta, hogy anyja másodszor
teszi meg ezt az utat, már járt ebben a régi városban, ebben a nagy képtárban,
évtizedekkel ezelőtt, a férjével, aki akkor még nem volt a férje, de még a vőlegénye sem, csak a szeretője, úgyhogy szülei tilalma ellenére, úgyszólván szökve utazott Drezdába a kedvesével, aki akkor még csak egy névtelen festő volt, és n e m is
dolgozott sokat, hogy neve legyen. „Ö m á r látta ezt az utat, ezt a várost, ezeket a
k é p e k e t . . . ők ketten már látták mindezt, ezért ő másnak fogja látni most másodszorra, mint én" — tűnődött még a vonaton, miközben anyja behunyt szemét nézte.
A szállodában, ahol laktak, nem érezték jól magukat, legalábbis a két nő nem,
ő pedig, aki maga helyett is mindig őket érezte, következésképpen még kevésbé
érezhette jól magát. De a képtár! Neki, mint az éden. Most volt mit néznie! Nem
azokat a füzetlap nagyságú reprodukciókat látta most, amelyeket otthon naponta
átnézett, hanem eredeti festményeket, amelyeket valaha apja is, ugyanezeken a barokk folyosókon sétálva, látott egyszer. Itt van ennek az „egyszer"-nek a t a n ú j a ! :
anyja, apja akkori kedvese, akit később feleségül vett, aztán két év múlva elhagyott.
Megremegett, amikor — szinte a testével — felidézte, érezte és átélte azt az órát,
azt a bizonytalan és most már semmitől nem függő, a képzelete játékszerévé vált
időegységet, azt, amikor anyja és apja ugyanitt jártak, és talán éppen ez előtt a
festmény előtt — amely előtt most ő áll — véletlenül egymásra néztek.
Egy-egy kép előtt állva, túllépett saját életén, helyesebben mondva,
elvesztette
az életét a képben.
Felejthetetlen drezdai utazásuk után idejének és életének még nagyobb részét
töltötte a képreprodukciók nézésével. Ha ugyan lehet fokozni egy helyzetet, amikor
az ember már évek óta valaminek a tetején á l l . . . Inkább arról volt szó, hogy a
drezdai képtár megtekintése után egyszerűen lelépett a tetőről, helyesebben átlépett
abba a jót és rosszat magába foglaló multifokális állapotba, amelyben a gyújtópontok
egymást égetik át, amelyben az ember már csak azt érzi, amit gondol, és csak azt
gondolja, amit érez, nincs közvetítés, vagyis amikor az életköre a világnak azzal a
képével egészül ki és zárul be, amellyel énje és tudata, képzelete és emlékezete
egyesül és azonosul, más szóval ez az a kép, amely maradéktalanul megszünteti
azokat a hosszú, sokszor kínzó utakat, amelyek ehhez a képhez vezetnek.
Fátyol néhány műnyomatra kifejezetten féltékeny volt, noha maga se tudta volna
megmondani, hogy miért. Ezek közé tartozott Rembrandt Hendrickje
Stoffels-ről
festett képe, ez az örök ágybahívás, ez a vörös szalaggal átkötött, parasztkenyér
nagyságú dús hajkoszorú, ezek a lágyan erős, mindenre érzékeny kezek, ez az emlékek mosolyával függönyözött, kipirult, nagy szemű arc; ezek közé a képek közé
tartozott Rubens híres képének, Leukippos lánya elrablását ábrázoló festményének
kicsavart alsótesttel a földre zuhanó női figurája, akit szinte kiszakítanak egy másik
női testből, és akinek sikoltó arcát, kígyóként tekergő vöröses szőke hajfonatait és a
földre támaszkodó jobb karján feszülő drágaköves karkötőt nem győzte eleget nézni:
néha éjszaka is felkelt Fátyol mellől, hogy megnézze ezt a női alakot; ezek közé a
képek közé tartozott Cosimo Tura Pietája, a Jézus átszögelt kezét csókolni látszó, a
fájdalomtól még alig megérintett, titkosan boldog Mária-arccal; Dürer
Melankólia
című metszetének fehér szemű, könyöklő angyalfeje, mely a világ felett virraszt,
mintegy kimeredve a misztériumokból; Marinus van Roymerswaele
Pénzváltó
házaspár című képe: a nő elragadtatott, ártatlanul, gyermekien kegyetlen arca, a
hatalmas kendősátor a l a t t . . . az a nagy, bölcső formájú kendőkastély, amit legalább
két óráig kell hajtogatnia és csavarnia minden reggel, hogy megmaradjon a fej é n . . . a keskeny arca, az érzéki, alig zárt száj, mely mondani l á t s z i k : , , . . . mindez
a m i é n k . . . " , ahogy nézi az aranyat a függőmérlegen... és a két fantasztikus keze:

az egyik kéz pihen, a másik kéz az ujjak hegyén ágaskodik és éppen lapozni készül
az adósok és a felszálló kamatok listáját tartalmazó nehéz k ö n y v b e n . . . és maga a
pénzváltó is: fején egy madárfészekszerű kalpag, keskeny ajkak, merev tekintet,
ahogy a függőmérleget tartja élet és halál között; ezek közé a képek közé tartozott
Jean-Honoré Fragonard: Das von Amor geraubte Hemd című képe is. Csak a német
címet ismerte, mivel egy német nyelvű művészettörténeti lexikonból vágta ki a kép
reprodukcióját. Sokáig eljátszott — német szótár és nyelvtan fölé hajolva — a
német cím kettős jelentésével, amely megengedi, hogy a képélvező azt gondolja:
Ámor rabolja el a meztelen női testről az inget; és úgy is engedi érteni, hogy a
meztelen nő rabol magának Ámortól egy könnyű inget; ezek közé a képek közé
tartozott Rembrandt a Tékozló fiú hazatérése című festménye: az a homályos, az az
álmából felriadt, örömtől ijedt anyai vagy nővéri arc, a férfiak mögött, és a kép
előterében az atya teremtő keze a térdelő fiú vállán. Az egész képben csak az atya
kezén áll egy fénysugár, minden más részlet éjszaka és homály; Joshua Reynolds
képe, ez a frontális portré, amely Nelly O'Brien egész életéről s z ó l . . . a virágos
kalaptól árnyékos, ovális arc! a hajószerű szoknya! a vastag gyöngysor a nyakán;
Anselm Feuerbach Platón estélyét ábrázoló neo-renaissance festménye: a kép bal
oldalán álló, nővé és leánnyá változó ifjak csoportja a kormos lángú fáklyafényben,
atlétikus testük mintegy megjelenteti a platóni ideákat, a csoda eleven formájával
tükrözve vissza és megtestesítve a gondolatot, a filozófus eszméit, aki távol a táncoló ifjak csoportjától, a kép legmélyebb zugában ül és arra gondol, hogy mindez
csak árnyék, egy barlangban ülünk, és a tűz, amely a barlang előtt ég, játszik
velünk; és aztán a két legjobban kultivált képe: Rembrandt Jan Six az ablakban
•című festménye, amellyel apját, mint ifjút azonosította, talán azért, mert, ahogy
J a n Six az ablakpárkányra könyökölve, állva olvas egy könyvet: az arcát betakarja,
kivehetetlenné teszi a fény; a másik alapkép: Lovis Corinth cinikusan heroizált,
brutális önarcképe, páncélban, hatalmas zászlóval a vállán. Ezzel a képpel — amelyet 1911-ben festett a német mester, miszerint a páncélruha már teljesen anakronisztikus viseletnek számított, és csak a világ, az ízlés, a jó közérzet, a polgári
kultúrillúziók provokálását jelenthette — öregkori, a szökés utáni apját azonosította,
akit már anyja sem ismerhetett, és akit éppen ezért méltán képzelhetett mindenkinél
jobbnak és tökéletesebbnek, mivel csak benne élt és már nem változhatott. Belőle,
a képzeletéből, nem szökhetett meg.
Látta, hogy világosodik.
Hajnalban megjött a barátnője. Felugrott hozzá, mielőtt a csarnokba ment volna.
Ledobta magát egy székre. Egy darabig hallgatott, aztán megkérdezte: „Kitakarítsak?
Nem akarsz felkelni? Bevessem az ágyat?" Minthogy nem kapott választ, ingerülten megkérdezte: „Rosszul vagy?" Nem volt rosszul, csak nem volt biztos benne,
hogy él-e még vagy már meghalt, annyira elmerült az emlékeiben. És még nem
gondolt mindenre! Csak egy-két régi dolgot idézett fel, csak egy-két emléken futott
á t . . . de a hajnalt máris estének érezte, és a testét, főleg a szúrás tájékán, vörös,
folyékony üvegnek érezte, mást nem érzett. A bordái belül vérben úsztak, és a szíve
ki-kihagyott egy-egy ütést. De a tervét, a legjobbak reményét, végre akarta hajtani,
minden áron. A gyermekükre gondolt. És végre Fátyol is megjött, aki nélkül ez a
terv puszta ábránd lett volna. Szeretett volna lenyelni egy puha, száraz tengeri szivacsot, hogy felitassa vele a vérét a belsejében. Nyilvánvaló, hogy Fátyolon nem
fog múlni a terv megvalósítása. Fátyol szeret szeretni. Most már minden csak őrajta
múlik. Résen lesz! Örült, hogy végre sikerült egyetlen célra leegyszerűsítenie mindent. örült, hogy ennek a célnak az eszköze lehet. Nem kapott levegőt. De nem is
erőltette a lélegzetvételt. Az a gondolat kerítette a hatalmába, hogy elég az, ha
szeretjük önmagunkat, ha képesek vagyunk magunkat is szeretni: ez az alapja és a
feltétele a mások iránti elengedhetetlen szeretetnek is. Talán ez volt az apja erejének a titka? Vagy nemcsak ez?
Semmi kapcsolatot nem érzett a dolgok között, legfeljebb csak azt, hogy egyszer
már látta őket. Egyszer már látta ugyanezt. Ugyanezt már sokszor látta. De máskor
máshogy látta ugyanezt? Vagy maiskor nem fogta fel azt, amit látott? Mert most
27

világos volt, hogy semmi kapcsolat nincs a dolgok között, kivéve a kegyetlen kauzalitást, amit, ha emberek akarunk maradni, végső soron nem tekinthetünk kapcsolatnak a szó szent és organikus értelmében. Nincs kapcsolat az események között!
Az egyik majdnem a másik! De azért nem egészen . . . és ezt a különbséget az ember
aztán eltúlozza, és erre a túlzásra alapoz m i n d e n t . . . Hát Fátyol, ez a buja, erőtől
és egészségtől duzzadó, szenvedélytől és jóságtól súlyos rubensi alak nemcsak őbenne
él? Nem? Hát még hol? Ott a széken is? Aki ott ül, alig egy pillanatra tőle, az
rajta kívül is l é t e z i k ? . . . megakadt a gondolatmenet... de aztán folytatta: Az események mosásában — ahogy a patak mossa a medrét — a forgó kövek csak egy-egy
pillanatra fodrozzák, rántják meg a vizet, aztán a víz simán áramlik fölöttük tovább.
Viszont a víz, mindig más víz, mindig új víz: lassan, de örökre megfodrozza, megformálja, megmintázza a k ö v e k e t . . . ez a természet egyszerű t i s z t a s á g a . . . de az
emberi életben ez fordítva történik: az, ami áramlik, ami elfut, átrohan, mint a víz
a köves meder fölött, az változik meg, az őrzi meg a fodrát, a mintáját és mindennek a lenyomatát, amit m e g é r i n t e t t . . . és az, ami fodrozza, formálja, mintázza —
mint a mozdulatlan kövek a felettük áramló vizet — az tűnik el nyomtalanul és
mindörökre...
Nem tudta tovább gondolni. De még akart valamit mondani magának: „Aljas
vagy, mint az a m a d á r . . . — hirtelen nem jutott eszébe a kakukk neve —, amelyik
idegen fészekbe rejti a t o j á s a i t . . . Milyen jogcímen akarod te magadat egy másik
ember által folytatni, reprodukálni, ú j r a élni, miközben nem is gondolsz arra és
nem is gondoskodsz arról, aki majd hasonlítani fog hozzád!? — kérdezte magától
életereje és eszmélete végső szigorával. „Vagy csak azt akarod, hogy valaki hasonlítson hozzád, és aztán egész életében kínlódjon azon, hogy te milyen voltál, hogy
elképzeljen téged? Hát nem kéne végre egyszer lezárni a sort? Vagy aki hasonlít
valakire, az boldog is ezért? Avagy . . . ?" — de ezt a „vagy?"-ot már nem tudta
befejezni, mert meghalt. Elfogyott a vére. A színház, a képtár hirtelen kiégett. Meghalt, anélkül, hogy egyszer is gondolt volna arra, hogy tulajdonképpen megölték.
Meghalt anélkül, hogy az utolsó gondolatát, az utolsó érzését az utolsónak érezte
volna. Meghalt anélkül, hogy akár mások, akár ő maga komolyan kívánták volna,
hogy meghaljon. De az utolsó érzését már nem is szerette volna megosztani senkivel:
az egész emberiség áldozatának érezte magát.
És mivel tényleg meghalt és nemcsak képzelte, hogy meghalt, utolsó és talán
egész életéhez egyedül méltó tervét — túl a minden halottkém számára nyilvánvalóan beállt halálon — m á r csak azért sem tudta volna megvalósítani, mert közben
már megvalósult. Fátyol, a tudtuk nélkül, teherben volt, és később, amikor m á r őt
gyászolta, és a gyászában — azokból az egyszerű jelekből, amelyek a nőket a természethez kötik — észrevette, hogy másállapotos attól, akit gyászol, elhatározta,
hogy megtartja és felneveli a gyereküket... ha nem is e g y e d ü l . . . ha egy másik
fészekben i s . . . de igen! Mert szerette is, akit gyászolt, szüksége volt rá, hogy még
egyszer érezze, lássa, élje egy másik életben, talán egy kicsit más alakban, más
arccal, de talán és éppen ezért: tisztább és emberibb alakban, tisztább arccal, azt,
ugyanazt, akit annyira szeretett, mint saját magát.
És nemcsak a fia, a hasonmása maradt meg felejthetetlen és annyi mindennapi
emlékkel örvénylő szerelmük révén, hanem szinte minden, ami hozzá tartozott, minden, ami egykori életének és képzeletének része volt: a nyolc festmény, ami apjától
maradt, amit anyja és ő már nem tudtak e l a d n i . . . és megmaradtak a meghitt bútorok is, amelyek Fátyolt őrá emlékeztették, megmaradt a hatalmas, diófa keretű,
belga állótükör is, amely előtt olyan sokszor szeretkeztek. Fátyol nem sírt, ha
eszébe jutott egy-egy régi szituáció, amit ezek között a bútorok között élt meg
„vele" — és amelyek között egy másik férfi oldalán folytatta az életét —, nem sírt,
csak emlékezett, gondolatban újra „vele" volt, vele „élt", noha, ahogy múltak a
hónapok és az évek, egyre kevésbé tudta, hogy kire emlékezik. Férjének, aki felnevelte a szerelmük gyermekét, annak a gyermekét, akiről nem is tudta, hogy
kicsoda volt, soha nem beszélt előző életéről. De nemcsak a bútorok maradtak meg.
Megmaradtak a reprodukciók is, azok, amelyeket az évek során ő gyűjtött össze,
28

olyan módon, hogy egyszerűen kivágta a képeket a könyvtári könyvekből, amiért is
végül kitiltották az ország valamennyi könyvtárából; Fátyol megőrizte ezeket a lassan megfakuló, elsárguló műnyomatokat. Megmaradtak apja és anyja régi fényképei,
levelei, Fátyol és az ő fényképei, régi levelek, de már minden együtt, Fátyol összekéverte az övékét és azokét. Megmaradt az a pár tárgy, amit igazán szeretett és megszokott. És az is, ami nem maradt meg, mindaz, ami tényleg elveszett „vele" együtt,
valahogy az is megmaradt a közökben, ahogy a még létező dolgok a már nem létező
dolgokra utalnak, ahogy a tárgyak, önmagukon túl, mást is mutatnak, mást is jelentenek. És azok a valóban visszaidézhetetlen részletek, amelyek egy életet egy másik
élettel összekötnek és egy másik élet által valóságossá és értelmessé tesznek, azok is
tovább éltek Fátyolban, ha nem is a pontos és részlettiszta emlékezetben, de a f á j dalomban, amit olyankor érzett, amikor — húsz év múlva is — a fia egy-egy mozdulatában, egy-egy megnyilvánulásában felismerte az övét, húsz éve halott, húsz éve
nincs társának mozdulatát, jellegzetes, feszült tehetetlenségét. És noha Fátyol nem
élt olyan sokáig, hogy egykori életükből — amelyre rárakódott egy másik élet: a
fiuk élete — lényeges dolgokat elfelejtsen, mégis, amikor a fia először, aztán mind
gyakrabban kérdezte tőle, hogy ki volt és milyen volt az apja, nem tudott egyszer
és mindenkorra szóló választ adni neki, csak megkezdte a választ.

29

GUTÁI

MAGDA

Mosoly
Csupán szemem sarka körül
támadnak
bemélyedések,
tele
fénnyel,
rögtön elsimulva, s arcomon
jelzett „gödröcske",
amely
— az ingadozó középpont körül —
(megkövült spirális) nem gyűrűzik
tovább.
A tó felszínét sem kavarja föl
a mozdulatlan
felette
lebegő
felhő, amelyet összefoglal, s
átlényegítve
tükröz vissza. De
visszatükröz-e
mosolyom bármit is, ami
„megfogható"?
Vagy csupán
fölvillanás egy régi
esemény
egyetlen
részletéről,
az ellágyuló vasbeton
falba
lassan besüppedő
tükörben?

Agyagdomb
Fenn, a dombtetőn, bárányfelhők
alatt,
vályog trónszéken ül a
disznópásztor.
Néhány tölgyfacserje
fulladozni
kezd
lentebb, a visszafojtott
suttogástól.
Tövises szárú virágok nyílnak
itt,
és disznócsorda csodálja a Holdat.
Az agyagdomb alján, vályogfalak
közt,
egy gyermek a titkos könyvekben
lapozgat.

MARKÓ

BÉLA

A teremtés elégiája
A teremtés egyik
napján
lakatlan
mondataimat
benépesítették
az emberek
valaki kilép abból a szóból
hogy
gyermek
csodálkozva megáll a küszöbön
valaki jön a verssorok
között
szakadt bőröndben hozza holmiját
ráncait rigolyáit is hozza
s fáradtan beköltözik abba a szóba
hogy
öregember
valaki jön jön az úton
sokáig
elbeszélgetünk
majd belép legkedvesebb
házamba
amelyet úgy hívok:
anyám
valaki jön jön az úton
megtetszik
nekem
hát házat építek
hamarjában
hogy lakhatóvá váljék az a szó
hogy:
kedvesem
s majd a teremtés sokadik
napján
amikor
megneveztem
a megnevezhető
dolgokat
felépítem a levegő
hatalmas
lakatlan házát
s madarak szállnak messze messze fent
azon a napon amikor
a gyermekkor
és a szerelem nevű házon
kicserélik a táblát
s a korhadt gerendákra
felírják:
ez itt a csend.

Forróság
A füvek zöld
vércsomói
megalvadnak
az
utcaköveken
s a leölt kecskék
vére
piros gyöngysorként
szétgurul
a szikrázó
köszörűkövön
énekel a kés
a levegőben
megáll a madár
vérezni
kezd
fejünk
felett
elpusztíthatatlanul
ragyog a levegő
s a szomszéd
erdőből
idehallszik
a
csattogás
favágók
zaja:
két ember lefog egy fát
s a harmadik
vágja.

A fiúvá változott szarvas
(KIFORDÍTOTT ENEK)

Irhánkat
lábtörlőként
a választott
küszöb elé
terítjük
agancsunkat
választott
házunk
homlokára
szegezzük
s megkezdjük
kiáltozásunk
lábtörlő-irhánk
ott
hever
a választott
küszöb
előtt
öklelő agancsunk
megrepedezik
a választott
ház
homlokán
sírásunk jeges kéreggé
fagyva
lefordul arcunkról mint a maszk
nyomaink
fölött összezárult
a homok
hát patáinkat
dobáltuk
hátra
jelnek
irhánkat fájdalmunkkal
együtt
legomboltuk
magunkról
s a földön szétterült
a vérünk

itt ülünk fiúi arccal
ölelésre készített
karokkal
simogatásra választott
szavakkal
itt ülünk kiáltozásra
gyáván
míg alattunk fel-feldübörög
a ház
rázkódik elfordul
csikorogva
s agancsos
homlokával
beleöklel a szélbe.

SZÖLLŐSI

ZOLTÁN

Parafrázis
Godot-hoz
Majd annyi éggel, amennyi
Majd esővel,
felnagyított
szívveréssel.
vagy
fénnyel

a föld

Villanyfény
sárga
hímporával,
hogy teremjenek az éjszakák —
eljössz, tudtam Rázd ki cipőd,
a tenger
homokot
Elporladt még a lábad is,
fluoreszkálnak
hideg sejtjei
Sírásom majd melengeti,
összegyúrják
könnyeim
Vége van ma — tán a télnek,
tán egy messzi
háborúnak
Dőlj le hát, aludj csak Nagy a világ,
elférünk keresztben
is

Nyár végi epigramma
hullámzó beton ! térdig járom
és hervad
mind messzebb hajlik a nap
szál virágom

Ország, hatalom és dicsőség
Jegenye:
imádkozó
kéz gótikája:
csontok
fohásza:
Dózsa
György üszke,
vacogása

CSOÓRI

SÁNDOR

Folyóba hulló égi kék
JESZENYIN SZÜLETÉSÉNEK 80. ÉVFORDULÓJÁRA

Napok óta Jeszenyin verseit olvasom, és újra rámtör a régi nyugtalanság.
Kimegyek a temetőbe, s füttyszót hallok. Leülök a Duna-lépcsőkre, le a legalsó
fokra, s a víz harmonikája ott nyöszög, ott sóhajt, ott bánatoskodik a lábam
fejénél. Apró, zöld levelek billegnek a hullámokon. Kora nyár van. Valahol itt
ülhetett egykor József Attila is, itt, a „rakodópart alsó kövén", s nézte az elúszó dinnyehéjat, az elúszó időt. Váratlanul megkondul bennem egy hang: milyen kár, hogy nem találkozhattak: ő és Jeszenyin. És Lorca! Igen, ők — hárman! A huszadik századi költészet hármas ikrei! A játékosok, a tündérkedők,
a világteremtő-kedvűek, a korán elpusztult vértanúk. Hacsak egyszer is látják
egymást, hacsak egyszer is kezet szoríthatnak: a világ most gazdagabb volna
egy találkozással.
Aztán hazautazom, haza a horpatag házba. Valahol lúd kiált az udvarok
mélyén. Mintha gyerekkorom mélyéről kiáltana. Ludak, ludak, fehérek, tarkák,
sziszegők — megtelik velük a fejem. Ott lézengnek körülöttem a szérűn, a
faluvégeken, a nyárban, vagy csak ülnek egymás mellett a porban, mint megfeneklett hajók.. Szemük piros karimája körül legyek. Nézik, nézegetik bambán, kitekeredő nyakkal ezeket a zümmögő, röpködő rongydarabkákat; rájukrájuksziszegnek, s aztán, mint akiket hatalmába kerít az ördöngösség, jajgatva,
rikácsolva- fölröpülnek. Át az utcai kapu fölött, jegenyéket, villanydrótokat
súrolva, neki a vakvilágnak.
Ha jól emlékszem, -vadlibák igen, de földön járó tenyeres-talpas, félbolond
ludak nem röpdösnek Jeszenyin verseiben — talán csak egyszer riognak vissza,
üdvözülten a kéregető, énekes koldusoknak. Mégis, az én fölhussanó ludaim
után jeszenyini a por, a fölhasogatott kékség. Jeszenyini a távolodás, a szem,
amely maga is világgá menne. És kicsit jeszenyini vagyok magam is, aki jövök-megyek a világban, hazaszököm időnként a falumba bűntudattal, megnézem arcomat a kútban, aztán újra vissza a városba; filmcsillagoknak bókolni,
orromban a lapulevél eső utáni testszagával. Ha elhallgatnám ezt — a költészet valósággazdagító természetét tagadnám. Hiszen ha vannak az életünknek
dantei, kafkai, József Attila-i pillanatai és megnyilvánulásai — vannak jeszenyiniek is.
Nem élményről, hanem megnyilvánulásról beszélek tudatosan.
A kettő közötti' különbség akkor világosodik meg igazán, ha elképzeljük,
hogy az orosz falut: a lápokat, á réteket, a dűlőutakat, a klastromok ótvaros
falát, a mécsfüsttől megfeketedő parasztarcokat, egyszóval a faekés Oroszországot más írók és más költők ugyanolyannak láthatták, mint Jeszenyin. A lakodalmakat, a zászlós körmeneteket szintén. A szemtanúk közül mégiscsak az
ő tekintete. avatta a láthatót láthatóvá, a meglátottat egyetemessé. Egyedül
3*

35

csak az ő érzelmi rendszerében került helyére az a paraszti világ, amely épp a
letűnése előtti pillanatokban mutathatta meg gyűrött, ikonos arcát. Ezért, ha
azt a híres versét emlegetik, melyben a falu utolsó költőjének nevezi magát,
mindig átfut rajtam egy kiegészítő gondolat: úgy volt ő a falu utolsó költője,
hogy egyben az első is ő volt. Az első, igazi: a kozmikus paraszt, aki nemcsak
a helyszínt látta, nemcsak külön a kaszát, a kapát, az újra és újra ismétlődő
falusi eseményeket, külön a káposztaágyásokat és külön a halottvivőket, hanem egybelátta az egészet. Aki, ha szekerekről ír, daloló cifra szekerekről ír,
melyeket nem ökrök vagy tehenek vonszolnak, hanem az ikonok karámjából
elszabadult fekete lovak: az elragadtatóttság lovai:
A cifra szekér dalba kezdett,
fut a szántóföld és berek
s útmenti kápolnák,
keresztek,
faragott-festett
agg jelek.
Befed a táj szomorúsága,
a pusztai szél dobta rám,
haranglábak meszelt falára
keresztet vetek tétován.
(Weöres Sándor fordítása)
Ha Puskin, ha Turgenyev, ha Nyekraszov ír az orosz faluról, az orosz muzsikról — az igazságérzet, az erkölcsi érzék, a szenvedő „bennszülöttekkel"
való azonosulás tüzesíti át mondataikat. Tolsztoj világteremtő realizmusát pedig a hit, hogy minden emberi erény és minden jövőbeli megújulás letéteményese az orosz muzsik. Szeretete, vonzalma, elfogultsága a magasból lehajló
istené. Jeszenyin hozzá képest csavargó, mihaszna garabonciás. Földön járó és
törékeny lélek. Előnye mégis behozhatatlan előny. Ő nem kívülről érkezik, aki
fölmérte a sorsot, belátta a társadalom méltánytalanságát, és igazságosabb elképzelés jegyében óhajtja átrendezni az élet szorongató kereteit. Ö belülről
nyomul kifelé, s amin átgyűrődik, az az ő — testével is megszenvedett — hódítása. Példával szólva: ő nem a szülést levezető orvos — ő a megszülető. Amit
mások ábrázolnak, neki az személyes vallomása. Újdonsága azonban nemcsak
az orosz parasztot ábrázoló prózaírókkal szemben új és feltűnő, de a kortársi
költőkkel szembesítve is az. Ami oroszos és „parasztias" volt Jeszenyin föllépéséig a költészetben, egyszeriben fölszárnyalt az ökrök taposta porból. Ami
tárgyarcát mutatta csupán: átlelkesült. A lányok szép zabkéve haja zizegni
kezdett csitíthatatlanul. Sárga gyeplőszárát pedig elejtette a hold. S ugyanígy
a verseit elöntő kékség is átváltozott. Egyszerű, természeti szín volt őelőtte:
szilvák színe, templomok színe, katáng színe, de fájdalmas kékké, oroszhonkékké és szerelmes kékké ő változtatta.
Oroszország, te bíbor róna,
folyóba hulló égi kék,
Szeretem büszkén s elfogódva
bánatod, tenger messzeség ...
(Weöres Sándor fordítása)
Sokan úgy fogalmaznak, hogy Jeszenyin jelentkezésében van valami a
népmesék legkisebb fiának a színre lépéséből. Tagadhatatlan, hogy a külsőségek őriznek népmesei és regényes mozzanatokat. A leningrádi irodalmi körökbe Jeszenyin durva vászoncsizmába és kivarrott orosz ingbe toppan be.
Erős tájszólással beszél, s így hát nem csoda, ha a szalonhölgyek előbb a hamuban sült pogácsa illatát érzik meg rajta, rögtön utána a mesebeli nemi erőt,
36

mégpedig olyan hiteles átéléssel, hogy amelyikük vendégségbe hívja,
meztelenre vetkőzve vendégeli meg. Szerintem ennyi a mesei elem
több. Lunacsarszkij közelebb jár az igazsághoz, amikor arról ír, hogy
„nem parasztként, hanem bizonyos értelemben falusi értelmiségként
ról". Ha nem így lett volna, talán sose tudja törvényerejű sorokban
mazni, amit az orosz puszta láttán megfogalmaz:

anyaszült
— s nem
Jeszenyin
jött falumegfogal-

. . . szót nem értő állatoknak
fájdalma ül a táj felett.
(Rab Zsuzsa fordítása)
*
A falu utolsó és első költője is egyszemélyben?
Nincs ebben valami végzetszerű ellentmondás? Szív alá odacsúsztatott pokolgép?
De igen. Méghozzá erős töltetű. És gyújtózsinór kétfelől is füstölög. A múlt
felől és a jövő felől is. Ilyen helyzetben mihez kezdhet a kiszemelt? Vagy elbújik átláthatatlan vattahegyek alá, melyek majd szépen fölitatják a vért,
vagy vállalja nyíltan, mindenki szeme láttára a szétszakító kettősséget.
Jeszenyin ezt vállalta.
A csalános árokpartokat és a nagyvilág útjait. Konsztantyinovo szittyósait
és a nagyvárosi mulatók fülledtségét. A féktelenséget és a féktelenség őszinte
meggyónását. A szajhákat és az ikonokat. A búcsúzást és a visszatérést'.
Siet, te síró-nevető,
ilyen maradsz már mindörökre?
A kertünk nyirkos temető
és mintha nyírfacsont
zörögne.
Jön a
suhan
Virág
tudod

tél hava, kedvesem,
az élet
fecskeszárnya.
a földben nem terem,
te, hát ne sírj utána.
(Rab Zsuzsa fordítása)

Vagy hogy a kettősség vadabb, szókimondóbb verspéldáiból idézzek:
Vígság a durvák élete,
a jóké szomorúság.
Nem vágyom többé semmire,
nem szánom senki sorsát.
Magamat szánom egy kicsit,
meg a kivert
kutyákat.
A csapszékek mélyébe vitt
igen korán a bánat.
Mit néztek acsarogva rám?
Ki az orosz, ha én nem?
Elittam magam is, komám,
mint ti, gatyám meg ingem!
(Rab Zsuzsa fordítása)
Annyi elrontott élet rajza és tragédiája, amennyitől a múlt századi és századeleji orosz irodalom hemzseg, Európa egyetlen irodalmából sem tárul elénk.
37

Dosztojevszkij. Csehov alakjain át Gorkij Éjjeli menedékének alakjaiig mindenféle rendű és rangú szerzet. S közülük legtöbb tehetséges önromboló. Mintha mindenikőjükre érvényesek volnának Leonyid Andrejev Gorkijnak mondott
szavai: „Meglehet, hogy az élet igazi értelmét éppen annak a lerombolása adja
meg, amit mi nem ismerünk — vagy — mindennek a lerombolása, amit kigondoltunk és megalkottunk . .
A célját tévesztett életerő fogalmaz így, s nem holmi hervatag filozófia.
Jeszenyin fölényes önpusztítását is beragyogja ez a boldogtalanságba torkollt
életvágy, életerő. Ami messziről sodródásnak látszik sorsában, közelről nem
más, mint a saját ellentmondásaival küzdő ember hányattatása. Fenegyerekes
és szépfiús kalandjaiban is ugyanennek a fullasztó élethiánynak a kárpótlását
láthatjuk megtestesülni. Gondoljunk csak Isadora Duncannal való kapcsolatára.
Rab Zsuzsa jóvoltából láthattam egy — Magyarországon ismeretlen — képet
Jeszenyinről és a legendás hírű táncosnőről. Világjárásuk, pontosabban: nászutuk egyik pillanatát őrzi a kép. Duncan nyugágyban hanyatt dőlve fekszik,
elnyújtózva, hanyagul. Talán a napfény vakítja, talán a világhír. A szőke fürtű,
kamaszos poéta viszont a lencsébe bámulva várja, hogy elkattanjon a gép.
Eszembe jut a táncosnőnek szóló, póztalan, gyönyörű verse.
Ifjúságod széthordta más.
De megmaradt, nekem maradt meg
hajadban a füstszín varázs,
s őszi fénye fáradt
szemednek.
A vers hangja érettebb, nagyvonalúbb, mint az az esendő igyekezet, amivel Jeszenyin ránk néz. S ebből a pillanatra föltáruló ellentétből éreztem meg
legvilágosabban, hogy nemcsak Isadorának kellett a parasztfiúból lett költő, a
villonoskodásával is ártatlan; a nyírfasuhogású, a tószemű, de Jeszenyinnek is
kellett az anyányi nő, az Európát és Amerikát elbűvölő asszony, ki másodszor
is megszüli majd. Kellett a hódítás, a jóvátétel, kellettek a fullasztó hiányérzet
szakadékai fölött elröpülő meggypiros női sálak. Egyáltalán: a teljesség maga,
amelyben együtt van élet, halál, szerelem, féltékenység, utazás, gőg, játék,
szabadság; amelyben ő, az ökörnyállal összerondított parasztivadék, az érzékenység cárja lehet.
*

Azok az esztendők, amikor Jeszenyin költővé érik, történelmileg és a művészetek „történelmének" a szempontjából is mozgalmas esztendők voltak.
Izmusok rakétái röppennek föl, és újabb és újabb megvilágításba kerül a társadalom, a forradalom, a nyelv, a költészet, a szerelem, a jövő, egyszóval minden. Ötven-hatvan év távlatából ma már tisztán láthatjuk a mozgások két főirányát. Az újítók egyik hada magára a civilizációs iramra, a fölgyorsulásra, a
fémek, a gépek szárnyaira, a társadalmakat forradalmasító eszmékre támaszkodva újít — a másik pedig az európai szellemből kimaradó népközösségek
kultúrájára. A népköltészet,! a néprajz, a népzene," a néptudomány olyasféle
alakító- és újítóerővé válik, mint a reneszánsz kor emberének a görögség lángelméjű kultúrája.
Mintha Jeszenyin e tekintetben is a kettősség kiválasztottja volna. Modernsége nem hajszolja belé semmilyen irodalmiaskodó, kusza küzdelembe. Igaz
népisége se fut vissza az emberi emlékezet mágikus határkövéig. De az ötvözet, amely létrejön, mégse á kettősség torz nyomait viseli magán. Ellenkezőleg:
a kettősség erényeit. Legmodernebbnek nevezhető verseinek az alaphangja hasonlít leginkább az orosz népköltészet álaphangjára. Arra az ősi és egyetemes
szívdobogásra, melyet az ökrei mellett lépkedő muzsik ugyanúgy megért, mint
a vadcsalánba gázoló szerelmes lány, vagy a vegyészet világhírű' professzora.
De ha á mindenkiben „közös emberit", ami a népköltészetek mélyén , húzó38

dik, a hangjával Jeszenyin csak megzendítette, a sorsával viszont drámaian
megfogalmazta. Élete ellentmondásaiból teremtett maga köré egy jeszenyinesen
kockázatos és kihívó világot, amelyben ő egyszerre lehetett duhaj és gyengéd;
az oroszok tékozló fia és az orosz hon utánozhatatlan szerelmese. Mindig nyílt
kártyákkal játszó költő, aki útitárs marad akkor is, amikor a forradalom sziszszenéstelen odaadást kívánna tőle. Tehette, mert az ő drámája nem a forradalommal kezdődött. Tehette, mert ez a dráma nem közte és a külvilág között
zajlott, hanem benne.
Jeszenyin megpróbálta egyszer átszakítani a kört: élete áldott és átkos
kettősségét. A forradalom és a polgárháború után írt hosszabb versei tanúskodnak erről. Ablakait szélesre tárja ekkor a történelemnek, a napi politikának. ő , akinek a verseit nem veri föl az első világháború ágyúzaja, s megrendítő sorokat sem a fiaikat elveszítő anyákról ír, hanem egy némán szenvedő,
kölykeit elveszítő kutyáról, 1924-ben dalokat ír a nagy hadjáratról. Balladát a
huszonhatról, kiket éjben, köd alatt, lőtt agyon az angol csapat. Egyik-másik
verse már-már alkalmi vers, lírai riport az otthoni változásokról. Sorai niegiramodnak, füstöt löknek. Mintha Majakovszkij szikraesője az ő mezőit is fölgyújtotta volna. Ezek a versei is csapongók, tiszták, kendőzetlenek. Hegyek
születnek bennük és kételkedések. De valami mégis hiányzik belőlük. Valami,
ami túl van a szavakon, az eseményeken, a történelmi idők lábdobaján. Valami, ami a kettősség nyomása alatt született vágy, szomorúság és mámor
hitelesítője. Amit legszívesebben jeszenyini zenének, zengésnek, elégiának
neveznék.
Virágok,
elbűvöltetek,
pertut is innék veletek.
Zsibongj, viola, rezeda;
szívemben gyászos éjszaka.
Gyászos szívemben
éjszaka:
zsibongj, viola, rezeda.
(Kárpáty Csilla fordítása)
Nemcsak az ilyen kiemelt sorok, de életművének főszólama is egyértelműen azt bizonyítja, hogy Jeszenyin léte eredendően költői lét; melyet nem a
tudás, nem a belátás, nem a politikai szándék működtet, hanem az ihletettség.
Nem a múzsa, hanem ahogy García Lorca mondaná: a d u e n d e. „ . . . a z a
titokzatos erő, amit mindenki érez, de egyetlen filozófus se tud megmagyarázni . . . Az angyal és a múzsa kívülről jön. Az angyal fényt áraszt, a múzsa
formát ad . . . A duende pedig arra vár,. hogy a vér legutolsó szobáiban ébreszszék föl. De a duende fölkutatásához nincs térkép, se gyakorlat. Csak annyit
tudunk, hogy perzseli a vért, mint az üvegszilánkból gyúrt kenőcs, hogy kimerít, elutasít minden édes és ismert geometriát, megtöri a stílusokat. . ."
Jeszenyin az öngyilkosságáig a maga orosz duendéjével viaskodik. Ennek a
duendének hol alkohol a fedőneve, hol kierőszakolt botrány, hol zaklató és
lenyűgöző hazaszeretet; hol az a lakkcipőt húzó és cilindert vásároltató gesztus,
amivel Puskinra akart hasonlítani. Tehát folyton valami nyugtalanító, sebző
élmény, mely remegésben tartja a világot. Más szóval, ami költőivé izzítja.
Mint minden vérbeli költészet: Jeszenyiné is kivételes erővel bizonyítja,
hogy a salaktalan vers sosem a világról szól, hanem helyébe lépve, maga lesz
a világ. A valóságos tárgyakat, eseményeket, sőt már magát a verset indító
élményt is kiemeli a hétfők, a keddek, a szerdák közül, és léterejűvé avatja.
Ettől bújnak ki verseiben asszonyi köldökökből szemgolyók; ettől ül úgy a
földeken a tél, mint a hattyúcsorda. Ettől sípolnak, nyüszülnek a hazug szerelmekben elkopott nők, mint a harmonikák.
Érthető hát, ha költészetéhez Jeszenyin eszelősebben ragaszkodott, mint az
életéhez. Ezt írja egyik hosszú versében: „Októberé és májusé a lelkem, de
39

lantom, kedves lantom nem adom." Prózában pedig így vall: „Én elsősorban
az alkati elem kinyilvánítását szeretem . . . Jelenleg mindenféle iskolát tagadok.
Űgy vélem, a költő nem követhet semmiféle meghatározott iskolát. Ez gúzsba
kötné kezét-lábát. Csupán a szabad művészet hozhat szabad szót."
Lehet, hogy ezt a nyilat nem is annyira az irodalom felügyelőinek, mint a
kortárs költők céltáblájába szánta. Többek között Majakovszkijéba, ki — Jeszenyin szerint — sokkal inkább egy eszmének, egy ideológiának rendelte alá
művészetét, mint a költők mindenkori vallomáskényszerének. Vitájuk korszakos vita lett, hosszan-hosszan elnyúló vita.
Volt idő, mikor Jeszenyin oldalán magam is szorítóba léptem. Bármilyen
világosan láttam is, hogy a forradalom és a költészet forradalma elsősorban
Majakovszkijé, makacsul azt hajtogattam, hogy épp Jeszenyin drámája, kettőssége és csapódásai nélkül mennyivel kevesebbet tudnánk azokról a csikorgásokról, melyek a nagy forradalmi átalakulást kísérték. A földrengésből, az
omlásokból, a komor győzelmekből kimaradtak volna emberi tekintetek.
Ma már azt is meg merem kockáztatni, hogy a Majakovszkij- s Jeszenyinféle „ellentétes" költői modellnek törvényszerűen létre kellett jönnie. Hiszen
ha a természetnek van egyensúlyi kényszere, kell lennie az emberi életnek is.
Kell lennie a történelemnek, a politikának, egy-egy korszak lélektanának és
költészetének is. Ha Majakovszkij végigszáguld a versen, kell lennie valakinek, aki el-elbotlik a kiálló fagyökerekben. Ha futuristák szét akarják zúzni a
múltat, vagy amikor a New York-i felhőkarcolók derengnek föl. számukra
vonzó példaképül, föl kell emelkednie valakinek, hogy csakazértis
versbe
mentse az óarany ikonokat, a szenvedélyeinek újra és újra kiszolgáltatott embert. Tanulságos, amit egyik rövid önéletrajzában elárul: „Külföldi tartózkodásom után más szemmel néztem hazámra és az eseményekre. Kóborlásunk —
amely éppen csak leülepedett bennem — nem tetszik. A civilizáció tetszik. De
Amerikát nagyon nem szeretem. Amerika az a fertő, amelyben nemcsak a
művészet pusztul el, hanem általában az emberiség minden nemes törekvése.
Ha ma némelyek Amerikát tekintik példaképnek, én akkor hajlandó vagyok
többre tartani a mi szürke egünket és tájunkat: kissé földbe süppedt faház,
sövénykerítés, melyből óriási karó ágaskodik ki, messze ösztövér lovacska lóbálja farkát a szélben. Ez más, mint azok a felhőkarcolók, amelyek egyelőre
csak egy Rockefellert és MacCornickot adtak, viszont ugyanaz, ami nálunk
Tolsztojt, Dosztojevszkijt, Puskint, Lermontovot nevelte."
Ahogy verseiben, efféle nyilatkozataiban is fontosabb á szeretet, az elfogultság, a kapcsolódások verőfénye, mint a maradéktalan igazság. Hiszen az
ő igazsága: a költészete.
*

Maria Cvetajeva Paszternakot és Majakovszkijt jellemezve ezt írta: „Ha
Majakovszkijt olvassuk — megismerjük az egész világot, kivéve Majakovszkijt;
ha Paszternakot olvassuk — megismerjük a költőt, de a világ ismeretlen marad előttünk."
Hajszálnyin múlhatott, hogy valaki nem írt hasonlót akkortájt Majakovszkijról és Jeszenyinről. Ha ír is, haláluk bizonyára megváltoztatta volna az
ilyen tömör és metsző megfogalmazást. Mert életük és haláluk nem a távolságukat, hanem a közelségüket mutatta meg. Ugyanannak a drámának a főszereplői voltak mind a ketten.

40

TÓTH

BÉLA

Ex szövetkezeti nótafelelős vélekedése
A valóság pedagógiája
című NÉKOSZ-dokumentumkötetről
A kötet első szavaiban benne lakik a gondolat: sok embernek kinyitja
majd
emlékezete
zsilipjeit.
A Györffy-kollégium
több éves tapasztalatainak
komlóindái 46 nyarára
lenyúltak a mi világunkig, s erjesztő virágai itt Szegeden nyitottak
szirmot.
Rengei mester egy reggelen teknőcsinálásra szólított. Veszem a legszebb matériát, a csomótlan, sima szálú deszkát, sikerítem a teknőt. Tíz óra körül készen
vagyok, mire jön a következő parancs: — Vidd ki Krizsán doktornak,
Újszegedre.
Oda pedig akkor pontonhíd vezetett, a régi közúti híd alatt vagy húsz-harminc
méternyire, a két part között. Egyirányú gyalogosforgalmat
hurcolt a hátán. Ahogy
odaérek, éppen Szeged felé seregei a nép, várom soromat lábhoz eresztett
tekenővel.
Jön át egy komám, földim, gyerekkori
cimborám, a háború miatt még tanárjelöltködő.
— Jó, hogy találkozunk. Egy kis táblácskára lenne szükségem. Fehér alapú,
fekete betűjú, ami estére kész lenne. Fölirata: Móricz Zsigmond
Népikollégium.
Hozd el, ha kész, tudod, hol lakom.
Váltott a híd, vittem a tekenőt Krizsánéknak,
este a táblát a
cimborámnak.
Ablaktalan albérletben lakott, éppen zsíros kenyeret evett, kínált, köszönte a táblát.
— Te mindig szeretted a betűt, nem állnál be közénk, tanulni?
— Hatelemis, huszonkét esztendős gyerek vagyok, késő már.
— Enni, inni kapsz, csak tanulnod kell.
— Szép a szakmám.
— S a betűk?],
— A betú által sem akartam egyéb lenni, mint asztalos. Jó asztalos.
— Az szép. De hát asztalosunk van, amennyi kell. Hanem új értelmiségi!
— A. Az nem akarok lenni!
— Miért?
— Hát azok az urak. Úr nem akarok lenni. Dologra, szép munkában való gyönyörködésre
születtem.
— Úgy tudom, mozgalmárkodsz.
Ezért biztosan többet segíthetnél az újnak, ha
készültséged lenne hozzá.
— Jobb nekem a saját bőrömben, a saját
szakmámban.
— Gondolkozz csak, lehetsz tanár, mérnök, orvos, amihez huzalmat érzel.
— Azt sem tudnám, hogy kezdjek
neki.
— Szeptemberben indul a dolgozók
gimnáziuma.
Mondom másnap a mesternek. Meghökkent, öreg szoci volt.
Negyvenháromban,
amikor munkára jelentkeztem nála, addig nem engedett a gyalupadhoz, míg be nem
iratkoztam a fások szakszervezetébe, ö vezetett el a Hétvezér utcába, ott is az öreg
Varró asztalos szakihoz. Másnap reggel hét órakor kezembe adták a szerszámokat.
A műhelyben mindenki szervezett munkás volt. És ő is tudott a
társadalomhoz.
41

Vakarta a fejét, hangosan gondolkozott — mit mondjak én erre? Két fiam tanul.
Ha bírod, marjad. Én marasztallak. Negyven fillért emelek a béreden.
Ősszel már ott éltem a koleszban. Lehettünk tán ötvenen, fiúk, lányok. A házon
kint az én szép táblám, amúgy se ajtó, se ablak rajta. Én voltam az asztalos, üveges, és volt közöttünk kályhás, villanyszerelő. Mire derek kezdték ellepni az utcai
fák hegyét, becsukózkodtunk,
fűtöttünk, világítottunk. Vagy tizedmagammal
a dolgozók gimnáziumában
töltögettem estéimet. Régi kipróbált tanári kar tanított, a
teljes nappali anyagot terígették belénk. Czógler Kálmán a heliantus annus
szirmait,
bibéit, magházait olyan részletességgel szárogatta ránk, és kívánta tőlünk
vissza,
ahogy a nappalisoktól. És a hidra viridistől az ízeit lábúak minden stigmáit,
tracheáit
fújtuk, ahogy tudtuk. Nappal a kollégiumot dajkáltuk. A katonaság adott
összerogyott
vaságyakat, ahhoz lakatosok voltunk, a kórház adott kihasadozott szalmazsákokat,
a
méntelep szalmát, s így hordozgattuk össze
otthonunkat.
Volt közöttünk
negyvenéves
orvostanhallgató,
aki karácsony táján
cserkészkalapban, rövid nadrágban, hosszú bottal kéredzkedett
közénk. És többen
voltak
bori munkatáborosok,
visszafelé is beszélni tudó alsótanyai paraszt surbankók,
ősbölcsészek. Volt. közöttünk dohánykertész, szappanfőző, paprikamolnár, vasúti
pályamunkás, ács, suszter,
szobafestő.
A második félévre rendeződtek soraink. Fölvételi vizsgákat írtak elő. Egy kevermesi gyereket, aki franciául kiválóan írt, olvasott és beszélt, nem akartuk
sorainkba
fogadni, mert nem tudott, népdalt énekelni. Prózában elmondta ugyan a szöveget, de
az nekünk kevés volt a bizalomhoz. A központ segített rajta. Szerencsénkre,
jó irodalomtörténész serkent elő belőle.
Más oldalról egy jól tanuló, de magára sokat adó, piperkőc kollégista
társunkat
a második félév végén kizártuk, mert szégyellt velünk az utcán menetelve
munkásmozgalmi dalokat énekelni. Egyhavi albérlet után visszasírta magát. Mint
megbecsült vegyészmérnök
dolgozik ma is a CHINOIN-ban.
Ekkoriban szedtük le a „Neveletlenek nevelnek neveletleneket!"
nagybetűs
jelszavunkat a falról. Nem illett már oda. Vendégünk volt Illés Béla, Veres Péter és a
patronáló testület elnöke, Kalmár László
akadémikus.
Dénes Leó polgármester, a városi párttitkár mindenhetes
látogatón voltak.
Ám,
emlékezetem
szerint, tán nem élt vissza bizalmukkal
senki.
Mi, messziről testi és szellemi mezítlábossággal idáig jutottak, év vége felére
kezdtük érteni az elvontabb fogalmakat. Kétkézi ember, a tapintható világ tárgyai
között, élő, alig tudta az elvont gondolatokat• maga elé parancsolni.
Társadalom?
Ismeretlen volt számunkra. Osztályai? Nyelv?
Egy jófejű tanulótársam a nyelvtanulás kapcsán, mikor az igéhez mint
szófajhoz értünk, odanyilatkozott feleléskor, hogy- az ige megtestesült
Názáretben.Az első két évben konyhánk nem volt: Az ötvenes létszámú kollégium
tagsága
huszonöt felé ebédelt. Kétemberenként
vállalták az intézmények,
gyárak s más
főzős cégek az ebédeltetést. A gyárak közül a szalámi, a konzerv és a vágóhíd voltak a legjelesebb evőhelyeink, s .ezt tanulmányi eredmények
alapján ítélte oda a
kollégium taggyűlése. De ennünk adott a hadsereg, a rendőrség, a kórház s, néhány
klinika.
•
A reggeliért, vacsoráért gyűjtést, koldulást rendeztünk. Egészen
természetesnek
tűnt, hogy íveinkkel beállítsunk a Kárász utca magánüzleteibe
éppúgy, mint a kisiparosokhoz, á külvárosi gazdákhoz, a város körüli községek elöljáróságaihoz.
Sok
helyről kipiszkoltak bennünket, gúnyoltak,
pocskondiáztak.
Fischer órás és ékszerész azért, há félévenként megkerestük,
legalább égy faliórát adott. Utoljára minden háló-, tanulótermünkben
ketyegett már belőlük
egy-egy.
Bauda villanyszerelő-mester
egy felújított rádiót adott. Egy rőfösbolt vagy
százméternyi gatyamadzagot juttatott. De hát az is kelleti. Takarókat küldött a kendergyár,
a gyufagyár tűzrevalót és több évre elegendő extra fogpiszkáíót. A Tejcsarnok
Vállalat savót 'és írót, a kenyérgyár prézlit, szárított gubát. A malmok kicsit
mólyós
42

lisztekkel, a színház,' a mozik, a fürdő és a vasút néminemű jegyekkel járt a kedvünkbén.
Messziről úgy látszott, hátunk mögött a társadalom. A város elengedte a lakbért,
és az UNRRA-segélyek
ruháit bálaszám hordták a kollégiumba. Nagyrészt
amerikai
tengerészhumik
voltak, sötétkék posztó és vitorlavászon gúnyák. Beleöltözve
afféle
mátyási „fekete hadseregnek" tűnhettünk,
mert mikor az ajándékokban
kirukkoltunk valami közös rendezvényhez,
bár az úttesten közlekedtünk, a lakosság messze
szaladt a járdákon előlünk. Füzérszám kaptuk a Kvéker-bakancsokat.
De hát kevés
volt az mindösszesen, mivel kollégiumunk
feladata nem csupán abban állt, hogy
tagjai tanuljanak, összekoldulják a betevő falatot, hanem az is, hogy más, hozzájuk
hasonló ismeretekre
éhes, tudni vágyó fiatalok százainak vagy ezreinek
legalább
ilyen lehetőségeket teremtsen. Az öreg Móricz révén sarjadoztak, bimbóztak az új
kollégiumok. A'Kálmány
Lajos középiskolás a fiúknak, a Bíró Szép Anna a lányoknak. Később testi közelharcok árán Makón is létrehoztunk egy középiskolás
koleszt.
Azokban elölről kezdhettünk
mindent. Se ájtó, se ablak, se kályha, se asztal.
Rohammunka!
Szögezd, gyaluld, falazd, koldulj, követelj! Az én régi asztalosműhelyem első kérésünkre három szombat délutánját még annyi vasárnapját csapta
hozzánk. Két kollégium legszükségesebbjeit
elkészítették a régi szaktársak. S ment
az összeszokott rohammunka a kollégiumépítésben,
templomjavításban,
mért ne ment
volna a Tisza pályaudvari szén kívagonírozásában.
Nagy pénzek potyogtak
érte.
A szövetkezeti ládába csurgattuk azokat. A láda körül pedig ott ült az elnök, a
kenyér-, a szalonna-, a tejfelelős, a lekvár kapitány, a normafelelős, a szövetkezeti
nótafelelős. Ha jött otthoni csomag, előbb az is a ládába került, azután ki. Néha csak
egy harapásnyi jutott belőle ránk, de hát zugiban nem rághatták meg a tulajdonosok, mert az közöttünk lopás számba menő bűnnek
minősült.
önálló keresetű asztaloslegény létemre két öltöny műrostos ruhával
rukkoltam
be. Egy szürkével meg egy barnával. De lagzizott, lánynézőzött az én két gúnyám
egy év alatt annyit, mivel mindig kölcsönös utakon járt, hogy abból az isten pucerája nem tudott volná ruhái teremteni a végén. Hanem csönd legyen, hiszen a meggyőződésből nyújtott segítséget nem lehetett itten
leltározgátni.
Mi nem tudtuk,' miféle kidolgozott pedagógiai elvek szerint kanyarodik új életünk. Azt tartottuk, az új társadalom mozgástörvényei
vettek hátukra minket, s
annak hajósai, hajójának utasai vagyunk. Alanyai voltunk az évekkel korábban kidolgozott, s Makarenkótól magyarra fordított nevelési elveknek, ahogy szerény emlékeimmel apró tükör cser epeket villantgatok elő a dokumentumkötet
olvasása kapcsán.
Az esti nótázás, táncolás pedig úgy hozzátartozott életünkhöz, akár a mosdás.
Ma már nehéz volna elszámolni vele, honnét is akadt rá még időnk. Nem volt öncélú foglalkozás, hiszen azon túl, hogy nagy gyönyörűségünkre
szolgáltak az újabbnál újabb népdalok, táncok, valuta volt az. A minket etető gyáraknak,
intézményeknek eleinte ezzel fizettünk. Műsorokat kínáltunk nekik, és ők fogadták. Emlékezetes műsorunk volt a dohánygyárban. Este hattól éjfélig raktuk nekik. Táncra
dalt, dalra verset, arra jelenetet. Fújtuk mi spanyolul, olaszul, szerbül, oroszul és
németül. Mezítláb táncoltuk a darudübögőst, a botos kanászt, a kólót, a tarantellát,
az ukránost és a polonézt.
A mondott este a dohánygyár hatalmas, pajtányi tömege előtt, a
kultúrteremben
olyan forró sikert csihantottunk, hogy a lelkesedéstől fölszaladt a párttitkár a színpadra, lángoló arcán látszott, hogy most valami szép köszöntő dikciót csap elénk.
Egy mozdulattal csöndet intett, két kézzel kapaszkodott az asztal szélébe, száját
megnyalva, elfogult hangon szólt:
— Elvtársak! — hosszú hatásszünet, gondolkozott. — Én csak azt mondom, hogy
szabadság!
Dörgő taps. Több szóra nem is volt szükség.
Produkcióinkkal
összekószáltuk
a tájékunkat, az átokházi határtól
Baracskáig,
Békésig. Más műsor illett a Dózsa-évfordulóra, és más Petőfiére. Tizenkilencet
ünnepelve más versek, dalok, táncok következtek,
mint amikor Árpád apánk glóriáját
43

szidoloztuk Pusztaszeren. Százig való dal, tucatnyi tánc, ezerig menő vers polygott
eszünk tarsolyaiban. Mindmegannyi szereplési alkalmak. Tudtunk, mertünk az emberek elé állni, igazságról, jövőről, elvekről szólni. És nagyon akartunk
segíteni,
milliónyi emberi bajokon.
Közben vizsgáztunk a kollégiumban és az iskolában. Mindmegannyi
próbatétel.
A közösség ezer szeme tüzében folyt életünk minden rezzenete. Nyilvános
értékeléseken, szemtől pofába ment a dicséret, a bírálat. Világos kifejezésekkel
szóltak:
„Sokat csavarogsz az órákról, csatangolsz a lányokkal, egoista, rövidlátó, gőgös, önző,
destruktív, idealista, strici, szemtelen vagy!" Ilyen volt a rossz kollégista. A jó kollégista ennek ellentéte. Ezeknél erősebb jelzőkre nem kerülhetett sor, mert akik
ezeken túljutottak, kívül kerültek a kollégium falain. Jobbak azért türelmi időt
kaptak, levetkőzni a hibákat.
De folyt a próbálás a kollégiumtól, iskolától távolabbi területeken is.
„Vállald szülőföldeden élő, sok gondú ember sorsának a jobbítását!" Sok vállalásunk volt akkoriban. A negyvenhetes választásokon biztosokként, előadókként
jártuk a tanyavilágot, he Csólyospálosnak, föl Kisteleknek. Jármű: valamelyik
üzem
egy-két napra kölcsönadott
kerékpárja.
Kiláttunk a műhelyek, tantermek falai közül. Nem hősök, hanem
valamennyire
teljes készültségű, társadalomnak hasznos szakemberek akartunk
lenni.
Amikor negyvenkilenc elején'a NÉKOSZ fölött meghúzódott a vészharang,
tulajdonképp nem is értettük a föloszlatás okait. Szalóczi Márta meg Soós Ibolya keservesen sírtak a kollégium egyik ablakmélyedésében. Segítettünk nekik. Sokan
kenyér,
födél nélkül maradtak hirtelen. Engem várt a műhely, benne a mennyezetre
szerelt,
faforgáccsal kitömött ágy. De nemcsak rólam volt szó. Hogy hány ember
maradt
rügyben megkezdett tanulmányai tekintetében a tízezer népi kollégista közül, azt
nem közli a dokumentumkötet.
Magam is elsőéves bölcsész voltam, több szigorlat
és kollokvium után, amikor
leérettségiztem.
Eredetileg talán az asztalosszakmában oltódott belém, hogy napot és munkát
befejezetlenül magam mögött ne hagyjak. Födetlen életem hát hogy is hagytam
volna az ég alatt, kollégium nélkül. A társadalomtól, a NÉKOSZ-tól mégis kaptam
annyi útravalót, hogy életem kis sajkája tán holt vizek hínárjaiba eddig nem rekedt.
Élő vizeken való járásom-kelésemhez
pedig új útravalót csomagolt a
megemlegetett
kötet.

44

Fáj A GÉZA

Az igazi Csinszka?
A könyv címe azonos, de kérdőjel nélkül. Szerzője, illetve összeállítója Robotos
Imre. Műfaja „dokumentumriport". A „riport" túlzás, mert ez a m ű f a j közvetlen
élmények lecsapódása, a szerző pedig nem ismerte Csinszkát. A dokumentumok felhasználásának kötelező előfeltétele a forráskritika. Tudta ezt, és érvényesítette a
szerző? Majd meglátjuk. Egyelőre szegezzünk le annyit, hogy a könyv címe utánzás.
Bölöni György legnagyobb művét Az igazi Ady címen jelentette meg még párizsi
emigrációja idején, 1934-ben. Műve akkor kevés példányban jutott az országba,
hatása mégis rendkívüli volt, kézről kézre adtuk. Személyes élmények hőségével
írta, mindig igazat mond magas írói és humánus színvonalon. Ha bárki merészen
kisajátítja művének a címét, akkor legalábbis meg kell közelítenie Bölöni írói erényeit? Így történt?
Robotos egyik főforrása Tabéry Géza A csúcsai várkisasszony nevezetű könyve.
Tabéry tehetséges író volt és rokonszenves ember, de torzó maradt. Ennek okaival
itt nem foglalkozhatunk, de annyit el kell mondanunk, hogy A csúcsai
várkisasszony
legjelentéktelenebb munkája. Lélekrajzot akart írni, de éppen ez nem sikerült, holott
Csinszkától nagyszerű anyagot kapott. Művét inkább rosszul alkalmazott malícia jellemzi. Vajon mi lehetett az oka ennek? Bevehetetlennek tartotta a csúcsai várat?
Ady keltett benne kisebbségi érzést? Meghátrált a rendkívüli nő előtt, akár magyar
volt, akár orosz, mint Thais Ivanovna Vetoschkine? A házasságban polgári révet
keresett? Mind a négy eshetőség közre játszott? Utóbbi a legvalószínűbb, de térjünk
könyvére. Már az első fejezet (Bébé a lovaglópálcával) teli malíciával: Csinszka
lovaglópálcával verdesi cipellőjét, holott Tabéry a „várban" nem látott lovat. Nos,
Csúcsán akkor több pár lovat tartottak, ezüsttel kivert lószerszámokat, hintót, volt
tehát istálló, szerszámos kamra, szín, pajta. Tabéry kevés és röpke látogatást tehetett, ha mindezt nem vette észre. Csinszkának pedig nem hiányoztak a hibái, de
szokványos nagyzási hóbortot esküdt ellensége sem talált benne. „Nagyzolása" merőben szellemi természetű volt, és súlyos gyermekkori sérüléseit takargatta véle.
Csinszka még Boncza Berta, és a tizenhatodik életév felé halad, midőn Svájcba
került, Lutry híres leánypanziójába. Ekkor kezd levelezni Tabéryval, s mindjárt az
elején súlyos lelki sérüléseiről panaszkodik. Nemsokára meggyónja életének legnagyobb traumáját is: apját várja, aki „ . . . t ö n k r e t e t t egy családot, és most én
vagyok soron. De vigyázzon, mert ha tönkreteszi a jövőmet is, szeretni fogom, és ez
a szeretet megöli." Levelére Tabéry a kispolgár erkölcsi megbotránkozásával válaszolt, holott félelmetesen nagyszerű irodalmi anyagot kapott. Ekkor mutatkozott
meg, hogy mégsem nagy formátumú író.
Röviden sommáznom kell a tényeket. Boncza Miklós édes nővére leányát vette
feleségül, hiába tiltakozott az anya. Szegény kiszolgáltatott özvegy volt, fivére kenyerét ette, engedelmeskednie kellett. Hiába ajánl az orvos kétesztendei haladékot,
mivel az.ifjú és gyenge teremtés előreláthatóan belehal a szülésbe. Boncza hajthatatlan, sőt Csúcsára viszi feleségét; midőn a lebetegedés következik, a falusi bába
45

segédkezik, orvost a közelébe sem enged, felesége el is pusztul vérmérgezésben.
Az apa meg sem nézi az újszülöttet, előbb menhelybe akarja adni, végül mégis
nővérének, a „fekete nősténysasnak" gondjaira bízza. Később is alig törődik véle,
ha olykor meglátogatja, és játékot hoz, előbb elrontja. Csinszka a rideg téli estéken
nem tündérmeséket hallgatott, nagyanyja kegyetlen és erőszakos apjáról mesélt, mint
a megtestesült ösgonoszról. Boncza Bertának nem volt anyja, apja, játszótársa,
éppen a személyiség kialakulásának az éveiben végzetesen egyedül élt. Félreértés ne
essék,- távolról sem lelki betegségről van szó, de sorsdöntő belső sérülésekről.
A sérülések utóbb sokasodtak, serdülő korában apja két ízben vitte, külföldi
útra a szeretőjével együtt. Egyikük néhány éve Csinszka nevelőnője volt, és botrányosan távozott. Csodálkozunk, ha a pubertás idején a leányban megszületett a
nagy trauma? Ha vágyakozik valakire, aki ezt a traumát feloldja? „Megváltót" keres, és nemtője akar lenni? Naiv és koraérett? Stílusa teli szecessziós sallangokkal,
mégis olykor tündöklően eredeti? Szárnyalni szeretne, de folyton börtönrácsokba
ütközik, mert a leánynevelő intézetek éppen úgy börtönt jelentettek néki, mint Csúcsa a „fekete nősténysassal"? Szerelmes lett egy tanárjába, ám ez akkoriban csaknem minden diáklánnyal megesett. Barátságot akart kötni Tabéryval, s midőn a
férfiból kitört a rejtező kispolgár, éles, de jellemző kritika kíséretében hűvös fokra
állította a barátságot. Eszményi szerelmet táplált egy színész iránt, nos, ilyen r a j o n gás eléggé gyakori volt a süldő leányok életében. Végül pedig levelezni kezdett
Adyval, s ez — valljuk csak be — ízlésének fejlettségéről, ugyanakkor irodalmi
jártasságáról tanúskodik. Tabéry ekkor követte el életének legnagyobb mulasztását:
megírhatta volna Bonczában a XX. századba tévedt és még akkor is szabadon graszszáló kériyurat, Csinszkában pedig a gyermek tragédiáját az úri romlás közepette.
De ha a tehetséges Tabéry ilyen tévedést követett el, csodálkozhatunk-é Robotos
buzgalmán, midőn Csinszka minden mondatából vádat próbál kovácsolni?
Robotos másik forrása Lám Tibor és könyve, A körön kívül. A szerzőről és
könyvéről' eddig kevés szó esett. Mérnök volt, Csinszkával egy kolozsvári bálban
ismerkedétt meg, szerelem keletkezett, házasságot terveztek, Csinszka mégis folytatja
levelezését Adyval. Vajon miért tette? A válasz fölötte egyszerű: személyesen még
nem ismerte Adyt, verseit annál inkább, és tőle várta a legtöbbet, a teljesedést.
Ady azonban, bár ígérte, évekig nem jött Csúcsára, és Boncza Berta Ady-ábrándja
egyre valószínűtlenebbnek tetszett. Ám, lehetséges becsülettel egyszerre két férfit
szeretni? Midőn ítélünk, figyelembe kell' vennünk valamit: Csinszka gyermekkorát,
traumáit, sorsát és ezekből alakult személyiséget. Életében semmi sem volt szokványos, ő sem lett azzá, nem ítélhetünk róla a polgári szabvány és séma szerint.
Ugyanez érvényes Lédára, aki Ady mellett férjét is szerette. „Isten szent szörnyetegét" rendkívüli asszonyok szerették, ez volt a „természetes". Csinszka jelképesen eljegyezte magát Lám Tiborral, midőn Ady váratlanul berobbant Csúcsára, bár hangsúlyozta, hogy nem lánynézőbe jött, de mégis eljött, a leányban pedig lobot vetett
az immár csak • parázsló -Ady-ábránd. Cselekednie kellett, és úgy vélem, feltétlenül
becsületes lépést tett, meghívta mind Adyt, mind Lám Tibort; a két férfi barátságosan elbeszélgetett, és megtörtént a döntés: Lám Tibor elment örökre, Ady pedig
ott maradt. Miért vélem becsületesnek Csinszka lépését? Mindkét férfi otthagyhatta
volna, és csaknem így is történt. A leány különben Lám Tibor leveleit megmutatta
Adynak. (Szólanunk kell Lám Tibor könyvének forrásértékéről, becsületes és megbízható munka, bár nem író írta, de. mint mű is sokkal értékesebb Tabéry Géza
emlékezéseinél. Ideje lenne fölfedezni.) 1
Még tartott a Léda-mámor, midőn Ady megmutatta asszonyának Boncza Berta
egyik levelét. Léda elolvasta, és gyűlölettel, sőt megvetéssel nyilatkozott, mintha
érezte volna, hogy a leánynak fontos szerepe lesz Ady életében. Ady, miután Csinszkát eljegyezte,. több bizalmas barátja előtt fitymálva beszélt róla, Boncza Berta fölnézett Lédára, barátságára vágyott, mindhiába. Bonyolult szövevény ez, és hasztalan
kerülgetjük kívülről, egészen mélyre kell hatolnunk. Hiába jelent meg egész könyv
Léda ellen „valószerűsítésének" ürügyén, ő volt Ady legnagyobb asszonyélménye.
Elérkezett az idő, midőn a Léda-mámor múlttá vált, de mindhalálig mérték maradt.
46

\ d y a Léda-emléknek áldozott, midőn Csinszkát fitymálta, bár a világháború kiütése után, midőn a költő nagyon egyedül maradt, Csinszka lett a menedék, a
lazatérés, az otthon, ha nem is bírt annyit adni, vagy nem tudta annyira vállalni,
nint egykor Léda. Adynak megvolt az értékrendje, és szigorúan ragaszkodott ehhez.
_,éda gyűlölte Csinszkát, mert bitorlónak tartotta, s ezért nem vethetünk követ reá,
íalhatatlan szenvedélye parancsolta. Csinszka pedig — talán nem is tudatosan —
igy érezte, hogy vétett Léda ellen, ezért, vágyakozott annyira barátságára, tehát
úengesztelődésre.
Mindez természetesen egy jottányival se csökkenti Csinszka értékét és jelentősé.!ét. Én ütődtem meg a legjobban, midőn Robotos Ady csúcsai korszakát „leggyötőbb négy évének" merészelte nevezni. Mikor volt az Ady-sors idill? Élete szakaiatlan dráma, s aki hozzá csatlakozott, drámai hősnővé vált, mind Léda, mind
Csinszka. Csinszka nem nyújtott Adynak annyit, mint Léda? Ez fordítva is igaz,
jéda Adyja még csak. viaskodott a halállal, Csinszkáé már a szorításában vergődött.
Nevezzük csak meg Ady utolsó éveinek ihletőit: Csúcsa meditálásra hívó légkörét,
i fiatal Csinszka melegét .és a halál csontkezének a szorítását. (Ady nem pózolt,
nidőn utóbb azt mondta Csinszkának, hogy mindig hárman ülnek az asztalnál, s a
íarmadik a halál.) A három ihlető nagy verseket hívott fel, Csúcsán tetőződött Ady
ilozófiai költészete, számvetése a végső dolgokkal. Ami pedig a Csinszka-verseket
lleti, Ady legkülönb szerelmi verseinek a sorát gyarapítják. Szerelme nem égett
ilyan fekete-piros-máglyatűzzel, mint a Léda-időben. Új műfajt teremtett az elégia
iszi melegéből, a borongás barna árnyalataiból, a meghatottság szívhangjaiból. Más
vásút, mint hajdan, de távolról sem csökkent értékűt, az lett volna zuhanás, ha
•oskadozva ifjúságot mímel.
Robotos könyve az Ady-örökség csúnya perpatvaráról sem feledkezik meg, sőt
igy másik, komoly, magasan Robotos felett álló könyv jegyzetei is megoldatlannak
rélik ezt a kérdést^ holott teljesen világos, csupán minden tényt és hiteles adatot
igyelembe kell vennünk. Ideje lenne ezt az ügyet véglegesen lezárnunk, és végül is
.magasabbra" néznünk, amint.Király István és Kovalovszky Miklós. Ám nagyszabású
ilológiai teljesítményük hatását háttérbe szorítják a Robotos-féle álszenzációk. Az
tdy-jogokat Hatvany Lajos egy pillanatra sem akarta megtartani, élvezetüket Ady
züleinek szánta. Ekkor mindkét részről útnak indult a nyomorlegenda. Csinszka
lyomorgásáról Fenyő Miksa számolt be Hatvanynak. Különös nyomor lehetett ez,
nert Csinszka örökölte Csúcsát három villával, vadászházzal, négyholdas gyümölisössel, vadaskerttel, az apjától származó félmillió koronát pedig még idejében- régiégekbe, időt álló értékekbe fektette. Nem kevésbé meghökkentő az Ady-szülők
nyomorúsága": birtokuk hetven katasztrális holdra rúgott, feles gazdálkodásba
tdták, ezek szerint harmincöt hold tiszta hozama illette őket,, ennyiből szűkölködni
lehéz feladat lehetett, mégis a. család erre hivatkozott. Hatvany Fenyő Miksa kéréére Csinszkára ruházta a jogokat azzal a feltétellel, hogy a jövedelmek harmada
tdy édesanyját illeti. Külön levélben fejezte ki ezt a kívánságát, a levél azonban
ltűnt, Csinszka pedig hallani sem akart a szülők részesedéséről. Mindezt Hatvany
öbb ízben élőszóval is elmondotta nékem. Csinszka tehát vétett, midőn becsületes
gyezség helyett a peres utat választotta. De vajon egyedül ő vétett? S" ha megtette,
lem volt oka erre? Végre válaszolnunk kell.a kérdésre.
Ady Lajos eleve kisebbségi érzésben szenvedett. Az egyetem elvégzése után nem
:apott azonnal állást az államnál, és a zilahi református gimnáziumhoz került. Vélt
lellőztetéséért bátyja forradalmi költészetét okolta, és ezt a balhitét sikerült szüsibe plántálnia. Az „öcsém" bánatában sűrűn kilengett, adósságokat és „más megondolatlanságokat" követett el. A botrány éppen a Duk-duk affér idején tört ki, s
költőnek nem volt elegendő a saját baja, „az öcsém" ügyét is néki kellett rendbe
óznia, majd szinte bűntudattal egyengeti öccse pályáját, mígnem Apponyi kinevezi
ludapestre tanárnak. Az-„öcsém" azután apróbb szolgálatokat tesz bátyjának, és
ísben áll. Maga vallja be: „...különcködésnek bélyegezte háborúellenes' magatarását." Majd Csinszka panaszkodik az „édesnek": „Lajoska lehetetlen leveleket ír
landinak, tele rémhírekkel és többnyire nagyon túlzottan és idegesen." Lajos, báty47

jától állítólag még életében örökösödési intézkedést hallott: „Édesnek halok m e g . . .
A feleségem az apai örökségéből megélhet..." Tanú nem volt, így bizonytalan, vajon
elhangzott-é ez a kijelentés, arra azonban bizonyság, hogy az „öcsém" ki akarta
rekeszteni Csinszkát az örökségből.
Ady Lajos 1923 januárjában fejezte be bátyjáról írt monográfiáját. A 190-ik
oldalon olvashatunk egy levéltöredéket, Csinszka írta közvetlenül az eljegyzés után
Adynak, és riadtan mentegetőzik valaminő csúnya váddal szemben. A töredékből a
tényállás nem derül ki, ám ez a látszólagos kíméletesség, ez a mesterkélt homály
mindenféle kínos találgatásokra adott alkalmat. De Ady Lajos csupán írásban volt
ilyen szemérmetes, különben vidáman szellőztette, nékem is elmondotta a csúcsai
„titkot". Bajcsy-Zsilinszky Endre szokott heti vacsoráján, a Kárpátia teraszán történt. Ady Lajos mellettem foglalt helyet, és ocsmány, hihetetlen történetet mondott
el, ráadásul meséje merőben ellentmondott annak, amit a könyvében közölt levéltöredékből kihámozhatunk. Ám ez a közlés a Csinszka ellen indított h a d j á r a t n a k
csak egyik mozzanata volt. A könyv 239-ik oldalán Csinszka állítólag sírva közölte
véle, hogy az immár halálos beteg Ady megátkozta. Az okos és művelt Csinszka
ennyire elárulta volna magát? Hihetetlen.
De a Csinszka fejére oly bőséggel szórt vádak után vizsgáljuk meg „az öcsém"
magatartását nagybeteg bátyjával szemben. A súlyos beteget is saját ügyeivel gyötörte és izgatta. November végén még levelet íratott alá véle Kunfihoz főigazgatói
kineveztetése érdekében, majd midőn további hasznosítása reménytelenné vált, Érmindszentre utazott. Csak január harmadikán tért vissza, de midőn bátyja szanatóriumba került, három nappal halála előtt ismét Érmindszentre tért, s így temetésén
sem lehetett jelen. Nem állítom, hogy Ady Lajosból hiányzott a testvéri érzés, de a
rideg önzés és a mindenre elszánt törtetés erősebb volt.
Ismétlem: Csinszka nagyot vétett, midőn Ady édesanyjának nem akart juttatni
az örökségből, de vajon nem attól tartott, hogy a juttatás a szülőkön keresztül Ady
Lajos markát üti majd? S a történtek után csodálhatjuk, há Ady Lajos iránt csak
ellenszenvet érzett? Az idő Csinszka gyanúját igazolja. Ady Lőrinc 1927-ben eladta
birtokát, csak a házat, kertet, szőlőt és néhány hold földet tartott meg. Az eladási
ár sorsáról Ady Lajosné fölötte homályosan tudósít: „Jóformán fölemésztette a
román konverzió... Kisebb összegből mi vettünk számukra Debrecenben egy kis
házat." Ügy éreztem, túl gyorsan intézi el az Ady-vagyon sorsát, ezért Földessy
Gyulához fordultam":
— Hová került az - Ady-birtok vételára?
— Debrecenbe, Ady Lajoshoz.
— És mi lett a sorsa?
— &.dy Lajos saját adósságai fedezésére fordította. A maradékból azután hitvány házacskgt vásárolt, de az öregek nem költöztek be.
— Át akartak jönni Magyarországra?
— Igen, Érmindszenten nyaraltak volna, de az év nagyobbik felét Debrecenber
akarták tölteni. Lajosra bízták, hogy fektesse be jól a pénzt.
Lajos tankerületi főigazgató volt. Kunfi nevezte ki, a forradalmak bukása utár
mindenkit elbocsátottak, aki magasabb állást vállalt, többek között Juhász Gyula
Babits, Benedek Marcell, Laczkó Géza vesztették el kenyerüket, Ady Lajos azonbar
helyén maradhatott. Gyermektelen volt, szép fizetést élvezett, miért csinált adósságokat?
— Nagy lábon élt, lépést akart tartani Debrecen előkelőségeivel.
Tegyem hozzá, hogy a „tékozló", a pénzzel bánni nem tudó Ady Endre egyetler
holdat sem herdált el az apai birtokból ? De hagyján, „az öcsém" bátyja szellem
örökségét is el akarta árulni. Akkor, 1936-ban Ady Endrének m á r nem tudott voln;
ártani, én azonban az ügy szenvedő részese lehettem volna. Hatvany Lajos bizta
tására Jóslások Magyarországról címen gyűjteményt válogattam Ady publicisztika
írásaiból. A könyv 1936 májusában jelent meg, többek között olyan írók méltatták
mint Szabó Lőrinc és Kodolányi János. Egyszeribe kiderült, hogy Ady tegnapi cikke
még mindig izgalmasan időszerűek, mert a halálra való múltnak sikerült átmentenii
48

magát. Nem is késett csatlósai mozgósításával, Oláh György az elsők között forgatta
meg bunkóját: „Féja Géza tanár úr . . . éppen olyan egyoldalú és naiv jakobinus
politikus, mint amilyen Ady v o l t . . . A Féja-féle baloldali forradalomból csak az
érdekel bennünket, hogyan tartja összeegyeztethetőnek állami tanári állásával a
Jászi-féle ideológia kultuszát, a Károlyi-forradalom dicsőítését, akár Ady exhumálásával, akár enélkül?" Szóval „csak" a kenyeremet akarták elvenni. Elsőnek Tamási
Áron állott mellém, Nyíltan, de ne gonoszul volt írásának a címe, végül pedig
Ugrón Gábor, az IGE elnöke. Az ördög azonban nem alszik. A fejvadászok minden
áron eleget .próbáltak tenni megbízóiknak, és „nagy ágyút" akartak felvonultatni
ellenem, a költő öccsét, Ady Lajost. Ez a törpe ember hajlandó lett volna tiltakozni
a Jóslások Magyarországon megjelentetése ellen, mert — szerinte — Ady Endre
utóbb maga is túlhaladottnak tartotta publicisztikáját, tehát gyűjteményemmel ártottam Ady Endre jóhírének. Talán mondanom sem kell, hogy a költő sohasem tett
ilyen értelmű nyilatkozatot, de nem is tehetett, mert politikai versei egy árnyalattal
sem „szelídebbek" cikkeinél, sőt — lírai alkotások lévén — még nagyobb tüzet
gyújtottak. De törődtek is támadóim az igazsággal, úgy vélték, ha Ady Endre édestestvére nyilatkozik ellenem, akkor főbenjáró bűnt követtem el, és a legkevesebb,
hogy tanári állásomtól megfosszanak. Éppen akkor írtam Viharsarok című könyvemet, s ha Ady Lajos támadása megjelenik, bizonnyal elveszítem kenyeremet, kiadóm
felbontja szerződésünket, és ez a könyvem is torzó marad. De váratlan segítség
érkezett. Megszólalt Ady Lajos telefonja:
— Itt Buchinger Manó. Hallom, hogy támadni készül, Lajoskám. Én a maga
helyében nem tenném.
— Miért nem? — válaszolta az „öcsém" magabiztos hangon.
— Ennyire rossz az emlékezete, Lajoskám? Maga az első világháború idején
cikkeket írt a Népszavába, bár álnéven, de saját kezével. Kísérőleveleket is mellékelt, ezekben gyors közlésüket kérte. Többnyire megjelentek, mert Ady Endre öccse
írta, de néhányat félretettünk, mivel túlzottan forradalminak ítéltük, s megőriztük,
most pedig dokumentumként örömmel közzétesszük. Nos, támad, Lajoskám?
— Nem támadok — hangzott immár megszelídült hangon a válasz:
— Nem is ajánlom. — S a beszélgetés véget ért.
Azt hiszem, Buchinger telefonjának köszönhetem, hogy egyesztendőnyi haladékot kaptam, elkészülhetett és megjelent a Viharsarok. A nagy hajsza csak azután
indult meg.
Miért írom meg mindezt? A Csinszka erkölcsi hitelét rontó hadjáratot Ady Lajos
indította el. Lédának „megirgalmazott', mert nem került anyagi ellentétbe véle,
annál kíméletlenebb volt Csinszkával szemben, mert az örökség sorsa forgott kockán. Ady Lajost közepes képességű, rideg és anyagias embernek ismertem. Eddig
nem szóltam erről, de ha a „teljes igazság" ürügyén Csinszkáról torzképet csinálnak,
akkor lássuk Ady Lajos igazi arcát. Csinszkának pedig „leplezzük le" az erényeit is.
Ezt írja 1916. február 9-én Fehér Dezsőnének: „Bandi nagyon m e g h ű l t . . . hétfőn reggel 40 fok lázzal lepett meg. Borzasztóan megijedtem, gondolhatod. Nyolc napig
39 fok — 39,5 fok — 38 fok közt tette tönkre a l á z ; . . Még most is bennem a hideg,
ha rágondolok, hogy élet-halál között v o l t . . . Nem tréfa az, amit most leírtam, gondold el Bandikát égő, nem is égő, de izzó testtel, gyerekversek sorait és apró kis
nótákat idézve, egészen magánkívül. Istenem, de jó, hogy elmúltak ezek a rémnapok,'.'
Léda és Csinszka nem voltak szentek, de úgy vélem, többek: asszonyemberek.
A szent alkata parancsára boldogan vállalja a szenvedést, az embernek szüntelen
küzdenie kell saját életvágyával, midőn másokért áldozza magát. Léda és Csinszka
egyaránt vállalták egy nagy szenvedély tűzpróbáját, különben emberek voltak,
mint mindannyian. Vállalásuk azonban rendkívüli lényekké avatta őket, és tiltakozom, hogy éppen ezt a rendkívüliséget tagadják meg tőlük.
Ismerem életüket, de ha fölmerül arcuk, az antik tragédiák hősnőire gondolok.
Óbudán,
4 Tiszatáj

1975.

augusztus.
49

DEME

LÁSZLÓ

Népművelés és/vagy közművelődés
Napirenden a közművelődés helyzetének felülvizsgálata: egyes dokumentumok
megjelentek, mások most vannak születőben.
Az élet, a gyakorlati munka persze nem vár; a közművelődés mint tömegtevékenység eközben is folyik, s a maga valóságával újabb és újabb tanulságokat ad é s
problémákat vet fel. Elvieket is. Egyik friss jele ennek Molnár Zoltán megjegyzése(az Élet és Irodalom június 28-i számában) Vitányi Ivánnak két korábbi í r á s á r a ;
majd Vitányi részletező válasza Molnárnak (az imént jelzett számban).
Molnár Zoltánt láthatóan zavarja, hogy a közművelődés fejlődését sürgető és
segítő határozatok és tervezetek korszakában valaki — s épp a Népművelési Intézet
igazgatója — reaktiválni látszik a „népművelés" kiiktatott és túlhaladottnak vélt
fogalmát, sőt szemléletét. E kifejezés használatát visszalépésnek érzi az időközben,
született dokumentumokhoz képest.
így tekintve valóban van valami felemás ebben. De a zavar okát magam nem.
ott látnám, hogy a népművelés és a közművelődés fogalma és megnevezése most.
együtt kerül elő ismét; hanem ott, hogy ez a kettő gyakran váltotta egymást, egységet sejtetve ott, ahol kettősség van, illetőleg azonosságot ott, ahol különbség
rejtezik.
Egymáshoz kapcsolódó fogalmak-e ezek, vagy valóban egymást helyettesítők?
Molnár Zoltán igazát abban érzem: hiba volna visszatérni a „népművelés" k o rábbi szemléletéhez; a fejlődés ezt túlhaladta. Ám egyetértek Vitányi Ivánnal (illetőleg alább kiderülhet: inkább ő énvelem) abban, hogy annak a szervezett tevékenységformának, amit eddig népművelésnek neveztünk, helye és funkciója van — illetőleg megfelelő átfejlődéssel: lehet — a közművelődés kialakuló rendszerében.
Ez a meggyőződésem nem is ú j keletű. Két és fél éve, 1973 legelején indultunk,
neki egy alkalmi bizottságban a közművelődés fogalmi meghatározásának. Akkor,
1973 februárjában, első lépésként, egy előzetes vázlat alapján, ki-ki megfogalmazta a.
maga nézetét néhány alapkérdésben. A megközelítések természetszerűen eltértek,
egymástól; és — a bizottsági munka jellegéből érthetően — nem mindegyikük juthatott akkor „közérvényre". így maradt a magamé is kisebbségben, éppen két leglényegesebb gondolatával. Az egyik a közművelődés fogalmának dinamizmusa volt,,
a másik a népművelés és közművelődés viszonyának alakulása.
De úgy látszik: más a bizottsági munka, és más az élet gyakorlata. Ami ottkihullott a rostán, azt a konkrét munka — mint Vitányi Iván legutóbbi írásából látszik — újból felvetheti. A tények — tudjuk — makacs dolgok.
Azt gondolom hát: talán nem zavarja meg a dolgok menetét, hanem épp a k i bontakozást segítheti, ha közmegfontolásra bocsátom akkori megközelítésemet; mégpedig eredeti megfogalmazásában. Sajátomként született, ma is sajátomként vállalom. Akkor sem makacskodtam mellette, ma sem állítom megdönthetetlennek.
A felvetett kérdésekről való eltöprengéshez azonban talán megfelelő alap; akárha,
az ellenkezés kihívásával.
Az írás az első három fejezet címével egy előzetes vázlathoz kapcsolódott (ezért,
áll a jelzőszámok előtt az adj; a negyedik cím az akkor még előttünk állt f e l a d a tokra utált.
Itt következik tehát a kezdő idézőjel.
50

ad 1) A társadalom

fejlődése

és a

közművelődés

A tudományos-technikai forradalom az emberiség fejlődésének történetében nem
állapot, nem is egyszeri esemény, hanem egy bizonyos korszakban fellépő, annak
szükségszerűségéből fakadó tendencia. Lényege: az egész termelő emberiségnek a
technika fölé emelése, mégpedig az egyes — és perspektivikusan minden egyes —
termelőnek tudományos szintű kiképzése és állandó továbbfejlődésre ösztönzése
révén; az egyéniségnek olyan széles tömegeiben és olyan méretekben való felszabadításával és kibontakoztatásával, amilyenre osztálytársadalmon alapuló emberi közösségek természetüknél fogva képtelenek.
A tudományos-technikai forradalom tehát — mint fejlődési szakasz az embernek
a természethez való viszonyában — alapvetően a szocializmussal tartozik össze az
emberek egymás közti viszonyfajtái közül. Ezért a ma még megosztott világban csak
átmeneti értékű jelenség az, hogy e folyamatnak bizonyos jegyei megjelennek — sőt
hamarabb jelennek meg — a kapitalista féltekén; nem véletlen viszont, hogy ott. a
folyamat épp társadalmi tartalmában el is torzul, mivel az átlagembert nem a kultúra, hanem az attól elvált civilizáció oldaláról érinti meg; azaz nem a műveltség,
csak a magas szintű idomítás képében megvalósulva.
A tudományos-technikai forradalomnak ugyanis az — egyénekig bontott — társadalmi jellemzője éppen az, hogy benne a termelők képzettsége és állandó öntovábbfejlesztése közvetlen termelőerővé válik, technikai szükségletté növekedik; s
ezért a társadalomban tömegméretekben kell megjelennie a gondolkodó — és alkotó
gondolkodása segítségével állandóan tovább és tovább haladó — átlagember típusának. Ezt pedig csak a szocialista társadalmi rend képes produkálni. Kapitalista oldalon az a gondolkodási és továbbfejlődési készség, ami a természet és a termelés
fölötti hatalmat biztosíthatja, a társadalmat manipulálok szűk rétegére korlátozódik,
s ezzel egyben a többi ember fölötti uralom biztosítójává is válik; meghagyva az
ebből kimaradt átlagembert a részmunkájához szükséges betanítottság meg a szellemileg igénytelen magánélet civilizált kényelme és a manipulált közélet látszategyenlőségének elfogadása szintjén.
A szocialista országok viszont a maguk társadalmi berendezkedésében potenciálisan máris készen állnak a tudományos-technikai forradalom kiteljesítésére, még ha
technikailag nem mindenben bírnak is ennek feltételeivel. De bennük biztosítva
van keretszerűen az, hogy a fejlődés során egyre inkább az ember uralkodhat a
technikán, nem a technika az emberen. Ám ennek eléréséhez korántsem elég a
technikát felfejleszteni a társadalmi rendhez; elengedhetetlen ugyanakkor az embert
— az átlagembert is, azaz fokozatosan minden embert — felfejleszteni a technikához,
s nem kevésbé a társadalomhoz, amelyet ez a technika szolgál.
Mindez természetesen belülről induló tömeges társadalmi mozgást igényel és
parancsol. A tudományos-technikai forradalomnak a természethez való viszonyunkban szükségszerű követelménye, hogy a műszaki és természettudományi ismeretek
egyre szélesebb tömegeket hassanak át, így válva egyre közvetlenebb tényezőivé a
társadalom termelési gyakorlatának. Az embernek a társadalomhoz való felfejlődését
pedig csak az biztosíthatja, ha a társadalmi tudományoknak meg a társadalmat
tükröző és alakító művészeteknek — akár korábbról vagy kívülről átemelt haladó,
akár a mában születő és előre mutató — eredményei is minél szélesebb körben
ismertté és tudatossá válnak, sőt az életnek mindennapos hatótényezőjévé és kontrolijává.
Az osztálytársadalmakban az uralkodó osztálynak az az érdeke, hogy a széles
dolgozó tömegek elsajátítsák az ismereteknek és a műveltségnek azt a szintjét,
amely termelő tevékenységükhöz és polgári ügyeik intézéséhez szükséges; ennél
többet azonban ne. A szocialista társadalomnak viszont az az érdeke, hogy mindenki
úgy vegyen részt a termelésben, de a közéletben, sőt a kultúrában is, hogy annak
minél szélesebb területét — elvben az egészét — átláthassa, mert ezzel jobban látja
a maga helyét is benne. Ez azonban nem érhető el másképp, mint a széles töme4*

51

geknek belső szükségérzetből fakadó folyamatos és öntevékeny továbbfejlődésével.
Az ez iránt való igény feltámasztása és színvonalas kielégítése társadalmi feladat.
Ebből következően a közművelődésnek mint az egész társadalom öntevékenységének
megfelelő szervezettel és irányítással kell bírnia.
ad 2) A közművelődés

fogalmi

meghatározásának

szükségessége

A közművelődés mint a szocialista társadalmi fejlődés mai fázisának kategóriája, szükségszerűen különbözik jellegében, terjedelmében, tartalmában és f o r m á j á ban minden korábbi kulturális mozgástól és tevékenységtől, s ezért — m á r mint ú j
jelenség is — meghatározást igényel. A helyes meghatározás elsősorban feltár, a
jelenség belső természetét igyekszik megragadni, s ennyiben azonosít. Ugyanakkor
azonban — minthogy a meghatározandó a fejlődő valóságnak eleme — szükségszerűen elhatárol is a térben és időben érintkező rokon jelenségektől. Ám a valóság
jelenségei rendszert alkotnak, ezért a meghatározásnak feladata az is, hogy a jelenséget elhelyezze a rendszerben, feltárva az érintkezőkhöz való viszonyát, s ezáltal
helyét a nagyobb egészben.
A közművelődés kérdését az elmondottak értelmében legcélszerűbben a népművelés felől közelíthetjük meg. A kettőnek fogalma természetesen nem azonosítható,
de sem történetileg, sem mai tartalmában nem is választható el.
Történelmileg a népművelés a kis iskolázottságú tömegeknek a magasabb iskolázottságúak szintje felé közelítése volt; de a szocialista építés kezdetéig mindössze
azzal a szándékkal, hogy az „alsóbb néprétegek" is elérkezzenek az állampolgári
feladatok ellátásának minimumáig. A kiindulópont itt mindenképp az volt, hogy
két statikusan vett műveltségi réteg van, s köztük a megengedhetőnél nagyobb szakadék egy egyoldalú áramlást jelentő karitatív kapcsolat révén kisebbíthető. Ennek
megfelelően — ha hallgatólag is — a népművelés és az egész akkori műveltségszemlélet egy bizonyos normaszinten rajzolta fel a „művelt ember" ideálját. S természetesen az erre vagy ennél magasabb szintre emelkedett állampolgár m á r egyszersmindenkorra fel volt mentve a továbbfejlődés kötelezettsége alól. — A mi, felszabadulásunk utáni „népművelés" fogalmunk ettől nem dinamikájában különbözött,
csak szélességében, tartalmában és intenzitásában. Ez megfelelt az akkori történelmi
feladatnak: hogy a politikában-termelésben egyaránt vezetésre került munkásosztály
átívelje a kultúra területén történelmileg őt sújtó elmaradást, s a más területen
kivívott helyzetének megfelelő fokra léphessen a művelődésben is.
A közművelődés mint a fejlődésnek ú j jelensége többet jelent ennél, sőt minőségileg mást. A népművelés megjelölésben — a hozzá kapcsolódó fogalomnak és
valóságnak megfelelően — a „nép" hagyományosan az alsóbb rétegeket jelentette, a
„művelés" pedig egyoldalú fölülről lefelé áramlást jelzett, amelyben a „művelő" az
aktív fél, a befogadó pedig passzív. A közművelődés kifejezés — az ú j tartalomnak
vagy legalábbis tendenciának megfelelően — egészen másra utal. A „köz" előtag a
társadalom egészét átfogja, és — szerencsés módon — az általánosságot és a közösséget egyszerre sejteti; a „művelődés" képzője pedig ennek a mozgásnak mind
folyamatosságát, mind pedig öntevékeny jellegét érzékelteti.
A közművelődés mint terminus tehát jól utal a tartalomra. Segítségével felbont"Katjük - a~körábbi — statikus _ kétrétegűségetrs-miudjárt-felfedjük egyben a dinamikus
sokrétegűséget is. Meglátjuk a műveltség fogalmának rétegzettségét, de azt is, hogy
minden rétegnél van magasabb is; és fordítva: hogy már^egy igen alacsony fok is
műveltség a még alacsonyabbhoz viszonyítva. S rétegzettségében rejlik a művelődésnek — mint tevékenységnek — dinamikája is, hiszen ennek skáláján mindenki számára van út felfelé, a következő fokra. A „köz" pedig a „művelteket" is magában
foglalja, s így- senki számára sem lehet megállás. A közművelődés fogalmában a
zárt kategóriák minőségi különbségével szemben egy folyamatos skálán elhelyezkedő
fokozati különbségeket találunk, s ez a skálán való folyamatos, előrehaladást nemcsak
hogy lehetségesnek mutatja, hanem egyenest diktálja.
52

Ez azonban azt jelenti: a „művelt ember" mint ideál teljességgel használhatatlan a közművelődés fogalomkörében. Ez ugyanis föltétlenül egy szintjében és tartalmában körvonalazott normát jelentene. S a legkörültekintőbben megalkotott konkrét norma is kettősen szembekerülne a dinamizmus igényével: egyeseket a reménytelenségig megközelíthetetlenül magas feladatok elé állítana ugyanakkor, amikor
másokat szükségszerűen visszafogna; s elvileg és általában is: csak a sablonember
kialakításához vezethetne. — A közművelődésnek mint az egész társadalom öntevékeny szellemi mozgásának nem a „művelt ember", csak a „művelődő ember" lehet
az ideálja; az, aki folyamatosan bővíti és gyarapítja ismereteit, fejleszti szemléletmódját, azaz mindig egy fokkal magasabbra törekszik annál, amit műveltség tekintetében addig már elért.
A közművelődés tehát nem átkeresztelése a népművelésnek. De nem is abszolút
helyettesítője. A népművelés az a tervszerű és szervezett tevékenység, amely a közművelődést — egy bizonyos szintjéig különösen — a közoktatás, a szakoktatás és a
mozgalmi oktatás zártabb és szűkebb célra beállított szervezete mellett a leghatékonyabban segítheti céljainak megvalósításában. A közművelődés intézményei (művelődési házak, klubok, könyvtárak, ismeretterjesztő központok) és szervezetei (öntevékeny együttesek stb.) a népművelő munka révén válhatnak tömeghatásúvá;
számukra a népművelő munka teremtheti meg a felnőtt lakosság köreiből egyre
nagyobb méretekben a már önkéntesen és öntevékenyen továbbművelődők táborát.
A népművelés mint felülről induló szervezett tevékenység tehát a közművelődésnek mint tömegmozgásnak nem alternatívája vagy ellenlábasa, hanem egyik,
mégpedig szerves és nélkülözhetetlen eleme, sőt inkább tényezője. Ez azt jelenti: a
népművelés fogalmát a közművelődés fogalmának meghatározásakor nem elhárítani
kell, hanem — új, korszerű tartalmával és funkciójával — elhelyezni az utóbbiban;
a maga helyén és a maga összefüggéseiben.
ad 3) A közművelődés

fogalmához

Teljes és legszélesebb értelmében: a közművelődés a szocialista állam polgárainak társadalmi segítséggel folyó öntevékeny törekvése arra, hogy a szocialista gazdasági, társadalmi és kulturális fejlődés meggyorsítása — és benne önmaguk kiteljesítése — érdekében ki-ki állandó és aktív részese és tényezője legyen az általános
és közös előrehaladásnak; az általa elért foknál mindig eggyel feljebb törekedve
mind a szakismereteknek, mind pedig a haladó kultúra javainak újraalkotó elsajátításában és a közösség javára való gyümölcsöztetésében. Ezért ideálja nem a „művelt ember", hanem a „művelődő ember", akinek értéke nem a műveltségnek valamilyen meghatározott fokával mérhető, hanem az állandó önművelés dinamizmusával.
Ebben a meghatározásban az az objektív tendencia fejeződik ki, amely megszünteti a dolgozóknak „művelt" és „műveletlen" rétegekre bontását, s más oldalon
„művelőkre" és „művelendőkre" való osztását. Azt tükrözi, hogy a maga fokán
mindenki egyszerre „művelt" azon a szinten, amelyet már elért, és „műveletlen"
ahhoz viszonyítva, amelyik felé továbbindul. S azt is, hogy mindenki egyszerre
lehet „művelő", hiszen egyeseknek segíthet már, s ugyanakkor „művelődő", hiszen
másoktól tanulhat még.
4. Közművelődésünk

felülvizsgálatának

kérdéséhez

A közművelődésnek mint tömegmozgásnak a népművelés szervezete a közvetlen
és hivatásszerű kezdeményezője, szervezője és segítője. A népművelő hálózatot közművelődési hálózattá keresztelni önmagában inkább eltorzítaná a problémákat, mintsem megoldaná. Ám közművelődésünk ügyének felülvizsgálata nem korlátozódhat a
53

népművelési szervezet áttekintésére, és reformja sem annak átalakítására. A felmérésnek tanácsos minél szélesebb körre kiterjednie, természetesen területenként
más és más fokú részletességgel; de legalább a teljes közművelődési hálózatra ki
kell terjeszkednie.
A közművelődési hálózat — még leszűkített értelemben is — azoknak a szerveknek, intézményeknek és szervezeteknek összeműködő együttese, amelyek a köz-,
szak- és mozgalmi oktatás hálózatát kiegészítve, kulturális és tudományos fejlődésünk eredményeit felhasználva, közvetlenül segítik a dolgozókat abban, hogy saját
művelődésében ki-ki az elértnél egy fokkal magasabbra juthasson. — Kapcsolata
azonban az oktatási hálózattal is szoros és kétoldalú: a közművelődésnek az oktatás
által lerakott alapokra kell építenie; de szükségszerűen vissza is hat a m u n k á j u k r a
a maga szélesebb és dinamikusabb igényeivel. — Hasonlóan kétoldalú a viszonya a
közművelődés hálózatának — és folyamatának — a forrásául szolgáló kulturális f e j lődéssel (mind a produkcióval, mind a válogatással): a közművelődési tevékenység
nemcsak felhasználja és terjeszti az irodalom, a többi művészetek meg a tudományok létrehozta és kínálta szellemi javakat, hanem társadalmi kontrollként szükségszerűen vissza is hat alakulásukra; minél fejlettebb, annál inkább.
Mint közművelődésünk forrásait, legalább tájékozódásszerűen át kell tehát tekintenünk e felülvizsgálat során irodalmi, művészeti és tudományos életünket, hogy
valóban társadalmi törekvéseinket kifejező, segítő és szolgáló produktumokkal, illetőleg ilyen válogatással, s minden műveltségi rétegre való tekintettel, azaz összefoglalóan: rendeltetésüknek megfelelően fungálnak, működnek és fejlődnek-e; érvényesül-e bennük a társadalmi feladataik érzését kifejező „közművelődési szemlélet".
Mint a közművelődést is megalapozni hivatott szervezeteket, legalább tájékozódásszerűen át kell tekintenünk e felülvizsgálat során (amint ez a közoktatásra nézve
pártkezdeményezésre folyamatban is van már) oktatási intézménytípusainkat; hogy
érvényesül-e bennük a maguk sajátos és rendeltetésszerű (alap-, szak-, illetőleg politikai) képzési céljai mellett a „közművelődési szemlélet"; tehát ránevelik-e neveltjeiket arra, hogy ott nyert képzésüket önképzés útján állandóan tökéletesítsék m a j d ;
s más oldalon: hogy túltekintsenek és túllássanak azon a szűkebb területen, amelyen képzésük mozog, egy komplexebb emberség felé törekedve.
Legalaposabban természetesen a közművelődés szerveit, szervezeteit, intézményeit kell vizsgálóra vennünk, hogy azoknak hálózata megfelel-e a megsokasodott
feladatoknak, és dolgozóik kellő felkészültséggel, elméleti-módszertani szempontból
helyesen, a szükséges intenzitással és eredménnyel keltik-e fel és elégítik-e ki a
tömegeknek a folyamatos művelődés iránti igényét. E körbe elsősorban a közművelődési-népművelési szervek, művelődési otthonok, a könyvtárak, s az ezek működését segítő vagy kiegészítő szervezetek (ismeretterjesztő hálózat, öntevékeny egyesületek stb.) tartoznak; ezek állnak a központjában. De beletartozik ebbe a körbe a
maga kulturális műsorpolitikájával a rádió, a televízió, a színház- és mozihálózat,
az országos rendező iroda; sőt kiadás- és terjesztéspolitikájával a könyvkiadók
együttese is.
A felülvizsgálatnak arra kell törekednie, hogy most a számszerű eredmények
mögött a minőségieket is sikerüljön mérnie; s hogy jelzéseket tudjon adni arról:
„eladják-e" még a kultúrát Magyarországon, vagy már „veszik" is (amint ezt a
könyvekről mondták korábban, nem ok nélkül); azaz: alakul-e m á r a művelődésnek az az öntevékeny dinamizmusa, amely a nemrégiben megalkotott terminust és a
most fentebb körülhatárolt fogalmat tartalommal töltheti meg.
Eddig az 1973 februárjában kelt szöveg.
5. Néhány mai

megjegyzés

Nem emlékszem: abban az előkészítő bizottságban akkor Vitányi Iván melyik
oldalon állt. Tény, hogy az „átkeresztelők" kerültek többségbe, örülök, hogy most a
gyakorlati tevékenység mégis a megkülönböztetők-összekapcsolók oldalára állította.
54

S itt hadd vitázzam egyszerre vele is, Molnár Zoltánnal is. Az a tapasztalatom:
a mezőkovácsházi meg kiskunmajsai meg a hasonló öntevékeny versmondó vetélkedők érnek annyit — ha nem épp többet — a közművelődés folyamatában, mint a
hivatásos nagyszínházak, nagy együttesek és nagy művészek vendégfellépései. Itt
Molnár mellett állok, a tömeges és reproduktív-produktív önmozgás elvének talaján.
Mert jó gondolat a Huszonötödik Színház és hasonló hivatásos közösségek patronáló
munkájára számítani; ez a minőséget föltétlenül emeli — csakhogy a tömegességet
lefoghatja. S a járási vagy akárcsak községi keretekben vetélkedő versmondó ifjúság, felkészülés közben, e segítség nélkül is verset olvas, verset válogat, verset tanul
— a jobbja még verselemző segédleteket is forgat —; aztán a versenyen verset mond
és verset hallgat. S ezzel elindul azon az úton, amely a kultúra passzív élvezőjéből
tevékeny részesévé teszi (de még élvezőjeként is laikusból egyre értőbbé); azaz
olyan tényezővé, amely a kultúrában kifejti önmagát.
Ámde — s itt Vitányi oldalán állok — ez nem megy lelkes irányítók és gondos
irányítás nélkül; ehhez minták is kellenek, segítők is. Például az az — ú j értelemben megújuló — népművelési hálózat, amely a közművelődésnek mint öntevékennyé
fejlődő tömegmozgásnak előkészítője, szervezője, mederben tartója.

55

(Vita.

CL

Legújabb

NWQIJNJ?-

LLráráL

KISS FERENC

Ki tévedt el ?
Tűnődve e vita dokumentumain, legkevésbé azt értem, hogyan lehet olyan tehetséges kritikusnak, mint Bata Imre, nálánál fiatalabb partnereivel szemben így alulmaradni? Felelet — szerintem — csak egy van: konstrukció és munka aránytalansága. Az előbbi merészségétől alaposságban messzire elmarad az utóbbi. — Ha kedvem volna a játékhoz (ötletszerű „koncepciókkal", mélylélektani rejtélyekkel), én is
feldobhatnám ama verziót, hogy Bata szándékosan ügyetlenedett el. Szándékosan
tette lehetővé, hogy Utassyék tehetsége végre méltó világításhoz jusson. Vagy az
ösztönei vesztegették meg intelligenciáját: esetleg a szeretetigény csapott át ingerült
támadásba? Ahogy Csoóriról szólva ő a megkésettséget (Kortárs, 1974. 1.), a Kilencekkel szemben a hagyományőrzés szándékát (Alföld, 1974. 10.) a sebtiben felfedezett
gyarlóságok kulcsává avatta, én is operálhatnék ilyen „levezetésekkel", de — mint
jeleztem — nincs kedvem ehhez.
Maradok tehát a tények mellett. Ebben is van öröm. Kivált, ha olyan fiatal
kritikusok, mint Kis Pintér Imre, Görömbei András, Alföldy Jenő elemző írásai m á r
elvégezték a tüzetes cáfolat fárasztó munkáját, s ezzel azt is lehetővé tették, hogy
Bata tévedésein túl, utcájából kilépve továbbgondoljuk, amit Alföldy elkezdett.
Tekintély- és áltekintély-tisztelő szakmánkban megütközést kelthet, hogy csak fiatal
kritikusokra hivatkozom, de meggyőződésem, hogy a legközelebbről és a legalaposabban ők ismerik a szóban forgó költőket. Nem csak a megjelent köteteket, de a
frissebb publikációkat is, így a mezőny holnapi erőviszonyairól is megbízhatóbb a
tudásuk. S a jobbak mentesek mind a bandaszellem, mind a bizonykodó függetlenség torzító buzgalmaitól.
Kis Pintér Imre jegyzetei (Alföld, 1974. 4.) még a vita előtti állapot gyanútlanságában születtek, s a tehetség és az érték vonzásának engedve választják ki a
népes mezőnyből a legjobbakat. Névsora már csak ezért is figyelmet érdemel. Eszerint a „periódus legsúlyosabb költői" • Utassy József, Kovács István, Kiss Benedek,
Veress Miklós, Kiss Anna, Petri György. — Tandorit, Marsallt, Beney Zsuzsát —
teljes joggal — .egy korábbi periódus képviselőinek tekinti. Névsorát, minősítéseit a
szövegközelség élményét igazoló módszerrel s remek jellemzésekkel hitelesíti. így
aztán, mikor azt írja Utassyról: „az utóbbi évek legszebb magyar versei közül
ő írta A mindenség Dévavárá-1 és az Akár a szarvasok-at", s „majdnem biztos, hogy
nemzedékéből a nagy költészetre neki van a legtöbb esélye" — szavának súlya van.
Kis Pintér tud a hovatartozás tényeiről is, a rokonság közös tartalmairól, de őt
az eredeti vonások érdeklik, ezért a rokonítás kérdéseiben is megbízhatóbbnak lehet
tekintenünk. Alkat és stílus általa megnevezett szuverén jellegzetességeiben ugyanis
könnyű felismernünk a magatartás közös magvát: a közösségért való felelősséget.
De Kis Pintért a maga esztétikai kultúrája megóvja attól, hogy ebből vezesse le a
jelenséget, így Utassy, Kiss Benedek, Kovács István, Kiss Anna más-más tulajdonságaikkal illeszkednek a színképbe, pontosabban szólva: alkotják a színképet tehet56

ség és természet mélyebb törvényei szerint. Ennek ismeretében csak mosolyogni
lehet a műveleteken, melyekkel Bata egyszer a hagyományőrzés programjából, másszor abból, amit a beérkezés előtti évtizedről elképzel, kitalál — mint valami ősokból —, mindent összemosva mindent levezet.
Hogy jogos a mosoly, Görömbei felszólalása (Alföld, 1974. 10.) után nyomban ki
is derült. Beigazolódván, hogy szó sincs itt megkötöttségről, mivel „nem hagyományőrzők ők (a Kilencekről van szó — K. F.), hanem az irodalom életét a folytonosság
és szakítás dialektikájában megvalósítók" — Bata nagy füstű konstrukciójából
nem maradt más, csak egy sor heccízű sértés: programtalanok, iránytalanok, tudatlanok, epigonok, szélhámosok. Tanulságos látvány, hogy mikor a hagyományba
rögződöttség bunkóját el kell ejtenie, miként talál rá a költőinket felnevelő iskolákban a nélkülözhetetlen ősokra. „Az egyetem és az Eötvös-kollégium műhelynek egészen kiváló lehetett, de élettapasztalatok dolgában igencsak elmaradt az élet mögött." Ballagási szónoklatok jutnak eszembe, mikor „kibocsátottak" bennünket az
„életbe", melyről már akkor tudta minden gondolkodó ember, hogy ugyanaz, mint
az iskola, csak nagyban. Élet és műhely között pedig még kevésbé lehet ilyen merev
a határ. Az Eötvös-kollégiumban sem. Ilyen spekulációval Nagy Lászlóék diákéveit is
életszegénynek kellene minősíteni, Belláékról nem is beszélve. Nagyon-nagyon nehéz
helyzetbe kerülne ez a diagnosztika, ha a költő élményrétegeinek termékenységéről
(gondoljunk a gyermekkor felvevő mohóságára!) s a személyiség kialakulásáról való
tudásunkkal kellene szembesíteni.
Van aztán Bata Imrének két különösen titokzatossá bonyolított követelménye:
a történeti és a szociológiai műveltség. Költőink — szerinte — mindkettőnek híjával
vannak. Az Alföldben (1970. 10.) még azzal bizonygatta ezt, hogy Kovács István és
társai nem mozgásában, folyamatában, hanem a végén, saját árvaságuk élményében
ragadják meg a történelmet. A többes szám arra vall, hogy ekkor még Utassyt sem
vette ki diagnózisa hatálya alól. Mikor aztán Görömbei kimutatta, hogy sokkal többről van itt szó, mint az árvaság alkalmi megverseléséről, akkor, vagyis a Kritikában (1975. 5.) nyomban módosította a képet. Utassy eredetiségét elismerte, de hogy
mégis neki legyen igaza, Kovács Istvánra rásütötte: jóllehet, az a háború szempontunkból igazságtalan volt, édesapját a költő mégis hősi halottnak deklarálja. Költőről
riasztóbb félremagyarázást nem olvastam mostanában. Szerencsére annyira alaptalan, hogy Alföldy Jenő fél kézzel hatálytalaníthatta. Azt természetesen Bata is
tudta, hogy a történelmi és szociológiai műveltség hiányát esztétikaibb érvekkel is
bizonyítania illene. Célba vetté hát a nagy elődöket idéző verseket. Sokrétű jelentésüket figyelmen kívül hagyva kijelenti, hogy „jubileumi témák". S mert értetlensége itt sérti a legbecsesebb értékeket, s tévedése itt mutat túl legvilágosabban a
Kilencek körén, ezekről a „jubileumi" versekről nekem is volna még néhány szavam.
Kovács István Petőfi c. költeménye pl. csakugyan a Petőfi-ünnepségek alkalmából íródott. Ünnepelni azonban sokféleképpen lehet. Kovács így ünnepel:
kezek kék erdeje
szívére ne csavarjon indigót
napfoltos ködökre foszfort ne szórjon
csontfűrészek
közé
ne süllyesszen hangjegyes koporsót
jeltelen
sírjában
nem fog a halott énekelni
berobbant hangfalakon nem kelhet át
ne várjátok
a lándzsával
egyensúlyozót
a sátorponyvát csavarjuk össze
dobjuk vánkosul az álmatlan
júliusnak
57

közös sírfeliratunk
bár
a Halotti Beszéd első mondata
Őbenne az utolsót

keressük

Kell-e külön is mondanunk, hogy a sokszorosítható áhítattól, a megrendelhető tűzijátékoktól és zenéktől, a közvetítésre képtelen közegtől, a cirkusznak kifeszített sátrak közönségétől akarja megóvni elődjét s vele az áldozat értelmét a költő? S nem
csupán Petőfi emléke miatt, hanem a mi életünk termő elevensége, kapcsolataink
hitele érdekében is. A Halotti Beszédig mélyített horizont sajnos nem elég beszédes,
de az egyéniség érverése az egész verset áthatja. A kérleléssé szelídült felszólítás
a költő természetének „evangéliumi" ártatlanságával színezi át a tiltakozást.
Ezért neveztem hát a Bata emlegette történetiséget rejtélyesnek. Ha a Kilencek
csak „hisztorizálnak", Oraveczék pedig — mint Bata jósolja — csak ezután fognak
találkozni a történelemmel, honnan is tudhatnánk, hogy szerzőnk mit kfván? Szerintem mindez egyszerűbb lett volna, ha Bata találkozott volna vagy huzamosabban
időzött volna a szóban forgó versekkel. Akkor ugyanis észre vette volna, hogy ezek
a versek ugyanabból a szociológiai aggodalomból fakadtak, amely Nagy Lászlót a
Medvezsoltár-beli
kifakadásra késztette, s ilyen kérlelésre Petőfiről szólva: „Csak
zaklass, / te irgalmatlan édes, te fényes / csikorgasd széjjel a szívünk havát." S hogy
a teremtő munka, a termő élet elhízásától, megfásulásától való félelem itt a nagy
közös ihlet, Csoóri is egy „jubileumi" versben beszéli ki:
Eljött az emlékezés ideje és mi
emlékezünk
Zúzmara-koszorút
rakunk illendően a sírra: a
behavazott ország személyes ajándékát. Mert el kell
hitetni a világgal s magunkkal is, hogy értünk a
kegyelethez.
(Zúzmara-koszorút a sírra)
Példát könnyűszerrel és sokat idézhetnék még az Illyés felé terjedő mezőnyből éppúgy, mint a Ladányi vidékéről, mert kapcsolatuk nem alkalmi hatás eredménye,
hanem korszükséglet műve. Lényegében egyidejű, párhuzamos jelenségek.
S fiataljaink önállósága nemcsak a jubileumi témákban tapasztalható. Azt írni
róluk, hogy „nagy tehetségei a nemzedéknek" (ami a felületesség ellenkező irányú
túlbillenése az igazságon), s az ggyetlen Kiss Benedek két kötetéből „tucatnyi gyönyörű darabot" lehetne kiválasztani [s gondolom: fejenként legalább ennyit a többiek terméséből is], s közben azt állítani, hogy jelenlétük „semmit sem változtatott
a szőttesen, a magyar líra szín- és motívum-összetételén" — olyan következetlenség,
mely nagyon megkönnyíthetné a dolgunk, ha csak Bata szóban forgó cikkét akarnók
cáfolni. Vannak nehezebb problémáink is.
Görömbei András és Alföldy Jenő már rámutattak a másfajta helyzetből eredő
törvényszerű fejlemények nóvumaira. E kérdésnél azonban még időznünk kell, mert
különbözés és találkozás furcsa ritmusának lehetünk itt tanúi. Arra Alföldy is utal,
hogy azok a közösségi ihletek, melyek Nagy Lászlóékat a nemzet és az emberiség
ügyeinek elkötelezték, Ágh és Bella költészetében már csak igen csitult erővel jutottak szóhoz. Bonyolítja a dolgot, ha Ratkó, Buda és Kalász László munkásságával is
számolunk, akik saját határaik között mindig képviselni igyekeztek a küzdelem
elvét. De nézzük csak meg, milyen pozícióban, milyen szerepekben, milyen tartással
s milyen arányokban? Ratkó írja Egy kenyéren c. kötete nyitó versében:
Állig szerszámban
hadakoznak
csillagtalan, vékony
szegények.
Értük halálig elszegődöm
énekes, mindenes
cselédnek.
Nagy László vagy Juhász Ferenc el sem képzelhető ilyen törékenynek és alázatosnak. Aki sárkánnyal vív, legalább Szent Györgynek kell lennie. Ratkó előző köteté58

nek viszont a címe is ez: Fegyvertelenül.
(1968.) Egy szál hite „félelem szakadéka
fölött" egyensúlyozott. — Ágh István verseiben pedig a veszendőség, a szétesés közelségének fájdalma s valami masszív veszteségtudat vált uralkodóvá az elmúlt
évek során. „Valami elveszett költők szülője, isten"; „Búcsúzkodom anyám. / Valamikor a katonát hajtották ki ilyen peremre"; „Itthon és mégse itthon"; „kikezdett
engemet a szél". S ha azt kérdi: „Eljutok-e még a víz jóízéhez?", nemcsak arra kérdez, hogy lesz-e holnap tiszta víz, hanem hogy az íny képes lesz-e az ízlelésre?
Máshol azt panaszolja: „sejtjeim lila szögletében / bacilusok az örömök", s kétséggel terhes a kijelentés, ha azt mondja: „én is kellek valamiért". — Kalász Lászlónál
még sűrűbben, a hangoltságot is átitatva tolul elő az esendőségről beszélő panasz.
De a jóval keményebb Buda is köznapi gondok közt, a rokkanás határán vívja a
maga kisemberi létküzdelmét. S mikor a négy égtáj arányaiban méri a sors és történelem értelmét, ehhez a magaslathoz is a szülőház valóságos udvarán, pohár bor
mellett, rügyező fák, könnyező venyigék szomszédságából jut el. S hogy bajai közt
talpon, ébren maradhasson, közönséges kakasokhoz folyamodik segítségért.
Ha most Nagy László és Juhász Ferenc versvilágának kozmikus arányaira, fenségére, a szegénylegénydac barbár és fejedelmi gesztusaira, a bajvívás mitológiai
virtusaira, a bartóki gyémántkeménységre, az épség kikezdhetetlenségének öntudatára gondolunk, már nyilvánvaló, mekkora változás ment itt végbe.
Természetes, hogy a közösség képviselete, s a nagy költőelődök, akik ebben
szövetségesek lehetnek, ritkán juthattak szóhoz ott, ahol a szétesés volt a gond.
Nagy Lászlóék egy nagy vállalkozás sodrában értek költőkké, Ághék éppen akkor
érkeztek, mikor e vállalkozást megcsúfolta az idő. Rájuk már csak a nagy szerep
törmelékei hullottak. Nagy Lászlóék azonban már egész emberségükkel benne voltak a zajló történelemben, a vereség dacot érlelt bennük, illetékességükért mérhetetlen terheket vettek magukra, s hozzáedződtek, felnőttek szerepükhöz. Ághék a
periférián maradtak, de a tisztesség és hűség újjáteremtett törvényeit, ha adtak magukra, nekik is vállalniuk kellett. Arányérzékükre vall és jó ösztöneikre, hogy ebben
a periódusban saját épségük őrzésére s az egyéni hang megtalálására szorítkoztak.
Tudták, hogy ott kívül a magyarázat, de hogy belülről is rágnak a molyok, elődeiknél védtelenebbül kellett tűrniük, tehát figyelniük is erre kellett. Az önvád, a konkrét okokra vissza nem vezethető szomorúság s a panaszos, elégikus jelleg innen
eredt. S ezért válhattak pszichológiailag gazdagabbakká. Különösen Ágh és Bella.
S lettek a politikában félszegek, a nemzet dolgaiban tartózkodók. Ne felejtsük el:
a deheroizálás, a „kicsi ország" vita évei voltak ezek. Köteteik vélt és valódi gyengeségeit mikroszkóppal kémlelte a kritika. Emlékszem, milyen merészségnek érezte
Ágh, mikor először leírta a maga nevében: „A te katonád voltam Uram, / és az te
seregedben jártam."
Közben ők is felnőttek. Jöttek a nemzeti önismeret újabb vitái, mélyebb érvei.
Megjelent a Hajszálgyökerek. S jöttek a Kilencek, akik már nem érezték az Ághékat
bénító gátlásokat, s a szocializmus emberi és nemzeti eszményeit ismét életvezető
elvként merték számon kérni a valóságon.
örülnék, ha tévednék, de az a benyomásom, hogy Batát ez irritálja a legjobban.
Rossz a helyzetérzékük, a valóságérzékük, az arányérzékük — írja unos-untalan.
S azoké jó — a Petrié, Oraveczé, Bálint Istvánéi!) — akik önmaguk meghatározására szorítkoznak, s Veress Miklóst is frázisszerűnek találja ott, ahol „vállára veszi"
a világ terhét. Ezt persze csak az Alföldben írja, a Kritikában az előbbieknek csak
a nevét említi, s Veress Miklóst lépteti elő kivételes tehetséggé. Pedig Petri versei
újabb líránk egy fontos képességét demonstrálják, s ily szeszélyes kezelésük épp
olyan öncsonkítás, mint mértékké avatásuk. Ebből, valamint érveinek sebes cserélgetéséből, szintén arra következtetek, hogy vonzalma az „önmeghatározók" iránt
korántsem olyan erős, hogy a Kilencek elleni ingerültségében átgondolt mérték
érvényesítését kellene látnunk. Tanácsosztogató fölénye és kínos ellentmondásai
mögött nagy bizonytalanságot gyanítok.
S megértem őt. Ez a zavar kortünet. Néhány évvel ezelőtt, mikor irodalmunk
átrendeződése lezajlott, s a közéleti líra olyan képviselői is válságba kerültek, mint
59

Váci, Simon, sőt Benjámin is, mások pedig erősen devalválódtak — erről Alföldy is
beszél —, úgy látszott, a folyamat visszafordíthatatlan, s nem áll meg az említetteknél. A fogyasztói szemlélet társadalmi elterpeszkedése, a cselekvő költészet feltételeinek megromlása s az ezzel párhuzamos fejlemények ú j orientációra késztették a
kritikát is. A pálfordulásokról nem beszélek, de létrejött egy sajátos, vagyis marxizmussal társított sztoicizmus is, mely az adott és a lehető, a józanság és a forradalmiság összehangolásában egyre langyosabb öblökbe hátrált. Nagy életművekhez,
melyekből a történelem kiábrándító eseményei száműzték a valóságalakítás hitét,
tüntető lojalitással társult ez a nyugalomra szomjas kritika. S illetékességét ú j helyzetében, avatottságát a nem mindennapi kérdésekben olyan buzgalommal demonstrálta, hogy pl. Nemes Nagy Ágnes verseinek artisztikumából a hősiességet (igen, a
hősiességet!), Weöres proteuszi kalandjaiból a zsákmány haza-hozásának
örömét, a
költészetünk lehetőségeit megsokszorozó szándékot, s szinte mindazt a szellemi erőfeszítést, morális szigort és politikai tisztaságot, melynek révén e nagy művek
olyanok lettek, amilyenek — gyakran el is sikkasztotta.
S nemcsak az „apolitikus" művek jártak így. Még Lukács György is „kellemes"
gondolkodóvá szelídült, Jancsó filmjei közül az Égi bárány fontos fórumon nagyobb
megbecsülésben részesült, mint a Szegény legények. A „bartóki modell" értelmének
továbbgondolásában egyre bátortalanabb lett a kritika. A sorskérdések idézőjelbe
kerültek, a velük küszködő drámákat — a Bánk bántól a Tisztákig — sterilizálta a
lélektelen és torzító előadás. Kudarcba fúlt a Hári János film-, a Rózsa Sándor tvadaptációja. Nem sorolom.
Annyi az előbbiekből is nyilvánvaló: nem kellett becstelennek lenni ahhoz, hogy
a kritikus anakronisztikusnak érezze a „közéletiség" igényét, gőzös illúziónak a m a
hitet, hogy a Balassitól Nagy Lászlóig irodalmunkat reprezentáló közösségi költészet
erejét és folyamatosságát őrizni lehet. S ha a költészet nem adta meg magát ennek
a szkepszisnek, a kritika nagy rutinnal siklott át a tiltakozó művek jelentésének
társadalmi, politikai aktualitásán — még ha ez a jelentés teljesen egybehangzóit is a
szocializmus érdekeivel. Legyen elég itt a Menyegző vagy a József Attila sírja interpretálásaira utalnom. Ekkor lett divat az időtlen jelentés és a létértelmezés steril
kinagyítása. S furcsa módon, ezzel a módszerrel boldogulni is jobban lehetett. Kevesebb bajjal járt. Sokkal kevesebbel, mint a Hajszálgyökerek
iránti averzió pőre
vagy ügyeskedő kibeszélése. Nem emlékfoszlányokból rakom össze ezt a képet, a
példák itt vannak előttem.
De legyünk következetesek! Én ugyan sosem hittem, hogy ebbe a steril tudományosságba be kell kapcsolódnom, d e látván a sok kudarcot, devalválódást és
vergődést, bennem is felmerült a gondolat: nem volna-e jobb valahogy úgy csinálni
— aki csak képes rá —, ahogyan Weöres csinálta? Olyan fesztelenül és mégis csontig
hatolón, gyermeki szabadsággal fütyülve a konstellációkra, elmerülni az Énben, de
ott is a világ törvényeire lelni? Sűrűn jár eszemben mostanában is ez a réveteg
Illyés-vers:
Szabadabb lettem volna, bátrabb,
büszkébb, bizony már eleve,
ha nekünk is: Magyarországnak
lett volna tengere;
ha kamaszként, vággyal tele,
elülhetek, bár képzeletben
a nagy sziklás
part-meredeken
s alattam
zengve-zúgva-élve
— mint zöld erdő kék messzesége —
a Végtelen!
Hajlok tehát magam is arra, hogy ne erőltessük, ami korlátozza a költőt. Félek
azonban, hogy Batától ezzel is csak távolodom. Az arányérzék, helyzetérzék, valóságismeret és műveltség, amelyről ő beszél, nem nyit távlatot, mert éppen azzal nem
számol, ami minden költői felszabadulás alapja: tehetség és korszükséglet találko60

zásával. Magaddal törődj! Tanácsolja a költőknek, s nem látja, hogy azon a szigeten, melyen Weöres költészete kiteljesedett, másoké milyen könnyen elsorvadhat.
Lehet, hogy tévedek, hiszen láttuk, némelykor az Eötvös-kollégiumot sem érzi eléggé
életszagúnak. Az „önmeghatározás" üdvözítő voltát és a „társadalmiságot" azonban
jobbára úgy hirdeti, úgy kéri számon, hogy a kettő viszonyáról konkrétan nem
beszél. Ha beszélne, Utassyék utcájába kényszerülne. Talán sejti is ezt, s ezért írja:
„Pedig az idő eresztékeiben ők ragyognak."
Hogy mire alapozza ezt a sejtését, arról hallgat. Kár. Hogy én világosabban
beszélhessek, emlékeztetnem kell arra, amit a Kilencek és a közvetlen elődeik közötti különbségről mondtam: Aghéknál nyíltabban és konzekvensebben merik számon kérni az eszmét a gyakorlaton, s a hagyományhoz való viszonyuk, magyarságélményük is állandóbb versforrás. Kétségtelen tehát, hogy ebben Nagy Lászlóékhoz
kapcsolódnak. Abban is, hogy a „Hazánk Kelet-Európa" eszméjét készséggé és munkává érlelve tudják érvényesíteni. (Bata erről sem vesz tudomást, de hogy Oravecz
megtanult angolul, azt a pályakép fontos mozzanatának tartja.) Nyugtalanságuk
szikrázóbb, robbanékonyabb is mint a Heteké. Líraiságukban azonban nem kölcsönzésként, hanem az idegek tudásaként nagy vereségek és kataklizmák emléke él.
Kihat ez magyarságélményükre és helyzettudalukra is.
Ha értekeznének róla, talán Bata is észrevenné, mennyire más ez a helyzettudat
s a vele közös gyökerű hangoltság, mint az Illyésé vagy a Nagy Lászlóé. Nem értekeznek, de elég Illyés Koszorúját s a témában vele rokon Temetheted-e c. Kovácsverset összehasonlítani, hogy a versek rostjaiban rejlő különbséget észlelni lehessen.
Illyés tanúskodásának minden ízében egy internacionalista törvénytudat érvényt követelő szigora dolgozik. Kovács István már tudja, az ösztöneivel is tudja, hogy e
törvényeket meg lehet csúfolni. Nem is protestál tehát, inkább kérlel, beláttatni
szeretné, hogy nem lehet a sorsügyektől elfordulva beletemetkezni az élet dédelgető
ölébe. Pedig hát alkata szerint hajlana rá, hisz érzékeli a bodzavirág édeni varázsát,
s még a rémeket is a gyöngédség és szelídség akcentusával idézi. Ami Illyésnél vérlázító, nála a beszéd édes ízeivel áthatott, arányos szimmetriákban, higgadt irammal
emelkedő folyamatban felrémlő, átszellemített puszmlásvízió. Nem tüntet az azonosulással, a grammatika nem is elsőszemélyes, velünk történik, velünk eshet meg,
amiről a vers tudósít. Nem követeli tőlünk a helytállást: arra eszméltet, hogy ő
nem tehet mást, s ezt sem állítja, csak kérdi: „temetheted-e vérző arcod / a bodzák
tenyerébe". S úgy kérdi ezt, hogy még e kérdésre kényszerítő baljós képek mögül
is kihallik (a ritmus és az alliterációk jóvoltából) a szépséggel jegyes lélek reményt
sugalló zenéje. — És így hiteles a vers, mert nemcsak egy békére termett egyéniség
jegyeit tükrözi, hanem a hadiárva érzékenységét is, s egy nemzetét is, amely nem
áltatja magát, nem kíván civakodni senkivel (hiszen idegeiben hordja korábbi civakodásainak konzekvenciáit), de érezvén az önmagához való hűség kikerülhetetlenségét, a világot idézi meg, hogy e hűséghez való jogát ne lehessen kétségbe vonni.
Igen: a zord, a dacos, a militáns magyarság sok változata után, s. hatalmas példák
árnyékában Kovács Istvánék verseiben egy új magyarságélmény tudott hiteles formát ölteni. S aki tudja, hogy a költészet nem magasugrás, ezt a hitelességet, a szerényebb arányok ellenére is, nagyon meg kell hogy becsülje.
A velük egyívású kritikusok látják is világosan ezt az eredetiséget. Kis Pintér
Imre például nagyon találóan beszél róla, mikor Utassyról szólva azt mondja: „ . . . küldetéstudata félreérthetetlenül közemberi érzés. Nyoma sincs benne az individuális stilizációnak, a váteszi hitnek ( . . . ) hite igazaiban erős, de illúziók nélkül." (Az „igazai"-! én emeltem ki. — K. F.) Görömbei ugyanebben jelöli meg újságuk lényegét.
Szintézise volna ez Nagy Lászlóék és Budáék vívmányainak? Erről szó sincs,
csak arról, hogy a történelem folyamában érkezve hozták, ami hozható, s ki-ki a
maga szintjén teljesíti a kor parancsait. Nem lehet ez könnyű ennyi nagy költő
nyomában s közvetlen közelében. Sikerük vagyis hitelességük titka, hogy éppen nem
az irodalom, hanem az élet szükségleteire figyelnek. Az Illyéshez és Nagy Lászlóhoz
fűződő kapcsolatok persze könnyen szembeötlenek, de aki túllát a dedikációk által
jelzett körön, észreveszi, hogy milyen tágas érvényű és hatalmas életparancsnak
61

engedelmeskednek ők. Másképpen szólva: eredetiségük irodalmunk egésze felől is
igazolható.
„A folklór ma divat" — írja Bata, tehát tud róla. Hogy mennyivel több divatnál, azon nem töpreng. Pedig érdemes volna, mert kiderülne, hogy azzal a rekonstruáló mulatsággal is összefügg, mellyel Weöres teremti ú j j á a régi magyar irodalmat, s összefügg Csanádi Imre archaizáló rajzaival is. Nagy László utolsó kötetének
leghatalmasabb darabjai, A föltámadás szomorúsága, a Szindbád, a Vértanú
arabs
kanca, a Medvezsoltár, a Szépasszonyok
mondókáfa Gábrielre, a Versben
bujdosó
mind-mind a költőelődök, a régi magyarság és a folklór igézetében fogant. S hivatkozhatok Kormos Istvánra, Szécsi Margitra, de költészetük egészét kellene áttekintenem, hogy benne a folklór feltörésének új hullámát, s ennek esztétikai nyereségeit
bemutathassam. Másokról a Tiszatáj egyik régebbi számában írtam. (1974. 9.) Arra
azonban még itt is emlékeztetnem kell, hogy Páskándi Géza legjobb színművei
Dávid Ferencről és Apáczai Csere Jánosról „szólnak"; Kocsis István pedig Bolyai
János és Árva Bethlen Kata megidézésével alkotott jelentésgazdag modern drámát.
A vajdasági magyar irodalom utóbbi éveinek legnagyobb szabású vállalkozásait a
hagyománytudatosítás szándéka hívta életre. A legjobb erdélyi költő, Szilágyi Domokos köteteiben Bartók és a klasszikus ősök testvéri közelsége lépten-nyomon
észlelhető. Sütő András a romániai magyarság ügyeinek felvállalásával emelkedett
az egyetemes magyar irodalom élvonalába, s a tavalyi év egyik legszebb, legnagyobb
hatású könyve, az Utazás félálomban hasonló vállalásnak köszönheti kivételes erejét.
Ebben a folyamatban természetesen a Hetek történeti és szociológiai érzékenysége is kinyílt, félszegségük feloldódott. Ágh István megírta A madár visszajár lírai
szociográfiáit, Buda Ferenc most készült el a finnugor népköltészetből való műfordításainak megkapóan szép gyűjteményével (Varázsének), Ratkó pedig a „Déva v á r "
építésében magukat feláldozó „temetetlen halottjai"-ért veri fel a temetőket. Azokért,
akikről Nagy László emlékezetes verse kérdezte: „Ki becéz falban megeredt / h a j a kat, verőereket?" S ebben találkoztak a Kilencekkel. így fest tágasabb perspektívában folytonosság és szakítás, különbözés és találkozás dialektikája.
Ezért mondom, hogy nem „az idő eresztékeiben" ragyognak ők, hanem egy
irodalomtörténeti arányú áramlat összefüggéseiben, mely kezdettől több volt divatnál. Kihatott még a Macskajáték lírájára is: ettől, vagyis a hitelét visszanyert h ű ségtől lett emberivé és megrendítővé a macskakomédia.
S itt értünk mondandónk lényegéhez. A Kilenceket nem korlátozta, hanem felszabadította a közösségi szerep. Ez a lételemük, mint Weöresnek a sziget. S mindazoknak ez a lételemük, akiket az előbb elsoroltam. "Ügy látszik, „tenger" híján számunkra csak így nyílik távlat, csak „lelkek és göröngyök közt" botladozva érhető
el a „Végtelen", így érlelődhet a mindenség átérzésére képes tartalmas emberség: a
tengernyi gond felvállalásából. Ahogy Nagy László írja: „fohászból, gondból, rédszabott sorsból".
Jó volna, ha könnyebben lehetne versbe fogni a teljességet. Sajnos, nem lehet.
Sokakat meg is nyomorít a gond, földhöz lapít a teher. De akikről beszéltem, azoknak mégiscsak sikerült. Képzeletüket, játékos kedvüket nem emésztette meg a cselekvés láza, a lírai hőst, melyet- alkottak, nem szegényítette el a vállalás. Ellenkezőleg: Csoórit például elszánt határpörökre, a teljes jelenlét Ady óta folyton zsugorodó
terepének szélesítésére, a kultúra szétszabdalt tájait összekötő műfajok alkotására
képesítette. Bata ebben is csak kapkodást látott (Kortárs, 1974. 1.), noha a stílusban
zavart ő sem észlel, elismeri, hogy Csoóri „remekül ír", kristálytisztán, mintha a
nyelvnek nem is volna ellenállása. S ezzel önkéntelenül azt is, hogy a Csoóri stílusa
élő stílus, s azért csillog olyan kristályosan, mert elemében van, aki csillogtatja.
Fényét nem az égitestektől, hanem tehetség és szándék találkozásától nyeri. Héra
Zoltán rég meg is írta, hogy Csoórinak természete a nyugtalanság. Ezért lehet
derűs, vívás közben is fortélyos és találékony.
Mutatis mutandis érvényes ez Utassyra, Kiss Benedekre, Kovács Istvánra, Péntek Imrére is — s persze Kiss Annára, aki édestestvérük, akár Ágh, Buda vagy
Döbrentei. (Szétzilálni őket csak papíron lehet.) Feltűnést is ezzel keltettek: empíria
62

és lényeg, valóság és varázslat szoros kapcsolatának eseményszerű, egy-egy pillanatba koncentrált s mégis természetes felszikráztatásával.
A folklór is a mélység és a merészség eszköze az ő kezükben. Ezért vonzódnak
a szürreális forrásokhoz is. Bata ebbe is beleköt: „Valaki nagy ésszel kitalálta a népi
szürrealizmust, lázas gyorsasággal elterjedt, s ím a produkció." Sok zagyvaság. — Alföldy finom érveléssel bizonyította be, hogy Bata ezúttal sem olvasott elég figyelmesen, s hogy túl nagy jelentőséget tulajdonít a kender és a szösz körüli szakértelemnek. Hozzátehetném: nem csak a képek értelmezésében, de a kenderről és szöszről való tudományában is felületes. Ezt írja: „A kendert ezzel szemben nem dobják
a vízbe, de ágyat vetnek neki, s mikor eleget ázott, akkor kivetik, megszárítják,
tilolják, törik, gerebenezik..." Mondjam, hogy a tilolást megelőzi a törés s persze a
dörzsölés is, s hogy a kendert cserepcsépbe kell rakni az eláztatás előtt, s hogy
Bata nem „autentikus", mert ezt elfelejtette? Nevetséges lenne. Kiss Benedek sajnos
nemcsak a paraszti élet anyagát gubancolja össze némely verseiben, mikor túlfeszíti,
túlbonyolítja a képet. Nincs ennek semmi köze az autentikussághoz. Ha valaki mégis
égetően fontosnak véli kinyomozni, hogy hitelesek-e Kiss Benedek parasztélményei
(élete első 17 évében rakódtak le!), vallassa azt a „tucatnyi gyönyörű darabot",
melyeknek létét Bata deklarálta. A szakma elemi törvénye volna ez. Éppúgy, mint
a Csoóri kapkodásáról közölt minősítést a stílussal, a hanggal szembesíteni.
Jóval fontosabb azonban a „népi szürrealizmus" ügye. A „nagy ész", aki „kitalálta", tudjuk, Csoóri volt, s felismerésével a népiség és realizmus kalodájává
merevedett elméleteken ütött rést, s a legmerészebb kezdeményezésekhez a „legegyszerűbb" példatárban talált felszabadító igazolást. Szinkronban Nagy Lászlóval, aki
akkoriban állította szembe az elhasznált, szimpla formulákkal, az „édes és könnyű
dallamokkal" az „összetettebb, dinamikusabb szöveg és dallamritmust, az abszurditásig teljes képet", a cifrálkodással a népköltészet ékességét, s fedezte fel realizmusa
mellett absztrakcióit, világossága mellett rejtett áttételeit, jámborsága mellett „égretörő szertelenségét". Nagyon fontos felismerés volt ez, s akik „kitalálták", jól tudták,
hogy nem a népköltészet egy stílusirányzatát fedezték fel, amilyen a műköltészetben
a szürrealizmus volt, hanem rejtett képességeit. Nemcsak a szürrealistát, hanem a
szimbolistát, a groteszket s a panteistát is. Csoóri Szántottam gyöpöt...
c. úttörő
esszéjének legfontosabb passzusaiban nem is szürrealizmusról, hanem szürrealisztikus
jelenségekről beszél. Hasonlóan teszi ezt vonatkozó monográfiájában Bori Imre is.
(A szürrealizmus ideje. Újvidék. 1970.) Az persze igaz, hogy a szürrealizmus szabadulni akart a konvencionális észjárástól, de a nép is került történelme során igen
gyakran észjárását megbolydító helyzetekbe. Manifesztumokat persze nem szerkesztett erről. Bata tehát egyetlen képzőbe — „izmus" — kapaszkodik, amikor ismételten téveszmének minősíti a gyökeret eresztett igazságot. „A népi szürrealizmust
pedig felejtse el." Adja ki az utasítást. Az a gyanúm, hogy költőink inkább Illyésre
Eognak hallgatni, aki nem sokkal ezután nagy tanulmányban (Népszabadság, 1975.
jún. 15.; jún. 22.; jún. 29.; júl. 6.; júl. 13.) Csoóri kezdeményezését külön is nyugtázva erősítette meg e felismerés hitelét.
Mindezen el kellene gondolkodni, hiszen nyilvánvaló, hogy Bata nem egy csoporttal, hanem kritikusok, költők egész sorával s szűkebb értelemben az irodalom
folyamatával került szembe. Irányzatokról, tendenciákról, melyekről átmeneti defenzívájuk idején azt hihette, hogy sorvadnak, s a szétszóratás folytán azt, hogy az
igyek is szétmállottak, kiderült, hogy nagyon is életrevalók. Ezt nem ismervén fel
dejében, meglepetésként érte őt a Kilencek érkezése. Mértékét akkorra már áthangolta, s így nem csoda, ha jelentőségükből semmit sem érzékelt. Ezért vagdalkozik:
ízt hiszi, eltévedt igricekkel van dolga.
Pedig vitatkozni kellene. A Kilencek valóban nem Kilencek ma már, mezőnyük
széthúzódott, közelükbe máshonnan indult tehetségek érkeztek, nyomukba kompro•nittáló slepp szegődött. Értekezni bizony erről is kellene: a talmiságokról, az ú j répiség Alföldy emlegette „zöldár"-járói, s arról, hogy milyen vonulatok vannak
kibontakozóban, ki kivel áll rokonságban. De ha kezdjük, más alapon kell kezdeíünk, mint Bata kezdte, s nem a legfiatalabbaknál.
63

CSŰRÖS

MIKLÓS

Költészet és prózaiság
A Wellek—Warren-féle irodalomelméleti kézikönyv szerint „a művészetek és a
műfajok tisztaságát kedvelő modern igénynek megfelelően a legtöbb mai olvasó
jobban szereti, ha a költészet költői, a próza pedig prózai". Lehet, hogy némely
olvasók valóban így éreznek, az irodalom azonban az ellenkező irányba látszik mozdulni. Az utóbbi évek legemlékezetesebb regényeiben valami sajátos stiláris és atmoszférikus költőiség ragad meg, a modern költészet egyik országhatárokon átnyúló,
fontos irányzata vagy tendenciája pedig nemcsak érintkezik a prózával, de összeolvad vele, bekebelezi, programjává teszi a prózaiságot. Ez a költészettípus gyakran
lemond a versritmusról, nemcsak a kötött formákról, de gyakran a szabad vers, sőt
az ún. költői próza belső zenéjéről is. Elveti azt a nézetet, amely szerint a költészetben nincs helye az anekdotikus, elbeszélő elemnek, a leírásnak, az ötletnek, semminek, ami másképp is elmondható. Gyakran m á r az anyag — a motívumok, az
élethelyzetek — megválasztása polémiát jelent a „költőihez" tapadó tradicionális
képzetekkel, azokkal, amelyek a szépség, a harmónia, az anyagon átcsillanó szubsztancia fogalmával vagy hasonlókkal azonosítják a poétikumot. Ehhez képest a
nyelvben is előtérbe kerülnek a közönséges, a hétköznapi, az antipoétikus eszközök,
gyanússá válik a hatásos metaforika, vulgáris elemekkel telítődik a szókincs stb.
Ez a korábban inkább elszórtan jelentkező, a hatvanas években azonban szinte
irányzattá izmosodó vállalkozás nálunk nem egyetlen nemzedék újításaként jelenik
meg, hiszen Vas Istvántól vagy Csorba Győzőtől Somlyó Györgyön vagy Orbán
Ottón át a legfiatalabbakig számos költő programjában és gyakorlatában tetten
érhető. Fiatal vagy pályakezdő vagy egy-két kötetes lírikusainknak mégis nagy
szerepük van az ízlésnek és a költészetfelfogásnak ebben az átszíneződésében. Ök
írják az irányzat legmarkánsabb, leginkább paradigmatikus alkotásait, a Jelenlét c.
egyetemi almanachban fejlődik elméletté az addig inkább a gyakorlatban és költői
műhelyvallomásokban manifesztált törekvés, s végül náluk mutatkoznak meg feltűnően az irányzat dekadenciájának, megmerevedésének, modorosságba átcsapásának jelei.
Második kötetében Tandori Dezső megelégeli az elsőben még célnak tekintett
„teljesítményt". „Életünk múlóbb szerves világa" felé fordul, s Ottlik Géza szavait
idézve egy-két „töredékes, a modellek valóságos életéből vaktában megőrzött kocka"
levetítését ígéri. Egyik ciklusának az Életrajzi töredék címet adja, de idők és helyszínek rekonstrukciójával próbálkozva, aggályos-ironikusan törekedve a pontos felidézésre voltaképpen a módszeres kételyen alapuló világnézete elé tart tükröt.
Az életrajz személyiséget feltételezne, a személyiség valamilyen lényeg állandóságát,
folyamatosságát, ennek rögzítéséhez megbízható emlékezet szükségeltetnék, az emlékek megérzékítéséhez pedig a valósággal tökéletesen azonosulni képes nyelv — e
sok-sok antropológiai feltétel közül Tandori egyiknek meglétében, lehetőségében sem
hisz. Furcsa nyelvezete a viszonyok határozatlanságának és meghatározhatatlanságának elhatalmasodó érzését, józan tébolyát fejezi ki, s csak ezen túl lehet szó a köznapiság elfogadásáról, az „új fájdalmasság" nyújtotta kétes értékű otthonosságról, a
„profi" berendezkedéséről. — A hagyományos líra alapjainak kétségessé válását a
Tandoriéhoz hasonló logikával, de fölfokozott emocionalitással, a tiltakozás őszinte
pátoszával éli át Petri György. Azt, hogy „a nyelv félrevezető", és hogy „Csinál az
ember hülyeségeket", nem egyszerűen megállapítja, hanem az önemésztő fájdalom
meg a morális fölháborodás jegyében mint abszurdumot tárja elénk. Novellaverséit,
„tandoris" megoldásait is összetéveszthetetlenné teszi kifakadni mindig kész etikai
érzékenysége, megrendültségének emberi hitele. — Várady Szabolcs rendkívül csiszolt,
64

már-már áttetsző formával ellensúlyozza lírai közlendője „költőietlenségét", megterheltségét filozófiai vagy elbeszélő elemekkel. Persze nemcsak sokat emlegetett latinos
versmondattana és csillogó szóviccei érdemelnek figyelmet, hanem az a rá sajátosan
jellemző módszer, ahogyan hűvös, könyörtelen logikával jár a végére kusza és
zavaros viszonylatoknak, fanyar egyszerűséggel tud szólni a kaotikusról, tárgyilagosságot tettetve érezteti át az olvasóval az irracionalitást, az elviselhetetlen
szorongást.
A pályakezdők egy csoportja nem vaktában indult el a három kitűnő — hazai
fogalmaink szerint persze még szintén fiatal — költő nyomában. Az alaposan fölkészült, elméletileg igényes Szilágyi Ákos személyében teoretikusa akadt az „antilírának", a nyugat-európai neoavantgarde és a kelet-európai groteszk irodalom e
sajátos termékének. Az antilíra, definiálja a kulcsfogalmat, „nem más, mint a líra
kiteljesítése, a lírának oly módon történő tagadása, hogy mindent lírává teszünk.
A kiteljesített líra: mindennek átlírizálása, amely hagyományosan nem-líraként állt,
hogy nyilvánvalóvá legyen a jelenkori lírikus attitűd tarthatatlansága". A tradicionális költői közlésformákon túl az antilíra tagadja az érzelmet, mert „a költői hazugságok, helyesebben a költői hiteltelenség megjelenítési formája lett". A korábbi líra
egészének negációja Szilágyi szerint dialektikus, jó tagadás, amelynek alapján majd
„új, tömeges elsajátításra alkalmas értékeket lehet létrehozni". Az antílíra a rombolás adekvát formáit hozza létre, de ez nincs ellentétbén pl. „groteszk világok teremtésével". E fejtegetésekben a kérdésfölvetések és a válaszok határozottsága, nyíltsága
bizonyos merevséggel és egyszerűsítéssel párosul. Á „hazug költőiség" azonosítását a
hagyomány egészével épp olyan nehéz elfogadni, mint azt a bizakodást, hogy a
„tömeges elsajátításra" alkalmas művészet a groteszk árnyalatú antilíra, tehát egy
nagyon is rafinált, intellektuális áttételesség révén, a tagadás tagadásából születik
majd meg. Az efféle konstrukciók — amelyekkel szemben a tapasztalat a Vas István
emlegette aforizmát szokta igazolni: „a költészet mindig máshonnan jön, mint ahonnan várjuk" — legfőbb veszélye, hogy szegényítik, fakítják, fölös aszkétizmusra
szorítják, elért vívmányok föladására késztetik a kultúrát, amelynek pedig fejlődése,
haladása „csak a nagyobb tágasság és gazdagság irányába lehetséges" (Fülep Lajos).
A Ne mondj le semmiről c. antológiában áttör s egyúttal a visszájáról is megmutatkozik az antilíra. Persze a Várady Szabolcsén kívül is akad itt néhány számon
tartandó egyéni teljesítmény, így éppen Szilágyi Ákosé, aki ízléssel, műgonddal és
sokszor leleményesen viszi át a gyakorlatba esztétikai elméletét, valamint Kemenczky
Judité; neki csak egyik hangja vagy hangszere a köznapi emlékeket részletezve előadó, prózaian lompos vers, de a K'ung-Ci azt mondotta: c. több részes kompozícióban
megtalálja a módját, hogy a bőbeszédűségnek, a közönséges szóáradatnak költői
funkciót adjon: ez az" elem mint kontraszt és háttér emeli ki annak a „megfoghatatlan rövidségű pillanatnak" a kivételességét, „amikor a nyugtalanság és szorongás
hangzavarát valószínűtlen erejű csend szakítja meg". — Az antipoézis, a prózaiság,
a költői közízlés megfricskázása azonban a kötet több más költőjénél a mondanivaló
közhelyszerűségét, az állapotrajz banalitását leplezi (ha leplezi). Példákat nem
nehéz találni: „Nyáladzik a lámpa, / fényt okád a vacsorára. / Cigaretta huszonöt, /
mínusz amennyit elszívtam." S valamivel később: „Tegnap semmit sem csináltam és
ma sem." A tétlenség panasza, amely itt enteriőrben jelent meg, utcai megvilágítástól sem lesz eredetibb: „Most látjuk csak, hogy ar- / rébb, mintegy mellékesen a
nap lejjebb / ereszkedett, s e mozgás folytatódik, fel- / tehetőleg nem véletlenül,
noha / Apunak és Anyunak biztosra ígértük, hogy ma nem történik semmi különös
ve- / lünk, semmi állapot, esély, vagy ha úgy / tetszik, történelem" stb. Hasonló
körben mozognak a nemzedékről, az ifjúságról szóló mazochisztikus vallomások is:
„Igen és nem helyett azt mondjuk / mégis / meg hogy tulajdonképpen / meg hogy
talán fontolóra kéne venni."
A Tandori-líra filozófiai-antropológiai szkepticizmusa nélkül azok a nyelvi eszközök, melyek nála a kétely, az elbizonytalanítás kifejezői, manírrá válnak, sallanggá,
eltanulható, de nem az anyagból következő költői módszerré. Olykor paródiára kell
5 Tiszatáj

V65

gyanakodnunk, de nem válik elég világossá: a szerző Tandori nyomán parodizálja-e
a hagyományt, vagy a hagyományt parodizáló Tandorit parodizálja: „itt-ott szél
volt, bevert szögek, balra étteremszerű / kupac, áttetsző villogásban — m á r úgy
értem / kezdettől fogva ebben, noha / ez más számára semmit sem jelent, bocsánat —" és így tovább. A hangsúly az antilírikus gesztusra tevődik át a szöveg kimunkálásáról: a gesztushoz pedig, úgy látszik, a pongyolaság illik, a töltelékszavak,
a sok „persze", „úgyhogy", „valószínűleg" és társaik, a germanizmusok („éppen úgy
nézett ki, mint egy villamos, mert ő is egy villamos volt"), az „úgy teszünk, mint
h o g y h a . . . — pedig valóban" típusú szellemeskedések. Az efféle fordulatok közül
kevés bizonyul „élcnél maradandóbbnak", hogy Spiró György ötletét idézzük, aki
különben társainál több sikerrel és eredetiséggel állítja mondandója szolgálatába
a szójátékot, s pl. Óda az északnyugati szélhez c. halandzsaverse Kálnoky Shakespeare-paródiájához hasonlóan érdekes és sokatmondó. Az antilírával ebben a kötetben olyasmi történt, amit — más jelenségszféra kapcsán — Bratka László fogalmaz meg találó szavakkal: „Végül mindenki nonkonformista lett", amiből aztán a
versben nagy kavarodás támad: „Mindenki igyekezett buzgó nonkonformistának
látszani, / mert még azt hinné valaki, hogy ő konformista / Mindenki félt nonkonformistának látszani, / mert még kibújtatnák róla a szöget a zsákból, hogy ő egy
konformista" stb.
A mítosztalanság mítoszának, a költőiségellenes költészetnek ez a futó jellemzése csupán egyetlen, kínálkozó szerep lehetőségeit és buktatóit kívánta érzékeltetni.
Az érintett vagy ide vonható költőknek is el kellene tűnődniük Tandori nézetén:
„Ha egy út folytathatatlannak látszik, vagy talán az is, mi magunk változunk meg,
hogy továbbléphessünk." Szimptomatikus lehet Petri választása is, aki a magyarázó
glosszaversektől és a narratív-novellisztikus költészettől egyfajta rövid, tömör, lényege szerint lírai verstípushoz jutott el. Ettől persze még kitűnő versek születhetnek az antilíra programja jegyében, vagy elemeinek fölhasználásával, csupán e
program kizárólagosságát s a belőle következő gyakorlat belterjességét, az eszközök
kimerülését érezzük veszélyesnek. E megjegyzéseknek semmi közük a mitologikus,
folklorisztikus vagy történelmi stilizáció apológiájához. Ami értéket az az irány Kiss
Anna szövegeitől Bertók László Csokonai- és Csontváry-versén át Veress Miklós
nagyszabású Petőfi-ciklusáig teremtett, az úgysem szorul védelemre. Viszont Bata
Imre referátumában joggal esett nagyobb hangsúly a stilizálás, a modorosság veszélyeire, némely nosztalgiák elavulására, szerepek funkciójának átalakulására. Az észtétikai kifogások sem légből kapottak. Van talmi újnépiség, vannak epigonok. Ha a
Déva várára, a Magor-királyra utaló verseket olvassuk, akkor — eltekintve attól az
elégedetlenségtől, amelyet némely balladai és mitikus elemek monotóniája, makacs
visszatérése kelt — nemigen érezzük a felhasználásban a mítoszalakító erőt, azt a
képességet, hogy a költő a mítoszok nyelvén a saját létezésének, világhoz való viszonyának végső kérdéseit fejezné ki. A mitikus vagy folklorisztikus anyag betétként
vagy allegorikus dúsításként kapcsolódik össze a lírai publicisztikával. Hol vagyunk
Bartók tanításától, aki azt tartotta kívánatosnak, hogy „a népzenében rejlő zenei kifejezési eszközöket teljesen elsajátítsuk épp úgy, mint egy nyelv legfinomabb árnyalatait. Az így nyert zenei nyelvet a zeneszerzőnek oly kifogástalanul kell beszélnie,
hogy zenei gondolatai kifejezésének ez legyen legtermészetesebb m ó d j a . . . " A kritikának, de a fiatal költőknek is fokozott filozófiai és esztétikai tudatossággal, az
elméleti és műhelymunka vállalásának alázatával, a költészethez méltó morális és
szakmai felelősséggel kellene megvizsgálniuk az ilyesfajta kérdések sokaságát, nemcsak áhítva, hanem előkészítve egy olyan — bizonyára még sokáig csak „virtuális"
— állapotot, amelyre a mai helyzet: a polarizáció, a szerepválság, a személyiség eltűnése és a nyelvbe vetett bizalom megrendülése ellenére mégiscsak törekednünk kell.

66

Bartók és Kodály ismeretlen levelei
— ZENEELMÉLETI ÍRÁSAIK ANGOL KIADÁSÁRÓL —

Bartók is, Kodály is rendkívüli fontosságot tulajdonított elméleti írásai közzétételének. Zenei alkotásaik akkor a bécsi Universal kiadásában jelentek meg. Elvi
állásfoglalásuk közlésére a francia és főként az angol nyelvet tartották a legfontosabbnak. Érthető ez, hiszen mindkettőjük elismerése Angliában kezdődött és onnan
áradt szét a földkerekségre. Amikor diákkoromban, 1929-ben először Angliában jártam, elképedve, de egyúttal büszkélkedve láttam, mennyire becsülik és ismerik
őket m á r akkoriban. Itthon Kodályt még csak el-elismerték, főként a Háry és a
Psalmus nyomán, Bartóknak azonban még nagyon is kellett Tóth Aladár konok és
kitartó propaganda-hadjárata. („A zenetörténet három nagy B-je: Bach, Beethoven,
Bartók.") Érthető, hogy amikor 1936-ban a náciellenes, sőt általában németellenes
hazai körök megindították az angol nyelvű évnegyedes folyóiratot, a Hungárián
Quarterlyt, és közreműködésüket kérték, ők is adtak elméleti írásaikból a folyóiratnak. A folyóirat lelke Balogh József volt, bár élén Bethlen István és Kornis
Gyula állott. Történészek, művészettörténészek és különösen néprajzosok gyakran
és szívesen szerepeltek a folyóirat hasábjain.
A Hungárián Quarterly irattáráról hosszú ideig úgy tudtuk, hogy a Gestapo a
náci megszállás első óráiban elzsákmányolta, mint az angol- és szövetségesbarát
magyar körök egyik központjának dokumentációját. A nemrégiben előkerült irattár
irodalom- és művelődéstörténeti anyagának földolgozására illetékes hatóságoktól
engedélyt kaptam. Így találtam rá Bartók és Kodály itt közlendő két levelére. Mind
a kettőhöz egyébként némi közöm is van, kiegészítik Bartókkal és Kodállyal való
kapcsolatomnak „Bartóktól Radnótiig" című könyvemben publikált dokumentumaimat. Babitsék arra a hírre, hogy Bartók Béla Apollo című folyóiratomat kitünteti
írásával, hozzá fordultak, hogy a Nyugat részére kérjenek tőle kéziratot. Bartók
1935. december I4-én Babitsnéhoz írt levelében azonban közli: „Gál még tegnap,
mielőtt lapomat megkapta, már jelentkezett a cikkért, tehát neki kell adnom." Megígérte viszont, hogy egy másik írását, esetleg egy előadását a Nyugatnak fogja adni.
1936. február 18-án Liszt Ferencről tartott előadásáért azután jelentkeztek is Babitsék, és ez így . jelent meg a Nyugatban. (Az OSZK Babits-hagyatékában található
az előadás átjavított kézirata, sőt a korrektúra több további javítása is. Szöllősy
András ezeket nem dolgozta bele Bartók összegyűjtött írásainak kiadásába.) Bartók
Béla Népzenegyűjtés című tanulmánya az Apollo IV. kötetében jelent meg. Babitsék
aztán Bartóknak egy másik előadását is elkérték. Ez a „Népdalgyűjtés Törökországban" című rádióelőadása volt, amely a Nyugat 1937. 3. számában jelent meg. Ennek
története, hogy Hindemith után Bartókot kérte fel a török kormány a török népzenéből kialakítandó török nemzeti zene megteremtése körüli tanácsadásra. Bartók
levelezésében Rásonyi László ankarai magyar professzor nagyszámú levelei maradtak fenn erről a tanulmányútjáról. Török Sophie maga élete egyetlen riportját csinálta Bartókkal a Pesti Napló részére a nagy magyar zeneszerző török expedíciójá5*

67

ról. (Fent idézett könyvemben hívtam föl a figyelmet ennek a szép cikknek a létezésére.) A Nyugat második Bartók-cikkét a Hungárián Quarterly olyan fontosnak
tartotta, hogy nemzetközi közönség elé akarta vinni. Érre vonatkozik Bartók levele.
A tanulmány meg is jelent a Hungárián Quarterly 1937. III. kötet 2. számában. Ez a
levél Bartók rendkívül szigorú ellenőrzését mutatja elméleti művei idegen nyelvű
kiadása körül. Fontos közlése, hogy az eredetileg kilenc gépírásos lapnyi szöveget
még két lappal ki akarja bővíteni. A Balogh József hagyatékában található kézirat
tehát bővebb változata a Bartók összegyűjtött írásaiban közreadott eredeti rádiófelolvasásnak.
Kodály „Mi a magyar a zenében" című terjedelmesebb tanulmányának eredeti
szövege egy rádióelőadás volt, és ezt kérésemre az Apollónak adta közlésre. (Megjelent a IX. kötet vezető helyén.) Balogh József a Pester Lloydban megjelent német
fordítást látta, és Kodályhoz fordult, hogy engedelmét kérje az angol nyelvű kiadásra. Kodály 1939. február 13-án kelt levelében a következőket írja nekem: „Arra
kérem, hogy abból két levonatot szíveskedjék készíteni, s az egyiket a Hungárián
Quarterly titkárának elküldeni, mert ők angolul szeretnék közölni." Kodály tanulmánya „What is Hungárián in music?" címmel meg is jelent a Hungárián Quarterly
1939. V. kötetének 3. számában.
A két kézirat lelőhelye: Országos Széchényi Könyvtár Kézirattára. Bartóké:
Fond 1/242, Kodályé Fond 1/1798.
GÁL ISTVÁN

(Az 1., 3. és 4. levél

címzése:)

Méltóságos
Bartók Béla úrnak
a Magyar Tudományos
Akadémia
levelező tagja
a Zeneművészeti
Főiskola tanára
Budapest
II. Csalán-u. 27.

S
Méltóságos

1936. december

Uram,

A Magyar Rádió vezetőségétől arról értesülök, hogy törökországi
tásaidról a közel jövőben előadást méltóztatol tartani a rádióban.

29.

népzenekuta-

A Hungárián Quarterly szerkesztőbizottsága
és magam kétségtelennek
tartjuk,
hogy e kutatások eredményének
folyóiratunkban
való publikálása
Magyarországnak
és a Hungárián Quarterly-nak
egyként büszkesége és sikere lehetne, miértis bátor
vagyok azt a kérelmet előterjeszteni,
méltóztatnál
bennünket
a kéziratnak
angol
fordításra átengedésével kitüntetni. A szakszerű angol fordításról magunk
gondoskodnánk és a cikket, ha mindjárt megkapjuk a kéziratot, 1937-es második
számunkban, mely májusban kerül sajtó alá, jelentetnénk
meg.
fogadd.

Méltóságos

Uram, őszinte

köszönetemmel

mély

tiszteletem

kifejezését,

készséges hived
(Balogh József)
M

a
LEVELEZŐLAP

Ngys.
Balogh József

Budapest,

Postabélyegző
Budapest
937 jan-8 18.
114
úrnak

II. Csalán-út,

Kedves

Budapest
VI. Vilmos császár-út,

29.

3.

1937. jan. 8.

Barátom!

Készséggel átengedem 11-iki felolvasásom szövegének angol kiadási jogát a Hungárián Quarterly-nek;
azonban erre a célra szeretném az eredeti 9 gépírásos lapnyi
szöveget még kb. 2 lappal kibővíteni. A kibővített alakot febr. közepén tudnám átadni; a fordításhoz még így is bőségesen van idő. Továbbá azt kérdezem,
lehetne-e
kb. 6 dallamot illusztrálásképen
közölni; ez nagyon fontos volna. A közlés klisék
segítségével történhetnék:
kb. 2 lapra ráférne a hat dallam.
Szíves válaszodat mielőbb várom és maradok kész híved
Bartók Béla
P. S. az angol fordítást

Méltóságos

— nyomdába

adás előtt — nekem

is át kellene

Budapest,

Uram,

vizsgálnom.

1937. január

11.

január 8-i nagybecsű soraidat és azt az elhatározásodat, hogy rádióelőadásodat
átdolgozva és kibővítve szíves léssz a H. Q.-nek átengedni, nagyon köszönöm. Bár
hangjegyek közlése olyan általános jellegű folyóiratokban, mint a H. Q. külföldön is
teljesen szokatlan, amennyiben két oldalon meg lehet oldani a dolgot és a sokszorosítás nem ütközik műszaki nehézségekbe, készséggel állunk ezzel is rendelkezésre.
A terminussal sincs semmi nehézség: ha február végéig megkapom a kéziratot,
valóban bőségesen elérjük még folyó évi 2. számunkat. A hangjegyek metszése sem
kívánhat két hétnél több időt. Az angol fordítást alighanem részben Angliában kell
végeztetnünk:
nagybecsű kívánságod szerint ezt be fogom Neked
mutatni.
Szívességedet előre köszöni és igaz tisztelettel köszönt, Méltóságos Uram,
készséges híved
(Balogh József)

1937. március
Méltóságos
a cikk-kézirat

16.

Uram,
kézhezvételét

köszönettel

nyugtatjuk.

Kiváló tisztelettel a
HUNGARIAN
QUARTERLY
kesztősége

szeres

Bélyegző:
Budapest 72
939 jan 18 21

Ajánlott
vevény
Kodály Zoltán
Budapest
Méltóságos
Kodály Zoltán dr. úrnak,
a Zeneművészeti
Főiskola
tanára,
B u d a p e s t .
VI. Liszt Ferenc-tér
Méltóságos

8.

1939. január

Uram,

18.

Szerkesztőbizottságunk
legújabbi ülésének határozata
alapján
Méltóságodnak
múlt év júliusában a Pester Lloydban megjelent „Was ist ungarisch in der Musik"
című tanulmányát
kívánnánk
a Hungárián Quarterly egyik közelebbi
számában
közzétenni.
Mikor ehhez Méltóságod szíves hozzájárulását kérjük, bátrak vagyunk
egyben
megkérdezni, nincsen-e Méltóságodnak esetleg olyan magyar kézirata, mely az angolra való fordításra esetleg alkalmasabb
volna.
Előre kifejezett

köszönettel

és

kiváló

ajánlva

tisztelettel
B.
titkár

6.

Bgh/Ho.
Méltóságos
Kodály Zoltán úrnak
a Zeneművészeti
Főiskolatanára
B u d a p e s t .
Méltóságos Uram,

Budapest,

19S9. július

28.

Ide mellékelten van szerencsém megküldeni a „Mi a magyar a zenében?"
című
tanulmány angol változatát, melyet augusztus 8.-án sajtó alá kerülő
számunkban
kiadnánk, feltéve, hogy addig sikerül Méltóságodtól azokat a hangjegy
részleteket
megkapni, amelyekre utalást találok Gál István úrnak hozzánk intézett
levelében.
Kérném Méltóságod szíves értesítését e levél vétele után, vájjon: a cikk ebben a
formájában, hangjegyek nélkül kiadható-e; ha nem, hogy tudjuk 8—10 napon belül
a szükséges hangjegyrészleteket
elkészíttetni és hová lennének azok
beszúrandók.
Fogadja Méltóságod köszönetem

és kiváló tiszteletem

kifejezését.
B.

70

0
Iktatva:

1939. aug. 2.

Igen tisztelt

Szerkesztő

Bpest. I. Völgy-u.

9

Űr,

A kótákhoz ragaszkodnom kell. Elvégre mégis csak zenei érdeklődésű ember kezd
bele ilyen cikkbe, s szívesen veszi. Azonkívül egy olyan kiadványra akarok egyúttal
figyelmeztetni,
amelynek angol szövege is van. Ez a múzeum
gramofon-felvételeit
ismertető füzet, e pillanatban nincs nálam, s így nem tudom a címét bevezetni a
szövegbe. Ezért nem küldöm még vissza a korrektúrát, kár hogy a kóták miatt át
kell tördelni.
A napokban bemegyek a városba és remélem sikerül a klisét 8-ára
odajuttatnom.
Tisztelettel
Kodály

köszönti
Zoltán

71

BULGÁRIA

Folyóiratokról, hetilapokról
Az irodalmi élet könnyűlovasságát a saját arcukat kereső, egymástól eltérő
programú, de lehetőleg sokfelé tekintő, szellemileg mozgékony folyóiratok adják.
Ezt a fontos, demokratikus szerepet egyre jobban betöltik a bolgár irodalmi folyóiratok és hetilapok.
Az irodalmi élet Bulgáriában is, mint annyi közép-kelet-európai államban, a
fővárosban összpontosul. A három legrangosabb és legközismertebb (egyúttal a legjobban olvasott) irodalmi folyóirat Szófiában jelenik meg. Az Ű j íráshoz hasonló
Piamák (Láng) már 1924-ben útjára indult, de a magyar laptársával ellentétben
kéthetente elhagyja a nyomdát. Az első szerkesztő, Geo Milev költő az 1923-as,
szeptemberi felkelés eltiprása után írta Szeptemvri (Szeptember) című poémáját,
majd költeményeiért 1925 tavaszán bíróság elé állították, és az ítélet m á s n a p j á n
meggyilkolták. Ennek a forradalmi és emberi helytállásnak a folytatói a folyóirat
későbbi szerkesztői is, jelenleg Andrej Germanov. A Piamák hagyományairól, mostani irodalmi szerepéről Evtim Evtimov főszerkesztő-helyettessel, Dimitár Tanév
felelős szerkesztővel és a költészeti rovat gazdájával, Hriszto Csernajevvel beszélgettem. Véleményük szerint a folyóirat a fiatalabb nemzedékek képviselője, nem a
legfiatalabb íróké, inkább a középnemzedéké. A jelenlegi bolgár irodalomban is két
nagy nemzedéki (és ez nemcsak életkori különbséget mutat) kirajzást tartanak számon. Az első az ötvenes évek közepe után, a dogmatikus szemlélet felszámolásakor,
a társadalmi kibontakozással egyidőben rajtolt. Képviselője többek között Szláv
Hriszto Karaszlavov író-költő, a bolgár írószövetség főtitkára, vagy Evtim Evtimov
költő is, vagy Jordán Radicskov író. Az utóbbi szerzőt a magyar olvasók ismerhetik,
legutóbb például a „Mégegyszer a delfinekről" című antológiában jelent meg J a n u á r
c. írása. A másik nemzedéki kirajzás (Sztaniszlav Sztratiev, Georgi Velicskov írók
és Ivan Canev költő) a hatvanas évek végén kezdődött. Az ú j tehetségeket is rendbe
bemutatják, mint Veszelin Jankov vagy Kánjo Koev novellistákat.
A Piamák nemcsak bolgár, hanem külföldi írókat is közöl. A Horizont rovatban
rendszeresen publikálnak szovjet, lengyel és természetesen magyar írókat. Legutóbb
Camus egyik novelláját, majd egy görög és cseh szerzőt mutattak be. A magyar—
bolgár irodalmi együttműködés keretében Petőfi-számot állítottak össze. Többször
szerepeltek Nagy László versei, de Ratkó József és mások költeményei is. Köpeczi
Bélának a szocialista realizmusról szóló tanulmányát közölték. A folyóirat szerkesztői
a rendszeres munka ellenére is elégedetlenek, a kölcsönös megismerés érdekében
még több helyet akarnak a szocialista államok irodalmának folyamatos bemutatására szentelni.
Bulgáriában nincs olyan világirodalmi folyóirat, mint nálunk a Nagyvilág. A két
nagy folyóirat, a Szeptemvri (Szeptember) és a Piamák mellett most egy harmadik,
a Szávremennik indult, hogy a világirodalmi tájékozódást meggyorsítsák. A Szávremennik (Kortárs) évente csak négyszer jelenik meg, de egy-egy szám terjedelme
72

400 oldal. Az antológiához hasonlítható folyóirat alig kétéves múltra tekinthet
vissza, főszerkesztője Andrej Guljaski, helyettesei Koljo Georgier prózaíró és Csavdar Dobrev kritikus, aki Budapesten végezte az egyetemet, kitűnően beszéli nyelvünket, és rendszeresen ír a magyar irodalomról. Mihail Berberov felelős szerkesztő
elmondta, hogy a folyóiratot az újszerűség és korszerűség jegyében szerkesztik, ezért
nem közölnek például történelmi regényt. Az ú j folyóirat jellegzetessége még, hogy
a világirodalmi kitekintés mellett a mai bolgár írók műveit is közli, ezzel lehetőséget teremt a kísérleti-útkereső alkotások publikálására.
A Szavremennilc máris népszerű lett, pedig sokan tartottak attól, hogy csak a
vájtfülűek olvassák majd. A szerkesztőség a megjelent írásokból irodalmi műsort
állított össze, amelyet kétszer is előadtak az egyik legnagyobb vegyipari üzem munkásainak. A siker talán nagyobb volt, mint az értelmiség körében. (A műsorba bekerültek Nagy László versei is!)
Egy-egy szám fele szépirodalom, a nagy terjedelem miatt 2—300 soros poémákat vagy akár regényeket is közölhetnek. Sikert arattak Joyce Dublini novellái, de
az olvasók felfigyeltek Sagan kisregényére is. Minden számban bemutattak egy
szovjet írót, de összeállítást szerkesztettek az amerikai novellistákból is. Nagy László
versei mellett Hermann István tanulmánya jelent meg a modernizmusról.
A folyóirat előnye még az elméleti igényesség. A Teória és kritika rovatban
több érdekes tanulmány jelent meg. Szimeon Hadzsikoszev, a tehetséges kritikus a
romantika és antiromantika kérdéseit feszegeti. Efrem Karanfilov pedig a korszerű
útirajzok jellemzőit keresi. Az elméleti érdeklődés és publicisztikai hév erénye a
legjelentősebb irodalmi hetilapnak, a Literaturen Frontnak is. Főszerkesztője az
előbb említett Efrem Karanfilov. A lap 1974 szeptemberében, a felszabadulási évfordulóval egyidőben ünnepelte harmincéves fennállását. Ebből az alkalomból két
ünnepi számot adtak ki. Legerősebb a publicisztikai rovat. Vitákat rendeztek a köznevelésről, az irodalom oktatásáról, a természetvédelemről és az ifjúság helyzetéről.
A Literaturen Front (Irodalmi Front) az Élet és Irodalomhoz hasonlóan rendszeresen közöl verseket és novellákat is. Tematikus számokat is szerkesztenek, így
jelent meg a Puskin-, majd a Pablo Neruda-összeállítás. Részt vettem egy szerkesztőségi értekezleten is, ahol a szenvedélyes és igényes hozzászólások azt mutatták,
hogy a hetilapot demokratikus légkörben, vitatkozva, egymás véleményét kikérve
szerkesztik. Itt is többször elhangzott, hogy a szerzők túl hosszan, túl általánosan
írnak. A valóság konkrét, alapos felmutatásának az igényét fogalmazták meg.
Nemcsak a Piamák igyekszik a fiatalok fórumává lenni. A Pulsz (Pulzus) a
legfiatalabb írók lapja, amely kéthetente jelenik meg. Olyan, mintha a Magyar I f j ú ság kulturális melléklete önálló lap lenne. Két másik irodalmi hetilap is említésre
méltó: a Narodna Kultura (Népi Kultúra) és a Narodna Mladezs (Népi Ifjúság). Szép
számmal jelennek meg vidéken is irodalmi-kritikai folyóiratok. Jelentőségük kisebb,
mint nálunk, mégis érdemes figyelni a plovdivi Trákijára, a gabrovói Zornicára.
Az utóbbi címe magyarul Hajnalcsillagot jelent. Folyóiratot adnak ki még Várnában és Sztara Zagorában.
VARGA CSABA

fUGOSZLÁVIA

France Preserenről, a fordító jogán
Százhetvenöt éve született egy nagy költő itt mindjárt a szomszédunkban, Szlovéniában, és alig ismerjük. Irodalmi köztudatunkból mindeddig legalábbis hiányzott
a neve a romantika nagyjai közül. Pedig Preseren nemcsak „köteles" vagy „udva73

rias" felfedezés most a számunkra, hanem, úgy érzem: eleven, hatékony költészet.
Igaza van Josip Vidmarnak, aki az Európa Kiadónál nemrégiben megjelent verseskötet (Francé Preseren versei, Lyra Mundi) előszavában leszögezi: minden költészet
elsősorban az eredeti nyelv szellemében él, abból táplálkozik, annak közvetítésével
hat. Űgy érzem azonban, hogy a műfordítást nemcsak szükséges rosszként kell elfogadnunk, de néha áldásait sem tagadhatjuk. Bizonyossággal csak azt tudhatom,
hogy a szlovének irodalomteremtő költője (mert az is volt; talán ezt a mozzanatot
érzékeljük, a dolog természeténél fogva, kevésbé élénken, kevésbé közvetlenül; de
itt most nem is irodalomtörténetről van szó) nagy hatással volt egyik fordítójára.
Nem a klasszicista örökség nyűgözött le természetesen, melyet Preseren nagyon sok
helyen beledolgoz modernül romantikus anyagába. Azzal csak úgy „távolabbról néztük egymást". Azt sem állítom, hogy a zsánerképes, történelmi tablós, szerelmi
dalocskás (mindez nem és nem értékkicsinyítés!) Preseren nyerte volna el tetszésemet; hihetetlen volna az, nyilvánvalóan. Én, egyre lelkesebb fordítója, a — szabadjon így kifejeznem magam — mindig szabad vegyértékkel szenvedő ember vallomásos őszinteségét érzem nagy világirodalmi példának itt. Így értelmezem a „romantika" szót is; nem valamiféle kategorizált (az sem megvetendő!), sőt kategorizálható kultúratörténeti fogalom költészeti megtestesítője érdekel Preseren személyében (mert lírájában mindig nagyon-nagyon ott van a személy! nem a személyiség;
a személy), hanem épp ez utóbbi. Josip Vidmar valóban gazdag szerénységgel, de
szinte csupa telitalálattal vázol előszavában személyiség- és költészettörténetet.
Európa egyik legkisebb népének költője volt Preseren; élete nem „tömény szerencsétlenség", de csupa balsors. És hatalmas érzékenység. Egyszerű származása sem
tette otthonossá a Habsburg-elnyomás által jócskán beárnyékolt nemesi és polgárvilágban; a jogaiért küzdő nemzeti érzés eleve reménytelen sorsot rajzolt számára,
kevés eredménnyel kecsegtető „harcos pályát"; és magánélet harmóniája sem fogta
eggyé a töredezett életet. Reménytelen szerelme meghatározó élmény volt egész
költészetében. Magánélet és nemzeti sors eggyé fonódása; szenvedésérzékenység az
egyéni lét és a közös jegyben felfogott emberi lét kérdéseiben; ismerős párosok
ezek. Magánhistória és kortörténet csak akkor jelentős poétái elem, ha költészettörténetté bír válni. Preserennél ez történik. Csekély terjedelmű, nagy sugárzású életművében jól körülhatárolható konkrétumok formálódnak világlírává. Személyes krónika marad Preseren költői műve; az is. Az általánosság elbírja a tárgy szerinti
pontosságot. Egy-egy barát („a" jóbarátok!) elvesztése; valamiféle „paradicsom" bezárulása; a múlt kísértő legendái, melyeket a nyomasztó jelen elviseléséhez adatik
idézni: ilyen elemek köré kristályosul Preseren lírája. Ott, a tizenkilencedik század
első felének Szlovéniájában. Fanyar és lelkes ügyvédember írja ezeket a költeményeket; olyasvalaki, aki tulajdonképpen „megvan", aki „kész" személyiség a társadalom átlagszemszögéből nézve; de akit sosem enged, tudatában nem hagy „teljessé
válni" léte. Tragikus kettősségek egész sora nyílik a Preseren-jelenség által. Elsősorban: rá, a költőre magára. Hanem az ilyen sosem zárulások nem végződnek ott,
ahol az egyéni sors véget ér. Preseren irodalomteremtő lett Szlovéniában, s ami
még ennél is sokkal fontosabb — nekünk is, a szlovéneknek is —: a költői-emberi
érzékenység napjainkhoz is szervesen kapcsolható példája. Amikor először fordítottam verseit, egy antológiába, alig gondoltam végig bármit is az iméntiekből. (Ez
így — van, aki tagadja, van, aki bevallja — a műfordítás átka.) Amikor Preseren
válogatott verseinek fordításába — nyilván imént említett előtanulmányaim alapján
— bekapcsolódhattam, váratlan hevességgel ragadott meg a téma. (Ezek — munka
közben s ha szerencsénk van, személyesen is! azután is; hosszú érvénnyel — a műfordítás áldásai. Amikor bevezetőben ezt a szót használni merészeltem, csakis arra
gondoltam: jó, ha a fordító úgy érezheti, az elvégzett munka után jöhet a személyesebb betakarítás; elindulnak a titokzatos hatások; és a k k o r . . . De ez csak periferikusan tartozhat a témához; szonettjeim egyikét — azelőtt sosem írtam szonettet!
— megpróbáltam Preseren emlékének is ajánlani.) Elsősorban a szonettek. Tudom,
szlovénül és magyarul kellene idéznem; a fordításban mindig hatalmas „kvantumok" mennek veszendőbe. Érdeklődésünket azonban érdemes saját nyelvi közegünk74

kel is szembesítenünk; magyarán: ha egy költő műve vonz bennünket, meg kell
néznünk, mit lehet csinálni belőle magyarul. Akkor pedig korántsem mindegy, mit
sikerít általa s általunk a fordítás nem létező istene. Mindezt azért mondom el ilyen
ügyetlenül részletesen, mert mégiscsak rettenetes, hogy kénytelen leszek az átültetett szervek esetlegességein demonstrálni egy „élő szervezet" minőségét! Hanem ha
úgy vesszük, hogy a fordító ilyen esetekben, mint ez a mostani, afféle szerény,
periferikus barátja az „eredeti költőnek", akkor kutya kötelesség vállalni a közös
„játékot". Amikor az addigi nem létezésből formálódni kezdtek ezek a (hadd mellőzzem a köteles, de körülményes jelzést: „lefordított"!) sorok, mint:
Elérsz, utas, a sívó
ösvényed elvész ...

Afrikába,

bizonyára sok minden jutott vagy juthatott volna eszembe. És miért ne! Hiszen
maguk a szavak i s . . . micsodák? Egyikünk sem járt Afrikában; mert tudtommal
Preseren se. Már itt kezdődik a Nagy Kaland. És azt a Kálnoky-verset is csak a
fordító olvashatta, például a Lázas csillagon című, 1957-ben megjelent kötet élén.
Miből rajzolódnak tájképeink! miből lesz az állítólag „pontos" (már ha pontos!)
fordítás.
Az éj felfénylik — s ím tátong az élet
csömöre. Szorongások,
szakadékok.
És nincsen útja a menekülésnek.
Mi ragadott meg? Nem állíthatom, hogy — mint a fizikusok mondják, valahogy
így — saját eredményeimet, vagyis műszereimet nem mértem bele a jelenségbe.
Hiszen e pillanatban igazán nem tudnám megmondani, van-e Preserennél épp azon
a helyen egy ilyen mondattörés: hogy az előző sorban még mintha csakugyan az
„élet" fénylene fel, tátongana, de a következő sorkezdet már rácsap a „csömöre"
szóval. Ha ilyen feszes életművet próbál visszaadni jól-rosszul a fordító, akkor
azért a becsület szabályai — és jól felfogott önérdeke! — szerint megismerkedik a
mű egészével; és sokszor nem épp ott ad vissza valamit, egy „valőrt", vagy helyi
értéket, ahol lelte; visszaadja másutt, ahol tudja, ahol szükségét érzi. Benne marad
az anyagban, az anyag szellemében; csakugyan csodás vezérlést érez. (Milyen keserves fölébredések is vannak effélékből... ! De azt most hagyjuk.) Nem állítom, hogy
Preserennél épp így alakul az igealak:
Nyájas

halál, siess; itt

áhítoznak!

Erre az „áhítoznak"-ra gondolok. Ezt is talán máshonnét veszem; persze, tőle. És a
magyar költészet hasonló helyiérték-vidékéről. Ezt nem szabad tagadni, fgy kezd
„magyar költővé" válni a külhoni. így is. Aztán az ilyenek:
Mert kulcs vagy, ajtó, boldog
útja-sorja...
... szökhetni; mert lehull a
bilincs, amelyből a fogoly kirothad! —:
Oda, hol nem kerestetik az eltűnt,
oda, hol nem űz igazságtalanság,
oda, hol lerakhatjuk végre terhünk,
hol vetett ágy vár: sírgödörszabadság!
s alszunk benne, s nem kell szivünkre
vennünk
sok hitvány gyötrés új, harsány parancsát.
75

Kóklerség lenne azt állítani, hogy Preserent anélkül fordítottam, hogy Petőfi, Vörösmarty, Arany, de akár Tóth Árpád, Kosztolányi, József Attila sorai, szavai, dallamai is ott ne úszkáltak volna valamiféle műfordítói tudatalattiban. De hát kóklerség, költészettagadás és még mit tudom én, mi lenne, ha valaki úgy merészelne
fordítani „idegen költőket", hogy egyenest „a saját homlokából pattintja" őket. Hanem ha úgy érezhető, hogy az addig félénk idegen valamiképpen kezd összejönni
saját költészetünkkel, melyben már oly sokféleképpen benne van a világirodalom
(ahogy Preserenben ott a Dante-hatás, a Petrarca-nosztalgia; és mindez „valahogy"
egyenrangúak szintjén is), ha tehát ilyesmi érezhető, akkor szoktuk azt mondani,
hogy élményünk van a költőről. Nem szabad összetéveszteni két fogalmat: más
élmény az eredeti mű élvezete, és más a magyarított alkotás. Csakhogy az eredeti
mű élvezete sem egészen hiteles; közbeiktattatik jó száz-valahány év; akkora homályok fedik azt a hajdani L j u b l j a n á t . . . a nagy Szenvedő a l a k j á t . . . szerelmét és
eszméit; hol az a híres „közvetlen megközelítés", ugyan van-e olyan? Akkor meg?
Vállalva a félrehallások veszélyét, mégiscsak onnét kell kihallanunk az addig ismeretlen poétahangot, ahonnan újjáteremtjük; hála azoknak, akik a költészet rejtett
áramán az elmúlt másfél évszázad s még több év és idő során ismeretlenül is kapcsolódtak a Jövevényhez; és még, ki tudja, minek köszönhetően. Akkor, tudománytalan lelkesedéssel, így szólunk: itt egy nagy költő, megint. Legalábbis aki most
nagyon érdekel minket; úgy nagy éppen. Tudománytalan ez a fordításon nyert igazság, és mégis eléggé megbízható dolog. Olyasmi, persze, amiről a nagy Szomorú, a
hozzánk újonnan megérkezett Szlovén így ír: megérinttetünk valamitől —
mint holdfénytől, mely fölfed egy planétát,
de szemernyit sem árt a szív jegének.
Árt neki! mindig olvad ott ez és az, ha egyéb újra fagy is. Talán csakugyan igaz,
hogy Berzsenyink, Vörösmartynk (hogy ilyen különböző helyi értékek említtessenek)
mellé testvérien odalép most egy világirodalmi szlovén.

ft

TANDORI DEZSŐ

ROMÁNIA

Magyar irodalom - román fordításban (1970-75)
E rövid szemle keretében csupán azt próbáljuk meg vázlatosan számba venni,
hogy az utóbbi öt évben milyen magyar művek jelentek meg Romániában, román
fordításban, könyv alakban. Egy másik cikk feladata lenne a romániai német vagy
más nyelvű fordítások ismertetése, és hosszabb — s nem is pusztán összehasonlító
irodalomtörténeti, hanem politikai történeti, szociológiai — tanulmányt igényelne a
magyar irodalom romániai „fortune littéraire"-jének vizsgálata. írásunk nem több,
mint leltár — széljegyzetekkel.
(Mindenki Könyvtára.) Kétségkívül beszédes ténynek kell tartanunk, hogy a
magyar irodalomban tájékozódni kívánó román olvasó kézbe veheti irodalmunk
Bukarestben megjelent antológiájának köteteit (Antología literatura maghíare I—ÍV.
1965—1969. szerk. Constantin Olariu, vál. Lőrinczi László, Majtényi Erik, Szász
János. — ism. Molnár Szabolcs ItK 1972/4. 553—554.), a klasszikusok közül pedig
76

Vörösmarty, Petőfi, Arany, Madách, Jókai, Mikszáth, Ady, Móricz, Karinthy, Kosztolányi, József Attila, Radnóti, Nagy Lajos és Kassák műveit, s az említettek közül
többet több fordításban is olvashat, például Petőfi és Ady verseit. S az olvasókra
figyelve, arra, hogy mi az, ami a legnagyobb példányszámban került a könyvesboltokba, elsőként a Petőfi-kiadást kell említenünk, mely a mi Olcsó Könyvtárunkhoz hasonlítható sorozatban jelent meg 1973-ban, a kitűnő Eugen Jebeleanu fordításában. E sorozat kötetei egyébként terjedelmes bevezető tanulmányt és bőséges
életrajzi jegyzeteket is tartalmaznak. Petőfi lírájáról Aurél Martin (készülő világirodalmi lexikonunk egyik munkatársa) írt tanulmányt, az életrajzi jegyzetek pedig
Reinhart Erzsébet alapos munkáját dicsérik. (Az utóbbi néhány évben ez a harmadik Petőfi-kiadás. 1969-ben kétnyelvű válogatás jelent meg, mint ahogy ilyen kétnyelvű kiadvány volt a Beniuc fordította József Attila- s a Verónica Porumbacu
fordította Weöres-válogatás is. A kolozsvári Dacia Kiadó 1972-ben Petőfi elbeszélő
költeményeit a századeleji lírikus, §tefan Octavian Iosif fordításában adta ki.)
A Minerva Kiadó említett zsebkönyvtársorozatában, melynek Mindenki Könyvtára
(Biblioteca pentru tofi) a neve, Petőfi versei mellett Jókai két regénye, A kőszívű
ember fiai (1970 — ford. Tudora Petcut-Bondoc és Alexandru Bondoc) és Az aranyember (1972 — ford. Noran Sever), Mikszáth műve, a Szent Péter esernyője (1969 —
ford. Lucia Nasta és H. Grámescu) és egy Karinthy-válogatás
(1970 — ford. Aurél
Buteanu) jelent meg, valamint Molnár Ferenc több színműve (Liliom, A testőr stb.
1973 — ford. Emeric Deutsch).
(Ami esemény volt.) A Petőfi-kötet egy fordítói életmű egyik — nemcsak számunkra jelentős — részének foglalata. Jebeleanu, a Herder-díjas költő, aki pályakezdése óta fordít magyar költőket is (Ady-kötete 1948-ban, Petőfi-, Ady-, József
Attila- és Radnóti-tolmácsolásai — egy kötetben — 1949-ben jelentek meg), újra
meg újra visszatért Petőfi költészetéhez, melyhez — amint a bukaresti Petőfiemlékünnepségen elmondott lírai emlékbeszéde is tanúsítja — mély, benső vonzalom
fűzi. S a legrangosabb fordítói teljesítményeket épp ez a személyes „érdek" hívta
létre; (efféle érdeklődésnek köszönhető például a Móricz-sorozat — ötödik kötetét
1970-ben adták ki —, melynek előkészítésében oly fontos szerepe volt elsősorban az
idősebb fordító generációnak, például Ion Chinezunak, a jeles literátornak, magyar
és német — pl. Thomas Mann — írók tolmácsának és népszerűsítőjének).
Fordításokról szólva — hosszasabb, elmélyültebb elemzések híján — elkoptatott
a legtöbb dicsérő jelző, a legindokoltabb felsőfok is, pedig egy másik fordítói szenvedély eredményéről, Paul Drumaru Ady-kötetéről (Kriterion Könyvkiadó — 1972)
a mégoly mértéktartó krónikás is sorakoztathatná a felsőfokokat. A könyvről Szász
János a Kortársban tett közzé elemzést (1974/6), s reméljük, méltatására e rovat
keretében is visszatérhetünk még, ezért jelezzük csupán: megjelenése irodalmi esemény volt. Kijelentésünk persze eléggé elvont, hiszen a visszhang alapján inkább az
Adyt már amúgy is ismerők (pl. Beniuc, Balotá) véleményét közölhetnénk itt, a
továbbiakat illetően csupán a lehetőséget regisztrálhatjuk, hogy Ady költészetéhez
eljuthat a román olvasó, s módjában áll akár több fordítást is összehasonlítani, a
m á r említett Jebeleanu-átültetéseket, Georgescunak a Daciánál 1970-ben kiadott
tolmácsolásait és a Drumaru fordításait.
(Romániai magyar irodalom.) Paul Drumaru fiatal író, Bukarestben él, a Kriterion szerkesztője, s mint a romániai magyar próza fordítója kapott írószövetségi díjat Bálint Tibor Zokogó majom című regényének tolmácsolásáért. A regényt a Kriterion adta ki román nyelven is, egyik jelentős sorozata keretében. A sorozat a romániai magyar irodalom reprezentatív alkotásait teszi közzé román fordításban, s a
.vállalkozás szerepét hadd érzékeltessük egy bibliográfiai adalékkal: a román olvasó
legutóbb Ion Chinezu tanulmányából kaphatott áttekintést a vele együtt élő magyarok irodalmáról, ám az Aspecte din literatura maghiard ardeleand (Képek az erdélyi
magyar irodalomból) 1930-ban jelent meg először és utoljára. „Megfelelő előszóval
és apparátussal miért ne adhatnók ki ezt az úttörő munkát?" — kérdi a kolozsvári
egyetem professzora, Mircea Zaciu (Utunk 1974. augusztus 30.). Tegyük hozzá: eset•77

leg kiadói előzményéül a Kántor—Láng-féle romániai magyar irodalomtörténet román nyelvű publikálásának. (Chinezu irodalomtörténeti tanulmányának egy részlete
magyarul a Korunk 1971/12. számában olvasható.)
A romániai magyar írók, költők művei közül több megjelent román fordításban.
A most vizsgált öt esztendőben például Kiss Jenő válogatott versei (Eminescu Kiadó), Bartalis János válogatott versei (Cartea Románeascá Kiadó — ford. Gelu P á teanu), Szabó Gyula novellái (Eminescu Kiadó — ford. Constantin Olariu), Kernény
János könyve, a Víziboszorkány (Eminescu Kiadó — ford. Paul Drumaru), Páskándi
Géza novellái (Cartea Románeascá Kiadó — ford. Adela Rodica Sálágianu), Fodor
Sándor Csipike-történetei (Ion Creangá Kiadó — ford. Angéla és D. R. Popescu),
Dános Miklós Utó játék c. könyve (Dacia Kiadó — ford. Veronica Bárládeanu), az
egykori nagyváradi deportált orvos, Nyiszli Miklós írása (Dr. Mengele
boncolóorvosa
voltam Auschwitzban.
Eminescu Kiadó — ford. Lucia Nasta). (Még 1969-ben jelentek meg Kányádi Sándor válogatott versei H. Grámescu fordításában.) De a romániai
magyar irodalom számos régebbi, reprezentatív alkotását nem ismerhette a román
olvasó. 1970 óta e művek közül több is megjelent, Kacsó Sándor• Vakvágányon
c.
regényét a Dacia adta ki (ford. Vasile Grunea), megismertetésükért azonban a Kriterion Könyvkiadó tette a legtöbbet, mikor — bevezetőként írói esszéket közölve —
kiadta Kos Károlytól a Varjú nemzetséget és a Budai Nagy Antalt (1971 — ford.
Aurél Buteanu), Kuncz Aladár Fekete kolostorát (1971 — ford. Corneliu Codarcea
és Nicolae Cri?an), Berde Mária Tüzes kemence és A szent szégyen c. regényeit (1973
— ford. Veronica Porumbacu és Tótfalusi Anna), Karácsony Benő Pjotruska c. regényét (1973 — ford. George Sbárcea). Ugyancsak a Kriterion jelentette meg Szegő
Júlia Bartók-életrajzát (ford. George Sbárcea). Beke György Tolmács nélkül című
interjúkötetét a magyar—román irodalmi kapcsolatokról pedig egyszerre adta ki
magyarul és románul. A Politikai Kiadó szintén románul is, magyarul is közzétette
Bányai Lászlónak a román—magyar közös múltra vonatkozó kutatásait. (Bányai
László tanulmányainak második, bővített kiadásáról — Hosszú mezsgye. Kriterion,
1974 — 1. Pomogáts Béla ismertetését a Tiszatáj 1975/8. számában.)
A romániai nemzetiségek irodalmainak románra fordítását jutalmazó — föntebb
Drumaruval kapcsolatban említett — írószövetségi díjat idén Székely János Dózsapoémájának tolmácsolásáért kapta meg a marosvásárhelyi Andrei Fischof. (Róla 1.
Gálfalvi György cikkét a Tiszatáj 1974/6. számában.)
(XX. század.) Századunk magyar irodalmából — a már említetteken kívül —
olvasható az újabb fordításoknak köszönhetően Tömörkény István elbeszélés kötete
(Univers Kiadó — ford. Corneliu Codarcea), Nagy Lajos Képtelen
természetrajza
(Albatros Kiadó — ford. Petre Bokor), válogatás Kassák Lajos verseiből (Albatros
Kiadó — ford. Aurél Buteanu), Kahána Mózes könyve, a Hat nap és a hetedik (Eminescu Kiadó — ford. Remus Luca). Sikert aratott Kosztolányi most kiadott regénye,
a Nero, a véres költő (Univers Kiadó — ford. Veronica Bárládeanu). A krimikedvelők Paul Drumarü fordításában olvashatták Rejtő Jenőt (Junimea Kiadó, Ia?i). Szántó
György Stradivariját George Sbárcea fordította (Zenei Kiadó). (Sbárcea magyarul
írta meg emlékeit magyar írókról, költőkről Befejezetlen
emlékirat címmel. Ism.
Belia György — It 1972/3. 779—782. 1. Varga József — ItK 1973. 492. 1.)
A mai magyar irodalomból megjelent Déry Tibor elbeszélés kötete, Niki címmel
(Univers Kiadó — ford. Viorica Bindatiu), Thurzó Gábor regénye, A szent (Univers
Kiadó — ford. Silvia Kerim), Mesterházi Lajostól a Magnéziumláng
(Univers Kiadó
— ford. Corneliu Popescu és Octavian Dávid), Passuth László tói a Madrigál (Zenei
Kiadó — ford. Alexandru Molnár), Dékány András ifjúsági regénye, a Robinson
utolsó kalandja (Ion Creangá Kiadó — ford. Dimitrie Manu). (Az ifjúsági irodalom
Ion Creangáról elnevezett kiadója Móricz Zsigmond, Balázs Béla, Benedek
Elek
egy-egy könyvét is megjelentette.)
Kétnyelvű kiadvány volt a világirodalmi kiadó, az Univers rangos sorozatában a
Weöres Sándor-válogatás. (Ugyanebben a sorozatban jelent meg pl. Eliot, Aleixandre,
Mallarmé, Benn.) Weöres Sándor verseit Veronica Porumbacu fordította, akiről Gáldi
78

László egyik utolsó írásában méltán állapíthatta meg, hogy ő „a magyar költészet
egyik leggondosabb román fordítója" (Nagyvilág 1974/4.). Ugyancsak az Univers
Kiadónál jelentek meg Jékely Zoltán válogatott versei, Constantin Nisipeanu fordításában. (Nicolae Balotá bevezető tanulmányát 1. Kortárs 1974/6.)
(Tanulmány.) A mai magyar tudományosságot képviseli Hermann István tanulmánya A giccsről (Politikai Kiadó — ford. Gheorghe Fischer) és Rényi
Alfréd
könyve, a Levelek a valószínűségről
(Román Enciklopédia Kiadó — ford. Silviu
Teleman). Lukács György életműve főleg Nicolae Tertulian munkássága nyomán
vált ismertebbé Romániában. Néhány Lukács-tanulmány és az Esztétika egy részének fordításával nagyjából egyidőben jelent meg Tertulian kötetében (Critica, estetica, filozofie — Cartea Románeascá Kiadó, 1972) több terjedelmes értekezés Lukácsról (Estetica lui Georg Lukács i. m. 83—350. 1.) (Tertulian egyik tanulmánya magyar
fordításban: Lukács György szellemi fejlődése. Magyar Filozófiai Szemle 1970/3—4.
401—426. 1. Lukács esztétikájával foglalkozó tanulmányának részlete: Lukács György
és az esztétika filozófiai problémái. Szubjektivitás és objektivitás. Tiszatáj 1972/9.
45—51. 1.)
ZIRKULI PÉTER

79

Tér és kapcsolat
SCHAÁR ERZSÉBET ÉS PILINSZKY JÁNOS KÖNYVE

A különös, meghökkentő, szokatlan könyvek korát éljük. Könyvben jelenik meg
egyetlen mese, Lázár Erviné, A nagyravágyó feketerigó. A könyv mindössze tizenhat lapból áll. A mesét Réber László tizenhat, a szöveg terjedelmét messze meghaladó nagyságú rajza kíséri. A könyv mérete 25X33 cm. Nincs könyvespolc, amelyre
állva ráhelyezhető... Kassák Lajos könyveinek nyomdatechnikai kiállítását, tipográfiáját maga tervezte. A tölgyfa levelei című kötetében például a versek mellé
néhány fekete-fehér képarchitektúráját illesztette. Ugyanennek a kötetnek mellékleteként hanglemezt is talál az olvasó, melyen Kassák néhány versét mondja el . . .
Petőfi válogatott verseit adja ki a Móra Kiadó (A mi Petőfink), s a versek mellett
mai nyolc-tíz-tizenkét éves gyerekek rajzait szemlélhetjük. A könyv illusztrációit
ugyanis a Petőfi Irodalmi Múzeum gyermekrajzpályázatára érkezett anyagból
válogatták.
Hasonlóképpen különös műfajú, rendhagyó könyv a Tér és kapcsolat. A kötet
Schaár Erzsébet szobrairól készült fotókat és Pilinszky János-verseket tartalmaz.
A szobrok (a fotók) nem a költemények illusztrációi, s a versek nem a plasztikai
alkotások ihletére születtek. A kötet igazi alkotója, teremtője, művésze a könyvet
tervező Erdélyi János. A kötet mindenekelőtt szép könyv. De hogy szépségének,
hatásának forrását megértsük, a létrehozott ú j esztétikai minőséget komponenseire
kell bontanunk.
(Schaár Erzsébet szobrai.) Schaár Erzsébet saját stílust teremtett. Rá lehet ismerni műveire. Pályája töretlen. Szigorú következetességgel alkotja szobrait. De a
folytonos megújulásra is képes. Nyitottság, minden irányú érzékenység, figyelem
jellemzi művészetét. Sokáig a kisplasztikával kapcsolták össze nevét. Ezek a szobrai
bensőségesek, otthonosak, meghittek voltak. (Láttam a tárlatvezető műtörténészt,
aki a kisplasztikái kiállításon egy Schaár Erzsébet-szoborra támaszkodva, összekulcsolt kézzel, a beavatott fölényével magyarázott: — Tudják, mennyit ér egy ilyen
kis szobor? Hatvanezer...) A kisplasztika után most a nagy méretek felé fordult
Schaár érdeklődése. A tihanyi tájban mutatta be emberméretet meghaladó figuráit.
A fehérvári múzeumban egész utcasort épített föl szobrainak. A kötetben ezekről
az alkotásokról látunk fölvételeket. Szobrai kiléptek a műterem és a múzeum zárt
világából: kerti lombok között állnak, ablakon tekintenek ki, házfalak, ajtók adnak
nekik természetes környezetet, hátteret. Anyaguk is megváltozott. Bronz helyett
gipszből, mészkőből, műanyagból, habszivacsból készültek. „Műfajukat" tekintve:
térbe, természeti környezetbe vagy városi, utcai miliőbe állított egészalakos szobrok
és portrék. Néhány arcban ismerősünkre, Petőfi, Bartók, Kodály, Szabó Lőrinc,
Radnóti vonásaira bukkanunk. Portréi jellemet adnak, sorsot mintáznak meg; nem
pillanatképek; a teljes embert ragadják meg. Ezzel szemben az egészalakos szobrok
(többnyire fityulás, hosszú ruhás nőalakok, „nővérek") és a portrék egy része: személytelen. Naturalista kidolgozottságuk, gipszöntvényre, halotti maszkra emlékeztető részletező pontosságuk, a naturalista módon fölhasznált kellékek (például a
.80

ragasztott haj, a kézben tartott művirág) ellenére inkább elvontak, látomásosak,
— jobb szó híján: — „szürnaturalisták". Csak az arcok és a kezek kidolgozottak.
A test zárt, tömbszerű börtönéből próbálnak kitörni. Megértés után sóvárognak.
A természetelvűség csak a szobor bizonyos részletére korlátozódik; s ez megtöri,
cáfolja, visszájára fordítja naturalizmusukat. A szobor jelképpé lesz. Az emberi
arcról készített gipszmásolat egyedisége, a nagyfokú személyesség, a természetes haj,
a kézben tartott virág éppen nem az egyszerit, az egyénit, az egyedit, hanem az
általánost, a személytelent hangsúlyozza. E szobrok érzelmi állapotot, általános emberi magatartásformát fejeznek ki. Megjelenésükben van valami szorongató, fenséges, istennői. Tiszteletet parancsolnak. Együttérzést, részvétet keltenek. Magányosságuk a városi élet ridegségére emlékeztet. A környezet sivársága, a nyitva hagyott
(felejtett?), széljárta ajtók-ablakok, a gazdátlan, üres székek a háborús bombázások,
kiégett házak emlékét idézik. A fejkendős, fityulás nővérek a betegszobák, a kórházi folyosók hangulatát árasztják. A remény csak mint hiány van jelen a szobrokon. Elsődlegesen a nagyvárosok betonfalai közé szorított ember idegensége, a kórházak folyosóin bolyongó beteg kiszolgáltatottsága, a természettel harmóniát nem
lelő egyén magánya fejeződik ki bennük.
(Pilinszky János versei.) A kiadó azt állítja a könyv fülszövegében: „Pilinszky
János versei értelmezik, magyarázzák, kiegészítik a szobrokat." Sok minden elmondható, de éppen ez nem érvényes a versekre. A tizennégy költemény valójában Pilinszky — a Szálkák és a Végkifejlet utáni — lírájának egy egészen ú j állomása,
önálló ciklusa. Schaár Erzsébet művei nem szorulnak lírai „értelmezésre, magyarázatra, kiegészítésre", s Pilinszky versei nem igénylik a szobrok támogatását. Mert
attól még aligha lesz vers és szobor egymás illusztrációjává, ha a könyv egyik lapján egy lehunyt szemű szoborról látunk fotót, a másikon pedig az Álom című vers
olvasható. Vers és szobor, líra és plasztika között itt sokkal mélyebb, rejtettebb,
evidensebb a kapcsolat. Mi a közös a szobrokban és a versekben? A létélmény, a
magány súlyának megélése, kifejezése. A tizennégy vers mindegyike önálló, zárt
világ, nemcsak „szálkák", külön-külön is hatnak és követhetők, önmagukban is teljesek és helytállók; ugyanakkor van bennük valami közös, együttes mondandó, s a
korábbi kötetektől elhatárolható, megkülönböztethető tartalom. Mi e versek „értelme"? Pilinszky lírája az egyetemes emberi kérdések, a létélmény föltárásával és
nem az egyéni élményvilág megmutatásával, a szubjektum kitárulkozásával, a személyes gondok közlésével hat. Költői világképének jellemzője az ellentétek egyidejűségének átélése és elfogadása. Az emberi létben az egyik — a legdöntőbb — ellentét Pilinszky szerint a magányra ítéltség és a kapcsolatteremtés vágya, a teljes
egyedüllét és a társkeresés igénye között feszül. Ebben a tizennégy versben a hangsúly észrevehetően az előbbire, a létezéssel együttjáró szorongás és keserűség kifejezésére tevődik. Ezt érzékeltetik képei, szimbólumai: az alagsori szoba, az akvárium,
a kulcslyuk, a gravitáció motívuma. S az ilyen sorok: „kibontanak egy rongyosládát",
„egy fehér kar a hófehér t ü k ö r r ő l . . . hideg spongyával... p r ó b á l . . . valamit eltüntetni", „a nyárfaerdő lángban áll, / s a kerti ünnep hó alatt". Pilinszky „elvont"
közlendőihez egy eléggé „elvont", inkább gondolati, fogalmi, mint képi, metaforikus
eszközöket használó költői nyelvet teremtett. De a képszerűség, az érzékletesség
nem hiányzott lírájából. Talán az is e költészet változásának, a létélmény elkomorodásának a jele, hogy a képi nyelvet most egyre nagyobb mértékben szorítják ki a
gondolati eszközök, egy fogalmilag absztraháló nyelv elemei: a szó- és sorismétlések, a tőmondatok, az ellentétek, a szójátékok. A versekben a leggyakrabban leírt
szó a színek közül a fehér (hófehér tükör, hófehér kráter, két fehér súly), a hőhatás közül a hideg (hideg spongya), a zenei élmények közül a csönd (micsoda
csönd, rettenetes csönd), a súlyélmények közül a nehéz (mázsás cipő, több tonnás
kiskabát, elnehezült bakancs), a cselekvés, a mozgás irányát kifejező igekötők közül
a le. Jelzői is a hiábavalóság-érzést sugallják: öröktől fogva, megmásíthatatlanság,
r e t t e n e t e s . . . A versek teli vannak tagadással (se írni, se beszélni nem lehet, nem
szabad; hiába; nem számít; visszafele), ellentéttel, nyelvi paradoxonnal („megtesszük,
6 Tiszatój

81

amit nem teszünk meg, / és nem tesszük meg, amit megteszünk"; menekülnék, maradok; vagyok, mert nem vagyok; közeledünk, távolodunk; feleslegesebb és fontosabb; egy teljes képben: „egy nemlétező résen át / nézi a szörny, de nem látja a
mennyet"). Itt a magány is terhes, és a kapcsolat is súlyos: ami két ember között
van, az „pokoli csönd". A költő egyszerre fejezi ki a kapcsolatteremtés vágyát és
hiábavalóságát. A távozó alig hagy nyomot. Az emberi kapcsolat tragikus: lehetetlen a megértés. „Csak én vagyok. Én, te meg ő." Létélményét alapvetően a hiányérzet határozza meg. A magány, a törpeség, az egyedüllét, a kicsinység érzése összekapcsolódik egy másik, egy abszolút, egy tökéletes létező föltételezésével: a jó, ami
„valahol" v a n . . . Az érzékelhető (és a versekben igen hatásosan kifejezett) magánynyal szemben ezt az elvont reményt, a kegyelem szabadságát, a „nap", a szeretet,
az irgalom, az üdvösség, a menny (ezek is Pilinszky gyakran leírt szavai) értékét
mutatja föl a költő. Amennyire tizennégy vers alapján következtetni lehet Pilinszky
mai lírájára: világképében, létélményében a magány, a szorongás hangja erősödött
föl, s ezzel párhuzamosan a versek kifejezésmódjában az elvontabb, a gondolatibb
elemek szaporodtak meg. Persze az is lehet, hogy csak a válogatás, a szobrok hangulatával, érzésvilágával rokonságot kereső szerkesztői igény emelte ki ezeket a
verseket. Ha így van, akkor is dicséretes a szerkesztő munkája, mert Pilinszky mai
lírájából valóban azokat a költeményeket választotta ki, amelyek legillőbben kapcsolódnak Schaár Erzsébet szobraihoz, s a magány súlyának kimondásával — mintegy negatívan — figyelmeztetnek a tér és a kapcsolat fontosságára, arra, hogy a
világon mindent csak térben és emberi viszonylatban tudunk fölfogni, elképzelni,
átélni. „A pokol térélmény. A mennyország i s . . . " — kezdi Pilinszky a kötet élén
álló Terek című versét. „Most minden egy. Együtt van. Egybeolvad. / A mindenség
modellje, áll a templom" — olvassuk a kötet utolsó darabjában, a Gótika zárósoraiban.
(Balla Demeter, Gulyás János, Kovács Ferenc fényképei.) Külön kell szólni a
kötet fotóiról. A szobrok jelenlétét a könyvben a képek teszik lehetővé: a térbeli, a
plasztikai alkotásokat „lefordítják" a sík, a papírlap nyelvére, összesen ötvenhárom
fotót találunk a könyvben: van kép, amely két könyvoldalt beborít. Máshol ugyanarról a szoborról több szögben, például elöl- és oldalnézetben, vagy más háttérrel
készült kép. A szemben levő könyvlapokon két különböző kép egymás mellé helyezése is ú j gondolatot indukál. Nem itt bizonyosodik be, rég tudott (de itt is igazolódik), hogy a fotó sajátos, önálló művészet. Még a papír minősége is sajátos jelentést tud adni a képnek: itt a hideg, fénytelen lapok a szobrok élettelenségét fokozzák, a mészkőszobrokat is porló gipszöntvénnyé teszik.
A Tér és kapcsolat az esztendő magyar könyvtermésének egyik szép, exkluzív
darabja, három önálló művészet, a szobrászat, a költészet és a fotózás találkozásából
született önálló művészi alkotás, ú j esztétikai minőség. (Magvető, 1975.)
TÜSKÉS TIBOR

Huszár Sándor: Esős délutánok a Tarka Ökörben
Az Esős délutánok a Tarka Ökörben egyes darabjait novellafüzérré a közös
színhely mellett a visszatérő szereplők avatják, az igazi egységet azonban az elbeszélő modor finom játéka, módosulásai, eltérései és egyezései biztosítják. A nyelvi
megformálás tekintetében a beszélt nyelvhez közel álló, a szóbeli előadást sikeresen
megközelítő kifejezésmód az alapvető, és ennek különféle változatait jelenti a sze82

replők vagánykodó vagy alázatoskodó, dicsekvő vagy mentegetőző hanghordozása.
S mindezek mélyén valami naivság és költőiség magában az íróban: „ . . . a költő
rájött, milyen nagy költő ez a gyerek, a gyerek pedig arra jött rá, milyen nagy
gyerek a költő." A fanyarba és groteszkbe hajló humoros magatartás mély emberszereteten alapul, keresi az utat a többi emberhez, az elesettekhez, akár azon az
áron is, hogy helyettük és értük hasra esik. Huszár együttérez hőseivel, de mulat is
rajtuk, azonosul velük, ugyanakkor kívülről és felülről is tudja látni őket. Ezzel
magyarázható a hagyományos realizmus módszerétől való eltérés, az alakok elmosódottsága, gyakran árnyékszerűsége, groteszk-fantasztikus elrajzoltsága, könnyes-mosolygós, kedélyes-ábrándos háttere.
A kötet címe, színhelye, a szerkezet bizonyos fogásai alapján talán Krúdyt idéző
hangulatokat várnánk, pedig a téma nagyon is mai, életanyaga a középnemzedéké: a
második világháború évei, a nagyváros elesett kisembereinek világa, aztán a „fényes
szelek" ideje, a szocializmus első éveinek bizakodása, a fellendülés és hódítás kezdete. Ebből a szempontból legérdekesebb a Székfoglalók
az életről,
általában.
A 40-es évek végén éretté váló, nagy lehetőségekhez jutó nemzedék önszemléletének
mesteri rajza ez. Az akkoriban mindent túl szépnek, túl egyszerűnek látó fiatalok
húsz év múltán visszapillantva megrettennek: „Betegen bizakodóak voltak azok a
háború utáni reggelek. Ma már félnék ennyi reménytől." A felépítendő új világ
nemcsak a „naggyá lenni" parancsát és lehetőségét hozta el, hanem a felelősség
súlyával, a lelepleződés félelmével is megterhelte ezt a generációt. A Székfoglalók
az életről, általában hőse ellen-Fülig Jimmynek érzi magát, aki vette az úri
kabátot, és úgy viselkedik, mintha lopta volna: „Művész vagyok és világfi. Kifele.
Belül: borbélylegény vagyok ma is, uram." A múlttal való szembesítés nélkül a
jelenkori szocialista kultúra, magánélet és erkölcs kérdéseit tárgyalja a novellák
másik csoportja: Egy hűtlen diplomata esete a jámbor szerzővel,
Árnyékbokszolás,
Bronzszobor. Huszár novellafüzére ily módon azoknak a műveknek a sorába tartozik, amelyek több évtizedet ölelve fel, keresnek választ a: honnan indultunk?, hova
jutottunk? kérdéseire. Az Anyám könnyű álmot ígérhez közelíti a mozaikszerűség,
az író középponti énfigurájának meghatározó szerepe, a humorral való távolítás, az
áttételes ábrázolás. A Zokogó majommal pedig tematikai rokonságot tart: a külvárosi szegényeket, kétes egzisztenciákat emeli könyvébe. Krónika tehát az Esős
délutánok a Tarka Ökörben is, de olyan krónika, amely igazodik ugyan a történelem
fordulataihoz, de az elmúlt három évtized tanulságait emberi kudarcok és szerepek
sorából olvassa ki.
A Tarka Ökör, „a nagy és nemes szándékok pótcselekvéseinek e barátságos színhelye", különös figurák találkozóhelye: közös jellemvonásuk talán csak a kisiklottság, a szerepjátszás, az önáltatás. Egykori újságíró és második világháborús „hős",
álkoldus és álművész, kitalált és valóságos alak nyüzsög a Tarka Ökörben, a címet
és atmoszférát adó színhelyen. Kitűnő háttér ez az öregedő, érzelmes és sikertelen
szereplők számára. A tevékenység (kocsmai iszogatás), az időpont (esős délután), a
beszélgetőkre települő ködös tompultság a szomorúság, a tehetetlenség, a kielégületlenség kifejezője. Talán az alkohol mámorával, talán a kudarc elleni védekezéssel magyarázható, hogy szinte kivétel nélkül minden figura őszintétlen, mindenki
szerepet játszik, de oly módon, hogy ezek a szerepek azonnal le is lepleződnek. És
ebben van a Tarka Ökör jótékony, eszméitető hatása. A befejező részben az író
abban látja a fő veszélyt, hogy elfásulunk: „Eltávolodunk a saját álmainktól, vágyainktól, és létünk egyre inkább sztereotippá v á l i k . . . Szükség van tehát egy
helyre, emberre vagy orvosra, ahol s akinek elmondjuk kényszerképzeteinket. Ahol
leszámolunk hamis illúzióinkkal, uraim. Ahol kiderülnek a kompenzációink, s ahol
számot vethetünk a reális lehetőségekkel. Ezért van szükség az ökör munka utáni
csendjére..." Az élettel való számvetésnek, az önmegismerésnek az alkalmai az
Ökör-beli beszélgetések. Mert Huszárnak makacsul visszatérő eszméje, hogy nem
vagyunk tisztában önmagunkkal, hogy „ . . . ha a talált tárgyak irodájában kellene
megjelenniük önmaguk gyűrött, elveszett mását keresendő, sokan nem ismernék fel
6*

83

magukat." S az író szerint ezeknek a kisemmizett, öncsaló embereknek nemcsak
illúzióiktól kellene megszabadulniuk, hanem téves kisebbségi érzésüktől is. Mélyre
rejtve, már-már felismerhetetlenül, vonzó emberi értékek bújnak meg e félresikerült emberekben. Nyomorúság a sorsuk egy életen keresztül, pedig titokban kincseket őriznek, úgy azonban, hogy maguk sem tudnak róluk. Az író vallomása szerint
„ . . . a természetben rengeteg a ráció, érzelemben van ott vészesen nagy hiány."
A novellák hősei ennek ellenére nemcsakhogy érzelmektől, hanem sokszor egyenesen ösztöneiktől vezérelt emberek, akikből éppen a józan értelem, a higgadt és
emberséges helyzetérzékelés hiányzik. Egyformán veszélyes tehát a ráció túltengése,
a sztereotippá vált létezés és az öncsaló, hazug illúziók, a látás élességét elhomályosító érzelmek. Az önkontroll és a veszedelmes szenvedélyektől való tartózkodás
sokszorosan fontos volt Erdélyben, ahol a bombától kevésbé kellett félni, mint a
nacionalista indulatoktól.
Az önszemlélet, az önellenőrzés azért is kaphat olyan nagy hangsúlyt Huszár
novelláiban, mert minden történetet annak főszereplője mond el, így az előadásmód
tekintetében hiányzik az egységes szerzői ítélkezés. Objektív r a j z helyett önportrék
sorakoznak egymás után. (A Tarka Ökör társasága, a beszélgető partnerek n y ú j t a nak bizonyos kiegészítéseket az első személyű elbeszélésekhez.) Ily módon a szerző
egy kissé mindegyik szereplő sorsát és igazságát megérti, talán rokonszenvvel is
nézi, mintha a nagy múlt századi angol író, Thackeray (akinek szatirikus moralizálása egyébként sem idegen tőle) álláspontját tenné magáévá: „Mindenkinek igaza
van, azt hiszem, és az egész élet bitangság." Huszárnál ez azt jelenti, hogy a sors
vetette kelepcéből kitörni nem tudó alakok önszemlélete szubjektív módon indokolt,
s hogy szenvedések és kudarcok, hazugságok és hitványságok közegében foszlik a
semmibe némely emberi élet. Az író nem érzi szükségét annak, hogy patikamérlegen mérje ki: csüggedtséget, kilátástalanságot éppen annyi felemelő, jövőben bízó
életmozzanat egyenlítsen ki, esetleg hatástalanítson. Arról ír, amit érdekesnek, tanulságosnak, mulatságosnak vagy jellemzőnek talál. (Kriterion, 1974.)
IMRE LÁSZLÓ

Klaniczay T i b o r : A manierizmus
Nem könnyű feladat egy olyan bonyolult, napjainkban is oly sokat vitatott
jelenség magyarázata, mint a manierizmus. Már magának a tárgynak elnevezése is
eltérő. A francia irodalom megfelelő szimptómái esetében ugyanis a préciositét, az
angolnál az euphuizmust használja a szakirodalom, egyes vélemények az egész barokk stíluskorszakot a manierizmus fogalmához sorolják, mások szerint csupán néhány jelentéktelen epigonnak a reneszánsz nagy mestereit majmoló modorosságáról
van szó.
Klaniczay Tibor a kötetet bevezető tanulmányában számos, mindeddig tisztázatlan kérdés megvilágítása után arról tájékoztatja olvasóját, hogy a manierizmus
történeti fogalmának kialakulása miként függ össze a 16. század társadalmi válságának gazdasági, társadalmi, ideológiai és pszichológiai erővonalaival.
A Lucien Febvre nyomán fölvethető kérdésre — Miért szomorúak az 1560 utáni
Európa legnagyobb művészei, gondolkodói? — a reneszánsz örökségébe lépő Tasso,
Bruno, Greco, Góngora és társaik korának szellemi erőtereit elemezve válaszol.
A manierizmus előzményeit ismertetve mutat rá a felújított klasszikus retorika,
a platóni szépségideál és az arisztotelészi poétika egymással szoros kölcsönhatásban
84

levő szerepére a 16. század negyvenes éveire szintézist alkotó reneszánsz művészet
elméletében. Az emberi gondolkodás legfőbb értékeit teremtő, feldolgozó és újraalkotó korszak után már nincs lehetőség, mutat rá a szerző, az időközben megváltozott társadalmi alapokról a valóságnak és a szépségnek olyan teljes megfogalmazására, mint ahogy azt a reneszánsz művészet megtehette.
E kérdés irodalomelméleti vonatkozásaival foglalkozva tér rá az arisztotelészi
poétika utóéletére. Az antikvitás e nagy hatású művével kapcsolatos művészetelméleti polémiákból a manierista esztétika gyökereit sikerül kimutatnia. Itt válik érthetővé, hogy az antik szerző útmutatásait dogmává merevítő kritikusok erkölcsi
utilitarizmusa miképpen segítette elő a tridenti zsinat művészetpolitikai állásfoglalásaival összhangban a művészi tehetség, a korszerűség és az invenció jelszavait
hangoztató humanisták elleni fellépés egységesülését. Jól látható az is, hogy az
ilyen jellegű irodalompolitikai csatározások közepette a művész nem véletlenül
távolodik el a valóságtól s jön létre — a tanulmányt követő szemelvények tanúbizonysága szerint — a természettől független alkotáslélektani princípium, az idea,
amely már eltér a quattrocento természettel harmonizáló felfogásától.
A női szépséget a léleknek a testi formákon való átragyogásnak tulajdonító
Agnolo Firezuola gondolatait radikálisan végletesíti Vasari, amikor a grazia fogalmát tisztázva arról ír, hogy ez — mint a szépség teremtő ereje — nincs alárendelve
a látható valóság adottságainak.
Scipione Ammirato tanításáról szólva hívja föl a figyelmet Klaniczay Tibor
arra, hogy ebben már a teljes szellemi relativizmusba torkolló manierista elmélet
érhető tetten. Ammiratót gondolatai maguktól értetődően távolítják el a közérthetőség és a művészi mélység követelményét egyszerre megvalósítani akaró és tudó
reneszánsz szellemiségtől. Ammirato művészi arisztokratizmust hirdető tanai szerint ugyanis nem célszerű a „szép tanításokat és tudományokat" mindenki előtt fölfedni s ezzel együtt profanizálni is azokat.
Klaniczay bevezető tanulmányának gerincét Francesco Patrizi, Paolo Lomazzo
és Giordano Bruno esztétikai nézeteinek elemzése alkotja. Patrizi 1585-ben megfogalmazott gondolataival Arisztotelész-ellenessége jegyében szándékozik kivezetni
az olvasót a „vak labirintus"-ból. (E kifejezés a manierista esztétikával is foglalkozó
Francis Bacon idolumelméletének metaforikus nyelvezetét is előkészíteni látszik.)
Lomazzo, a manierista akadémizmus megfogalmazója után Bruno irodalomelméleti
elképzeléseit tárgyalja a szerző. Bruno, az értelem fenegyereke manierista indulattal zúdítja szitkainak özönét a gondolat szabadságát korlátozó „undok pedánsok"-ra,
akik azt hiszik, hogy „egyedül ők azok, akiknek Saturnus értelmet pisált a fejükbe".
A manierizmus és a barokk korszakváltásának befejező szakaszáról állapítja
meg a szerző: „ . . . i g a z ugyan, hogy a reneszánsz kései szakaszában a manieristáknak köszönhetők a legnagyobb művészi, irodalmi és gondolati teljesítmények, hoszszabb távon mégis a sokszor valóban korlátolt ellenfelek, a barokk szálláscsinálói
egyengették a művészet folytonosan gazdagodó, jövő fejlődésének útját."
Könyve utolsó fejezetében mutat rá Klaniczay, hogy bár a 16. században, s főként annak második felében, Európa többi országainak irodalma és művészete is
fölzárkózott az olasz mellé, az irodalom- és művészetkritika terén mégis változatlan
maradt az olasz kultúra egyeduralma. Ezzel pedig arra is magyarázatot ad, hogy
miért éppen olasz anyag földolgozásával mutatta be a manierista esztétika történetét. Kitekintésként tárgyalja a lengyel, a magyar, a francia és az angol elméletírók munkásságát.
Klaniczay Tibor könyvének „fülszövegében" olvashatjuk a „szomorú emberek"ről: „Eszményeik elbuktak vagy eltorzultak, de üzenetüket a ma embere újra meghallotta — immár a maga valóságos jelentésében, tisztán." Mi sem jellemzőbb erre,
mint az a magatartás, amellyel García Lorca szállt síkra Luis de Góngora y Argote
halálának 300. évfordulóján a költő művészi rehabilitációja érdekében! „A legkiválóbb nyelvészek és szónokok szégyenletes fekélynek tartják a Soledad-okat, s homályos, otromba és szellemtelen hangon kiáltanak anatémát arra, akit ők homá85

lyosnak és üresnek neveznek. Sikerült Góngorát sarokba szorítaniuk, és port hintettek mindazok szemébe, akik hosszú évszázadokon át megérteni igyekeztek. »Távol
tartani — érthetetlen...« És Góngora magányos maradt, mint egy leprás. Tele
hideg, ezüst fényekként fakadó fekélyekkel, kezében a költészet legújabb hajtásával
csak arra várt, hogy ú j nemzedékek vegyék birtokukba valóságos örökségét és képalkotó művészetét."
Lorca 1927-ben elhangzott beszéde óta nemcsak a szürrealista művészet fedezte
föl magának újra a manierizmust (egy 1936-os amerikai kiállításon az elődök között
említették pl. Arcimboldo nevét), a kötet utolsó lapjain található irodalomjegyzék
szerint a nemzetközi tudományos irodalomban is számos értékes tanulmány foglalkozik vele.
Ezek között vehetjük most számba Klaniczav Tibor munkáját, melynek gazdag
képanyaga, kitűnően válogatott szemelvényei a bevezető tanulmány kíséretében
„valóságos örökség"-hez segítik olvasójukat. (Gondolat, 1975.)
TÉGLÁSY IMRE

Palotai Erzsi emlékei
Abban az időben, mikor Palotai Erzsi elmondta az első verseket, a magyar i f j ú ságot valami rendkívüli élmény sugározta körül. Ady országos és közép-európai hatása s az Ady-nemzedék rendkívüli jelenléte. A csehszlovákiai magyar fiatalok olyan
hangsúllyal olvasták és olvastatták az első világháború utáni magyar irodalmat,
amire addig nem volt példa. Magukkal ragadták Budapest egyetemi diákságát, az
erdélyieket, az egész magyar nyelvterületet. Ebben az izgalomban lépett fel a kassai
lány, Palotai Erzsi, aki élménnyé tudta tenni az ú j magyar verset, sőt a prózát is,
ami még nehezebb. Nem könnyű megrajzolni Palotai Erzsi arcképét. Bonyolult
jelenség. Néhány éve tudjuk, hogy író is, emlékező s igazmondó, nehéz megtalálni
hozzá a hasonlóságot. Bandukol a pesti utcán, falhoz húzódva, verseket mormol,
papnő, aki szüntelen szolgál és készül a szolgálatra. Egy életet töltött el ezzel, most
megírta a szavalóművész emlékeit Költők, versek, találkozások címen.
„Elalvás előtt egy-egy Kosztolányi-verset mummogva magamban, azt hittem, de
igazán, hogy én írtam azt a verset" — mondja egyik írásában. Olvasóból lett szavaló,
vagyis olyan mélyen érintette a vers, hogy átadta magát az önkéntelen tolmácsolásnak. Valahányszor hallottam, lenyűgözött páratlan emlékezőtehetsége, nemcsak a
verseknél, hanem ami még nehezebb, a prózának elmondásánál. Memóriájánál csak
kifejező egyszerűsége nagyobb, vagyis művészetének szépsége és épsége. Ez az emlékező kötet mindent egybefoglal, amit egy tisztaszívű ember mondhat hivatásáról,
hiúság és féltékenység nélkül, túlzások és nagyképűség fitogtatását kizárva. Nagyon
nagy igazsággal írja, hogy amúgy is hiányos kritikai gyakorlatunkból teljesen hiányzik a szavalás és a szavaló bírálata, ismertetése. Még az a mondat is kiesett százszor
egy-egy irodalmi estről szóló beszámolóból, hogy kik szerepeltek az előadás után,
vagyis a recitátorok neve, akik bemutatták, igazolták az ünnepelt írót. Hivatását
mégis áhítattal, rendkívüli komolysággal szolgálta. Magánéletét is alárendelte a
magyar irodalomnak. Elment mindenüvé, kis faluba ugyanúgy, mint városaink pódiumaira. Folytonos gyakorlat meg munka által nagyszerű biztonságot szerzett, habár
— mint bevallja — minden fellépése előtt idegizgalom fogta el. Munkája nagy tisztesség és nagy áldozat. Szeretettel és elismeréssel ír pályatársairól, közel húsz szavalóművészről és színészről, kortársakról, akikkel együtt végezte ezt a munkát.
Nincs senkiről felesleges, nélkülözhető jelzője.
86

Annál inkább azon van, hogy az írót, akinek értékét megismerte, be is mutassa
olvasóinak. Elmondja, nem érti, miért nem szeretik például Szabó Magda Ókútját;
Palotai Erzsi bűvöletébe esett ennek az írásműnek. „S ha zenéjét nem is tudom hibátlanul eldalolni, körülleng, átfon, áthatja saját gyermekkori emlékeimet, átitatja
az én múltamat is, feltámad a gyermekkorom, hasonlít és különbözik, együttárad és
elágazik." Palotai Erzsi jellemrajza ez a könyv: egy őszinte lény szólal meg. Megírja árvaságát, szegénységét, nővéreitől örökölt ruháit, hirtelen, maga készítette öltönyét. De ne higgyük, hogy nincs kritikai észrevétele. Ascher Oszkár tanítványa volt,
hálásan emlékezik mesterére. De megírja, hogy Ascher 1945 után „felkattintotta a
szabványhangot". Palotai Petőfinek nem a forradalmi verseit szerette, hanem a
leírókat s a Tündérálmot.
Mivel jó megfigyelő, kitűnő író is: „Ahol a két szegény karja kilátszott a hosszú
ujjú hálóingéből, mint egy vonalakból álló gyermekrajz, olyan hihetetlenül vékony,
két ág volt csupán" — írja Simonffy Margóiról, amikor meglátogatja a haldokló
művésznőt. (Ki tudja még, ki volt ez a kivételes tehetségű szavalóművésznő?) Milyen nagyszerűen jellemzi Medgyaszay Vilma nevetésének skáláját és a sírását, ámításait, hízelgéseit, hazudozásait, mindent, ami emberi. Török Erzsiről megtudjuk,
hogy „legeslegjobban a magyarságot szerette", ebben égett el. Hogyan tudott fohászkodni énekével, karjait felemelve és lehullatva. Érdekes emlékeit őrzik Veres Péter
levelei, Füst Milánéi. Leírja, hogyan sírt Kassák: „ . . . rezzentelen, merev, csak a
könnyei folynak." Illyést úgy jellemzi, hogy
egy időben él benne mind Petőfi i f j ú sága, mind Arany férfikora." Illyés szigorú mondandóját „olyan napsütötte humorral, olyan elragadó mondattannal közli", hogy örömöt csal az arcára. A magyar
irodalom hív szolgálójának emlékeit gyűjtötte össze Palotai Erzsi.
(Szépirodalmi,
1974.)
SZALATNAI REZSŐ

87

SZÍNHÁZ

Szegedi Szabadtéri Játékok '75
Bár a nyárévad vége felé vitézül fölvonultak az esőfelhők, a szegedi Dóm teret
szerencsésen elkerülte a csapadék. A jegyiroda grafikonja (több mint 80 ezer nézővel) kasszasikert jelzett, mégis annak örültünk jobban, hogy a m á r esztendők óta
bizonyító statisztikai adatok mögül állandó és megbízható közönség kíséri figyelemmel Szeged nyári fesztiválját. Abban is, megkülönböztetőn, a szabadtéri játékokat.
A műsorterv igyekezett valami újat hozni, akár némi kockázat árán; így került a
programba Beethoven Fideliója és Ibsen drámája, a Peer Gynt — mindkettő először a Játékok történetében. A publikum mellettük szavazott, és lelkesen fogadta
Erkel Bánk bánját, valamivel csendesebben a Májusjárást, a néptáncfesztivál „tematikus" gálaestjét, illetve a Háry Jánost.
1
Kétszer ültettek fát a színpadra: májusfát és mesefát. A m á j u s f a tövéből ősi
tavaszváró népszokások birodalmába gyalogolt vissza a Kiszelány (Jobba
Gabi)
és a Hidasmester (Helyey László) — a mesefától pedig Háry (Bessenyei
Ferenc)
indult kalandra: Kodály szándéka szerint elzarándokolni a népdalhoz, mely a szimfonikus zene aranyfoglalatában úgy csillog, mint a drágakő. A Májusjárás rendezőkoreográfusa, Nóvák Ferenc, a szegedi néptáncfesztiválra érkezett külföldi együtteseket önálló betétszámokkal tervezte pódiumra, elhozva-bemutatva népeik tavaszköszöntő-téltemető táncait, játékait. S noha a gálaest ötletes formája, míves zenei
összeállítása (Daróczy Bárdos Tamás) jó alkalmat ígért egy magával ragadó, színes
karneválra, a szomszéd testvérek barátságot jelképező közös, nagy fölvonulására —
részleteiben egyenetlen maradt az előadás. Az oldalszínpadokon életre kelt táncok,
jelmezes mókázások némelyike hatástalanul szürkült a színpad egészének tablójába.
Elaprózott és túlzsúfolt ötletek útvesztőjében rekedt el a Háry János — egy
szándéka szerint érdekes, kivitelezésében viszont következetlen rendezői meggondolásból. Giricz Mátyás ugyanis Háry képzeletének szüleményeiként öltöztette-költöztette a nagyabonyi csárda törzsvendégeit kalandról kalandra, s a Burgba érve
olyan szegényes mosodát rendeztetett be, ami tán alkalmas paródiának, ám foszlékony és fantáziátlan ahhoz, hogy Háry füllentéseit példázza. A falubeliek képzeletében valószínűleg anakronisztikus látvány lehetett ez a f a j t a udvarkép; ami pedig
az ötletvásárt illeti: a magyar zászló mellett lengetett halálfejes lobogó kissé ízléstelen kalózromantika. A sok céltalan csoszogásban, söprésben, vasalásban elvesznek
a dialógusok, s a fő baj ezután jön: elvész a zene is, nem utolsó sorban az elhibázott szereposztás miatt. Bessenyei Ferenc Háryja egészen addig él, míg nem kell
énekelnie — mert ilyenkor kínos pillanatokat szerez a Szalatsy István vezényelte
zenekarnak, sőt közvetlen partnereinek, Házy Erzsébetnek például. A fontosabb sze88

replők közül — Házy örzséje mellett — leginkább Berdál Valéria Mária Lujzájára
emlékszünk szívesen.
2

Valahányszor halljuk itt a Bánkot, nemzeti kultúránk féltett ereklyéjét, egyre
tisztábban hatol le az érzelem és értelem mélyrétegeibe. A vezénylő Pál Tamás és
a rendező Vámos László úgy mutatta föl a Bánk bánt, mint nemzeti ereklyét: díszesen, tartásosan, méltóságában, magyarságában.
Vámos Bánk-képének látványereje, színpompája úgy fogant a tér ölében, mint
virág hajt ki a cserépnyi földben, úgy azonosak, hogy nehezen tudni, hol kezdődik
a díszlet és végződik a templom. Térfantáziáját Vámos Sh-afcespeare-darabokon
röptette itt: a Hamlet 1967-es színpadképéből visszahozta a gördülő oszlopokat, formailag továbbfejlesztve, a darabhoz és környezethez alakítva, mint jó szobrász a
márványtömböt, hogy a képzeletbeli hídív Erkel és a dómszínpad között az együvé
tartozást hordozza az előadás eszmei pallóján. A Rómeó és Júlia 1972-es rendezéséből pedig a filmszerű pergés, az egyidejűség lehetőségeit kamatoztatta, bemutatva,
hogy a színpadi cselekmény pillanatai sohasem létezhettek önmagukban, az előzmények érvénye és a következmények árnyéka nélkül: amíg a színpad jobb sarkában
a békétlenek asztaltársasága mereng a haza kifosztottságán, s a túlcsorduló keserűség kelyhét bordalra emeli Petur — a záróoszloptól balra, fönt, a sötétből is kitetszik Gertrúd purparlézó udvarhölgyeinek gondtalan fénytanyája. A nyilvánvaló
kontrasztból hatásosan nyílik szét a totális színpadkép, jellegzetes szabadtéri fortissimo, majd a mozgó tömbök ismét folyosó- vagy szobajelenetre szűkítenek, s ez
így megy végig az első felvonásban, legyezőszerű mozgással. Jellegéből adódóan a
második és harmadik felvonás statikusabb, mígnem a szabadtéri Bánk-előadások
érzékeny pontján, a Tisza-parti jelenetben, eredeti ötlettel oldja föl Vámos a mesterséges és természeti környezet látszólag képtelen szimbiózisát: fekete lepellel borított néma szereplők hullámzása imitálja a haragos Tiszát, s az így föl-fölcsapó hullámok nyelik el a tébolyult Melindát. Vámos avatott kézzel nyúlt a szélesvásznú
színpadhoz. Tervezői ízlése — Márk Tivadar színes jelmezeivel föltöltve — érzékenyen követik az opera líráját (gyertyák pislákolása a pillanat bensőségességét),
ugyanakkor a drámai csúcspontok dinamikus erőteret sugároznak, a. táblaképek pedig dekorativitást, látványt.
Pál Tamás zenei vezetése bátran elvállalja a Bánkból, ami a karakterben kölcsönzött (jó helyről, Verditől például, a nyitókép — a bordalig — ellenállhatatlanul
fölidézi a Rigolettót) — és hangsúlyozza benne, ami ízig-vérig magyar, a verbunkos
stíltől a jellegzetes dallamformációk harmónia- és ritmusvilágáig. A kifejezés gazdagsága pompázik az előadásból, a zenekari hangzás puha, bársonyos, mégis feszes,
sohasem hivalkodik az énekszólamok fölé. Az egyébként szépen megformált lírai
képekben viszont némelykor a mozdulatlanság veszélye kísért: a szituációk fojtott
drámaisága a roppant nézőtér figyelmét nem kockáztató elevenebb tempókkal sem
veszne el.
Simándy József kitűnő diszpozícióban, erőteljes, a magasságokra fényesen fölszárnyaló, szuggesztív Bánkot énekelt. A nagy ideált hozta színpadra, ami a százéves mű történetében szinte páratlanul fűzte nevét Erkel tragikus hőséhez. Nincs
abban semmi túlzás, ha kimondjuk: Simándy Bánkja azt jelenti operajátszásunknak,
mit Erkel alkotása zenekultúránknak. Moldován Stefánia Melindája a második felvonástól melegszik át igazán a tragikum mély sejtelmeivel: asszonyos lírája, szépszövetű szopránja ekkor bontakozik ki teljességében. Komlóssy Erzsébet királynéja
éppoly izzó a gyűlöletben, mint gátlástalan a hatalomban vagy titkoltan remegő a
félelemben. Tiboréból a nincstelenek parttalan indulatait fogta vissza Radnay György
hajlékony dallamvezetése, miként Erkel is finomította Katona drámájából a rongyosok forradalmi elszántságát. Sólyom-Nagy Sándor (Petur) égő parázson izzított
89

bordalt énekelt, Gyimesi Kálmán jágói színeket villantott föl Biberach ellenszenves
figurájában, s a meglepetés: az operában bemutatkozó Kovács József. Behízelgő
tenorja telitalálat, pontosan az, miként maga Erkel jellemezte Ottót: „csúszó-mászó
édesgető Kurmacher". A visszatérő király szerepének súlyát Szalma Ferenc hozta a
színpadra.
3
Hiteles vagy költött a férjét megmentő bátor asszony története (egy zenetörténeti
alfejezet, az úgynevezett szabadító opera jellegzetes kliséje), Beethoven nem aprózza
el kis tanulságok erkölcsfilléreire. Mert igaz ugyan, fülünkbe súgja a jólelkű Rocco,
mily borzasztóan fontos a pénz, a kamaszlányok szemellenzős érzelmeivel fölsül a
kis Marcellina, és sutácska Jaquinójának ragaszkodása is beéri jutalmát — mégis
háttérjáték szereplői csupán. Beethoven az emberi boldogság legfőbb tartalmait
mártja itt fénybe, a szabadságösztön szörnyű kataklizmájáról, a börtönről énekel,
ahol az igazság mártírjait feszítik keresztre, a börtönről, melynek tisztítótüzében
hősök váltják meg az emberiséget. „A szabadság egyik legnagyobb dalosa a börtönjelenetben megrázza az örök emberi bilincseket, és a rabok kórusában megzendíti
az elgyötört emberiség örök szabadságvágyának legcsodálatosabb dalát" — írta egykor a Fidelióról Tóth Aladár. Az operairodalom kilencedik szimfóniáját fölszabadulási évfordulóra választotta műsorára a szabadtéri, abban a reményben, hogy magasztos gondolatai a tér torkából fölerősödnek. Számolva a kockázattal, hiszen igazán csak a fináléban nyújt módot a szabadtéri operajátszás látványeszközeire, nagy
tömegek mozgatására. Kétségtelen, a méretek fölerősítik az opera oratorikus szerkezetét, kiváltképp, hogy a megszokások gyertyafényei visszaidézik a Turandot vagy
az Aida jellegzetesen szabadtériesített képeinek emlékét. Viszont: éppen a bevált
módszerek birtokában látszott elérkezettnek az idő kipróbálni a még érintetlen t a r - talékokat, s a Fidelio monumentális szabadságódája, a szárnyaló zenének ez a hevülete, jó esélyekkel biztatott a kísérletre.
Varga Mátyás lépcsőkkel áttördelt, többszintes börtönfala (korábbi terveire vallón) nem kőről kőre hódítja meg a hatalmas teret, hanem nagyvonalúan egy lélegzetre. Érezhetően előbb gondolkodik az egészben, ebből képzeli el a részleteket, a
színpadsarokra lehelt virágos csendéletig. Börtönrácsokkal befuttatott templomteréről mázsás sziklák ködképei sej lenek föl, benne mint szelíd akvárium, zöld sarok
Rocco kertszigete, a kontraszt. A börtönmonstrum meghosszabbításában pedig úgy
magasodik a két templomtorony, hogy ökölbe szorított karok fölkiáltójeleit gondolja
hozzá a képzelet. Márk Tivadar jelmezei hűségesen illeszkednek a közvetlen és
tágabb környezet színhatásaihoz. A rendező Szinetár Miklóst dicséri, hogy nem
erőltet mindenáron rendezői ötleteket, a zene ellenére. Ahol viszont teheti, él a tér
adta lehetőségekkel: a rabok kórusa föld alól emelkedik a napfényre, mint magból
hajt ki a virág, a zsarnok Pizarrót rendre az emeltebb szinteken járatja, a nyitány
kezdetén zászlókat tűznek a színpad két sarkába, majd tépnek le az előadás végén,
mélybe dobva, mikor lehullanak a bilincsek. Bőségesen használ fényhatásokat, széthúzza a teret, echósítja, éppen a kamarajelenetek ellenpontozásaként.
A zene drámai csúcsait Vaszy Viktor a tőle megszokott nagy intenzitással, szuggesztíven emelte ki, viszont az első felvonásbeli quartett körül visszafogott tempója
lehűtötte a figyelmet. Horváth Eszter először formálta meg Leonorát, a szerep lényegével láthatóan tisztában van, legfeljebb a szabadtéri éneklés rutinja hiányzik még
ahhoz, hogy hangszínben is többre (izgalmasabb, melegebb pianókra) vállalkozzék.
Faragó András robusztus Pizarrója a beethoveni zene minden erejét magába sűríti,
egységes, ökonomikusán fölépített alakítás, kár, hogy időnként nem bízik eléggé
pinceboltozatú orgánumában, s fölöslegesen ráerőltet. Simándy József viszont okosan
tartalékolt, érthetően, mivel az idei szezon — két főszereppel — alaposan próbára
tette. A második felvonást indító Florestan-áriát, az egyetemes operairodalom reme90

két, azonban aligha énekli el hazai földön tenorista ilyen belső szenvedéllyel, fűtötten. Gregor Józsefnek akár fagypont alá süllyedhet a higanyszál (mint a premieren),
zengő basszusa szépségének teljében pompázik, Rocco meleg szívéhez szépszövetű
hangjának melegét adja, s talán az egyetlen, akinek minden szava világosan, pontosan, tisztán érthető. Kitűnő benyomást keltett Kalmár Magda Marcellinája, egészséges, rugalmas, gazdagon árnyalt szopránja ekkora térben sem vesztett finomságaiból. Börcsök István szerepkörétől némileg idegen a Miniszter szólama, a mélyebb
regiszterekben kissé huzatosan szól. Gondosan kirajzolt karaktert kelt életre Palcsó
Sándor (Jaquino), s tömören, nagyhatásúan zeng a Szalay Miklóstól fölkészített kórus
is, Réti Csaba és Vághélyi Gábor kidolgozott szólóival.
4
A tizenhetedik nyárra megérkezett a dóm elé Henrik Ibsen is. Megérkezett és
kérdezett. Kérdezhetett, hiszen kivallatói (mindenekelőtt Lengyel György és Huszti
Péter) nem azon serénykedtek, hogy megzendítsék költészetét, hanem játszani hagyták, szólni a gondolkodót. Szólni anélkül, hogy elillanni engedjék a hangulat balzsamillatát, a versezet szépségeit, ahonnan Grieg édesbús muzsikájára a havasok
tiszta levegőjét ragyogtatta Áprily Lajos képzelete.
Mit kérdezett itt és most Ibsen, a „magányos franc-tireur", hasonmásának, Peer
Gyntnek képében? Ugyanazt, mit évszázad óta: megvalósíthatja-e önmagát az ember? S ha igen, hogyan a kisvilágban, miként a nagyban? Peerből, a természet tüskés virágából, szilaj paripán szökik föl a vágy, megbicsaklott vágy a hatalomra, csak
magának és senki másnak; az akarat szabadságát firtatja Ibsen, miközben az őrültek
házának torz példányai vicsorognak vissza a tükörből, ha önös érdekeinek trónjára
tör Peer. Az önző én kipukkan, léggömb csupán, vagy hagyma, a természet leleményes fintora, lehántott levelei mélyén a semmivel, a polgári (ha tetszik: kispolgári)
egyéniségkultusz csődjének jelképes mutatványával. Az individuális lét dacol itt kimondatlanul a közösségivel; a Peer Gyntből ma is csendes-türelmes önvizsgálatra
késztet: vajon o bűn lehet egyedüli vízválasztója az emberi, társas kapcsolatoknak,
vagy az önzés is az. Peerben ki-ki fölismerheti saját lehetőségeit és korlátait, megmérheti magatartásának szükséges és szükségtelen tartalmait, mert nagyon emberi
arcával villan felénk. Ha vágyai rokonszenvesek, az eszközei ellenszenvesek: önmagát akarja megvalósítani, kesztyűt dob a prüdériának, az iszapba ragadt mozdulatlanságnak, ám a belőle fölbuzgó önmegvalósítási ösztön (súgja az előadás) csak
a közösségi ember motorja lehet, az önzőből ellenszenves energiákat szabadít ki, a
parazitalét tenyészetét, háztáji vírusait.
Azt hiszem, ma sem haszontalan nyitott füllel hallgatni Ibsent.
Fehér Miklós puritán díszlete a "valóságos játékteret költözteti a jelképek szférájába. Peer útjai mint gleccserek ereszkednek alá méltósággal, a három sísánc költői parabola, első ránézésre tán csupasznak tűnik, aztán megszokja a szem, a fényárnyék játékok (és a rákapaszkodók) életre lehelik. Lengyel György pontosan úgy
rendezte át a Madách színházi előadást, ahogyan tanítják: a darab végéről indulva
gondolta át. így illeszkedik rugalmasan, a környezet belső sugallatára, a misztérium
gondolati és látványépítménye az előadás záróképébe, a zátonyra futott embert egyetemes színházformai keretbe foglalón. Visszafelé indulva, a templomtérhez igazodva
támadhatott ötlete Lengyel Györgynek a Peer körül bolygó valóságos és fantáziaalakok átrendezésére, a szerepösszevonásokra. Egyszerű, világos, közérthető ez a
Peer Gynt, ízléssel enged utat az érzelmeknek, a hatásnak, Grieg zenéjének motívumkincsével a tér roppant méreteiben távlatot kap a darab, meséje, tanulsága és
nosztalgiája fényévek hullámhosszára költözik. Lengyel György újraértékelte a tömeg- és látványszerűség eddigi lehetőségeit: Eck Imrére bízta a mozgások, táncok
beállítását, így az „egyszemélyes darab" veszélyeket rejtő kíséretéből a gondolat és
a játék fantáziagazdag látványosságát nyitották ki. Nincs statisztéria, a szó passzív
91

értelmében: főiskolai növendékek és szegedi egyetemi színjátszók „dolgozzák be" a
teret — fegyelmezetten és tehetségesen, élő láncszemei az előadásnak.
Kárpáthy Aurél találóan különbözteti meg az epikus és drámai hőst: az előbbi
átmegy az életen, az utóbbin az élet gázol keresztül. Peer epikus és drámai hős
egyszerre, sőt költői — a rendezői elképzeléseket (bármily kegyetlenül hangzik) a
címszereplő hitelesíti vagy húzza keresztül, egyedül képes bármelyikre. Huszti Péter
kitűnő színész, és valószínűleg a rendező mit sem tehetett anélkül, hogy a tervezés
valamennyi mozzanatát ne egyeztesse vele. Peer ideális szerep, és Huszti eléggé
ismeri már ahhoz, hogy egyéniségének színeivel gazdagítsa: úgy lép utcáról a színpadra, öltözőhomályból a rivaldafénybe, hogy a néző hiába keresi rajta a mesterség
istrángjait. A színpadi modora önmaga, s talán az önmegőrzésnek ez a különös képessége óvja — láthatóan nagy biztonsággal egyelőre — a modorosságtól, színjátszásunk népbetegségétől. A tér ölén még az is bocsánatos vétke, ha szimpatikusabb a
józanul kívánatosnál, s így nehezebb követni egy ártatlan álmodozóban elhatalmasodó önzés útját. Viszont: remekművek jellemzője, hogy figuráit a legnemesebb
anyagból gyúrják, emberanyagból, ahol szomszédos a jó és rossz, a vonzó és taszító,
s Peer ilyen figura, az ember irigyli széllel száguldó, nyugtalan természetét, és elhűl
gátlástalan szeszélyein, durva önzése láttán.
Psota Irén hozzáfiatalított, már-már testvérien cinkos Aaseja és Bencze
Ilona
belső fényt sugárzó, tiszta Solvejgje az „erős vár" Peer megmentéséhez — jóllehet
csábító a kísértés, amit a Nő kínál ellenében, Almási Éva színeváltozásaival (Ingrid,
Zöldruhás nő, Anitra). Némethy Ferenc okos ritmussal dobogtatja a gynti lelkiismeret, halálfélelem szívhangjait (Nagy görbe, Idegen utas, Gomböntő), az előadás
végére kissé elfullad a kemény Horesnyi László (Áslak, Dovre).
A Peer Gynt közönségsikert aratott Szegeden.
NIKOLÉNYI ISTVÁN

92

Szauder József
(1917—1975)

Szeretett Kölcseyje első kritikáinak megjelenése után száz évvel született, s
nem érte meg Berzsenyi születésének kétszázadik évfordulóját. Pedig róla tartotta
egyik legszebb előadássorozatát a szegedi egyetemen, s biztosan lett volna róla
érdekes és értékes mondanivalója most is az irodalomtörténeti közvéleménynek.
Filológus mércével mérve rövid életéből öt évet adott Szegednek. Nehéz időkben, a hatvanas évek első felében volt vezetője mindkét magyar irodalomtörténeti
tanszéknek, egy évig a Bölcsészkar dékánja is, majd egészségi állapota romlásával
eltávozva városunkból, az egyetem címzetes professzora, aki 1968-as Dugonicsünnepségeinken még a reprezentatív előadó volt. A Tiszatájjal is rendszeres volt a
kapcsolata; sok szép tanulmánya először itt jelent meg.
Keménykezű, sokat követelő és maximális segítséget megadó kitűnő szervezővezető egyéniség volt, tanszékeink az Ö irányításával váltak alkalmasakká az egyetemi reform megnövekedett követelményeinek teljesítésére. Előadásaiban ideálisan
egyesítette a tudós és a pedagógus legjobb vonásait: soha nem ismételt, mindig legújabb kutatási eredményeit írta meg és olvasta fel; nem népszerűsködött, a hallgatók zúgó fejjel jöttek ki egy-egy órájáról, de mindig azzal az érzéssel: sokat
kaptunk. A vizsgákon is sokat követelt; de tanúja voltam, amikor egy pánikba esett
szigorlóból félórai küzdelem után megérdemelt közepest „húzott ki".
Szegedről távozta után a felvilágosodás kori magyar irodalomtörténeti kutatások
motorja lett. Filológus életműve megújult magyar irodalomtörténetírásunk egyik legjelentősebbje. Az 1770 és 1830 közötti évtizedek nagy virágkoráról, Bessenyei, Csokonai, Kazinczy és Kölcsey alakjáról ezután nem lehet úgy írni, hogy az Ö eredményeit ne vegyük tekintetbe. S még nagyobb tervei voltak: korszerű Csokonai-monográfia, Kazinczy és kora, a felvilágosodás kori kritika története, könyv a rokokóról,
öt római évét is e tervek előkészítésének szánta, erről tanúskodnak kilószámra
hazahozott jegyzetei, végleges hazatérésének tragikus módja mégis azokat igazolta,
akik a magyar felvilágosodás irodalomtörténetírása számára végzetes veszteségnek
ítélték ezt az egyébként számára és minden bizonnyal a magyar kultúra itáliai népszerűsítése számára is kellemes és gyümölcsöző fél évtizedet.
Hét könyv és számtalan tanulmány után még a megvalósulatlan tervek ismeretében sem lehet torzónak tekinteni ezt a gazdag életművet. Ami műveiben fennmarad belőle, az már szerves része a magyar irodalomtörténeti műveltségnek és a
nemzeti tudatnak. Tovább él példaadása is, mellyel legjobb éveiben hihetetlen lendületű „mélyfúrásokat" végezve, tekintélyekre, de még saját korábbi eredményeire
sem tekintve egyre átfogóbb és ú j megvilágítást nyújtó koncepciókat teremtett. De
amit nem valósíthatott meg, s amit örökre magával vitt: múlt korok mély, intuitív
átélésére és korszerű tolmácsolására való kiváló képességét s a Szauder József-i
jelenséget: a fájdalomtól meggyötörten kissé hajlott gerinc mellett is hol élesen
felcsattanó, hol melegen bátorító, enyhén rekedtes hangot, mely értett hozzá, hogy a
rossz irányba indult gesztusokat kordába szorítsa, a jókat előmozdítsa; a még katedra híján is önmagát pazarló nevelői Eroszt s a mindenkiből, aki Vele érintkezésbe
kerülhetett, önmaga legjobbját kikényszerítő személyes kisugárzást — mindezt mérhetetlenül hiányoljuk majd.
CSETRI LAJOS

93

SZAUDER

JÓZSEF

Római templomok
i.
RAFFAEL ÉS BERNINI

A Santa Maria del Popolo Chigi-kápolnájának tökéletesen kimért, központi terébe, melyet Raffael tervezett, a XVII. század közepén Bernini egy különös jelenet
szobraival búzott erős átlót. Az oltártól jobbra levő fülke alakjait, Habakukot az
angyallal, szimbolikus bibliai legenda szálán kötötte össze a bejárattól balra levő
fülkének Dánielével. Az előbbiek légi ú t j a — a Biblia szerint — az oroszlánverembe
vetett Dánielhez égi útmutatástól, angyal által vezetett, hogy eledelt vigyenek neki.
Az angyalos szoborcsoport tehát a történet kiindulópontját mutatja, amint éppen
elszállni készülnek, az imádkozó Dániel pedig a történet végpontját. A szimbolikus
értelmet kezdetben eltakarja — ma m á r — a barokk találékonyság s az anekdotikus elem.
Bernini invenciója céltudatos volt. Mert a négy fülke közül kettőben m á r a
reneszánsz óta áll szobor. Raffael tervei szerint Lorenzetto, a tanítvány kivitelezte
őket, s az egyik igen megkapó, mert benne a m á r haldokló Raffael alighanem önmagára is gondolt: a halból kilépő Jónással talán nemcsak a Chigiek fel támadáshitére, hanem saját maga halhatatlanságára is utalt. Ez és a másik reneszánsz szobor, az Illésé, valamikor ott állt a bejárat melletti fülkében. Bernini, az átlós
átrendezés merész szcenográfusa, Jónás szobrát hátravítte az oltár balján levő fülkébe, s a bejárattól balra adott helyet istenhez könyörgő Dánielének. Vele átlósan
szembe került Habakuk s az angyal figurája, s a helyén maradt, a bejárattól jobbra,
Illés. Az áthelyezéssel Bernini chiazmus formában keresztezte saját, s összefüggő
történetet megjelenítő szobrait a másik két, önmagában is értelmes szoborral — ez
utóbbiak közé egy jellegzetesen barokk, az eucharisztiát, vagyis a szentséget népszerűsítő elbeszélést fűzve be.
Habakuk és az angyal találkozása épp a tetőponton áll — Berninit mindig a
legösszefogottabb kezdő jelenetek érdeklik. A Biblia szerint Habakuk (aki nem azonos a Júda királysága alatti prófétával) Júdeában élt, s levest s azt mártogatni való
kenyeret készített az aratók számára. Éppen útban volt az étellel a földekre, mikor
megjelent az Űr angyala, s így szólt: „Vidd el az ebédet, melyet elkészítettél, Babilonba Dánielnek, aki az oroszlánok vermében van." Mire Habakuk ezt felelte: „Uram,
sose láttam Babilont, és semmit sem tudok az oroszlánveremről." Akkor az Ür
angyala megfogta őt felül egy hajtincsénél, s átvitte, letette Babilonban a verem
szélére szellemének gyorsaságával. Habakuk pedig kiáltott, mondván: „Dániel, Isten
szolgája, vedd az ebédet, melyet Isten küldött neked." Dániel mondta: „Megemlékeztél rólam, ó Istenem, és nem hagytad elveszni azokat, akik szeretnek téged."
Akkor Dániel felkelt, s evett. Ezalatt az Űr angyala egy pillanat alatt visszavitte
Habakukot kiindulási helyére, a mezőre [az aratók aznap éhen maradtak],
fgy olvasható Dániel könyvében, a 14. rész 32—38. verséig.
Bernini nem így fogta fel.
Nála minden abban a pillanatban történik, amikor az angyal jobb lábával rálibben arra a sziklatömbre, melyre Habakuk most ijedtében hátrahuppan, s felelni
próbál az angyalnak. Az égi küldött bal lába nincs is kifaragva. Különben komplikált helyzetben jelenik meg, egyszerre föléhajolva Habakuknak, s ugyanakkor kinyújtott jobbjának, mutatóujjának irányába is oldalt-előre dőlve, mint aki reptében
irányt változtatott. Kettejük viszonyába zsánerszerű elemeket vitt be a művész.
94

melyeket ragyogóan komponált meg egymást keresztező vagy párhuzamos vonalakkal
s az anyag megmunkálásának változatos finomságával.
Habakuk hátraveti fejét, széles, parasztos arcát, riadtan húzódik el az égi küldöttől a fülke bal sarkába, erőteljes, meztelen bal lábát ferdén felhúzza, bal kezében tartogatja is a részben a sziklához támasztott, kendővel letakart durva, ételt
hordó vesszőkosarat — minek következtében bal karján kipúposodnak az izmok, s
láthatóvá válik egy hosszú ér —, miközben jobbjával, melyet bal térdén pihentet,
jobb felé mutat, tétován, mintha azt mondaná az angyalnak: erre menjünk-e?
Mutatóujjal kinyúló jobb karja párhuzamos az angyal bal karjával, mely — belecsippentve Habakuk hajába — a próféta feje fölött lebeg, ennek ferdén felhúzott
bal lába viszont az angyal jobb karjával párhuzamos, mely kinyújtott [s már egy
évtizede letört] mutatóujjal balra előre int.
A márvány felszínének kidolgozottsága, változékony puhasága festi alá azt a kis
drámai dialógust, melyet az ifjú angyal s az idős férfi, a fölényesen mosolygó s a
riadtan hátrahőkölő alak találkozásában érünk tetten. A szikla embermagasságban
nő ki a fülkéből, s ahová a próféta lehuppant, a legkeményebb a test, oldódása,
lassan, a hátravetett jobb lábat vaskosan eltakaró köntössel történik, ennél még
puhább a köntös lecsúszó felső része, mely szabadon hagyja Habakuk vállait, s
tekercses, labirintikus redőket, öblösödéseket vet a deréktájon, hogy végül még
puhább, toll- és piheszerű legyen az angyal szárnyában, mely rácsapódik derekára s
eltakarja szemérmét. Ez a technikailag gondosan kidolgozott testfelület drámai aláfestője a két alak találkozásának.
Habakuk ellenkezik. De amennyi erő s másféle akarás van benne, az mind
semmivé válik az angyal, a kacér serdülő hajhúzó mozdulatától. Csak bal kezének
hüvelyk- s mutatóujja közé csippenti Habakuk egy hajtincsét, s máris előrefelé
helyezi át a két alak egyensúlyát, kiegyenlítve Habakuk hátradőlését. S a két láb
ellenkezése csak aláhúzza a kontrasztot: Habakuké súlyos, csupa izom, az angyalé
olyan, mint egy kisgyermeké, vékony. Az ujjak is különbözők: Habakuk mutatóujja
csontos és bütykös, az angyal ujjai kerekdedek, arisztokratikusak.
Az angyalka — a szent Teréz látomásának Kupidójával rokon. Fitos orra s kaján
mosolya, lángszarvacskákba tekeredő haja, s mindenekfölött kényeskedő hajcsippentése és másik irányba vezénylő karja mutat valamit a kis szatírból is, aki játszik,
gúnyolódik is az idős, elrémült férfival.
A gyermekangyal odaint túlra, Dániel fülkéje felé. Dániel fiatal, izmos férfi,
aki bal lábán térdel, jobb lábát még a letérdelés előtti hajlítás mozdulatában tartja
ferdén. Fejét hátravetve két kezét imára teszi össze, de úgy, hogy karját nagy
lendülettel felsőteste elé emeli. Az önátadás, extázis pillanatában van, ahogy üdvért
könyörög. Mint láng lobog végig testén a jobb vállról lecsüngő köntöse. Ez, mintegy
a kihúzott test lendületétől, nagy hullámot vet mellmagasságban, s aztán öblösödveráncolódva tapad hozzá az ágyékhoz — jóformán az egész testet szabadon hagyva.
Hogy oroszlánbarlangban vagyunk, azt a fülke grottás kiképzése és egy oroszlánfej
sejteti, az oroszlán Dániel lábát nyalja szelíden, miközben durva, horgas karmú
mancsa ott fekszik a fiatal sima férfiláb mellett.
Dániel alakja még hevesebben nyúlik ki a fülkéből, mint Habakuk az angyallal.
Felfelé tekint, de az oltár, a kupola felé fordulva.
A két csoport elrendezésének szándéka világosan kiderül egy oly írott forrásból, mely Rómában s nem sokkal a Santa Maria del Popolo-beli munkák előtt
jelent meg, s amelynek jelentősége nem kerülhette el Bernini vagy megbízójának
figyelmét. Az egyházi antikvárius, Antonio Bosio az 1632-ben megjelent Roma
sotterranea-ban részletes értelmezését adja az ókeresztény ikonográfiának, tárgykörök, vezérszavak szerint. Dánielnél s Habakuknál az olasz szöveg ezt mondja:
Hasonlóképpen az atyák e történetből az enyhülés adományát érezték ki, melyet a
purgatórium lelkeinek adnak a mise szent áldozatával, mely átvitt értelemben jelen
van a Habakuktól Dánielnek vitt eledelben... S latinul fűzi hozzá, hogy mivel
Habakuk nem ismerte a helyet, ahová mennie kellett volna, angyal mutatta meg
95

neki azt úgy, hogy hajánál fogva vitte el Babilonba, a veremhez. 1651-ben latinul
jelent meg a könyv, s ebben Dániel különböző jelentése még részletesebben van
leírva.
Bernini elrendezése tehát a speciális teológiai jelentésből magyarázható — lehetett éppen a megbízó, VII. Sándor pápa kívánsága is. Annyi bizonyos, hogy ez a
jelentés altkor ismert volt Rómában. A Chigiek sírkápolnájában tehát az az értelme,
hogy az oltár mellől, ahol a miséket tartják az elhalt Chigikért, viszi át az oltáriszentséget Habakuk a purgatóriumi lelket jelképező Dánielnek. Dániel a l a k j á b a n
önmagában oly erővel tör fel az üdvért könyörgés, hogy ezt az alakot az Örök
imádás motívumát képviselő sírfigurák közé helyezik — az örök imádásnak páholyból, medaillonról, szarkofágról az oltár felé tekintő alakjai a barokk Róma leggyakoribb síremlékszobrai.
Bernini leleménye tehát elsősorban a kompozicionális kivitelezésben van; így
sokatmondóan állíttatta fel az oltár mellső oldalára Lorenzettónak azt a fekete bronz
reliefjét is, mely eredetileg az egyik Chigi piramissírján volt. A relief Krisztusnak
a szamaritánával való találkozását ábrázolja, tehát az élő víz ígéretének jelenetét —
s Bernini ugy vélhette, hogy a szent eledel oltár mellőli elküldésének aktusát tökéletesen Kiegeszíti a szent ital ígéretének éppen az oltárfalról sugárzó jelenete. S még
valamivel segítette dinamikusabbá tenni a kápolna centrális terét: a padlón, az
oltár előtt, abban az átlóban, melyet a Habakuk csoport ír le Dánielig, színes kőberakással a csontvázhalált ábrázolta, amint a Chigiek címerét fogva lebeg felfelé,
pontosan a kupolának Raffaeltől tervezett s az Üristent mutató mozaikjai felé: a
felírás — Mors ad Caelos — a repülés konkrét célját jelzi.
Legfelül a kupolában az eget teremtő Atyaisten alakja áll, körötte pedig a nap
s a hét égitest szimbólumai, melynek mindegyikét, dantei koncepció szerint, angyal
vezeti. Az ábrázolásba belejátszik a reneszánsz sztoikus-kabalisztikus hite is a Zodiakus jegyeivel. Az ablakok között Salviatinak a teremtésről s a bűnbeesésről szóló
freskói foglalnak helyet. Alattuk — ugyancsak Salviatitól — az évszakok medaillonjai. Mindebben egy rendszeres, körben visszatérő világ képe jelenik meg, minden
dráma s individuális nyugtalanság kizárásával. Ezt hozza be viszont, erőteljesen,
Bernini a Habakuk—Dániel átlóval, a relief elhelyezésével, a felfelé lebegő halál
márványképével. Az 1650-es évek végén, az 1660-as évek elején tehát Bernini valami
olyat tett hozzá Raffael centrális épületéhez, ami kilép az egész körfalaiból, s áthatolva a téren, izgalmasabb, újabb központot teremt, valami nyugtalanítót s drámait a holt nyugalmú sírkápolnában.
Róma, 1975. július
Szauder Józseí egyik utolsó írása, amelyet a szerző özvegye juttatott el hozzánk.

Az Élet és Irodalom című hetilap
1975. szeptember 13-i számában az
alábbi közlemény jelent meg: „A Tiszat á j című folyóirat 1974. októberi számában »Háry a körletben« címmel
megjelent drámatöredék néhány részlete — mint ez a szöveg-összeolvasásből kiderült — Deák Tamás kolozsvári
szerző első ízben 1968-ban közzétett,
»A hadgyakorlat« című műve első fel96

vonásának figyelembevételével keletkezett." — A finom fogalmazású szöveg
kiegészítésre szorul. Az olvasó talán
másként ítéli meg szerkesztőségünk eljárását és jóhiszeműségét, ha közöljük:
a Deák Tamás művének „figyelembevételével keletkezett", Háry a körletben című drámatöredék szerzője irodalműnk neves képviselője,
Sükösd
Mihály volt.

