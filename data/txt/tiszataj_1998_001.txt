iszataj

)8. J A N U Á R * 52. ÉVF.

Gergely Ágnes, Juhász Ferenc,
Marsall László versei
Veress Miklós Ajgi-fordításai
álnay Adél, Podmaniczky Szilárd prózája
Beszélgetés Csiki Lászlóval
Kántor Lajos esszéje
Uj regénykorszak?
(Kibédi Varga Áron, Kulcsár-Szabó Zoltán írása)

tiszatáj
IRODALMI F O L Y Ó I R A T

Főszerkesztő:
OLASZ

SÁNDOR

A szerkesztőség tagjai:
ANNUS GÁBOR
(szerkesztő)
HAJÓS JÓZSEFNÉ
(szerkesztőségi titkár)
HÁSZ R Ó B E R T
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Internet-cím: http://www.lib.jgytf.u-szeged.hu/tiszataj/
E-mail cím: tiszataj@aida.lib.jgytf.u-szeged.hu
Szerkesztőség: 6741 Szeged, Rákóczi tér 1. Tel. és fax: (62) 312-670. Levélcím: 6701 Szeged, Pf. 149.
Terjeszti a H I R K E R Rt. és az N H R t . Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: H E U R , Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank R t .
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LII. ÉVFOLYAM, 1. SZÁM
1998. JANUÁR
JUHÁSZ FERENC: A szenvedések Édene .......................
MARSALL LÁSZLÓ: Zaklattatás; Támaszpont ...............
GERGELY ÁGNES: Döntés Folignóban ........................
KÁLNAY ADÉL: Egyszer elfogy az idő ..........................
PODMANICZKY SZILÁRD: Elvetemült naplók (ty.) .......
VERESS MIKLÓS: Szél-jegyzet Sámán-templomokhoz
(Gennagyij Ajginak) ................................................
GENNAGYIJ AJGI: Íme: az Egy-Szakadék; Búcsú a templomtól; Mező-Oroszhon: búcsúzás (VERESS MIKLÓS fordításai és jegyzete) ........................................
KÁNTOR LAJOS: Ész és bűbáj (avagy Európa és Csíkszentjehova?) ............................................................
ERDÉLYI ERZSÉBET–NOBEL IVÁN: „Én szerelmes vagyok a szimmetriába” (Beszélgetés Csiki Lászlóval)

3
7
9
10
19
24

27
32
37

Új regénykorszak?
KIBÉDI VARGA ÁRON: Hozzászólás a regény-körkérdéshez ......................................................................
KULCSÁR-SZABÓ ZOLTÁN: Tanácstalanság és/vagy előzékenység? ...............................................................

43
46

TANULMÁNY
KABDEBÓ LÓRÁNT: Szöveg épül, omlik .......................
FRIED ISTVÁN: Tanulmánykötetek között ...................

51
58

KRITIKA
BOMBITZ ATTILA: Párnakönyv (Závada-jegyzetek) ......
SZINCSOK GYÖRGY: New York túl messze volt (Benedek István Gábor: Brooklyn) ..................................
OLASZ SÁNDOR: A pusztulás gyönyöre (Csiki László
négy története) .........................................................
BERTA ÁDÁM: A szóban forgó idő (Láng Zsolt: Bestiárium Transylvaniae [Az ég madarai]) ......................

74
84
87
91

Szerkesztői asztal ........................................... a belső borítón

ILLUSZTRÁCIÓ
SZABÓ TIBOR rajzai a 18., 23., 31., 57., 83., 86., 90.
és a 96. oldalon

DIÁKMELLÉKLET
SZABADOS GYÖRGY: Árpád írói
(Vörösmarty és előzményei)

JUHÁSZ FERENC

A szenvedések Édene
Mikor múlsz el már gyönyörű, kőszivacs testi fájdalom?
Te alvadt vérből keselyű, üvegláng-szemű irgalom.
Kockarács térháló feszül, korallváz-doboz fénytömeg
a létezésemen belül, testem bentről feszítve meg,
s mint Krisztus halott arca hold, űr-csöndben kinyílt krizantém
éj-koporsóba csomagolt a kaportányér-szagú fém,
kín-ágon rothadt angyal ül: molyrágta kitömött bagoly
sikít, mint nő, ha rángva szül, ordít, hörög, habot csahol,
s zöldtajték üveg-irisze, mint befőttön penész-közöny,
nincs gömb-düllesztő szemvize, az üveghólyag sárga csönd,
s a bennem fájdalom-szitán holt lepkék száraz halmaza:
csápok az arc-héj homlokán, szárnyak mikrorács lécfala,
vasból kiálló tűz-rügyek, homály-sókupac tojások
a száraz pontmező szemek, kristályrosta-ájulások
és pödörnyelv-csigaházak a lepkegége-fűszálon:
szalmakürt uszony-szakállak a tokabőr-fürt halálon,
s bennem a kínzó-eszközök: szerkezetek, tűz-tűk, fogók,
elektrosokk ütő-körök, mint légyláb talplencse-dugók,
s égett hús szagú denevér nyit ki bennem, hártya-köpeny,
s vitorlája bőrömig ér, mint a cakkos pokol-lebeny,
s feszültség-tömege betöm, mint bolygót gravitáció
és szenvedésem gyönyöröm és zizeg, mintha hull a hó,
mintha a földig lemerül pára-fátylával a tejút,
s fényköd-lázával rámterül s ejt csápcsigafüst-koszorút,
s skizofrén sakálok sírnak, mint dögre éhes dögkutak:
fejtől farig fehér sisak taréjuk, mint a hullámhab
koponyájuktól szőr-sörény nő hátukon át farkukig,

4

tiszatáj
mint harci sisakon sövény, sivataghomok csipkehíd,
s a bennem denevér-kereszt, mint szőrös bőrláng-pálmafa:
két lila esernyőt növeszt, s barlangköd hónalj-hajlata,
két szag-radar szőlőlevél orrán, sárga babér-bajusz
és füle, mintha fúj a szél, s a fagy elől hő-kürtbe bújsz,
s szemhéjai közül kilóg két véreres ribizlifürt,
nézése, mint a kurva-csók, repedt vér-hüvely, mint ki szült
és kutyafeje szivemen, mint egy korhadó koponya,
vicsorgása a szerelem, vigyora bűn, pázsit-haja,
s könny-almák emlőrügyei, s dühe benövi testemet,
mint csontvázra húzott ruhát kitölt a fehér szerkezet.
Úgy fájsz test: csont, hús, ín, izom, ahogy máglya ég, gyönyörű!
Ameddig élek kibirom! Szúrsz, mint kalásszal nő a fű!
És áll szilárdan, bütykösen, haltest-fején tű-burkolat,
s vízcsövek hajszáleresen rács-tornya bőrben, bőr alatt,
a szenvedés föl-víznyomás a csontban kín-kalászt növeszt
és fáj akár az elnyomás a láthatatlan tű-kereszt:
kristálypilla kés-levelek, tűhalmaz mágnes-oszlopok
gerendázata a hideg áram-súlydühtől fölragyog,
mint a csillag-láz nyári éj fényszita-függés temető:
a halhatatlan szenvedély, tenyész-ház, amin nincs tető.
Ó, száraz testi fájdalom!, tűztenger!, könnyebb vagy te, mint
amit egy lepke súlya nyom, a néhány milligramm-súly kín,
elevenen, vagy halottan, hisz láng-lényében fényerek
hő-csontváza szűk tokokban és szívverés víz-hengerek
hálófüggönye folyik szét, mint tengerbe folyam-delta,
vagy halottan: cső-száradék: mint mohába dugott szalma,
s mint éjszaka a halottban: a holt lepke láng-száradás,
szikkadt vitorláshajóban csontcső-páfrányágaskodás,
üres folyadék-edények parafa-páva vázlata,
a kocsonyássá sült fények nem-párolgó térképfala.
Bennem fortyogó ólom és jégoszlop-kéve összenőtt,
hiszen a testi szenvedés benőtte már a téridőt,
egymásban burjánzik a két kín-állapot, forró, fagyott,
s beszőtte, mint a légy szemét, a háromezer pont-csapot,
a látó-málna csillagot, a töltött verem jég-márvány
kék buborékhalmaz-napot a fénytörés-köd szivárvány.
S a látás idegszálai fájnak, mint a légy szemében
a merülés fényhálói idegcsipkeboly-nedvében.

1998. január

5
Beszőtte minden percemet, minden testi-perc atomot,
bennem van aki eltemet, sírásó, eleven halott,
bennem a sír és a halál készülődés-vérköre láz
szárnyait szétlobbantva áll, a pókmadár nem magyaráz:
mint lepke szárnyhónaljában fény-robbantó napelemek,
izzó potroh-ablakában tükörlemez tűz-pikkelyek:
hónaljában szárnymozgató izomlánc-motor vágya néz:
hogy robbanjon már a fény-tó, fény-atommáglya-működés,
a csodaszent magfúzió s termelődjön a nap-erő,
s kezdődjön már a zuhogó befelé-szállás bent-idő,
a belső hattyú-lobogás, belül-röpülés végtelen,
akár a fehér sas, parázs-alkonyt köröz vértengeren.
Bennem kő, vulkán-erjedés, parafa-erdő, jégmező,
szikkadt köd, kénfüst, tűzesés, szikla-óceán, hold-tető,
redő-tág sivatag-homok, fagyott lápban sás-ladikok,
sárba-sült kákics-csónakok, jéghegy-sapkák, láng-kalapok,
jégcsönd-horgolat pók-várak, hegy-halom csontváz-homlokok,
szúrás-kefék, tű-gömbhéjak, vas-söprűk, legyező-csapok,
s mint kiszáradt erdő recseg, vihar-tébolyban nyikorog,
a hömpölygő ág-förgeteg kopog, kaszál, nyűszít, zokog
összeszövődve mind e van, szétbonthatatlan kín-koboz,
a fájdalomtól boldogan a mésszé szült idő-kozmosz.
Bennem nyafogó hegedűk, kőhúr-hangasztal cimbalmok,
zátonnyá nőtt korall-betűk, kőszénné préselt hang-halmok,
kő-brácsák, mint fosszilia-hal-lenyomat ős-sziklában:
vályú-fésű csontváz-nyoma homorú kőlevél-tálban,
s kőcsipkepáfrány-tollai kő-petrezselyem-uszonyok,
s kőpénz-láncing pikkelyei toboz-rács pénz-negatívok.
És mégse hagyj el szenvedés, mégis maradj meg gyönyörű!
Lehetsz gyász, három-élű kés, jaj-háló, zárt áramkörű,
tűzben izzított vaskalász, bőrig szétdagadt kőszivacs,
édes, mint lónak vakarás, a szőrtisztító kefevas,
bennem vasvillák kötege, a belső trágya-emelő,
elektromosság függönye, tarló-sík fölött remegő
délibáb alja hőmező, benti özönvíz sziklából,
te összegyűjtött temető!, húsban palást mész-hárfából!
Addig élek, míg szenvedek! Szenvedésem létgyönyöröm!
S ha bolygómba süllyesztenek: a mindenséget eltöröm.
Mint gyermekként a tyúktojást tenyeremben roppantva szét,

6

tiszatáj
s fröccsent a sárga kocsonyás gömbegész-rom: héj, csíra-lét,
ujjaim közt csorogva le a temető-pipacsokra,
mintha csillag folyik vérre, selymet merengő pokolra,
mint ökörszáj nyálkendője menzeszes tűzliliomra,
s az illat-kürt vérláng bőre, mint egy menzesz-véres szoknya,
s az ökörszáj duzzadt szirma rózsafej méztársulással,
s a tört világ tűz-irgalma pipacstengerre folyt fényhaj.
Mégis maradj meg szenvedés, tisztító tűzözön-öröm,
szilárd lángokból benti kés, milliárd krokodil-köröm,
testemben kinőtt babérfa: tűzágon zománctűz lombod,
gomolygó polip, s medúza nyáltömeg befonva csontot,
csalánzószál-fürtös hólyag-özön lebegés a testben,
kocsonyagomba nyál-nyájak, buborékok mérgezetten,
súlytalan libegés-ernyők: vízfej tűzből, tűzfej vízből,
maradjatok ólomfelhők!, tintahal a szépia-testből.
Még nem elég amit láttam, úgy néz rám a világ-szégyen,
mint aki vak önmagában, nemcsak két tompa szemében.
Virágozz gyönyörű vas-kert, bennem kisarjadt gyötrelem!
Szívben szögesdrót magzat-test! Öröm: szenvedés-Édenem.
Test-kín Paradicsomkertem! Létszenvedésem nem üröm,
epesárga a szem-testben. Élek ameddig eltűröm.
S ha bolygómba eresztenek sárga elmúlás-kötélen:
törnek az űr-szerkezetek, mint jégháló-csipkék télen,
s fekszem mint óceán-éjben: halott buvár vas-ruhában:
szűk koporsó-szkafanderben virágállatos mocsárban,
s fölöttem tízezer méter vízsúly lágy smaragd-rengése,
retina fölött szemvíz-súly ideghaj gömb-feszülése,
s köröttem, mint piros bohóc lámpás gömbhal, tűzköd-testű,
a törpe éjszaka-űrkóc fény-kőbokor csillag-kesztyű,
galaxis-csigaház éjből, láng-kút trombita-szájában,
leng, mint zöld gesztenye fényből, zöld tüskehús-héjházában.
Én nem hallom, s ő se hallja, keringő fénykő fölöttem,
hogy zokog a halál alja!, jajgat a csönd a Földgömbben,
az óceán s földrész-foltos vérlámpa-méhű tömegben,
mint meztelen, hullafoltos embertestben a félelem,
a sötét ragyás gömbidő térbelsejének szíve döng,
s mint a csecs-éhes csecsemő: nyivákol, óbégat a csönd.

1998. január

7

MARSALL LÁSZLÓ

Zaklattatás
Végre is egyedül kéne lennem
míg a csomag üres papírlap
mint hengerelt emberi csont-por
bármelyik lemeze, már-már vádlóan
nem fehérlene rám, várva
létezésem, pár szavas igazolását
apologetikámat, formásat bélyeg-szerűt és...
(Hét sort leírtam, – odalent zöldre
váltott a jelzőlámpa –) nyílt kipufogás
Yamaha motor fortissimo kirobban
hogy tányéron villa rezeg berreg
az ablaküveg, elbillen előttem a polcon
a Pallas Lexikon Gesztely-Hegyvám 8-ik
kötete (inalok az előszobába, mivel
7-ik a Fekbér-Geszt
a zongora tetején a macska alatt) –
inalok az előszobába és írom:
„inalok az előszobába, végre egyedül...”
addig hogy a... és hallom (írom):
a repülőfolyosón a kis kínai gyerek
ordít: „Hau-tuja gjeba dja!-dja!”
A rádiót bekapcsolom, hátha az elegyítő zene– ...
de „Siess! hozd fel! a kosaram a liftnél hagytam,
Büki úr őrzi, de nincs rá ideje” –
belecsördül a teherautóra hajigált gázcsövek
krcs-csöű. csr-zörej-akkordja, festék-darabok
pilléznek a mennyezetről – (írom a fürdőszobában,
ahol az idő-zaj-függvény limese kb. zéró)
Végre is egyedül kéne lennem
írom – megkezdtem – befejeztem –: „Dum spiro spéro”.

8

tiszatáj

Támaszpont
Restebben mint máskor de lelkifurdalással
merőlegesen a fecsegéses napi történésekre
vagyok akár a békebeli ál-harcos katona,
a lövészárokba? hova? – terítem gumimatracomat
kapkodó ál-hadgyakorlatok idején
ott heverészek nézem a befellegzett eget.
Kis leveskémet képzeletemmel fűszerezem
aprítok bele idegen ízű gyökereket
nem létező virágokat meghintve csillagporral
beleszippantok bódulok újféle aromától
leánasszonynak virág-szedni? a hinta-minta kertekből
kortyolgatom az anti-dionűzoszi híg levet.
A gázlómadaraknak való nagy esti séták...
amikor lét-rezgés, halántékon túli ducoknak
ős és antik arccsontom (malar bone) is fluoreszkál
hogy a keresztutca sarkán hirtelen megálltam
négy irányt pásztázott a tekintet,
és elcsodálkoztam a meggyfa göcsös villáján,
és indult a gyomor gyökét facsaró áradás
rohanni – hazarohanni – rögzíteni-bontakoztatni
a gyorsan iramlót papíron ceruzával
a volt sötétben egymásba göngyölödő alakokat
– keletkezés bicsaklás, korrekció gyors tűnés
fejbúbtól ágyékig és lassan térdig – a lábujj önző!
Szomjas vagyok most is, torok-kaparósan
soha előttem; a látótér peremén ingáz
valaki idegen szeme alkonyodáskor.
Nincs víz, ital oltani szomjamat
nézem a terített égő hálózsákot,
öreg olasz tanáromat hallom „va bene...”

1998. január

9

GERGELY ÁGNES

Döntés Folignóban
Hajnalra elfogyott az olaj.
Senki sem világított az úton.
Odabenn a szürkület felboltozta
a kulcslyukat. Talán egyszer
bejön valaki. Az imazsámoly felett
az angyal arcán halotti maszk.
Félt ránézni. Tudta, hogy előbb-utóbb
megszűnik a rejtély, de azt nem sejtette,
hogy ilyen gyorsan kimúlik a rejtélyérzékelés –
az árokról, amelyben mások meglapulnak,
azt mondjuk, negatív oltár, Atlantisz,
sír, hol nemzet süllyed el, fuit Ilium,
komoran széténekeljük a tragédiát,
de a vesénk nem éli azt a tüzet,
a víz merevségét, a záróizmok
szégyenét, a lapulást. Szertartás
lesz a pusztulásból. Elbeszéljük.
Az angyal szárnya két sziklarajz.
Harsona szól, a kulcslyukakban
mindenütt kulcsok forognak,
éled a karavánút, a fák kettesével
nyújtóznak egyet, s a léggyökerek közé
beszorult mozgástérben vétkek nyüzsögnek,
mint a férgek. Riadtan fölemelkedett,
nem látta a halotti maszkot,
sem a sziklarajzot, a kulcsokat sem,
álmában elhangzott szavaiból
savas lepedék maradt a szájában,
mint az epilepsziásnak. Kinyúlt az ablakon
a lámpásért. A bujdosók végett olajat kell
szereznie; a fény a rablókra is vetül – de
az út nem borulhat sérelembe.
Ilium nem süllyedhet el. Szárnyas
kulcs forgott a zárban.
Távolról morajlott a föld.

10

tiszatáj

KÁLNAY ADÉL

Egyszer elfogy az idõ
Azt senki nem gondolta, hogy mire felkel a nap, addigra Kürthy Árpád már
nincs többé, mégis úgy virrasztottak mellette ezen az éjjelen is, ahogy kérte,
némán, lelki üdvéért imádkozva. Három nappal ezelőtt rendelt magához mindenkit. Nem sok van hátra, gyertek és imádkozzatok értem, üzente szét a családnak, reszkető írása még a határon túlra is eljutott, felriasztotta Erzsébet lányát, aki éppen kétségbeesetten próbált megkapaszkodni Bécsben egy huszadrangú színtársulatnál, leginkább a társulat igazgatójának a karjába fogódzva.
Haza kell mennem, mondta mindenkinek, én vagyok a legkisebb lánya, én vagyok a legtávolabb tőle minden szempontból, mégis látni akar, mennem kell,
ismételgette, mintha bárki is vissza akarta volna tartani. Erzsébet harminc éves
volt, és olykor még mindig arról ábrándozott, hogy híres színésznő lesz belőle,
vagy legalább gazdag feleség, akinek szalonjában összegyűlnek majd a híres
emberek. Sajnos, ahogy múltak az évek, egyre kilátástalanabbnak látszott,
hogy vágyai teljesülnek. Időnként, ha végképp elkeseredett, szemére hányta
a Jóistennek, hogy nem segít rajta. Ilyenkor úgy beszélt vele, olyan szemrehányóan, mint egy duzzogó kisgyerek. Mennyit könyörögtem neki, én már
régen megszántam volna azt, aki így kérlel engem, mondogatta magában, de
a Jóisten hallgatott. Mostanában egyre rosszabbul mentek a dolgok, az igazgatónak adósságai lettek, azonkívül fiatal lányok keringtek körülötte folyton, mint
fénytől bűvölt lepkék a lámpa körül, és Erzsébet egyre kevesebb komoly szerepet kapott. Érezte, hogy már suttognak róla, reggelente riadtan nézett a tükörbe, úgy látta, minden nap eggyel több ráncot talál fehér arcán és nyakán.
Jobb is, ha eltűnök egy időre, gondolta. Még az is megfordult a fejében, hogy
talán történik vele valami, valami, amitől jobb lesz vagy legalább más az élete.
A vonaton megpróbálta felidézni apja arcát, de hiába. Minél erősebben
gondolt rá, annál halványabb lett a kép, amit őrzött róla. Húsz éve láttam utoljára, számolt utána, s elcsodálkozott, hogyan jöhetett ki ilyen nagy szám. Leginkább még pödrött, hosszú bajuszára emlékezett, és egy illatra, amit azóta
sem érzett sehol. Tíz évvel ezelőtt kellett volna eljönnöm, jutott eszébe, de akkor éppen az anyját siratta. Ezt is olyan igazságtalannak érezte, hogy a halál
így beleszóljon az életébe. Anyja még nagyon fiatal volt, s az igaz, hogy semmi
örömét nem lelte már itt a földön, de azért élhetett volna még, főleg Erzsébet
miatt, aki így végképp egyedül maradt. Akkor azt tervezte, megírja apjának,
milyen nyomorúságba taszította őket, számtalan változatát fogalmazta meg
a levélnek, végül mégsem küldte el, mert egyik sem tetszett igazán, a dühe pedig

1998. január

11

minden változat után egyre kopottabb lett, aztán értelmét vesztette. Tulajdonképpen azt akarta számon kérni, miért tette tönkre anyját azzal, hogy elvette,
de érezte, ez olyan lenne, mintha azt kérdezné, ő miért született, s ugyan ki
tudna válaszolni az ilyen kérdésekre. Anyja úgy gondolta, Isten büntette meg,
mert bűnös szerelmet érzett. Bűn volt az, hidd el, bűn, mondogatta mindig
Erzsébetnek, apád a nővérem férje volt, s én szerelmes voltam belé, amióta
megláttam az arcát arcom mellett a tóban, mesélte el ki tudja hányszor, mintha
még jobban akarná büntetni magát, mintha nem lenne elégedett a rámért büntetéssel. Erzsébet tudta, miről beszél az anyja. Kicsi gyerekkorában hallotta
már a történetet. A cselédek beszélték apja házánál, amikor volt annyi idejük,
hogy az urak dolgáról beszéljenek. Erzsébet köztük forgott mindig, szerette
hallgatni beszédüket, szerette azokat a szavakat, amilyeneket csak ők mondtak, és szerette a nevetésüket is, meg az erejüket, köztük olyan biztonságban
érezte magát, amit sehol máshol, még anyja mellett sem érzett. Abban a komor
házban, a súlyos függönyökkel elsötétített szobákban, a lépéseit visszhangzó
folyosókon mindig elfogta valami furcsa érzés, a falakról olyan szigorú emberek néztek el feje fölött ki tudja hová, akiket nem ismert, s az a bajuszos nagy
ember, aki időnként az ölébe vette, hatalmas tenyerébe fogta az arcát, s arra
kényszerítette, hogy szembenézzen vele, hát az az ember is csak olyan volt,
mint a képek, félni kellett a tekintetétől. Ám a konyhában minden más volt.
Világos volt és meleg, ki-be jártak az ajtón, valaki mindig beszélt, valaki mindig a kezébe nyomott valami finomat, s ha néha megjelent anyja törékeny
alakja az ajtóban, mindig elbújhatott valaki szoknyája mögé. A cselédek szerették őt, olyan eleven, meleg szeretettel, amilyennel ő szerette a kis állatokat,
amiket magához szoríthatott, arcát selymes bundájukba nyomhatta, maslit
köthetett a nyakukba és babusgathatta őket. Ilyen szeretetre vágyott mindig,
s a cselédek éppen így szerették. Soha nem hallgattak el, ha benyitott az ajtón,
már a járását is ismerték, őelőtte ugyanúgy beszélgettek, mint egymás között,
cinkosai voltak apró bűneiben, megvédték, és beavatták minden dolgukba. Tőlük hallotta anyja történetét, s először fogalma sem volt, kiről beszélnek.
Időbe telt, mire rájött, hogy az a bizonyos Júlia, aki hozzáment nővére férjéhez rögtön a gyászév letelte után, nem más, mint az ő anyja. Azt is tőlük tudta
meg, hogy akiket testvéreinek hisz, azok valójában csak féltestvérei, de egyúttal unokatestvérei is. Anyjával csak jóval később, már elköltözésük után mert
erről beszélgetni. Anyja élete végéig vádolta magát, és nem lelt nyugalmat.
Négy évig voltam ebben a bűnös szerelemben, s a négy év alatt százszor imádkoztam azért, hogy legyen valami törvényes módja szerelmünknek. Amikor
a nővérem meghalt, azon a szerencsétlen éjszakán, akkor is csak magamra gondoltam, magamat sajnáltam, pedig nem is olyan régen, még az életemet is odaadtam volna érte, és mikor az orvos kijött a szobából, és azt mondta, már nem
szenved tovább, én csak Árpádra tudtam nézni, lestem a pillanatot, amint fel-

12

tiszatáj

ocsúdva gyászából végre rám tekint. Erzsébet nehezen tudta megérteni, hogyan szerethetett bele anyja egy nála több mint húsz évvel idősebb férfiba,
akinek egyszer egy hosszú pillanatra meglátta a tükörképét a vízben a magáé
mellett. Nem értheted, mondta anyja, hisz én se értettem, de attól kezdve nem
volt egy pillanat, hogy ne rá gondoljak. Bűnömet egyszerre bántam és élveztem, s hiába éreztem kezdettől, milyen gonosz vagyok, magamat mindig felmentettem, mert azt hittem, hogy csak szent szerelem létezik. A cselédek erről
persze semmit nem tudtak, ők csak azt látták, milyen jóságos Júlia, amikor feláldozza magát, és hozzámegy sógorához, hogy nővére gyerekei ne szomorú
árvaságban nőjenek föl. A szerelem titok maradt, csupán Erzsébet tudott róla,
és sajnálta érte az anyját nagyon. Azon az esős őszi napon, amikor elhagyták
Kürthy Árpád házát, örült, hogy végre nem kell többé csendben és illedelmesen ülni az asztalnál, s unatkozva várni az idő múlását, még azt sem bánta,
hogy nem fogja látni testvéreit, hisz úgysem szerették egymást olyan nagyon.
Azt is remélte, hogy végre mosolyogni fog az ő folyton szomorú mamája, de
ebben csalódnia kellett. Hiába volt a szabadság, Júlia nem tudott szabadulni attól, amit bűnének gondolt, csak hervadozott, gyengült, vékony szája mind
keskenyebb lett. Erzsébet akkor már intézetben tanult, ritkán találkoztak,
s olyankor mindig megijedt anyjától. Fel foglak nevelni, jelentette ki az anyja,
pedig semmit nem kérdezett, csak rémülten nézte sápadt arcát, fátyolos szemét. Egy alkalommal pedig azt mondta, ha vele valami történne, akkor menjen vissza az apjához. Ne élj egyedül a világban, apádra számíthatsz, biztatta, és
Erzsébet hetekig attól félt, hogy valami borzasztó fog történni, de szerencsére
semmi nem történt. Anyja tartotta a szavát, megvárta, míg befejezi az iskoláit,
és egy zivataros nyári napon, amikor Erzsébet éppen azon tanakodott, hogyan
mondja meg, hogy mégiscsak színésznő lesz inkább, kezében a vasalt ruhával
megtántorodott, és hangtalanul összeroskadt. A temetésről hiába írt az apjának, nem jött el, csupán részvétét küldte. Nyilván nem tudta megbocsájtani,
hogy elhagyták, pedig igazán nem vethetett semmit Júlia szemére, amit vállalt,
elvégezte, felnevelte nővére gyerekeit, csak ezután futott el szűnni nem akaró
bűntudatával, remélve, hogy sikerül elhagynia valahol. Apád sohasem értette
meg, mi az én bűnöm, és azt egyáltalán nem vállalta, hogy ő is vétkes lenne,
magyarázta Erzsébetnek, nem mondom, hogy akkor az én bűnöm kisebbedne,
de talán könnyebben vittük volna ketten. Apád azonban mindent tagadott,
végül megharagudott rám és azt mondta, nem vagyok normális. Míg Margit
élt, csak olyan voltál nekem, mint a sógornőm, egy rokon, semmi több, hogy
te milyen képzelgésekben éltél, arról én nem tehetek, ezt mondta apád, és én
úgy éreztem, belehalok rögtön a szégyenbe, mert nem így volt, tudom, nézett
könyörögve lányára, hogy legalább ő higgyen neki, és Erzsébet el is hitt mindent, bár nem nagyon értette. Elképzelte anyját tizenöt évesen, amint a tóban
nézegeti tükörképét, s arról ábrándozik, hogy hamarosan megpillantja az iga-

1998. január

13

zit, és valóban, a vízben megjelenik egy szempár, ami úgy éget, hogy azonnal
beleégeti azt az érzést a szívébe, s onnantól már el van veszve egészen. Olyan
idegen volt ez az egész jelenet, idegen és bosszantó. Erzsébetet elkerülte a nagy,
a végzetes szerelem, gyerekes dolognak tartotta, nem is vágyott rá. Ha anyja
azt meséli el neki, hogy hozzáment a sógorához, mert gazdag, volt vagy neve
volt, azt meg tudta volna érteni, de hogy egy tekintetbe, egy mosolyba ilyen
végzetesen bele lehet szeretni, az legföljebb a színpadon volt átélhető számára.
Te annyira más vagy, mint én, mondta mindig az anyja, olyan a természeted,
mint szegény nővéremé, egyre jobban hasonlítasz rá. Néha, amikor már félhomály van, s rád nézek, megrettenek, mert Margitot látom. Erzsébet nem
szerette ezt hallani, rossz volt egy halotthoz hasonlítani, mintha a külső hasonlóság miatt rá is hasonló sors várna, mindig elszomorodott, valahányszor anyja
erről beszélt. Pedig örülhetett volna inkább a hasonlóságnak, mindenki azt
mondta, hogy Margit szép volt, sugárzóan szép, a cselédek szerint mint egy
márványszobor, olyan. Olyan szép és olyan hideg is, mondta anyja, mintha
a gyerekein kívül nem szeretett volna senkit, Árpádra is mindig hűvösen nézett, egyáltalán nem úgy, mint kedves urára. Erzsébet ezentúl időnként a tükörben úgy nézett magára, mintha egy másik nő lenne, egy olyan nő, aki már
nincs, és ilyenkor gyorsan elfordult a tükörtől, mert más csak a színpadon szeretett lenni, a valóságban nagyon is ragaszkodott magához.
Amikor az állomáson leszállt a vonatról, hiába kutatta, ki várja. Pár ember
lézengett a peronon, pedig Erzsébet az utolsó vonattal érkezett, rejtély, hogy
mire vártak még. Senkit nem látott viszont, aki azt nézte volna, ki száll le a vonatról. Megtalálom egyedül is, biztatta magát, csak ne esett volna már napok
óta az eső, csupa sár volt a kis utca, amely az állomástól kanyargott apja háza
felé. Éppen azt próbálgatta, hogy át tud-e menni a túloldalra, amikor egy borízű hang megállította. Maga lenne a Kürthy kisasszony, már azt hittük meg se
jön, mondta a férfi, s olyan közel állt Erzsébethez, hogy kénytelen volt hátrálni, ha nem akarta érezni a szagát. A férfi sokáig fürkészte az arcát, aztán felkapta a csomagokat, és imbolyogva megindult a kijárat felé. Már csak maga hiányzott, mondta, mikor fölsegítette Erzsébetet a kocsira, itt van mindenki,
oszt ülnek szépen körbe az ágyánál, ahogy kell. Erzsébet úgy érezte, hogy ez
az ember most megrótta őt. Végignézett magán, és úgy találta, nem öltözött
megfelelően, pedig mielőtt elindult, igen gondosan igyekezett kiválasztani az
alkalomhoz illő ruhát. Feketében nem akart jönni, azt csak becsomagolta,
és egy barna, egyszerű ruhát vett fel, amin körben apró fehér virágok ültek,
és most ez az egyszerű ruha is hivalkodónak, sőt kacérnak tűnt, az a kényelmetlen érzése támadt, hogy máris mindenki őt nézi, el is döntötte, amint megérkeznek, azonnal át fog öltözni. Az út hosszú volt és rázós. Néha majd elharapta a nyelvét, akkorákat döccentek. Sok volt az eső mostanában, szólt
hátra a válla fölött az ember, tessék jól kapaszkodni. Mintha nemcsak a térben,

14

tiszatáj

hanem az időben is egyre távolabb kerültek volna Bécstől, minden egyes kátyú
évekkel lökte vissza, úgyhogy mire megérkeztek, Erzsébet már az a kislány
volt megint, aki annak idején az anyjával ment el, s akinek egy cseppet sem fájt
a szíve, hogy maga mögött hagyja az otthonát. Te jó ég, mit keresek én itt,
gondolta, itt ugyanolyan komor minden, mint régen. Már a kapuban érezte
azt a szagot, amiről annak idején sem tudta, mi árasztja, s még azt sem tudta
eldönteni, ízlik-e vagy sem. A ház már felkészült a gyászra, nem húzták szét
a függönyöket, csend volt és mozdulatlanság. A cselédek hangtalanul surrantak
a sötét folyosókon, és aggodalmasan pillantgattak Kürthy Árpád szobája felé.
Most van bent nála az orvos, súgta valaki, azért csak menjen be nyugodtan.
Erzsébet azonban át akart öltözni, le akarta törölni az arcáról a festéket, ezért
kérte, hogy mutassák meg a szobáját. Ahogy gondolni tetszik, mondta a cseléd, s Erzsébet az ő hangjában is szemrehányást érzett. Valamit rosszul csinálok, állapította meg, de ettől többre nem volt képes. Sietve öltözött át. A szobában nem volt tükör, így nem tudta ellenőrizni a kinézetét. Letörölte a festéket, haját lebontotta, és csigába tekerte szorosan, egyetlen hajszál ki nem lóghatott, ruháján sem hagyta nyitva az utolsó két gombot. Úgy érezte, ennél
többet már nem tehet, és amikor a folyosón meglátta magát a tükörben, elégedetten állt meg egy pillanatra, hogy szoknyája ráncait eligazítsa. Mintha színpadra lépnék, jutott eszébe, és leszaladt a lépcsőn.
Ahogy belépett a szobába, legszívesebben vissza is fordult volna, annyira
fojtó volt bent a levegő. Kétségbeesetten szétnézett, és megpróbálta kitalálni,
ki kicsoda. A nagy kerek asztalnál ketten ültek, két nő, sápadtan és szigorúan.
Csak néztek maguk elé, kezükben zsebkendő, néha a szemükhöz érintették,
s láthatatlan könnycseppeket töröltek le arcukról. Ők a lányok, Terézia és Katalin, gondolta Erzsébet. Ahogy közeledett feléjük, megjelent az arcukon valami
mosoly féle, de olyan halvány, hogy felületes szemlélő észre sem vette volna.
Amikor egymás után megölelték, Erzsébet nehéz izzadtságszagot érzett, amitől
rögtön felkavarodott a gyomra. A férfiak távolabb, a könyvesszekrény előtt,
a kártyaasztalnál ültek, s a férfiakra jellemző esetlenséggel viselték a helyzetet.
Erzsébet rövid töprengés után odalépett hozzájuk is, és kezet nyújtott sorban
mindegyiknek. Két férfi, egy köpcös, nagy bajuszos, meg egy vékonyabb, vöröses szakállú bemutatkozott. Nevüket Erzsébet nem értette. Az ikreket megismerte, alig változtak a húsz év alatt, csak a fejük teteje kopaszodott, s a hátuk
hajlott meg egy kicsit. Kerülték Erzsébet tekintetét, zavartan fogtak vele kezet.
A legkisebb bátyja oldalt ült, de ahogy Erzsébet elé ért, azonnal felállt, és jól
megszorongatta a kezét, magához vonta, majd eltolta, s úgy nézte. Te vagy
a kishúgunk, nocsak, nocsak, ismételgette, és alaposan szemügyre vette. Akár
vásáron a lovat, úgy vizsgál, bosszankodott Erzsébet, még jó, hogy a fogaimat
nem nézi. Hogy megszabaduljon, ellépett apja ágyához, aztán addig nézte apja
arcát mozdulatlanul, amíg könnybe nem lábadt a szeme. Ha siratni kell, majd

1998. január

15

akkor is így kell tennem, gondolta. Igen nehezen tudott igazából sírni, az élet
dolgai nem hatották meg annyira, mint azok a történetek, melyeket filléres
könyvekben olvasott, vagy amelyekben játszott. A valóság sosem tud olyan
drámai lenni, mondogatta mindig, s most is ezt érezte. Hiába tudta, hogy az
ágyban az apja fekszik, mégis csak egy nagyjából idegen embert látott, és ezen
nem tudott változtatni.
A vacsoránál folytatódott a csend, néhány udvarias mondaton kívül nem
hangzott el más. Erzsébet nem értette, hogy lehetnek ennyire szótlanok testvérei. Hiába kérdezett bármit, csak rövid válaszokat kapott, testvérei, ha rá is
néztek, azonnal elkapták a tekintetüket. Úgy érezte, a gyász közelségén kívül
valami más oka lehet a csendnek, arra gondolt, hogy esetleg éppen ő az oka, az
ő jelenléte, s egyszerre megbánta, hogy idejött. Egyre több régi emlék bukkant
fel agyában, többnyire apróságok, mégis nyomasztották. Vacsora után bement
a konyhába, de csak idegen arcokat látott, s itt is mindenki szótlanul tette
a dolgát. Keres valamit a kisasszony, kérdezte egy kövér szakácsnő, és Erzsébet
nem mondhatta, hogy igen, keresek, keresem a nyomát a gyerekkoromnak, itt
kell lennie valahol a nevetéseimnek, a sírásaimnak, tíz régi évnek a nyomát keresem, összes szereplőjének és hangulatának a nyomát. Azt hiszem, eltévedtem, válaszolta, és visszament apja szobájába. Ahová leült, onnan éppen az
ágyra látott. Látta, ahogy emelkedik és süllyed a paplan. Néha olyan volt,
mintha már nem is mozdulna semmi, s olyankor azt gondolta, meghalt, s figyelte, hogy a többiek mikor veszik észre. Aztán egyszerre megint látta a lassú
hullámzást, és azt gondolta, na, még kapott egy kicsi időt. Ez így megy már
harmadik napja, suttogta Katalin, nem tudja magát megadni, csak birkózik
a halállal. Az orvos mit mond, súgta vissza Erzsébet, de Katalin erre csak legyintgetett, s nagyot sóhajtott. Nem mond az semmit, csak hümmöget, méri
a vérnyomását, lázát, nem igazán tudja, mi a baja, és azt sem, hogy meddig
húzza. Mindig erős ember volt, olyan szörnyű így látni, megkegyelmezhetne
már neki a Jóisten. Megint sokáig hallgattak, senki nem moccant, Erzsébetnek
olyan érzése volt, mintha színpadon lenne az előadás elején vagy végén az állóképben. Egyébként is mindig úgy gondolta, hogy folyton egy vég nélküli darabban játszik, anélkül, hogy tudná a szerepet. Lopva nézegette testvéreit, akiket alig ismert, s próbálta kitalálni, milyen emberek. Alig tudott róluk valamit,
különösen, mióta az anyja meghalt, jóformán hírt sem hallott felőlük. Azt
azért tudta, hogy mindegyik jobb helyzetben van, mint ő. Az ikrek gazdálkodnak, mindkettőnek van szép birtoka, ha ugyan még szép, s nem mulatták
el az egészet, mert igen mulatósak mind a ketten. Leginkább a kártya a szenvedélyük meg a nők. Egyik sem nősült meg, s bizonyára már nem is fog. Jobb is,
legalább nem tesznek tönkre senkit a kicsapongó életmódukkal. Persze ők
mindig vadak voltak. Erzsébetet is sokszor megríkatták, mintha örömük telt
volna mások bosszantásában. Emlékszik, egyszer a babáját belelógatták a kútba,

16

tiszatáj

s úgy csináltak, mintha beleejtették volna. Erzsébet visítva szaladt feléjük, ők
meg csak nagyot nevettek. Utána visszatérő álma lett, hogy lábánál fogva hintáztatják, hol egy szakadék, hol egy rohanó folyó fölött, s ő hiába kiáltozna,
nem jön ki hang a torkán. Nem szerette őket, mert félt tőlük. A lányokkal
másként volt. Ők olyan nagyok voltak, mire játszó sorba került, már csak a fiúkkal meg a szépítkezéssel foglalkoztak, nem vele. Azért egy rossz emléke van
róluk is. Egyszer elvitték magukkal valamelyik szomszéd birtokra, ahol valami
vidámság volt, s beültették egy szobába, régi képek és vadásztrófeák közé, aztán egyszerűen ottfelejtették. Egy ideig türelmesen várt, aztán elaludt. Arra ébredt, hogy nagy a csend, mégis, mintha egy hang ébresztette volna, valami éles
rikoltás vagy jajszó. Rémülten nézett széjjel. A szobában már félhomály volt,
s ő egyszerre úgy érezte, nincs egyedül. Soha azóta nem érzett félelmetesebbet.
Valaki vagy valami volt a szobában. Nem mert moccanni sem, és arra gondolt,
hogy soha többet nem kerül ki onnan. Iszonyú hosszú idő telt el így, mire képes volt annyi erőt összeszedni, hogy felpattanjon, s az ajtóig fusson. Közben
imádkozott, hogy az ajtó ne legyen bezárva, hogy az a valaki vagy valami engedje őt elmenekülni, s a pillanat tört részéig, amíg a kilincs engedett a nyomásnak, dermesztő hideget érzett, azt hitte, ott helyben kővé válik. Máig öszszerándul a gyomra, ha felidézi azt az érzést. A lányoknak persze fel sem tűnt,
hogy milyen sokáig nem látták, a birtok végében csordogáló pataknál kergetőztek, évődtek a fiúkkal. Nem szólt semmit nekik, és másnak sem beszélt
soha arról, amit átélt, de soha többet nem ment a lányokkal sehová. A legkisebb testvérét szerette, bár jóformán alig látta. Papoknál nevelkedett, apjuk
így látta jónak, hiába mondta Erzsébet anyja, hogy gyenge gyerek még, nem
válik javára, anyai ölelésre lenne még szorulva. Makacs, konok ember volt az
apád, mesélte Erzsébetnek, az a kisgyermek épphogy elveszítette az anyját, aztán rögtön kénytelen volt az egész családját elveszíteni. Mondhattam én apádnak mindent, nem hatotta meg. Ez erősíti a férfit, ezt hajtogatta, s valahányszor indult vissza a gyerek az intézetbe, csak egy kézfogással búcsúzott el tőle.
Nem is volt annak szegénynek igazi gyermekkora, csak kornyadozott, sápadozott, ha itthon volt, sem találta a helyét, szótlan volt és gyönge, csak hatalmas
szemei beszéltek, a szívem szakadt meg, ha beléjük néztem. Erzsébet is így emlékezett rá. Hogy kézenfogva sétáltak a hatalmas kertben vagy felsétáltak a temetőbe, és leültek amellé a sír mellé, amelyen két angyalka tartott egy szív
alakú képet. A képen egy szép nő mosolygott rájuk, ez a szép nő volt Margit,
a gyerekek édesanyja, Erzsébet nagynénje. Erzsébet illedelmesen üldögélt és
nézelődött, beszívta a liliomok nehéz illatát, aztán ugyanolyan csendben,
ahogy jöttek, visszasétáltak a házba. Arra is emlékezett, hogy testvére egyszer
annyira betegen jött haza a szünetre, hogy a cselédek azt suttogták, hamarosan
kikerül az anyja mellé a temetőbe, és Erzsébet akkor azt gondolta, nem is
lenne az rossz, hiszen végre együtt lehetne azzal, akit a legjobban szeret, még

1998. január

17

izgult is érte, hogy sikerüljön, s csalódást érzett, amikor mégis meggyógyult.
Mostanra egyáltalán nem látszott sem érzékenynek, sem széplelkűnek, meghízott, megőszült, szemei zavarosak voltak, kezei idegesen remegők, egyik cigarettáról a másikra gyújtott, és sűrűn töltögette magának a bort. Erzsébet hirtelen úgy érezte, elfogyott a levegő. Kétségbeesve nézett széjjel, de senki nem
nézett rá vissza. Egy darabig megpróbálta leküzdeni rosszullétét, de nem sikerült, sőt egyre rosszabbul érezte magát. Mintha nemcsak a levegő fogyott
volna el, hanem az idő is, az idő, ami kiszabatott számukra. Szinte utolsó erejével az ablakhoz sietett, elhúzta a függönyt, és kitárta. Kellemes esti hűvösség
áradt be, Erzsébet mélyet sóhajtott belőle, úgy érezte, az életét kapta most
vissza. Amikor megfordult, látta, hogy mindenki őt nézi. Mintha valami
szentségtörést követtem volna el, gondolta, és mosolyogni lett volna kedve.
Olyan volt az egész, mint mikor a színpadon valaki nem a megfelelő végszót
mondja, s a szereplők kizökkennek a szerepükből. Erzsébet látta, hogy Katalin
szólni akar valamit, de ekkor apjuk felült az ágyban, és azt mondta, Margit
kérlek, gyere ide hozzám, majd visszahanyatlott a párnájára. A lányok azonnal
odaszaladtak, apjuk fölé hajoltak, s akkor még egyszer mondta, Margit, gyere
ide, és kezét az ablak felé nyújtotta. Téged hív, fordultak a lányok Erzsébethez, azt hiszi, te vagy az anyánk.
Később valahányszor felidézte ezt a pillanatot, csak ugyanazt érezte, a bizonyosságot arról, hogy mint mindig is sejtette, nincsenek véletlenek, az sem
véletlen tehát, hogy együtt kellett virrasztania ezekkel a majdnem idegen emberekkel. Csak azt sajnálta, hogy anyja már nem hallhatta Kürthy Árpád
utolsó vallomását, amit abban a hitben tett meg, hogy első felesége kezét szorongatja, mert ez a vallomás nemcsak Margitnak szólt, hanem Júliának is,
s Erzsébet, aki kicsit mindkettő volt, megértette, miről beszél az apja. Bocsáss
meg nekem Margit, mondta, bocsásd meg, amit ellened tettem, Erzsébet pedig
azt mondta, megbocsátok.
A többiek szerettek volna többet tudni, de Kürthy Árpád már nem szólalt
meg, hiába szólítgatták, lecsukta szemét, keze is elernyedt, nem kapaszkodott
görcsösen Erzsébet kezébe. Az orvos bejött, megvizsgálta, hümmögetett, aztán
azt javasolta, amit úgyis tettek volna. Hagyják pihenni, mondta komolyan.
Elhatározták, hogy felváltva virrasztanak, s hogy először a nők alusznak egy kicsit. Mennyire hasonlítasz anyánkra, nézte Terézia Erzsébetet, s milyen különös, hogy apánk észrevette. Vajon miért kért bocsánatot, firtatta, de Erzsébet
csak széttárta a kezeit. Ki tudja, mi játszódik le egy haldoklóban, válaszolta.
Az éjszakája nehezen telt, csak forgolódott, nem találta a helyét. Túl sötét
volt, túl nagy volt a csend, s amikor meggyújtott egy kis lámpát ijesztő árnyak
vetődtek a falra. Az ágynemű szaga is zavarta, kénytelen volt a parfümjéből
pár cseppet a párnahuzatra tenni, hogy valamennyire kibírja. Nem tudott
aludni, inkább csak pihent, s igyekezett nem gondolni semmire. Képek szalad-

18

tiszatáj

gáltak a fejében, régi és még régebbi képek, felvillantak, eltűntek, anélkül,
hogy parancsolni tudott volna nekik, és mire hajnali derengés váltotta fel
a vaksötétet, addigra fáradtabbnak érezte magát, mint mikor lefeküdt. Elsőnek
ért le apja szobájába. A férfiak mind aludtak, karosszékekben, kanapén heverve. Megint érezte a nehéz szagot, persze az ablakot valaki bezárta, gondolta,
de valamiért nem merte kinyitni, inkább az ágyhoz lépett. Azonnal tudta,
hogy az apja meghalt, s azt is, hogy ez éppcsak az imént lehetett, még meleg
volt a homloka, szeme lehunyva, mintha csak aludna. Először szólni akart
a többieknek, de aztán mégis inkább kisietett a szobából. A kertbe ment, mert
megrettent a halál valóságától, mintha nemcsak az apja, de mindenki más is halott lenne ebben a csendes házban, s ha egy percig még marad, vele is valami
szörnyű történik.
A kert nem is kert volt mostanra, inkább erdő, a fák, de még a bokrok is
óriásivá nőttek, senki nem gondozta már évek óta. A fák térdig ködben álltak,
lassan gomolygott felfelé a tejfehérség, s észrevétlenül vált semmivé. Micsoda
díszlet, jutott eszébe Erzsébetnek megint a színház, s nagy kedve lett volna eltűnni ebben a különös tájban. Elindult arra, amerre a kis tavacskát sejtette,
néha megállt, próbálta megtalálni a kanyargós ösvényt, amin gyerekkorában
annyit sétált, de nem találta. Ruhája nehéz lett, mert megtelt nedvességgel, de
nem bánta. Mindig egyedül voltam mindenütt, csak lebegtem én is, mint a köd
vagy a pára, gondolta, vajon itt lenne mégis az otthonom, ahol sosem kerestem? Tudta, hogy el fog menni innen, most mégis jól esett azt hinni, hogy le
tudja végre magához húzni ez a föld, magába tudja zárni ez a kert, és otthona
lesz végre a világban.

1998. január

19

PODMANICZKY SZILÁRD

Elvetemült naplók (ty.)
Apuka, kuponokkal kopogtatják kapunkat a punkok. Hajmeresztő házi
áldás.
*

Mondatról mondatra állt meg előttem az Úr, az Úr közegellenállása mondatban a legnagyobb: „Lábvizemben fulladt meg a műkörmös cicája, bajszán
két szál között a szappan áttetsző, lila habja remegett, az esti függöny a padlótól a plafonig mereven fellebegett, s az én lábam már nem fájt, kiázott, mintha
egy másik élet költözött volna belém, aki voltam, ez vagyok én. Csend volt, jó
volt, mehetek: a japán bögrével kezemben a zongorához léptem, s az ihatatlan
folyadékot a húrok közé csorgattam. Olyan hangja volt, milyet csak elefánt
hall hatalmas fülében, hatalmas fülében elömlő szívverést. Ledőltem az ágyra, s
vártam, hogy szürküljön a fal fehérje, amit majd, ha belép a műkörmös, hersegve szabdal finom, hosszú csíkokra, szerteszét.”
*

Mennyit változik a világ két szó határán, mennyit egy szóköz alatt? Megmászni a hegyet futva, aztán le a völgybe megint a cserzett bőrű kulaccsal, de
semmi, inni kéne tán, szűk tér, szűk az idő, és miféle szellem teremjen a végtelenül száraz ágakon? Ha ezt majd megint kérdezi valaki, eltévedt hangmérnök,
csak szippantson fel egy örvény, légzésed ne legyen, igaz, s múljon el minden
olyan egyszerűn, ahogy vanni sem lehet, fekete zokni, ép, de zúzható körömágy. Átkozott a fantázia, mely e földre szült, átkozottabb, mint amivel a földön kívülre én szülök, ami butább, mint hordozói, ők a pusztulásban mérik
föl sutba vágható erőik. Nincs szó, nincs szóköz, hisz kurvára unom már unni,
kitalálni e léggömbnyi seggből (szép táj, idomított méhek a fagylaltgömbökön,
a nyelv szabadon fúr-farag), ez lenne a szűkre szabott mutatvány. De van más,
helygőzök, szívdobogás, ámde ló legyen, ki nem rúg ki a hámból, mikor érzi, a
beszéd legfeljebb innen van, és a semmibe megy. Bár a semmi is csak az értelem túlsó határa, ahonnan majd őrült lesz visszajönni bárki is, ha már ott van,
vagy ha visszajön, már őrült, nem számít.
*

Húrok között szorul
az áldozat nyaka
ő az
az áldozat maga

20

tiszatáj
mind csendes’ben
játszódik a hangja
s mikor abbahagyja
mintha nem lenne itt
ha nem is tetszik
fülünkbe cseng
milyen hosszú
utána a csend
hosszú
de mintha
nem lenne
itt hosszú a csend
ő maga
*

Az óriási beton kupola belső falán csövek állnak befelé, a kupola tetején kis
lyukon fény lóg be, szürke a levegő, és nem meleg. Majd kint, a pitypangok
morajában, ha szélcsend van, lesz, legyek, leguggolok, és vagyok, mint levéllapról lelógó üzenet, pici, kicsi üzenet, és nem óriási beton kupola, aminek a
belső falából csövek állnak ki, a levegő, ő, ő-én, kabbala, ez az: miki maúz.
Nem láttam-e mit csinálni tovább?
*

Két ökörnek egy a vége
hagyjál békén öreg néne
sátánfajzat vagy te fiam
nekem mondja én vagyok az
délben kenőcs este hársfa
az ölelést csináld lágyra
nem vagyok már az a legény
nekem csak a bordám kemény
szemed közé alig látok
mi ez rajtad ing vagy átok
megesszük a szendvicseket
szembeposzter: witecseket
morzsákat a számról törlöm
ingeremet számmal közlöm
kimegy lassan vissza is néz
nézem gyorsan van itthon géz
bekötözöm semmi baja
a mentőből lóg a haja
*

1998. január

21

Apuka, apuka, kapunkat punkok kopogtatják kuponokkal!
*

Mintha két ég közé szorulna mesém, mely kettő ez megint, a látvány itt
van bajnak, féreg rág, az=egy biztos, nem hajt fejet, szenttelenül, s nem mutat
semmi orcát, vág, csahol, az idejét nem múlja fölül semmi sem. Bőre fehér,
haja nedves, orrában egy lepke repdes. A múlt árnyékként zörög a nyárfa levelei között, láthatatlan por, ami egyre csak szitál, bevon mindent egy elmúlt
közelség látszatával. Ott-ott. Zörög, szitál. Vén múlt, hányszor menjek közéd,
hányszor teázzak a lányod lányával, hogy eleressz, hogy meg se álljak végezetül: nyakig disznózsírban, lassan csúszok lefelé, fáskamrák görbe aljára, hogy
fölrúgjam magam megint, tető-cserép-szálgerenda lassan omlik apró fejem csupasz ívén. Mennék is, maradnék is, ki tartóztat, ki küld el. Holtidényben nincs
erőszak. Nekem legyen mondva!
*

Csak ne lenne vége, csak ne, vége se, eleje se, az se, semmi, lógjon-lebegjen,
semmi vége, a függönyt vigye a szél, bársonyos, erőszakos, tépő szél, bágyadt
lágy nyári aszfalt, lóg csorog, a borba fújt levegő, pezsgő, ez a pezsgő, Nikoletta-névszó, bináris héber, tokszínű szódavízbe lógó homlokok, agy, uram,
baptista konc, eperföldbe csókázó thai málnanyálnyomat, lepontozott német
gőzhajók, Tritikálé, folyik, ümeg valós, ümeg nem.
*

Lét és duda, pótmegérzés haldarabbal. Kit ki visz át és hova. Helybenhallgatás. A kompos tudta az utat, át a folyón, át a földeken, s ahol leroskad az óriásszántásban, azon is át, ahol már komp nem jár, csak földig húzó lábak és karok, hiábavalóságuk ez a fáradtság azt mondani, most akkor visszamegyek,
nem tudom, talán mégis ott, aludni, aludni, mindenen át vissza, ugyanazon
csapáson, a nyomok a nyomaim ellentétes irányba, még napokkal ezelőtt a nekivágásban, s most visszagöngyölődik kar és láb, vissza, meghúzódni mozdulatlan, tudni, most már helyben, helybenhallgatásra szól valami duda, hívószó,
jövök már megint, azzal se megyek messzire, ha maradok.
*

Két elefánt beszélget a sivatagban. Óriási szél fúj, elsöpöri, kavarja a homokot, mintha egybefüggő homokhártyák csapkodnák a levegőt, néha egy trikó-,
egy kaftándarab is felröppen. A nap előtt felhők húznak el, mintha csontos ujjakról lepattant bőrkalapok. Némelyik porszem olyan magasba vág, hogy viszszaesnie kétséges, nem marad már nap az érkezéshez. Az ég színe is olyan, nem
várhatunk tőle csodát, túlsminkelt bőrkesztyű, megvadult ősanyák. A két elefánt csak ballag, nem is a lábuk nyomát, a lábukat temeti lépről lépre a homok.
Alattuk a földben, mélyen, elpusztult állatok finomra szitált ösztönei úsznak

22

tiszatáj

parttalan, herék és szemgolyók árnyai koccannak össze, isten veled mágneses
térerő, zajtól fuldokló Ötvös-család, isten veled szögescipő, pótgombok a patkóbélben, lerántott fal, üvegtető, isten veled mélyen szántó, erotomán porhüvelyek, borzok, lepkék, gyantanyelek, isten veled kazettatok, véres török,
lábápoló, szivacsosok. A két elefánt csak ballag, a szemüket ki se nyitják, úgy
haladnak. Hatalmas testüket élvezik, ahogy ellenállhatatlan. Közben beszélgetnek, kellemesen telik az idő.
(– Hová lett az öcséd eddig?
– Az öcsém? Nekem nincs öcsém eddig.
– Akkor a bátyád?
– A bányám? Nekem nincs bányám.
– Akkor ne tereld magadra a szót.
– Én?
– Megint magadról beszélsz.
– Tekerd te magadra a lasszót.)
Így haladtak ezer napig, mire elkopott a lábuk, de addigra-szerencsére a szakadék szélére értek, és ormányaikkal megkapaszkodva a szélső kőtömbökben
közelre húzták magukat, s mikor a partfokon megbillenve mélybe zuhant a
tonnányi testük, végfutott előttük egész életük, az utolsó ezer nap párbeszéde
visszafelé, és az is, hogy tényleg, mi lett az öccsével végül.
*

A hálószoba és a hentesüzlet két fala között légvonalban nincs semmi, átjárható levegő. Az üzlet jókora, hatalmas, egy-két húsdarab, kolbász, szalonna,
térdben meredő csirkealláb, feltűnő üresség, mintha mindig végkiárusítás
utolsó napja lenne, sárga tálban gúvatag máj. Kint a bejárat fölött élethű marhafej, de nem is a bejárat fölött, mert afölött még van egy erkély, kilátás a villamossínre, és csak afölött a marhafej, az eresz alatt, eresz alatt maraha feje...
A hentes vékony, hórihorgas férfi, elférnek rajta a legyek. Vakfehér műszerészköpenyét barna vérnyomok borítják; véres a hasa, a háta, az ujja, az összehúzó
pánt, mint aki nap nap után nyúzott kutyáktól vesz táncórákat egy tömött
bálteremben. Mozgása ruganyos, mindig ruganyoz, nagyon, ha el akar érni valamit, ki kell számolni a ritmust, minden megvan, pár szál hajából elhull néhány a kövezetre, a vágótőkén szőrpamacsok, ecsetnyi egyvelegek nyúlbundákból. A hentes asszisztense nyugdíjas, alacsony nő, túlkoros vén matrica,
haja mindig fodrásztóljött, arca bőre labirintus. A fején szemüveg, szemére
húzza s közelről, legyen ez tíz centi, nézegeti a húsokat, melyik milyen, cserélgeti. Felirathoz soha nem nyúl. Csak a hús, az mozoghat. Betűt mintha eskü
kötne. Amikor berakja a húst, először mellétámaszkodik a pultba, és nem
tudni egy pillanatig, melyik az áru és melyik az ökle. Most, a fal túloldalán
a hentesüzlet háta, éj borítja, s kőporbőr. Megyek, lefekszem megint.
*

1998. január

23

Majd a reggel: kukurikú, török császár, add vissza a svéd hajcsárom!
*

Meghatározhatatlan, szavanincsen idővonulások, néha egy századelő hasonló bokrai, a hangok, melyek átjárták a hasonló bokrokat, mindazok, akikről csak a feltevés állít valamit. Aztán föntről az „egészidő” egyirányú sugárútja, házfalkorok csapódnak emberkoroknak, folytathatatlan érzésbrigádok az
idő útján. Befoghatatlan távlatok előtt befoghatatlan szemek, mit se számítok
már, mintha föl-fölmerülne, közelre, mondható-tapinthatóba jönne, már-már
megalakul, átkerül, megtérül végül az eddigi játékvesztés. És nyilván soha nem
fog, le is mondok, átkerülni, végtelenbe húzó játszma véges-koros alanyénnel.
Nedves fű, táviratok, szeress nagyon, állva eszek, ülve alszom, kísért a külsőm,
óriás szemgolyó. Mondom akkor, semgolyó, az itt látható lét átláthatatlan létháló, semgolyó, könnyű éji bor, nehéz bútorok, a hasznavehetlen könyvek
önként indulnak bomlásnak. Minden tudás a Gutemberg-galaxisban, nem nagy
a többi tempó, erőtlen, öcskös, a lekvárban jön majd megint russzó vissza a természetből, ennyi balféket egyrakáson nem látott soha, érdemes megnézni, isten az atyám, vagy mim, kim is. Éjszaka jön, megyek, jövök-megyek, el is.

24

tiszatáj

VERESS MIKLÓS

Szél-jegyzet Sámán-templomokhoz
GENNAGYIJ AJGINAK
A Szakadék nem zuhanása a Vannak
hanem templomépítése a Semminek
amelynek ingatag alapja a Mégis
zuhanni f ö l-felé –
Hozzá
ki elszakadékult
tőlünk
mindörökkön örökké:
így ámenkodik
a fordíthatatlan ima:
julimop iygozsog
retzson retap –
knáytaim
ím:
koz-/Mi/-/Ti/-kus
ó-arany-köd-/füst/-ben
áznak a szentek:
égszakadásig
rubljovul
a Szentháromság-Troica
(pipacsvér-fröccsenetben)
hogy atom-máglyára zuhanjon
a harang-kongás
(černo)-(bil)-hodinka-mélyből)
FÖL
– L E:
aminthogy – Isten-Hely(-zet)-e
/?/
puszta-Mező-(-O-rosz)-Hon:
tiszt-O-gatásos-nyírfa-Tisztás

1998. január

25
schubert-zenéz
szembe
a léttelenítettek
(ím-feleim-soroljuk: a no-men-kla-túrát)
szem-gödreivel
(vég-menedék) –
az elnémaságultságig
(erre-felé-né-zőn a mezők
sír-árok-szakadékokat
lángba-síró-hullahasábokkal
szülőfölddé-temetők)
...
avagy: kerteljünk csak
(szögesdróttalanított)
jázminoknak:
hogy tipikus
tankcsapda-Hely-zet? –
azaz:
mineküljön
a miért-smiért-nemiért is:
inkábblik a korszakadék
süvöltő kérdése –
SÁMÁNfia – az-aj-gi-aki
(Aj-az-GI-aki-aj-aj-aki-az)
mért honnétkodsz
(tarkó-tarlóig-lövészárokló
halántéksebeken át)
a nem-Lét-nyi-Való
tudatába hovázni-havazni;
mikoron – lát-ni-való-ság:
(hogy már csak teli-Hold
ezüstözi be
a templomkereszteket

26

tiszatáj
a Le-Aranylás Helyén:
bozse-moj-de-pazarlás:)
Fiúnak elég a bádog
sebek Lángvirág-rozsdáival
hamármint hagyta rá az Atya –
miként reánk
ezt a bódult kör-forgást
(bolygó-bohóckodni)
keresztnyi-önmagunk kör-ül
magunkban –
míg a Kör
(avagy: Szem)
tágulni-szűkül de nézve-néz
még a porban is:
hová-kinyálódzanak
sárulni-lát-Ó-Másaink: hogy:
Ím:
az el-Birodalomtalanodott
Pusztulás Helyén:
(Szélből-galagonyából-Isten-csöndből)
fölépítődhessenek
(a Tisztaság Könyve szerént)
a Sámánság Katedrálisai:
ím-ezni:
ne-tán-nem-Létünk
álom-Örök-ségéből mintha
még eleget
pazarolhatna el reánk
az ÚR
1997. június–július – Ajgi fordítása közben

1998. január

27

GENNAGYIJ AJGI

Íme: az Egy-Szakadék
Krzysztof Kamil Baczynski emlékének

1.
micsoda nyugalmasság
szél a szakadék fölött Szakadéknak-szégyentelen-Emberektől –
Ígynevezett
végezetül is a Mélységeknek-Őfőméltósága – maga a mélységes
nyugalom
omlani-Méltóságos: nem jelez semmit sem az Egy-ség
(e pillanatfokig
megállapodva:
szél
szakadék fölött)
2.
szél
akár a sóhaj hahogy Senki-és-Semmi-etlenül utalunk
szellemmásra (másságának mása)
Ősteremtésű-Auschwitz-mély-Társa – az Összemberi
Gondolkodás-árok-ordítása
szél
végigálmodtalan álom
szimatolja (a lelket mint kisdedek vérét zászlóként
nyáladzva-lobogtatja)
szüntelen szimat-zaba kutyalihegés
a szakadék-torka
torok-szakadék:
és csak ebből a cseppfolyós-lényegű-„éltek-éldegéltek”-ből
mely Vala-Ki-hez való ősi visszatérés (mikor már tetemként
elragyogott mindenek fölöt
a megnevezés! – fölragyog
a nyomtalanság – a kihúnyás nyomában)

28

tiszatáj
oh ez
a mindig
visszatérő
Eső
3.
oh csöndesség
nem szeméremetlenkedtem
sosem teveled – csönd
ki most úgy szólsz hozzám
mint lélek-Hamvvödör
halhatatlanná-magasztosult-fénysóhaja (ím: ilyen igaz
szépségként
vagy jelen
most csöndesség)
4.
szél
mi bevégeztük ám – a szakadékból
kiviráglik a szégyenhez hasonló Valami
szél miként a kisded-Baczynski gügyögése (itt nektek íme
a virágocska-amolyan-hatalmas fölmagasztosuló
remegés-hieroglifaként – most hát mint szégyentelen
gyermek-sebesítés – idetörékenyül)
szél
a szakadék fölött
bevégeztetett
az ős-Szózabálók-Emberiség-Istenének-tökéletesség-fogsora is
tökéletességet vicsorog a füveknek és madaraknak
és Vala-ki-nek
jeleit sem
billogozhatja villanthatja
vég-Pusztaságul
a szél
(elragyogás

1998. január

29
födi: nevesincssége
annak-a-minek-vagy-kinek-Akit-megnevezni-már-késő-badarság!
Annak: kit eltávolítottságába zártunk) –
inkább a csontok világítanak mint szemek fénye az arc
fölött (és pontatlan-meg-széttagolt-valamiféle
szóhasonlatosság
a szégyentelenség végső kifinomultságaként
marva-Mit-de-marva – egyre és egyre finomabban! –
bevégeztetett) – a szél a szakadék fölött –
bevégeztetett
a szakadék fölött
1984

Mezõ-Oroszhon: búcsúzás
Gyorsan ez is kiderült már.
D. R.

de hazát szeretni – nem nézvést Engem
szólalt meg bennem hirtelen
és újraéledt egy nyirkos ország
árkaiból – léleksírással

úgy ködlött legbennem: mint sosem – a síkság
hol a Szentháromság gomolyogta a bizonyságokat –
(mint eme
csillagok
följövetelét
viselted: nőttél te – Álommá!) –
ez szólalt akkor éjjel (mert szó sincs – Szótalan):
az árvaság – csak: köd – maréknyi! –
lenni lehet világ-szeműen tölgyes-menet-dalosan
és sírni napként (netán – lélek nélkül is)
de mezőnek – lenni – azt jelenti hogy: szabadnak
1980

30

tiszatáj

Búcsú a templomtól
még mire emlékszem?
Most – csak hogy az ablak-szemek egyre üresebbek
(mindegyre: van szél vagy nincs
süt a nap vagy nem süt):
mintha – a n n a k k i h i r d e t ő i
volnának hogy már nem k a p c s o l a t
ők ezzel az elhagyott térséggel! –
és előjóslatként belép a Hallgatás:
egyetlen-egység – mező-országban
(egyre egészebb kipusztultságával):
:
talán – az e g y e d ü l i Templom
1982

VERESS MIKLÓS fordításai

Hunnadi Az-Aki
Így hívták volna Csuvasföldön a Sámán fiát, ha éppen magyarnak születik. A távoli
kis nép ugyanis éppúgy a hunoktól eredezteti magát, mint mi is, ám az Aj-gi név azt jelenti: az-aki. A pravoszláv keresztelőn azonban nem jöhetett számításba a Hunnadi –
ezért zengzetes orosz változatát adták a falusi sámák fiának: Gennyadij. Így a sorsot
meghatározza a név, főként, ha mögötte az ősi! Gennagyij Ajgi a modern orosz – mert
mesterei tanácsára kitanulta ezt a puskini, lermontovi, jeszenyini nyelvet is – költészet
sámánkodó megújítója lett. Ezért nehéz fordítani: a titkokat beszéli el, ha úgy tetszik:
apanyelvén. Közben pedig egyszerre pogány és keresztény, csuvasul orosz és franciául
szürrealista: AZ-AKI.
1934-ben született, apja tanító volt az akkori Szovjetunió kis Csuvasföldjén. 1943ban – úgymond – hősi halált halt. Tehetséges fiát 1953-ban fölvették a Moszkvai Irodalmi Intézetbe, ahol később – 1960 körül – már oroszul is megtanult költészetet művelni. Népének viszont csuvasul adta át az első igazán világirodalmi antológiát, a francia költészetből, melyet a szimbolisták szeretete hozott létre, de végül Villontól Pierre

1998. január

31

Emmanuelig ívelt. Nevéhez fűződik ugyanekkor egy hasonlóan nagy – rokonszívűleg
fordított – magyar antológia létrehozása is: Bornemissza Pétertől Juhász Ferencig.
Minket rokonokként tart számon, de úgy, hogy közben mindenkit, aki nagy a saját
kicsinységében is. Egyik legnagyobb versét Budapesten, illetve hazánkbeli körutazáskor írta Roul Wallenberg szobráról-sorsáról. Hasonlóan mély költeménye az a „korszakadék”-vers, amelyet a varsói gettólázadáskor hősi halált szenvedő fiatal lengyel lírikus, Krzysztof Kamil Baczynski emlékének szentelt. Sámán-imái közös múltunkból
pörgetik föl közös sorsunkat az általa legtisztábbnak vélt magasságba: az ÚR-hoz.
A közeljövőben jelenik meg nálunk Gennagyij Ajgi könyve – benne szegedi költőtársaim, Baka István és Zalán Tibor fordításaival is –, melynek nagy részét szerencsém
volt magyarítani. Egyszerre ősi és modern, lelkünkké forgó versei – ihletadóak. Úgy
látszik, valóban a Sámán jár köztünk az ezredvégen, s amikor a sátánizmus újraéledésétől borzongunk – ő templomot emel.
A magyar olvasó 1973-ban ismerhette meg a Sámán fia című kötetből, s főként
nagyszerű műfordítónk, Rab Zsuzsa jóvoltából. Külföldre is legelőbb 1987-ben engedték ki – Csuvasföldről hosszú az út Moszkváig, de még hosszabbak a kis népek nagy
költőinek kálváriái – éppen Magyarországra, ahol hirtelen belélegezhette azt a mezőnyi szabadságot, amelyből egy szusszanás is elég – a templomépítéshez. Válogatott versei azóta Amerikától Japánig élő klasszikussá avatták azt a lírikust, akit a legmagasabb
elismerésre is méltónak vélnek – nem méltatlanul.

Veress Miklós

32

tiszatáj

KÁNTOR LAJOS

Ész és bûbáj
AVAGY EURÓPA ÉS CSÍKSZENTJEHOVA?
A népi irodalom múltjának Erdélyben is nagy irodalma van, ám ha jelenére,
főként pedig a jövőjére akarunk érdemben rákérdezni, azaz érdemi választ
kapni kérdésünkre, alighanem az a leghasznosabb, hogyha költőkhöz fordulunk. Olyan költőkhöz, akik – szóljanak bár versről vagy prózáról – az ars
poeticát tágan értelmezik, nem csupán a maguk műfaji gondjaival vannak
elfoglalva, sőt az irodalomnál többre: a műveltség egészére, a kultúrában érvényesülő szemléletre kérdeztek, kérdeznek rá. Vagyis nem sajátosan, leszűkítetten erdélyi a nézőpontjuk, hanem a magyar művelődés egészében gondolkodnak, ezt próbálják viszonyítani a szomszédság problémáihoz, Európához vagy
éppen Amerikához.
A költők, akikkel szólni szeretnék a (magyar) népi irodalom jövőjéről, már
évtizedek óta halottak – mégis meggyőződésem, hogy igenis mai válaszokat
kaphatunk tőlük, 1997-ben is. Szabédi Lászlóról és Szilágyi Domokosról van
szó. Lírájukról csakúgy, mint kritikai megnyilatkozásaikról. Annak ellenére
lehet egyidejűleg beszélni róluk, hogy – noha az ötvenes évek végén tanár–diák
minőségben összetalálkoztak a Bolyai Tudományegyetemen – két különböző
korszak kiemelkedő egyéniségei. Szabédi mint költő és mint esztéta a harmincas–negyvenes évek fordulóján alkotott jelentőset, Szilágyi Domokos harminc
évvel később meghatározója az erdélyi (romániai) magyar költészetnek; egyúttal pedig olyan felismerések kimondója, amelyek egyetemes érvényűnek tekinthetők. Újabb (fél) emberöltővel később hozzájuk csatlakoztatható napjaink egyik legtehetségesebb magyar poétája, Kovács András Ferenc; egyetlen
vonatkozásban, Szabédi Lászlóhoz kapcsolva idézzük majd őt, ám ez több alkalmi mozzanatnál. Ötvenöt–hatvan, huszonöt–harminc vagy mindössze egy
év természetesen más-más rálátást tesz lehetővé a szóban forgó művekre; másképpen tevődtek fel akkor – konkrétan a népi irodalommal kapcsolatosan is –
a kérdések. Mégis, sorba állíthatók versben vagy prózában (értekezésben) kifejtett véleményeik, az igenlés és tagadás rendkívüli tanulságos dialektikájában.
Ész és bűbáj címmel 1943-ban, Kolozsvárt gyűjtötte össze tanulmányait, kritikáit Szabédi László. Az egyik legkorábbi, kötetben felvett bírálata Kiss Jenő
verskötetéről szól. Az igazi népiség költőjét látja Szabédi az elsőkötetes mezőségi származású szerzőben, de egyúttal a művelt költőt üdvözli benne. Az
„igazi” jelző itt szembesítést jelent a „romantikus népiség”-gel, amit úgy jelle-

1998. január

33

mez: („virágból gyom”). Népiség-értékelésének társadalmi-politikai okát is
adja: „Kisebbségi életünkben már első pillanatban nyilvánvalóvá vált, hogy bő
erőtartalékunk csak falvainkban van; hogy mesterséges szerkezetű városi társadalmunk fel fog bomlani (első lépés a nagyarányú expatriálás volt) és vagy
megsemmisül, vagy szervesen igyekszik hozzákapcsolódni a falvak életkeringéséhez. Önállósult irodalmunkban ezért vált mindjárt kezdetben legtekintélyesebbé a népi irány...” Tamási Áron novelláiról írt kitűnő bírálatában (Termés,
1942.) hasonló szemlélet érvényesül, amikor Tamási „pogány katolicizmusáról”, illetve a „fortélyos párbeszédre” épülő novellaszerkezetről beszél. A népi
műveltség és a magas műveltség viszonyát vizsgálja, és gondolatmenetébe beépíti a (magyar) történelmet. Vagyis egyrészt fel- és elismeri a népi hagyomány
fontosságát a kortárs irodalomban, másrészt tiltakozik a „túlzások”, a „zűrzavaros megfogalmazások”, a „fogalmak tetszőleges csereberéje” ellen. A negyvenes évek elején – miként napjainkhoz közelebb is – éle volt a tiltakozásnak
„az ellen a végtelenre csigázott »népi« igény ellen, mely maholnap azt kívánja
a magyar miniszterektől, hogy télen által esténként a guzsalyasba járjanak.
Népdalokkal nem lehet országot kormányozni. A magyar népi műveltség tápláló gyökerei nem valami titokzatos népi ösztönbe ágyazódnak, hanem a magyar múltba s ez a múlt a honfoglalás óta eltelt ezer évet is magába zárja, nem
csupán az azelőttöt.”
A racionális Szabédi ebben a Tamási-kritikában, miképpen más tanulmányaiban is, az ész pártján áll a „bűbájjal” szemben; „a magyar lélek formáinak”
leszűkítését utasítja el, nem magát a specifikumot, a „gyökerek” tudatosítását.
„Alibi-magyarság helyett teljes értékű, szerves magyar élet!” – ez Szabédi
László politikai állásfoglalása (1943. júniusi a megfogalmazás, a kolozsvári
Hitelből való). És ezzel összehangzó, mintegy folytatás és továbbgondolás,
az ugyancsak Kolozsvárt, egy 1943. októberi szabadegyetemi előadáson kifejtett nézete a népi írástudókról és (vagy) az írástudó népről. A népi írók mozgalmának egyszerre belülről és kívülről történő értelmezése ez a tanulmány,
megállapításai több mint félszáz év múltán is frissek, lényegre mutatók. Maga
a Termés, Szabédiék folyóirata, részben elkötelezettje a népi irodalomnak, hiszen
a már említett Kiss Jenő, Asztalos István és Bözödi György ebbe a kategóriába
sorolható, a fiatal Horváth István úgyszintén. Jékely Zoltánról már nem állítható ez – Szabédi pedig, „külön kerékként”, köztük áll. Ő az elkötelezettséget
tágabban, a magyar nép, a magyar társadalom irányában érzi, vallja. Tudomásul veszi tehát a kölcsönös vádakat. Az egyik oldalon: „A népi mozgalom szószólói azzal vádolják nem-népi társadalmi osztályainkat, hogy műveltségük alkatelemeit idegen forrásból merítik, mi több, ezeket tovább terjesztik a nép
felé s végső eredményként értéktelen, selejtes tucatáruval cserélik ki annak őseitől örökölt, magasabb értékű műveltségállományát.” A másik oldal felől: az
európai események megkövetelik az új erővonalakhoz való igazodást. Szabédi

34

tiszatáj

tanúnak hívja Széchenyi Istvánt, aki azt írta: „általában véve inkább a kifejlett
magyart szeretem és becsülöm, amilyen ő Isten segítségével lenni fog.” Szabédi
László nem tagadja az öröklött népi, faji sajátosságokat, ám azt hangsúlyozza,
hogy egy műveltség az adott szükségleteknek felel meg, legalábbis részben. Ész
és bűbáj viszonyát az alkotásban így látja: „a műalkotás a művész és az anyag
küzdelme; tökéletességét anyagszerűsége nemhogy csökkentené, hanem ellenkezőleg, növeli; az a művész van tökéletesen az anyag birtokában, aki az anyag
törvényeit ismeri és elfogadja; helyesebben mondanók tehát, hogy a műalkotás
a művész és az anyag békekötése, mert benne a művész lelkének törvénye tökéletesen érvényesül anélkül, hogy valamiben is megszorítaná az anyag törvényének érvényességét.” A műveltségre is érvényes ez, mondja Szabédi. A soktörvényűségre pedig a következő, még plasztikusabb példát adja: „A ház formáját nemcsak az építkező nép etnikuma határozza meg, hanem az is, hogy
milyen anyag áll rendelkezésére (fa, kő, sár vagy nád), milyen szükséglet kielégítésére szolgál (csak hál-e, vagy lakik, vagy éppenséggel munkáját is végzi-e
benne stb.).” Végül is Szabédi nem a népi írástudók mellett tör lándzsát, hanem
az írástudó nép kialakulását szorgalmazza. És ezzel korántsem Sinka István,
Szabó Pál, Nagy István, Veres Péter, Horváth István ellen akar állást foglalni.
Saját költői műveiben – hogy a Belészülettem (1929) egyik sorát parafrazálva
szóljunk – a példák fajzatát figyelgethetjük ugyancsak. Az ide kívánkozó
elemzés csábításának ellentállva, csupán két verscímet említek a Szabédi-lírából: A szabédi Nagyrétent és a Sárkányölőt. Ész és bűbáj, az ősöktől örökölt világ vállalása s ennek ironikus megkérdőjelezése, „Belészülettem,/ s ezért szünetlen/ ujjongok: Ó szép/s nekem való nép!”/, a küzdelem és békekötés az
anyaggal, a Széchenyi által emlegetett „kifejlett magyar” – erről hoz hírt ez
a mindmáig értéken alul taksált költői örökség.
A Szilágyi Domokosét jobban ismeri a kortárs versfogyasztó és most már
utókor. Ám aligha úgy ismeri Szilágyi költészetét, mint ami a népi irodalomhoz csatlakoztatható. Pedig tekintélyes kötetet lehetne összeállítani 1938 és
1976 között élt „összmagyar” kortársunk úgymond „népi” verseiből, melyek
jóval a népi irányzat virágzása után születtek. Vajon mi erre a magyarázat? Hiszen Szilágyi Domokost, az első Forrás-nemzedék reprezentatív képviselőjét
úgy tartjuk számon, mint modern költőt, a hatvanas–hetvenes évek neoavantgárdjának egyik legjobbját, aki le akart és le tudott számolni a közvetlen elődök és kortársak konzervativizmusával. Egy 1969-es esszéjének első és utolsó
mondatait idézem: „Kezdetben vala a népköltészet.” Amire rímelnek a záró sorok: „A költészet örökletes gyógyír; a népé különösen. Mindig akad valami,
amivel szemben védtelen az ember. S amíg akad, addig van költészet is.”
Nos, Szilágyi Domokos védtelen ember volt. És költő, aki nem háríthatta
el magától – akárcsak Bartók – a népköltészetet. Elég a Bartók Amerikában
„népdal-betétjeire” utalni:

1998. január

35
Hova vetemedtél
hova vetemedtél
szivárvány havasról
szivárvány havasról
tűzre te vettettél
hamuvá vedlettél

Vagy ahogy „dúdol a mélybarna szemű”:
Tűz-víz-föld-ég
Basa Pestát megölték
fű-füst-zöld-kék
tűz-víz-föld-ég
Basa Pestát megölték
tűz-víz-föld-ég
fű-füst-zöld-kék
hívó hűség –
a természet zenévé szerveződik
figyeljetek
hangjaira
Itt az átmenetre is figyelni lehet, az átmenetek egyik formájára, melyekből
számtalan található Szilágyinál – ebben rejlik lírájának hihetetlen, modern
gazdagsága. A tragikum, az irónia és önirónia vállalásában, a tragikus groteszkben. Aminek egyik pólusán a külső parancs áll, a másikon a kiszolgáltatott költői érzékenység. A Hogyan írjunk verset (a Búcsú a trópusoktól kötet
anti-irodalompolitikus ars poeticája) erre a feszültségre épül. Az „Egyedembegyedem-tengertánc” sor játékos folytatásának lehetőségére: a „Hajdú sógor,
mit kívánsz?” paragrafusokban történő megválaszolására, az „érthető” vers követelményének kigúnyolására; de korántsem valamiféle ezoterikus felfogás védelmében, hanem a lehető legracionálisabban: „Azt instállom, esedezem, óhajtom, kívánom, kérem, követelem, parancsolom, hogy jó legyen, a nemjóját
a betyárnak! Színvonalas. Európai! és ázsiai, afrikai, amerikai, ausztráliai, antarktiszi. A jó vers már azelőtt közöl valamit, mielőtt az értelemig elhatolna,
mondá Eliot. (Könnyű volt neki. Vagy nem is?) Ja igen, és ne csak európai stb.,
hanem csikszentjehovai is legyen.” És a válasz – Hajdú sógorhoz és a korszakhoz, ma már az utókorhoz szólóan – folytatódik Shakespeare-rel, a Bohr-féle
atom-modellel, Babitscsal és Radnótival, az „Egyedem-begyedem-tengertánc”cal. Kiváló lehetőség intertextuális elemzőknek.
Szilágyi Domokos iróniájának megértéséhez, az idézettek mellett, hasznos
tudomást venni a „Tőzsgyökeres csujogatókról és a Kozmopolita csujogatókról
egyaránt. Az előbbiben találhatók e sorok:

36

tiszatáj
Mert csak annak megy jól dolga,
ki népszolgál, mint népszolga,
szolgálatját teeléd
leteszi mint népcseléd,
ellen én sem állhatok
– nem vagyunk mű állatok
és ez helyes állapot –,
én sem állok itten ellen
– nincsen abba báj, se kellem –,
ettül várok csak hatást:
végzek népmosogatást.

Akkor hát hová soroljuk Szilágyi Domokost? A népi irodalom jövőjének
tagadói közé? Vagy pedig a kérdés – 1997-ben, de már a hatvanas–hetvenes
évekből nézve is – rosszul van feltéve?
Hasonló következtetésre jutok, ha Kovács András Ferenc Szabédi szimfóniáját olvasom (1966-ból), amely A szabédi Nagyréten című Szabédi-vers nyomán
született epicédium, folklorisztikus formában temetési ének, „rusnya rigmus,
kis csasztuska”, „munkásparaszt műremek”. És valóban műremek, az ezredvégről, a magyar sorsról, a költősorsról. Közvetve, a nép sorsáról is.
Romló szív ver itt, most
Bomló magyar ritmust
– mármint Kovács András Ferenc Szabédit idéző huszonhat strófájában, amely
akár úgy is besorolható, mint a népi líra utóvédje. Ám biztos vagyok abban,
hogy téved, aki ezt a költőt és ezt a verset így értelmezi. Legalább akkorát téved, mint ha az urbánus „ellentábor” erősödését látná benne.
Visszatérek Szabédihoz, a műalkotásról, a műveltségről mondottakhoz.
Tehát: „a műalkotás a művész és az anyag békekötése, mert benne a művész
lelkének törvénye tökéletesen érvényesül anélkül, hogy valamiben is megszorítaná az anyag törvényének érvényességét. Ilyen két törvényű alkotás minden
emberi alkotás, ilyen a műveltség is. Sőt a műveltség soktörvényű.”

1998. január

37

„Én szerelmes vagyok a szimmetriába”
BESZÉLGETÉS CSIKI LÁSZLÓVAL
– Csiki Lászlót a Forrás második nemzedékének tagjaként tartja számon az irodalomkritika. Az első nemzedék egyenes folytatásaként született a második? Néhány Csiki-verssor
mögött ott érezzük Farkas Árpád szellemujját is. Talán a közös szülőföld is erősített ezen
a kapcsolaton? Egyáltalán: egy költő indulásához elengedhetetlen valamilyen szellemi bölcső?
– Annak idején Lászlóffy Aladár, Hervay Gizella, Szilágyi Domokos, Bálint Tibor,
Szilágyi István műveikkel mintegy feltorlódtak a gátak előtt, és Domokos Géza kitalálta, hogy hogyan lehet ezeket kiadni. Ebből alakult ki a Forrás-sorozat, amelynek
később én is szerkesztője lettem. A második Forrás-nemzedék – én ugyan nem szeretem számozni, mert számozni csak a világháborúkat meg a villamosokat szokták –
ezekből a „furcsa” alkotókból állt. Imádtuk Lászlóffy Aladárt, Szilágyi Domokost, de
minden szeretetünkkel együtt úgy éreztük, hogy fel kéne tölteni a nemzedékek közötti „hasadékot”. Utóbb ez már nem így néz ki, csak az akkori érzéseimet próbálom
elmondani. Volt valamilyen közéleti indíttatás – Farkas Árpád például ezért kerülhet
szóba –, annak idején ezt közérzet-lírának nevezték; én ebből egy picikét kilógtam.
Magyari Lajos, Király László, Farkas Árpád, Molnos Lajos, az azóta meghalt Apáthy
Géza a kolozsvári egyetemen évfolyamtársak voltak, és én szerettem volna hozzájuk
tartozni. Szerettem volna azt a metaforikus kifejezésmódot művelni, amelynek az volt
a lényege, hogy valamiről beszéltek, és – ez volt a dologban a fantasztikus – mindenki
tudta, hogy másról beszélnek. Volt kapcsolatuk a közönséggel. Ezt persze be kell helyezni az akkori romániai konstellációba. Szőcs István szerint az a kancsi mészáros
esete volt: ide nézek és oda ütök. És ezt így is érezték az emberek. Én ezt iszonyatosan
irigyeltem, bár művelni nemigen tudtam. Az persze más kérdés, hogy nem is nagyon
akartam. Utólag visszanézve eléggé gyermeteg dolognak tűnik, de én akkor megpróbáltam avantgárd jellegű dolgokat művelni, holott ennek sem helye, sem ideje, sem
módja nem volt. Nem is beszélve arról, hogy milyen gyöngén csináltam mindezt.
Végül is összerázódott a második Forrás-nemzedék, hiszen az irodalomtörténet
összerázta egy szitába azokat, akik beletartoznak: Király Lászlót, aki szerintem nemzedékem legjelentősebb költője, Farkas Árpádot, Magyari Lajost vagy Czegő Zoltánt.
Valójában akkor lehetne második Forrás-nemzedékről beszélni, ha létezne egy harmadik. A harmadik Szőcs Gézáéké, Egyed Péteréké lett volna, aztán jöttek volna a többiek, de az már nem egy nemzedék, mert nem egy helyen voltak, és nem is biztos,
hogy egy nyelvet beszéltek. Mert az nagy kérdés, hogy mi hoz össze egy nemzedéket.
Például egy irodalmi műhely, amilyen számunkra például a Gaál Gábor-kör volt a kolozsvári egyetem mellett. Ezt időnként betiltották. Én ott csak asszisztáltam a fiúknak,
nem vettem benne részt. De rendkívüli módon irigyeltem Szőcs Gézát később, amiért
olyan kitűnően tudta vezetni. Olyan fensőbbséggel instruálta az ifjakat, mint egy agg
mester. Egy nemzedéket végső soron mindig a célja határoz meg, az, hogy mit akar.
Közös és megbeszélt céljuk nyilván nem volt, de az, hogy valami a köznek szól, az
összetartotta őket. Példa gyanánt elmondom, hogy amikor a Megyei Tükör című lap
megalakult Sepsiszentgyörgyön, Kovászna megyében, akkor odament egy sereg költő
meg irodalmárféle, akik ugyanolyan indulattal írtak riportot, publicisztikát, bökverset,
mint szépirodalmi művet. Az indulat ugyanaz volt – gondolom én.

38

tiszatáj

– „Egyik versemet a másikból írom, egyik a másikat absztrahálja tovább. Tulajdonképpen ciklusok jönnek létre...” – mondja egy 70-es évekbeli nyilatkozatában. Ma is ilyen ciklikus a költészete, és egyetlen folyamatnak tekinti a versírást? Kísértethajók című verseskötetéért például „hajónaplófélének” nevezi.
– Ez már Magyarországon kiadott verskötetem, amelynek első felében a Romániában írott verseimnek válogatása, a másodikban pedig az ott betiltott verseimnek gyűjteménye található. A fülszövegben valami olyasmit írtam, hogy olyan ez, mint egy hajórakomány, amiben búza van, és a búza öngyulladással is fölgyúlhat, hogyha nem pakolják ki. Hogy ciklusokat írok-e? Ha önmagammal tisztességes akarok lenni, akkor
azt írom, amit csinálok. Én annak idején, fiatalkoromban író akartam lenni, aztán,
amikor már úgy nézett ki, hogy író vagyok, akkor nagyon igyekeztem, hogy ne legyek író, tehát ne írószemmel nézzem a világot. Az ugyanis iszonyatos torzítás lesz, ha
az ember úgy nézi a világot, hogy mit lehet belőle megírni. Ezt nem szabad. Ezért
megpróbálom valamilyen módon elmondani azt, amit átélek. Azokat az írókat nem
kedvelem, noha tisztelni tudom őket – Thomas Manntól hazai nagyjainkig –, akik beállnak egyetlen stílus nyelvi folyamába, és abban ugyanazt mondják el, legyen az bár
rendkívül kiművelt és pontos és szép. Nem hiszen, hogy minden témát el lehet mondani ugyanabban a stílusban. Ezért utána kellene mennem a stílusommal az életemnek
vagy megfordítva, nem tudom. Ilyen szempontból valóban ciklusokat írok, és elsősorban azért, mert én csak bizonyos periódusokban írok verseket. Főleg akkor, amikor
rossz a hangulatom, vagy nincs időm. Én prózaíró szeretnék lenni, de ahhoz sok idő
kell. Nyugalom kéne, és olyankor pipázik az ember vagy cigarettázik. És ha az ember
még idegesebb, megpróbál drámát írni, ha már nagyon fáradt, megpróbál fordítani. Ha
meg úgy érzi, hogy mindennel tele van a hócipője, akkor publicisztikával próbálkozik.
Verseim ciklikussága tehát az életem ütemét követve alakult ki valamilyen módon.
Legutóbbi verseimmel dramoleteket akartam írni, kis drámai történeteket.
– A keresztelő című verseskötetében olvasható egy esszéje, amely A nyelv kegyelmi állapota címet viseli. E vallomásból nem hiányzik a pátosz sem, holott ez a vonás nemigen fedezhető fel költészetében. Szükségét érezte annak, hogy erős és tudatos vonzódását a nyelvhez önálló műben is megvallja?
– Olyan helyre születtem, ahol a nyelv fontos volt: nemcsak mint kommunikációs
közeg, hanem mint az identitás megvallásának, megtartásának eszköze is. Ezt már gyerekkoromban éreztem. A költő, író eleven kapcsolatban van a nyelvvel. Ismerek néhány nyelvet, és a magyar nyelv dicséretére azt tudom mondani, hogy van egy fantasztikus tulajdonsága, amit nehezen tudunk megérteni, de mindenképpen megpróbáljuk
rombolni. Ez pedig valamilyen köztes állapot a létező és a lehető között, maga a
transzcendencia. Olyan ez valahol a konkrét és az absztrakt között, mint fölöttünk az
ózonréteg. Az emberi létezésnek egy módja ez, és engem ez mindig megrendít. De
egyszerre bánt is, hogy azzal, hogy egyre fogalmibbá akarjuk tenni, egyben romboljuk
is transzcendens jellegét, holott fordított tendenciára kellene törekednünk. Mert amikor Vörösmarty azt mondja, hogy „akadjon föl, midőn a fára néz”, ebben az átokban
benne van a transzcendencia maga, de képszerűen az is, hogy tudniillik kössék föl a fára.
Gyönyörűségeim közé tartozik ez a sor, mert a nyelv funkcióiból eredő kegyelmi állapotát bizonyítja.
– A szépirodalomnak szinte valamennyi műfajában alkot: drámából, versből, regényből,
novellából, tárcából, hangjátékból épül az eddigi életmű. „Nem is tehettem volna másként:
– írja – ugyanaz vagyok, bármiről beszélek. Bármilyen műfajt használok is.” Mivel ezek
a művek párhuzamosan születnek, nyilván nem egy korszakhoz kötődik a műfajválasztás.

1998. január

39

– Az ember nem írhat mindig verset, és prózát sem írhat állandóan. Nem én választom meg a műfajt, hanem a téma. Én ha prózát írok, mindig történetet írok. És számomra a történet csehovi értelemben az. Király László felfogását vallom, hogy tudniillik történet mindaz, ami bennünk történt. Én azonban megpróbálok külső történést
is írni, utóbb már a verseimben is. Az a hiú ábrándom van ugyanis, hogy ha valaki elolvassa, meg is érti. Legalábbis ezt szeretném. Ehhez pedig kell valami segítség, egy
szál, amit követni tud.
Valaha a közérzeti líráról értekeztünk egyfolytában. Én azt hittem – és ez nyilván
a fiatalságommal függött össze –, hogy az a fontos, amit én gondolok, az, hogy én hogy
érzem magam. Emiatt a novelláim hősei is állandóan 18 évesek voltak, miközben én
már harmincvalahány... Azt hiszem, a Titkos fegyverek című könyvemben távolodtam
el először ettől a felfogástól, hogy nem annyira vagyok én fontos a műben, hanem
a hős a fontos, a másik ember. Ezek nem művészileg, hanem inkább emberileg fontos
dolgok. Kedvenc Karácsony Benőmet idézve: „Fiam, nem vagy te futballkapus, hogy
érdekelnének a gondolataid.” Azért mondom el ezeket, mert a mostanában frissen lebukott posztmodern írók leírják azt is, hogy milyen színű tintával milyen füzetbe írnak, és mit gondolnak ők eközben. A fenét érdekli, hogy mit gondolsz te, fiam, közben, engem az érdekel, hogy Pityipalkó, akit odaállítottál, az mit gondol közben. Eleinte én is beleestem abba a hibába, hogy azt hittem: ha én önmagamról vallok, akkor
mindenkiről vallok. Ez igen derék elképzelés, de igen nagy becsapás is, és már régóta
nem hiszem. Megpróbálom betartani azt a szabályt, hogy az ember tisztelje a hőseit,
akiket választott, még akkor is, ha ő találta ki, ha soha nem látta őket. Tisztelje anynyira, hogy hagyja, hogy menjenek, hogy csináljanak azt, amit csak akarnak. Bőségesen elég volt a sok lankadt, világfájdalmas, uram-bocsá!, értelmiségi onániából – annak
ellenére mondom ezt, hogy az én hőseim általában ilyen lankadt értelmiségiek. Mentségemre szolgáljon, hogy én megpróbáltam az írásaimban egy picit röhögni is rajtuk:
jaj, de jók vagytok, fiúk, de milyen nevetségesek!
– Novelláit, kisregényeit szereti „történetek”-nek nevezni (pl. a Kutya a holdban című
novelláskötetében, vagy A pusztulás gyönyöre című kisregénykötetében). Miért kerüli a hagyományos műfajmegjelölést, hiszen a mai szövegcentrikus világban hűsége a hagyományos
kifejezésmódhoz nagyon is nyilvánvaló.
– Én remélem, hogy a „szövegek” divatja múlóban van. Picasso példáját szoktam
említeni, akinél nem ismerek absztraktabb művészt, és aki azt mondta: mindenkinek
elhiszem, hogy tud absztraktul festeni, ha le tud rajzolni egy kezet. Sok író esetében
a szöveg elmossa a szándékot és a célt, a kiindulást és a megérkezést. Az ilyen író nyilván nem is tudja másképp csinálni: csak dől belőle a szöveg, de ez csak szó, szó, szó.
– A szöveg eltakarhatja a hős alakját, elmoshatja arcélét is. Csiki László törekszik arra,
hogy karakterisztikus hősöket alkosson?
– Tiszteletben kell tartanom a hőseimet, meg a történetemet is, amit persze szintén
én találtam ki. Csinálhatnám másként is, de azért csinálom pont így, mert valamit
igenis közvetíteni akarok. Nem valamiféle nagy gondolatot, hanem csak azt esetleg,
hogy a kisebbségben élő ember is teljes értékű ember lehet. Az az elsődleges tulajdonsága, hogy ember, a kisebbségi lét az csak a helyzete. Rengetegen próbáltak megélni
a kisebbségi ember hősiességéből, elnyomottságából. Hiszen mindenfélére – jó nagy
pátosszal – rá is lehet játszani. Fontosabb ennél az, hogy ez az ember épp olyan, mint
a többi; az persze más kérdés, hogy helyzete folytán jobban kiéleződnek az érzékenységei, bizonyos hajlamai: minthogy vízszintesen nincsen helye, muszáj a magasba törnie.

40

tiszatáj

Valamilyen szempontból mindnyájan kisebbségben vagyunk, és nemcsak nemzetiségi
szempontból. A férfiak például kisebbségben vannak a nőkkel szemben és fordítva.
Ezt úgy is át lehet élni, hogy kiszorítanak bennünket, meg úgy is, hogy ez jó, ettől vagyunk azok, akik vagyunk.
– Menekültek, avagy a tagadó forma című versében írja: „Igéretet csak, nem földet, /
menedéket és nem hazát / keresnek”. És mit talált a menekült, Csiki László?
– Majdnem negyvenéves koromig Romániában éltem, és harmincöt éves koromig
eszembe se jutott, hogy elköltözzek. Amikor ezt a verset írtam, ez már az utánam jöttekről – és nem az értelmiségiekről – szólt. Arról az iszonyatról, amit annak idején
már egy hosszú cikkben, A kisebbségek kisebbsége címmel megírtam. Az az egyik tragédiájuk ezeknek az embereknek, hogy valamilyen okból – ki ki a saját okából – elmennek, de legalább akkora tragédia az, ahogyan fogadják őket. József Attila sorai jutnak
eszembe: mindenki „Szivére veszi terhünk, gondunk. / Vállára venni nem bolond...”.
Nekem azt mondja annak idején egy román ember, hogy jól élne ez az ország, hogyha
nem kellene eltartania a kisebbségeit. Nyugodtan mondhatnánk erre, hogy nem kell
azokat eltartani, dolgoznak azok, eltartják magukat. Megérkeztem ide, és a Keleti pályaudvar melletti büfében – mindenkit meg akartam ismerni, ez mániám volt még akkor – azt mondta nekem egy embör: de jó, hogy ilyen kicsi ez a Magyarország, mert
nem bírnánk eltartani úgysem annyi embert, amennyi a régi Magyarországon élt.
Gondoltam: nem foghatnátok ti kezet azzal a másik fazonnal? Így nézzük mi a kisebbségeket, holott így vagy úgy, mindannyian kisebbségiek vagyunk. Lehet, hogy az
emberek számára ez tragikus, az író számára sem öröm, de a feleségemnek azt szoktam
mondani: volt, amilyen volt, de legalább nem unatkoztunk.
– „Erdély – mintha kívül dobogna a szívem.” – írta 1992-ben. Erősebb vagy gyengébb
ma ez a szívdobogás? És doboghat még egyszer belül is ez a szív?
– Nem. Ma már más a helyzet. Az életem nagyobbik fele ott van, és ezt odahagytam.
– Milyen reményeket, szándékokat hozott a poggyászában?
– Amikor áttelepültem ide, ez a dolog picikét jelképpé vált. Annak a jelképévé,
hogy hogyan lehet élni ebben az Európában. Annak idején tartottam egy kiselőadást –
nem gyakran teszem ezt –, ami nagyjából arról beszél, hogy Erdély valahol a Kárpátkanyarba beszorított Közép-Európa összes problémáját jelenti a sok nemzetiségével,
annak kisajtolt érzékenységével. Én most már a tizenharmadik éve élek Magyarországon, de úgy érzem, hogy Erdély még mindig modell értékű hely. Nem akarok arra hivatkozni, hogy ott volt az első vallási türelmi rendelet Európában, hogy ott villamosították először a várost, hiszen Temesvár volt az első közkivilágított város Európában.
Ez mind igaz, de fontosabb, hogy ott van összetorlódva, fölgyűrődve a Kárpátokra
minden itteni probléma. Ott ér véget a kereszténység reformációs múltja. Attól keletre
nem volt reformáció, nem volt barokk, de még gótika sem. Ezért azt szoktam mondani, hogy én Európa legkeletibb városában, Sepsiszentgyörgyön születtem (bár
Markó Béla azzal henceg, hogy Kézdivásárhely egy kicsit még keletebbre van), és ez
fontos, mert ez a kultúra, ez a szellemiség bizony oda van torlódva és sűrűsödve is
egyúttal. Ilyen szempontból néztem és éltem át ezt a máig is élő problémát, és ez nagyon fontos nekem. Abban reménykedtem, hogyha én ezt megfelelő módon tudnám
képviselni a világ számára, uram bocsá!, ez talán a világnak is fontos lehetne. Mert úgy
látszik, hogy nagyon rosszul képviseljük mi ezt. A világ egyáltalán nem ért minket. Egyszer egy francia újságírónak elmondtam, hogy mi a baj, hogy a gyerekeink nem akarnak román iskolába járni. És a francia ezt egyáltalán nem értette. Azt válaszolta, hogy

1998. január

41

ha Franciaországban egy arab gyerek francia iskolába járhatna, nagyon boldog volna.
Én sem értettem, hogy ő mit nem ért, aztán rájöttem, hogy valahogyan fordítva kell
megfogni a dolgot, és hivatkoztam az emberi jogokra. A szabad vallásgyakorlás, a szabad utazás problematikáját értette, de ami számunkra a legfontosabb, azt nem értette.
Ez intő példa arra, hogy milyen hézagosan tudjuk mi felmutatni a saját dolgunkat.
– Lépések, kopogások című kötetének nyitó- és záróverse ugyanaz, de más kötetben is érvényesül ez a kompozíciós elv, így például A keresztelőben. A keretjelleg bizonyára az egész
könyvre érvényes gondolatot hangsúlyozza, de talán más is indokolja ezt a formát.
– Egyrészt az indokolja, hogy én szerelmes vagyok a szimmetriába. Másrészt az
a gondolat indokolja, hogy a versekkel végső soron összekuszáljuk a világot, és ha
megismétlem a végén, akkor remélem, hogy azt sugallja: mindent elmondtam, és nem
jutottunk előbbre. Vörösmarty szavaival kérdezem: „Ment-e a könyvek által a világ
elébb?” Hát nem. Emberi létünket azzal tesszük egyre bonyolultabbá, hogy gondolkodunk róla. Megvan az magában is, de a mi beavatkozásunktól, a véleményünktől
még sokkal bonyolultabb lesz. Nem baj ez, de jobb, ha a világ önmagán belül marad.
Azt szoktam mondogatni – főleg magamnak – hogy ezt a világot nem a mi értelmiségi
álláspontunkkal kellene szembesítenünk, hanem önmagával. Ha mi igazán értelmiségiek vagyunk, azaz kritikusok, függetlenek és kiművelt fők, akkor épp az lenne a dolgunk, hogy kivonuljunk, figyeljük a világ szembesülését önmagával, és mi csak leírói
legyünk e szembesülésnek. De ezt nem tudjuk megtenni, mert egyfolytában beleavatkozunk, például a versekkel. Nem velem kell szembesíteni a világot, mert hát ki vagyok én, hanem önmagával. Felállítunk magunknak értelmiségi tételeket, hogy a világnak ilyennek és ilyennek kell lennie, de ez csupán egy értelmiségi kritika. Ne próbáljuk a világra ráerőszakolni a mi saját, egyéni, gőgös álláspontunkat. Tudnék én
a magyar politikából is ezer példát sorolni, hogy az értelmiségiek mit és hol rontottak
el – én nagyon felelősnek tartom őket. És nem azért, mert kivonulnak, mert gyávák,
hanem azért, mert „bevonulnak”. Nem ez a dolgunk. Pompás példa erre a romantika,
amely megpróbálta a maga módján az emberi érzelmeket fölfokozni, abszolutizálni, és
ez vissza is hatott a társadalomra: például megpróbáltak úgy élni, ahogy a Wertherben
olvasták. De ez egy kicsiny kör lehetett csak, talán ötszázan olvashatták a Werther keserveit, nem hiszem, hogy sokkal többen, csak ezek voltak a hangosabbak, ezekről tudunk. A többiek élték a maguk köznapi életét. Lehet, hogy hatóerő volt az író, az irodalom beavatkozása egy körben, de ez a kör nagyon kicsi volt. Szerencsére.
– Néhány novellájában mintha kihúzott fiókok elfelejtett tárgyaiként szemlélnék múlt
idők eseményeit, helyszíneit. Az emlékezés távlatai elmozdítják a kontúrokat?
– Biztosan így van, de ha az ember ezt a csúnya mesterséget választotta, akkor célirányosan emlékezik. Arra használja tehát, azért kotorászik benne, hogy valami számára fontosat elővegyen, vagy valakivel találkozzon. Mint például Fiókok című novellámban gyermekkori önmagammal.
A művész az emlékezetével az emberi természet lehetőségeit is meghatározhatja.
Nekem nagyon rossz a memóriám, semmire sem emlékszem, de hogyha elkezdek
a szavakkal bíbelődni – és itt jön be a nyelvnek ez a fantasztikus képessége –, olyasmikre emlékszem, amelyekről nem is képzeltem, hogy emlékezni fogok rá. Valahol el
van rakva. Leírok egy szót, és mintha ciszterna vize fakadna föl, tudom azt, amit nem
tudok. És ha becsületes vagyok, akkor hagyom, hogy ez a folyamat menjen tovább.
Jó, hogy célirányosan használom, mivelhogy profi vagyok. Emberi becsületességem azt
kívánja – nem az írói, mert az nincs –, hogy hagyjam, mire jövök még rá. Ez a fölfaka-

42

tiszatáj

dás nem fájdalmas dolog, nem is lehet holmi alkotói gyötrelemnek tekinteni. Mert
amikor egy falat látott az ember, nem tudta, hogy az szürke volt vagy fehér, de utólag
rájön, mert így emlékezik. Lehet, hogy nem is olyan volt persze, de a céljának az felel
meg. Ezekben a jobbik pillanatokban minden együtt van, semmit sem kell kitalálnia.
– Vélekedéseket, vallomásokat, tárcákat tartalmazó könyvében, az Adalékban szerepel
egy régebben adott interjúja Itthon-otthon címmel. Mit jelent ez a két fogalom 1997-ben
Csiki Lászlónak?
– Mást, mint amikor az interjút adtam. Elég sokáig, és még most is néha, gyötört ez
az itthon-otthon dolog. Sok embernek az is traumát okoz, hogyha Kaposvárról átköltözik Győrbe. Én meg úgy hittem egy ideig, hogy ottan valami dolgom van. Mindig
azt mondták, hogy helyt kell állni. De helytállni anélkül, hogy csinálnál valamit, mi
a fenére való? Mikes Kelemen, ha nem írja meg a leveleit, csak egy fikció, aki ott üldögél
Rodostóban; ő csak a levelei által létezik. Hogy őszinte legyek, a bőrömet is mentettem, meg a gyerekeim bőrét is. Nem úgy jöttem ide, hogy otthonra találok, hanem
úgy, hogy el kell jönnöm. Tehát több minden lökött, mint amennyi vonzott. De van
egy nagy előnye ennek a szkepticizmusnak: azzal, hogy nem vártam semmit, mindent,
ami jó történt velem, pozitívumnak foghattam föl. Engem nem értek csalódások. Az
más kérdés, hogy az ember hogyan honosodik meg a saját anyaországában. Itt nekem
rokonaim vannak, bár az is igaz, hogy Magyarországról az égvilágon semmit sem tudtam. Háromszor voltam itt átutazóban (egyszer nagyanyám temetésén). Négy évig tartott a kitelepedési periódus, és közben nem közölhettem semmit. Azt kérdezte egy
román barátom: ha már vállalod ezt a szörnyűséget, miért nem mész odább? Azt feleltem: én nem mehetek, engem a nyelvem köt, én nem tudok francia író lenni, angol
sem. Nem valamiféle magyarországi áram vonzott ide engem, de védettséget kaptam.
Bár évekig, ha sokan voltak valahol autóbuszon, vagy színház előcsarnokában, és sokan beszéltek, mindig azt hittem, hogy románul beszélnek. Meg azt álmodtam időnként, hogy valamiért üldöznek, és visszamenekültem Romániába. Beszéltem erről
Parancs Jánossal, aki Párizsban élt nyolc évig. Ő azt mondta, hogy ez tipikus emigráns
álom, ő ugyanezt álmodta. Az idő múlik, az embernek mindenféle érzékenységei is
tompulnak. Én itthon vagyok, de...
Ugyanakkor, ha belegondolok, függetlenül attól, hogy itten hogyan érzem magam,
nem mennék vissza, pedig ott volna rokonom, lakásom, állásom is, ha kell, de nem
mennék vissza. Mészöly Miklós ’89 után azt mondta: most létrejön az író számára az
ideális állapot, a kétlakiság: ha akarsz, itt vagy, ha akarsz, ott vagy. Körülbelül egy napig én is ezt hittem, de túl sok minden köt már ide. Meg aztán az embert annyi sérelem érte ott, hogy akármennyire szerette is, ha a határ felé megyünk gépkocsival, már
induláskor ugyanabba a hisztérikus állapotba kerülök, mint amikor eljöttem. Félek,
miközben tudom, hogy ennek semmi alapja nincs: a világ ott is megváltozott, meg én
már külföldi állampolgár vagyok, hozzám senki sem nyúlhat. Tudom, hogy értelmetlen és fölösleges, alaptalan az aggodalom, mégis így van. Aztán hazajövök, és nem ismerem fel a kávéfőzőt, meg a saját konyhámat, mert azt hiszem, hogy egy másik konyhában vagyok. Egy napig téblábolok a saját lakásomban. Ilyenek ezek a beidegződések...
Budapest, 1997. július 8.

Erdélyi Erzsébet - Nobel Iván

1998. január

43

Új regénykorszak?
KIBÉDI VARGA ÁRON

Hozzászólás a regény-körkérdéshez
1. A regény az európai irodalmi hagyományokon belül a legújabb és a „legfrissebb”
műfaj, az egyetlen, amelyik képes önmagát meghazudtolni, magának ellentmondani.
Nincs szüksége paródiára, integrálja a paródiát. Ahol nem integrálja, mint a tizenkilencedik század második felében, ott baj van.
A mai értelemben vett regény – néhány kivételes ókori előzménytől eltekintve (Heliodorosz!) – a tizenhatodik század végén és a tizenhetedik század elején kezd népszerűsödni és elterjedni. A modern idők első olyan kritikusai, akik ezzel az azonnal divatossá
váló új elbeszélésfajtával foglalkoznak, nem tudják, mit kezdjenek vele, adhatnak-e neki
autonóm státust, és így a regényt inkább próza-eposznak nevezik. Az eposz régi nemes
műfaj, egyesek szerint a legelőkelőbb; aki modern és szereti a regényt, az eposszal rokonítja ezt az elméletileg még bizonytalan és védelemre szoruló új palántát.
Utólag úgy tűnik, hogy a regényt jobb lett volna próza-eposz helyett anti-eposznak,
vagy talán egyenesen anti-regénynek nevezni. Cervantes a reneszánsz legnagyobb bestsellerét, a húsz-egynéhány kötetben több szerző által írt és majdnem száz évig folytatásban megjelenő Amadis lovagregényt teszi nevetségessé, azáltal hogy a lovagi eszményt nemcsak tartalmilag parodizálja – hőse az eszményt könyvekből tanulja, akárcsak később Madame Bovary a szerelmet, és ágyban hal meg, nem csatatéren –, hanem
formailag is. A stílus állandóan változik, Don Quijote a regény második részében már
saját élettörténetét olvassa és kommentálja: felháborodik, amikor egy fogadóban Don
Alvar Tarvéval találkozik, aki életrajzának egy apokrif folytatásában szerepel, tehát
nem létezik! A metanarráció révén a regényparódia egyben anti-regény, az európai regény mint anti-regény kezdődik.
Anti-regénynek tekinthetjük azonban a Cleves hercegnőt is, a francia klasszicizmus
nagy szerelmi regényét, mert szerzője ezt a nagyon pesszimista, a férfiszenvedélyt leleplező – és ma már akár feministának nevezhető – történetet annak a királynak
(II. Henriknek) az udvarába helyezi, akiről tudjuk, hogy még az udvari élet legkisebb
részleteiben is meg akarta valósítani az Amadis-féle lovagi eszményt. És folytathatnánk
Diderot, Voltaire, Sterne, Fielding nevével, a regény – egy-két patetikus eszményítő
1. Miben látja a jelen regényírásának újabb, a közelmúlt korszakaitól különböző problémáit?
Valóban válaszúton van a regény most is, s ha igen, miért és miben?
2. A magyar és a világirodalomban milyen jelentősebb művekben, milyen poétikai válaszokban
lehetnek jelen a változó regénykorszak jelei?
3. Milyen előnyös vagy zavaró kapcsolatot lát a regényműhelyek és az eluralkodó regényelméleti
teóriák között?
4. Mi a véleménye a rövidpróza és a regény poétikai formáinak helyzetéről, viszonyáról a mai
fiatalabb irodalomban?

44

tiszatáj

kísérlettől eltekintve (Richardson, Rousseau) – a valóságot és önmagát megkérdőjelező
anti-regény marad egészen a tizenkilencedik század közepéig.
A tizenkilencedik század egy különös, mai szemmel egyre bizarrabbnak tűnő korszak: Balzac nyomdokában és egészen Zoláig a regényírók mintha megint eposzt írnának, azaz egy olyan regényt, amelyik a valóság megragadhatóságát, egy felépíthető
valóságot hirdet. A regény most nem a valóság megismerhetetlenségét mutatja, mint azelőtt tette (és mint azután – Proust óta – megint teszi); a realizmus azt vallja, hogy szavakkal le lehet objektíven, tudományos pontossággal, írni a valóságot. Ezt az illúziót
támasztja alá kezdetben a nagy új felfedezés, a fényképészet: a kép az objektív, tudományos valóságot rögzíti, erre kell törekednie a szavaknak is. A huszadik század első
felének néhány, a maga idejében híres folyamregényét (Martin du Gard, Jules Romains),
azt teszi ma már olvashatatlanná, hogy lényegében még mindig ennek a realizmushitnek
a bűvkörében születtek. A pozitivista realizmus csodálatraméltóan naiv; hosszú, kegyetlen évtizedekre volt szükség, amíg századunk kiábrándult... és kigyógyult belőle.
2. A magánélettel, az egyénnel foglalkozó regény kétségkívül egy radikális újítás
a magyar regény utóbbi évtizedeiben. A közösségi, elkötelezett regény viszont nem
középkelet-európai, nem kommunista és nem magyar találmány. Cervantes és Balzac,
a valóságot felforgató és a valósággal komolyan megküzdő nagy regényírók egyaránt
a közösség felé vezetik az olvasót. Magyarul ez nemcsak Jókaira és Móricz Zsigmondra,
de még Kaffka Margitra is vonatkozik.
Az európai regény elmúlt századaiban az egyén regénye ritka kivétel: néhány romantikus példát lehetne idézni – Chateaubriand-t és Benjamin Constan-t. Novalist és
Bettina von Arnimot –, de ma már nem igen olvassuk őket, megfertőzik ezeket a mármár megfoghatatlan érzelmeket kutató és cselekményszegény írásokat a kor pátosza.
A romantikus egyén akarva-akaratlan hősi pózokban tetszeleg, nem képes kizárólag
a maga életét élni, hanem az is fáj neki, hogy mennyire más a rideg és közömbös társadalom, mely nem hasonlít rá, mely nem fogadja be. Ilyen ellentmondásos és ironikus
módon még a romantikus individuum is belekapcsolódik a közösségi életbe.
Az egyén regényét illetően a huszadik században az irodalomtörténeti előzmények
azt sugallják, hogy a magánvilág mikroszkopikus kutatása végtelen nagy terület, az írói
eszközök egyre tovább finomíthatók. Amikor 1913-ban megjelent a nagy Proustopusz első kötete, amelyikben a szerző negyven oldalon meséli el azt, hogy egy gyerek
ágyában forgolódik és nem tud elaludni, azt lehetett volna képzelni, hogy a magánélet
mikroszkópiája megtörtént, ezt nem lehet már tovább fejleszteni. De kiderült, hogy
harminc évvel később Nathalie Sarraute még apróbb, már-már a tudatalatti határán
mozgó élmény-, gondolat- és beszédtöredékekre képes felbontani az egyén vívódásait.
A baloldali ideológiák által felerősített közösségi igény évtizedei után különösen jól
esik konstatálni, hogy más regénytípusok mellett (ezek közül talán a pseudo-történelmi
regény a legérdekesebb) egyre több olyan regényt is olvashatunk, amelyik kimondottan
és majdnem kizárólag a magánélettel foglalkozik. Ez a fordulat különös módon éppen
akkor lép fel, amikor a hősies, romantikus Én végleg leszerepel és a magánéletnek már
nincs igazából hőse és központja. Az Én nemcsak felmorzsolódik, hanem megsokszorozódik. Amerikai pszichológusok a „Multiple Self”-et tanulmányozzák. Az Én nem egységes: több, egymással néha már-már ellentétes részből áll, ahogy ezt már Proust is látta.
Milyen történeteknek lehet ez a trónfosztott és magával meghasonlott Én a központja? Ez a kérdés azért aktuális, mert a posztmodern alaphelyzetből az következik,
hogy a közösségi – narratív, hiszen a haladásra alapozott – etikákból kiábrándult embernek új és már nem közösségi narrációkra van szüksége ahhoz, hogy magánetikáját

1998. január

45

kiépíthesse. Ha az Énnek nincs központja, mi gyárt neki összeálló történést, mi tartja
össze az életét, mi ad magánvilágának értelmet? Talán a névtelen, megnevezhetetlen és
megfoghatatlan társadalmi erők és keretek? És mi gyártja, hogyan gyártsunk, ennek
a felmorzsolódott Én-olvasónak összeálló történeteket? Képes erre a valóság megismerhetetlenségére rádöbbenő nyelv? Ezen a téren ma nincsen alapvető különbség a nyugati és a közép-európai helyzet között; nem két különböző, hanem ugyanaz a válság
előtt áll minden európai író: ha a rendszerváltás húsz évvel előbb játszódik le, és történetesen a strukturalizmus divatjával esett volna egybe, jóval drámaibb ütközések és átrendeződések tanúi lehettünk volna.
Viszont van egy terület, ahol Magyarországon a rendszerváltás óriási következményekkel járt: ez az irodalomelmélet és maga a szépirodalom, különösen a narratív
próza. Az irodalomelmélet azelőtt világos és általában unalmas volt, ma teljesen más:
izgalmas, de gyakran olvashatatlan. Az irodalomelméleten belül pedig a regényelmélet
már a német romantika, de különösen Bahtyin óta „megugrott”. Ha a regény az egyetlen „omnivor” műfaj, olyan, amelyikbe minden belefér – fennköltség és durvaság,
narráció és filozófiai elmélkedés –, akkor a regényelmélet is minden irányba terjedhet:
a strukturalista narratológia a konvencionális formákat kedveli (népmese, detektívregény), a hermeneutika viszont inkább a világirodalom híres nagyregényeit, a pszichoanalitikus kritika pedig mindkét típust szívesen értelmezi. A regényelmélet ma
minden nyelven éppolyan bő és terjengős, mint maga a regény.
A szépirodalomban, elsősorban az elbeszélő irodalomban, Magyarországon a 80-as
évek óta a változás radikálisabb és csodálatosabb: teljes megújhodásnak lehetünk tanúi.
Rengeteg – legalább két tucat! – jó magyar prózaíró van, erre nekem az is bizonyíték,
hogy az előző hozzászólók névsora alig egyezik. Az az érzésem, hogy ma kevés olyan
nyelv van Európában, amelyen annyi jó kis- és nagyregény jelenne meg, mint magyarul. Ez a gazdagság tulajdonképpen érthetetlen és magyarázhatatlan. Ellentétben a legtöbb közép-kelet-európai országgal, a nyugati szellemi-irodalmi irányzatokat ugyanis
aránylag könnyű volt megismerni Magyarországon, tehát nem volt szükség a rendszerváltásra ahhoz, hogy a fiatalokat ilyen vagy olyan új irányzat megihlessen. Öncenzúra? Kiadói politika? Protokoll?
Közhiedelem, hogy a magyar irodalom azért nem nagyon ismert külföldön, mert
elsősorban lírája gazdag és a költészet nehezen fordítható. Most lehet, hogy itt is lesz
változás. Az elbeszélő próza átvette az első helyet a költészettől, és valóban nagyobb
ma a külföldi áttörés, mint régebben; több magyar prózaíró szerepel külföldi bestseller-listákon.
3. Nem csodálkoznék, ha egy hajdani magyar irodalomtörténet a kilencvenes éveket mint a magyar elbeszélő próza fénykorát emlegetné. Ennek ellenére nem vagyok
optimista a regény jövőjét illetően. Az olvasás tett, olyan aktivitás, amelyik az olvasó
részéről – különösen irodalmi alkotások esetében – energiabefektetést igényel. Nézni
egyszerűbb, könnyebb, mint olvasni, napjaink legnagyobb részét nézéssel és nem olvasással töltjük. Nemcsak a természetet, hanem az emberi kultúra alkotásait is – a házakat, a divatot, a művészien becsomagolt ipari termékeket, a reklámplakátokat, a televíziót – inkább nézzük, mint olvassuk. És van egy olyan vizuálisan narratív műfaj, mely
a regényt képes helyettesíteni: a játékfilm. Egy film megnézése kevesebb időt igényel,
mint egy regény elolvasása, és ez az elfoglalt, a gyorsaság bűvöletében élő modern ember számára előnyt jelent. A képek gyorsan peregnek, másfél óra alatt előadják azt
a történetet, amit egy regényolvasó csak többnapos erőfeszítés után ismer meg teljesen.

46

tiszatáj

A film a kultúrafogyasztó passzivitását segíti elő. A nézőnek multimediális, különböző érzékszerveire egyszerre ható eseményben van része; ő maga csak ül, a mozi sötét
termében, vagy otthon a képernyő mögött, és a film mindent egyszerre kommunikál
vele, egyéni gondolkodásra nincs szükség. A filmrendező olyan részleteket is megoldott, amit a regényíró a képzeletére bíz: milyen színű a szereplők ruhája, milyen
a hangjuk, milyen magas a bokor az út szélén, hány ránc van az öreg néni arcán. A játékfilm megszabadít a nyelv pontatlanságától, a kép azt is megmutatja, amit a nyelv
nem képes kifejezni. A néző kikapcsolhatja fantáziáját, mindent készen tálalnak elé,
mint csecsemőnek a pépet. A kísérőzene legfontosabb szerepe pedig gyakran egyszerűen abban áll, hogy a néző passzivitását felerősítse.
Itt természetesen elsősorban a könnyű, sablonos, tömegével gyártott filmekre, tévéfilmekre gondolok. Van igényes filmrendező – a filmtörténet az ő nevüket jegyzi
meg –, aki éppúgy bevonja művébe, a mű interpretálásába a nézőt, mint a jó regényíró
az olvasót. A nem konvenciókra épülő, hanem az egyéni fantáziát igénybe vevő ellipszis a műépítkezésnek itt is alapvető alakzata. De akár sablonos, akár igényes filmrendezőkre gondolunk, a veszély nagy, hogy a huszonegyedik században az egydimenziós, csak a nyelvre támaszkodó regény szerepét egyre inkább átveszi a többdimenziós,
azaz multimediális, egyszerre a nyelvre, a képre és a hangra-zenére épülő, a fantáziát
nem fárasztó, de éppen olyan jól kielégítő médium, a film.

KULCSÁR -SZABÓ ZOLTÁN

Tanácstalanság és/vagy elõzékenység?
Noha az ebben a disputában eddig megnyilatkozók láthatólag éppúgy elutasították
„a regény” jelenkori helyzetének egy „válság”-konstrukcióban való elhelyezését, mint
maga a kérdés megfogalmazója is, ez talán csak még inkább növeli a tanácstalanságot
„a regény” jelenkori dilemmáit illetően. Amilyen egyértelműséggel szilárdult meg a műfaj magyarországi történetének legutóbbi nagy fordulata a kritika és az irodalomtudomány visszatekintéseiben (a „mágikus” 1986-os évben, a két posztmodern [?] nagyregénnyel kiteljesedett ún. „prózafordulat”), olyan bizonytalan az azóta eltelt évtized
fejleményeinek a megítélése. Ezt egyrészt nyilván a történelmi konstrukciók létrejöttében benne rejlő retoricitás tárhatja fel. A recepció, a kritika „korszakolási” stratégiáit
túlságosan is egyértelműen az ismétlés különböző alakzataival lehetne leírni: túlságosan is nagy a hasonlóság aközött, ahogyan pl. a ’80-as évek új irodalma lerombolta
a korábbi évtizedek uralkodó, politikai-ideologikus töltésű kánonjait és aközött, ahogyan a ’90-es évek „szövegirodalma” (Károlyi Csaba) szembeszegült a ’80-as évek (kritikai életet, ízléseket, olvasásmódokat, sőt az értelmiségi beszéd regisztereit egyaránt
döntően) meghatározó teljesítményeivel, legalábbis a kritikai reakciókból, vagy az
újonnan fellépő értelmezésrendszerek legitimációs küzdelme, az ezek kiváltotta viták
szerkezeti hasonlósága felől ítélve (s itt fontos szerep jut az „értelmezésrendszer” szónak: nem nagyon lehetne megmutatni, hogy melyek azok a szövegalkotásbeli attitűdök, amelyek terén a ’90-es évek „új irodalma” radikálisan szembekerült volna pl. Esterházyval, ugyanakkor az a diszkurzív tér [kritikák, kánonok, elvárások és ezek repre-

1998. január

47

zentánsai, politikai-esztétikai elvek, az „irodalomrendszer” környezetének teljes átrendeződése a ’80-as évek óta], amelyben ezek a szövegek jelenleg léteznek, olykor
mégis éles különbségeket tesznek láthatóvá közöttük).
A két „fordulat” ily módon egymáshoz idomuló, egymást ismétlő narratív történelmi alakzatként mutatkozik meg: a „fordulat” örök ismétlődését az teszi szimmetrikus, kiegyensúlyozott képletté, hogy míg az előző „fordulatnál” a „történet” eltűnése,
vagy legalábbis viszonylagossá válása, szövegszerűsödése tűnt a legradikálisabb (vagy
éppen: előremutató, az olvasási stratégiákat a leginkább átalakító) változásnak, úgy
most éppen a történet sokat emlegetett „visszatérése” látszik a legújabb fejleménynek.
A magyar regény utóbbi két évtizedének története így egy chiasztikus ismétlésnek egy
egyszerűbb, körszerű „visszatérés”-narratívában való „elsimulásaként” fogható fel: túlságosan is megnyugtató képletként.
Talán éppen ezért helyesebb lemondani az e történet további „alakulásának” előrejelzésére tett kísérletekről: ezeket a történeteket amúgy is a szövegek írják, nemcsak az
irodalom szüntelenül újrarendeződő hagyomány- és önértése révén, hanem azon egyszerű belátás alapján is, hogy egy nyelvi műfaj történeti kategóriáit aligha lehet rajta
(a szövegeken) kívül megtalálni. Az, hogy egy szöveg egy történeti jellegű folyamatnak
a jelzése, azt is jelenti, hogy ez a folyamat maga is e szövegekben íródik, ily módon
azonban egy regényt sem lehet teljes érvénnyel egy regénytörténeti fogalomhoz hozzárendelni, hiszen ez maga is valamilyen módon a regényben jelölt: a regény viszonya
az ilyen történeti kategóriákhoz inkább részesülés, mintsem odatartozás (hasonlóan
ahhoz, ahogyan egy szöveg is csak részesülni képes egy műfajban, miként ezt Jacques
Derrida La loi du genre c. írásában megmutatja). A „történet” visszatérése (és erre még
vissza kell térni) sokkal inkább egy olvasásmód kiemelkedése és megszilárdulása, mintsem textuális folyamat (ami már csak azért sem lehetséges, mert nem helyezhető
egyenlőségjel a – narratológiai értelemben vett – „történet” és a „szöveg” közé) – éppenséggel elgondolható a regény történetének legújabb fejezeteként, eközben viszont
tudni kell, hogy ez a fogalom – mint valamifajta „kategória” – a regények történetében
mint textuális folyamatban alkalmazhatatlan. A magyar regény fogadtatástörténetében
megmutatkozó kanonizációs folyamatok pedig olyannyira alá vannak rendelve az olvasói igények ilyesfajta megjelenítéseinek, hogy a műfaj alakulásának leírására tett
mindenfajta kísérletet megakadályoznak: az Esterházy-életmű egyfajta „megtorpanása”
a ’90-es években ebben az értelemben pl. viszonylag általános olvasói tapasztalat, azonban semmiféle „történeti” jelentésértéke nincsen.
A magyar regény történeti értékelése amúgy tágabb értelemben is nagyon nehéz
feladat: gyakorlatilag még a 20. századi magyar epika fő hagyományvonalainak leírását
is a megoldatlan irodalomtörténeti feladatok közé lehetne sorolni. A reflektált irodalomtörténeti megértést aligha könnyíti, hogy a hazai irodalomtörténet-írás döntően
a lírára van „szabva”: nemcsak az akadémiai irodalomtörténet tanúsíthatja ezt, hanem
a 20. század első felének magyar irodalmáról alkotott újabb történeti modellek is.
Pl. a ’20-as–’30-as évek irodalmának újraértelmezését célzó pécsi konferenciák közül az
1991-es, a költészetet tárgyaló azóta jelentékeny rekanonizációs hatást fejtett ki, míg
az 1992-es próza-konferencia (összességükben színvonalasabb) előadásai sokkal kevésbé.
A történeti orientáció eme bizonytalanságát tovább hangsúlyozhatja az is, hogy a magyar irodalomnak és közönségének alighanem sokkal csekélyebb az esztétikai „emlékezete” a próza esetén, mint a költészetben. Másfelől viszont mégis meglepő ez a bizonytalanság: a külföldi regényelmélet bővelkedik a (különféle szempontok mentén
létrehozott) történeti modellekben (pl. Franz K. Stanzel, Wolfgang Iser vagy Viktor

48

tiszatáj

Žmegač könyvei, sőt magyar példa is akad: Lukács György regényelmélete), ezek egyszersmind sokkal szorosabb kapcsolatban vannak a narratológia elméletével, mint a líratörténet narratívái a líraelmélettel. A próza láthatólag sokkal jobb helyzetben van
a műelemzések terén is: míg a (metodikailag mindig is kevésbé kidolgozott) versértelmezések ma Magyarországon nagy százalékban még mindig egy iskolás, „a költő” alakjára összpontosító interpretációs stratégiát követnek, megbízható, korszerű regényelemzés viszont egyre több olvasható. Mindez azt a látszatot kelthetné, hogy a regényolvasási szokások (melyek leírására megintcsak léteznek Magyarországon is ismert
eljárások, pl. Iseré) sokkal kevésbé problematikusak, mint a versolvasáséi – ugyanakkor
ez a tágabb olvasóközönséget tekintve egyáltalán nem biztos (az 1992-es, budapesti
Móricz-konferencián pl. Cserhalmi Zsuzsa beszélt arról, hogy az iskolai oktatásban az
elbeszélő szövegek esetében sokkal nehezebb kiépíteni egy „irodalmi” – tehát nem kizárólag reprezentáció-elvű – olvasásmódot, mint a verseknél). És nyilván a prózaolvasás is áldozatává válhat a saját hagyományértés problémáinak, pl. bizonyos műfajilag
kondicionált elvárásrendszerek ismeretlen volta miatt (és nemcsak régebbi műfajok
esetén, hanem olyanoknál is, mint pl. az „esszéregény”).
Másfelől viszont éppen a „kortársnak” nevezhető magyar irodalom az, amelynek –
egy többé-kevésbé általános konszenzus szerint – éppen a regény a meghatározó, legjobban recipiált-feldolgozott műfaja. Az említett, a ’80-as években létrejött, posztmodernnek csak eléggé vitathatóan nevezhető kánon olyannyira domináns, sőt mármár normatív szerephez jutott az azóta keletkezett prózai művek befogadásában, hogy
az több esetben esztétikailag káros (mert – pl. – horizontszűkítő) hatással járt (jó példája
ennek az a magától értetődő, mindenfajta mérlegelést és értelmezést megelőző „avató”
gesztus, ami Márton László Átkelés az üvegenjét Esterházy és Nádas „nagyregényeihez”
csatolta, nyilvánvalóan lezárva a mű interpretálhatóságának bizonyos útjait). Ma, amikor a posztmodern próza első hullámának lehetőségei (talán más irodalmakban is) kimerülni látszanak, célszerűbb volna az ehhez – valamilyen értelemben – kapcsolódó kánont nyitottabban kezelni. Szerencsére erre is van már példa, Szirák Péter Az Úr nem
tud szaxofonozni c. könyvében egy olyasfajta képet alkot a ’80-as évek eme meghatározó
kánonjáról, ami nem zárja le azt a műfaj legújabb lehetséges „történetei” felé.
Nyilvánvalóan téves következtetés volna a posztmodern regénytechnikák végleges
„kifulladását” megállapítani, hiszen pl. a ’90-es évek magyar prózájában már megjelentek azok a lehetőségek, amelyeket egyes újabb (’80-as–’90-es években keletkezett) német
vagy amerikai regények fogadtatásában a posztmodern stratégiák megújulásaként, átalakításaként (de nem teljes elutasításként) értelmeztek. Pl. az utóbbi évek egyik legszembetűnőbb fejleménye, a „történelmi regény” műfajának (mellesleg igen eltérő) megidézései Darvasi, Háy, Láng vagy Márton regényeiben sok tekintetben emlékeztetnek
a ’80-as évek német irodalmának legsikeresebb regényeiben érzékelhető eljárásokra
(Nadolny: Die Entdeckung der Langsamkeit, Süskind: Das Parfüm, illetve Ransmayr regényei, a Die Schrecken des Eises und der Finsternis és a Die letzte Welt). Még ezekben a regényekben sem a „történetszerű” olvasás lehetőségének visszatérése lehet a legfontosabb, ismerős „újdonságként” interpretálható jelenség, hanem az, hogy – különböző
módon – újraszituálódik a metanarratív jelentésképződés szerepköre a fikcióalkotásban:
kevésbé diszkurzív, nem annyira az elbeszélői szólam reflexivitásában lelhető fel, sokkal
inkább fikció és szöveg kölcsönviszonyában, az idő- és térviszonyok elbizonytalanodása
nem annyira a narráció retorikai, hanem a szöveg (és az intertextusok) és a reprezentált
„világ” viszonyában folytonosan újrateremtődő, de nem lokalizálható differencia teljesítménye. Egy ilyen változásirány jól bemutatható Ransmayr említett két regényén:

1998. január

49

míg az előzőben a metanarrativitás teljesítménye az elbeszélő (valós szövegek és dokumentumok alapján végrehajtott) „történetfeltárása” és a cselekményben játszott szerepe
közötti viszonyban bomlik ki, a Die letzte Weltben ez a viszony implicitté válik: elmosódik a határ a megidézett és a történetben is „szereplő” szöveg, illetve a regény
fikcionális világa között, sőt a fikcióalkotás aktusai emiatt egy folytonosan újratermelődő textuális provokációnak vannak kitéve. A metanarrativitás jelentésképző potenciálja áttételesen ugyan, de nagyon erőteljes Háy 1996-os regényében is. Vagyis egyet lehet
érteni Csányi Erzsébettel abban, hogy a metanarráció szerepe éppenhogy nem csökkenni látszik az újabb, „történetszerűbb” posztmodern regényben.
A másik fontos jelenség, amelyre érdemes figyelni a posztmodern eme második
hullámában, az az elbeszélői tudattal, illetve a narrátor nyelvi „világával” való játék, pl.
az amerikai minimalista prózában (különösen Bret Ellis American Psychoja lehet érdekes ebből a szempontból), illetve a magyar irodalomban Hazai Attila műveiben. Ezeknek a (jelenleg) markáns(nak tűnő) alakulási irányoknak talán az lehet a legfontosabb
tapasztalata, hogy a lineáris, reprezentáció-elvű olvasási stratégiákat elsősorban nem retorikai, textuális vagy intertextuális eljárásokkal forgatják fel, akadályozzák meg, hanem éppen a számukra legfontosabb „tájékozódási pontokon”: a történet alakításában,
a narrátor figurájában és a fikcionalitás érzékelhetőségében – ez persze megintcsak újraolvasásra, a műfaji hagyományok felülvizsgálatára késztethet (hiszen új perspektívákat nyithat meg a hagyományosabb elbeszélésmódok megközelítésében), ugyanakkor
ezt az újraértékelést meg is nehezíti azzal, hogy olyan eljárásokat helyez előtérbe, amelyek kevésbé férhetők hozzá a bevált (a kompozitorikus, illetve retorikai megalkotottságra irányuló) narratológiai módszerekkel. Az irodalmi fikcionalitás kérdésköre is tágulhat, hiszen (persze túlzó általánosítással élve) ezek a művek már nem annyira a fikció és a realitás, sokkal inkább a fikció és a szöveg viszonyát problematizálják.
A műfaj aktuális folyamatai tehát kétségkívül kihívás elé állítják a narratológiát is,
melynek alakulása (ahogy az talán a fentiek, de számos történeti példa, mint a Tel Quel
elméleti és esztétikai érdekeltségeinek viszonya alapján belátható) bizonyos mértékben
rá van utalva magukra a regényekre. A Tiszatáj harmadik kérdésében bennrejlő lehetőség, mely szerint a „regényműhelyek” és a teória kapcsolata káros is lehetne, ebből
a szempontból nem értelmezhető. Ha valóban létezik olyan, hogy „regényműhely”, ott
bizonyára vannak szerszámok is. A narratológiai elméletek jelentős százalékban ezeknek a szerszámoknak a leírását, működésük értelmezését teszik lehetővé, vagyis feltehetőleg kevéssé tehetnek kárt bennük. Hogy hasznosak is lehetnek, azt legutóbb Mészöly
Miklós egyik, Mészáros Sándornak adott interjúja bizonyította (Alföld, 1996/9). A „regényműhelyek” ideológiagyártó „részlegei” (vagyis: a regényírói eljárások önértelmezései) vélhetőleg lazább kapcsolatban állnak a narratológiával, pl. nemigen volna célszerű
az e körkérdésre válaszoló írók hozzászólásaiban meglepően domináns „világ”-paradigmát („a világ mélyebb kaotikussága”, „világegész”, „világmodell”) Márton regényeinek narrativikájával kapcsolatba hozni. Ugyanakkor e hozzászólások annak is példái
lehetnek, hogy a regényelméleti érdeklődés ahhoz mindenképpen hozzájárul, hogy egy
regényíró közvetíthesse azt, hogy miként vélekedik különböző „eszközeiről”.
A narratológia iránti ellenszenv sokkal inkább az irodalomelméletnek az irodalomkritikában való, az utóbbi években már nagyon látványossá vált megjelenésének
szól. Minthogy az egyik legkidolgozottabb a különböző irodalomelméleti diszciplínák
közül, korántsem meglepő, hogy a modern irodalomelmélet színvonalas hazai recepciója az utóbbi időkben döntően regényelemzésekben nyilvánult meg (pl. Szirák,
H. Nagy Péter, Molnár Gábor Tamás írásai, vagy Az újraértett hagyomány c. kötet több

50

tiszatáj

tanulmánya). S nyilván éppen ez az oka annak, hogy az irodalomelmélet iránti – e téren tájékozottnak nemigen nevezhető – ellenszenv megnyilvánulásaiban a mostanában
„elszaporodó” teóriák gyakran összefoglalólag „narratológiának” minősülnek. Ez a fajta
reakció, a narratológia elméletének bizonyos fokú diszkreditálása az irodalomkritikában kétségkívül nem szerencsés, ugyanis éppen a narratológia belső elméleti-módszertani dilemmáiról (jócskán akad ilyen) vonja el a figyelmet. A teória eme kétértelmű „eluralkodása” vagy reflektorfénybe kerülése éppen a teóriának káros, nem az
íróknak és főleg nem az olvasóknak (akik még ellenszenvük esetén is hasznot húzhatnak belőle: ilyen előny pl. bizonyos regénytechnikai kérdések pontosabb megfogalmazhatósága vagy a regényolvasás figyelmének „kiterjesztése”).
A narratológiának valószínűleg éppen a saját módszertan korlátoltságával kell
szembesülnie: ahogyan az már szóba is került, bizonyos regények hatásstruktúrájának
alkotóelemeit egy narratológiai megközelítésmód nem képes érzékelni. Pl.: mind a narráció (mint retorikai alakzatrendszer), mind a történet (mint kompozíció) olyan –
valójában virtuális – konstrukciók, amelyeket a saját előfeltételükről, a szövegről való
megfeledkezés (illetve annak, mint nyelvnek a leplezése) tüntet ki. Mindkettő a regény
szövegének dinamikájából emelkedik ki, egyszersmind korlátozva azt, a narratológia
tehát – amint azt elsőként Bahtyin hangsúlyozta (ezzel egyben a regénybeli polifónia
és dialogicitás elvét alátámasztva) – valójában nem fér hozzá a regény nyelvéhez, a regény textuális folyamataihoz, hiszen elsődlegesen figurális kompozíciókat, nem diskurzusokat vizsgál. Egy hasonló felismerés később Jonathan Cullernél tér vissza, aki
szerint a narratológiai elméletek vagy az elbeszélést, vagy a történetet kénytelenek
eleve adottként, elsődlegesként rögzíteni, ezzel kiszolgáltatva azokat az oppozícióban
szereplő másik szint általi dekonstrukciónak.
Ez az egyik oka annak, hogy a ’90-es évek közepének talán legjellemzőbb prózai műfajává lett rövidtörténet recepciója és feldolgozása egyelőre nem kielégítő, s e műfaj legújabb „termésének” differenciált esztétikai értékelésére sem igazán akad példa. Garaczi
rövidprózáinak értelmezéséhez pl. aligha elegendő az elbeszélői stratégia elemzése: elképzelhető, hogy itt a szövegben reprezentált diskurzusok bizonyos mechanizmusainak, státuszának, egymáshoz való viszonyának vizsgálatára volna szükség. Valójában
kevés a jó elemzés, mintha a műfaj maga volna idegen (noha mégoly vonzó – legalábbis
ezt tükrözi a kanonizációs folyamatok jelenkori alakulása) az uralkodó értelmezés- és
olvasásmódoktól (ebben rejlik a másik probléma: amint arra Szilasi László is utalt,
a „történet” és a „nagyregény” iránti igény uralkodó volta – aminek konzerválódásáért
viszont nem a narratológiát vagy bármely más elméletet terheli a felelősség – gyakorlatilag meggátolta a posztmodern rövidtörténet megfelelő értékelését). Az olvasásmódok
eme kialakulatlansága nyilván sok tekintetben összefügg avval, hogy e szövegek műfaji
környezetének hagyományvonalai részint szintén feltáratlanok (ezek valamiféle feltérképezéséhez elsősorban Thomka Beáta és Dobos István munkái járulhatnak hozzá).
Az eddigi, meglehetősen csapongó gondolatmenet talán arra a következtetésre vezethet, hogy „a regény” ezredvégi helyzetének meghatározására tett kísérletek szinte
szükségszerűen a tanácstalanságot kell, hogy közvetítsék. Alighanem azért, mert az
ilyen jellegű meghatározásoknak olyan történeti (és textuális) folyamatok érzékelésével
és „betájolásával” kell megpróbálkozniuk, amelyek (sajnos/szerencsére) túlmutatnak
mindenkori szemlélőjükön. Vagyis: az ilyen kérdések csak egy olyasfajta előzékeny
diskurzusban válaszolhatók meg, amely képes nyitott maradni egy történeti folyamat,
egy mű, egy szöveg felé, megelőlegezni a másik elsőbbségét, ami túlmutat rajta.

TANULMÁNY
KABDEBÓ L ÓRÁNT

Szöveg épül, omlik
Babits az európai irodalmat az „egymásnak felelő” „egészen nagyok”-ra figyelve
mutatja be, „akik egészen-eggyek, egymás folytatásai, egyetlen lélekáram részei”.
A magam részéről ezt az áramot nem annyira a remekművek, mint inkább a bennük
megképződött szövegek vándorlásaként fogom fel. Olyan aktusként, amelyben az olvasói retorika változó poétikai horizonton átminősül alkotói retorikává – megnyitva
ezzel újabb – immár összehasonlító – olvasások lehetőségét. Babits metaforájával
„egyetlen lélekáram részei”, amelyben „tovább élnek mindnyájunk lelkében”. Szabó
Lőrinc meghatározásával: „A zűrzavar, amit most rendezek, / hogy értsem magam
s hogy megértsetek”. A költő önmagyarázatában „a vers a zűrzavar rendezését ígéri”.
A magam olvasatában: a különféle befogadások, kérdezések megjelenésével egyfajta
zűrzavar felkeltését-megrendezését ígéri a megértés – újfajta poétikai rendezés – szándékával. A költő pontos alkotói önmegfigyelése értelmében: „Egymásra fotografálásoknak és áttűnéseknek mozitechnikája ez, szavakban.”
Nevezzük műfordításnak: a szavak vándorlása az irodalom létezésének mikéntje.
Állandó alakulása jelenti az újabb mű megjelenését, amely egyszerre hordozza a kapcsolatot és a másságot. Megszervezi a viszonyítottságot. Az azonosíthatást és a különböztetést. Éppen ezért a műfordítás időbeli és irreverzibilis folyamat. A kimondott szó
változtathatatlanul van: önmagában változtathatatlan, mégis továbbalakítható.
Ismerjük Karinthy e témabeli játékát. Magam is találkoztam ezzel a problémával,
amikor kitűnő költőbarátom, Itamar Jaoz Keszt antológiát állított össze: zsidó sors
a magyar költészetben témakörben. Bibliás verseket ajánlottam. Például a Psalmus
Hungaricust. Mert azt még lefordíthatná, hogy „Mikoron Dávid, nagy búsultában/ Baráti miatt volna bánatban/ Panaszolkodván nagy haragjában,/ Ilyen könyörgést kezde
ő magában:”, de magát a törzsverset, az LV. zsoltárt csak visszaolvasni lehet, de visszafordítani már nem lehet. Pedig micsoda különbség van a dávidi zsoltár és Kecskeméti
Vég Mihály versének hangneme között. Ezt legfeljebb a különböző horizontról olvasó
érzékelheti. Újabb műfaj – a zene – kellett a különbözés lekottázásához. A fordító
ezúttal tehetetlen. Mint ahogy szintén tehetetlen Ady Sion-hegyet emlegető nagy szimbólumával is. Nem is azért, mert az összes „istenszag”-gyanús ószövetségi hegyet
(a Moriát, a Sinait, a Hórebet, sőt még a Tabort is) beleírja-olvassa a költő, – éppen
földrajzi távolsága, magyar költő-olvasó számára akkoriban jobbára csak a Biblián át
elérhetősége okán. De mit mondhat ugyanez a szöveg annak, aki ott él Jeruzsálemben,
napi esetlegessége a Cion-hegy, mint nekünk mondjuk a Gellérthegy avagy az Avas.
Persze ne feledjük, imigyen vagyunk a keresztény Európában a palesztinai tájhoz–zsidó
környezethez kötődő bibliai ihletődésű művészettel is.
Ha igaz, hogy a „világirodalom”-fogalom Goethétől ered, akkor az önjellemzés
zsenijeként jelenik meg előttem. A világirodalom öntudatosodása valóban vele – benne
és általa – jelenik meg, mint tudatos aktus. Homérosz és Dante még öntudatlan művelte ezt, századunkra pedig éppen a személyes mozzanat kiiktatásával vélte ezt végrehajtani a két nagy angolszász lírikus, Eliot és Pound. Goethe volt az, aki tudatosan

52

tiszatáj

magába szívott minden múlt és jelen mozzanatot, gondosan számon tartotta, ahogy
kortársai és utódai szétolvassák, volt ereje önmaga újabb és újabb olvasatait is vissza –
bele – olvasni önmagába új jelenségekként – és engedni immár változott önmagát ismét
szétolvasni. A Világirodalom Géniuszaként ezzel éppen a nemzeti irodalmak öntudatosodását – is – kiváltva.
Határhelyzetet is teremtett ezzel. Az utolsó nagy összefoglalóként jelent meg, akiből még – a homéroszok, a danték és a nagy vallási szövegek után – korszakot formáló-meghatározó nagy elbeszélés is kisugárzott (lásd a „fausti ember” definiálása),
ugyanakkor benne és általa már megjelenik a poétikai paradigmák viszonyíthatásának
tudatosodása is. Egyszerre meghatározó és a meghatározottság visszavevője: viszonyítója. Ezáltal minden műfordítás nemcsak összeköt, de méginkább szét is választ: megképzi a különbözés lehetőségét. Hogy éppen Goethénél maradjunk, és visszatérjünk
saját irodalmunkra: legszebb hatása számomra nem Kazinczy kultusza, hanem Petőfi
drasztikus lázadása, amikor is békasót vél találni a szíve helyén.
*
Egy-egy nagy művelődéstörténeti jelentőségű összefoglaló mű fordítása hirtelen
egy-egy korszak vagy nemzet irodalmát át tudja íratni. Gondoljunk a Nyugat első
nemzedékének idejére, amikor is a Baudelaire-hatás a hazai kánon élére ugrik. Avagy
Ábrányi Emil Byron Don Juan fordítása (1879 és 1892 között) és Bérczy Károly
Anyégin Eugenje (1866) olyan verses elbeszélés divatot indít, amelynek verseny- és ellenihletése egy a létezés narratív, politikai, filozofikus és poétikai mikéntjére kérdező,
nevesített perszóna körül kristályosított alkotás 1912-ből, Ady Margitája.
Most mégsem a direkt poétikai alakulást befolyásoló szövegvándorlásról szeretnék
beszélni. Sokkal inkább arra figyelek, hogy egy valaha nemcsak irodalmat, de ideológiai gondolkozást is meghatározó nagy elbeszélés miként írja át önmagát a magyar irodalomban. Miként válik a nagy elbeszélésből személyes üggyé, és ezáltal hogyan jelenhet meg poétikailag hiteles paradigmaváltás részeként. Vagy talán pontosabban fordítva: a poétikailag megjelenő változás hogyan hat vissza történeti és politikatörténeti
tájékozódások motiválásaként. Egy olyan nagyhatású fordítás hatástörténetének egyik
meghatározó mozzanatáról beszélek, amelyik szellemtörténetileg és a magyarság politikatörténetének is legexponáltabb pillanatában érkezett el: a Károli-Bibliáról. Egy bibliai eredetű, lényegi metafora szövegvándorlását – megalkotódását és visszavételét –
emelném ki: a kiválasztottság rávetítődését a magyar sors veszélytudatára. A végveszélybe jutott nemzet megmentője lehetett a Biblia nagy elbeszélése: a szövetség
Istennel a kiválasztottság öntudatát programozza be a nemzet lelkébe, „kit vészek
hányának”.
Miként egy régi, bánatos, erdélyi
Prédikátor írásba rótta
Keresvén zsidókkal atyafiságunk.
Évszázadokig él a nemzeti tudatban ez a Bibliából kiolvasott nemzeti szerepformálás. Ezt a bevett hagyományt oltja be új textussal Petőfi, a világirodalom Goethétopponáló szerepformálásával. A mindent megértő-szintetizáló Geniusz ellenében a zűrzavar korában az éjszaka árnyaiból felérző félisten-szerepet választja a költő hivatásául.
Egyik legismertebb programversében a rabság és szabadulás képét a német romantika Führer- és Dichter-elvet egybeolvasó értelmezésével ütközteti – szinte a későbbi
George-kör értelmezését, Kommerell könyvét előlegezve:

1998. január

53
Pusztában bujdosunk, mint hajdan
Népével Mózes bujdosott,
S követte, melyet isten külde
Vezérül, a lángoszlopot.
Ujabb időkben isten ilyen
Lángoszlopoknak rendelé
A költőket, hogy ők vezessék
A népet Kánaán felé.

Csakhogy – Fried István újabb Petőfi-olvasásai után – azt is merhetem, hogy
ugyanezt a Petőfi-szöveget mai horizontról is bevonjam olvasási retorikámba. Milyen
finoman azonosul (a bibliai azonosítás hagyományát utánamondva: többes szám első
személyben) a vers mondója a pusztában bujdosókkal, és mennyire kiemeli grammatikailag a költőket, többes szám harmadik személyben írva le a hölderlini értelmezhetésű félisteneket, akik még (vagy már?) ihletettek a létezés éjszakai világából – általánosabban: a zűrzavar korából; lásd a Wozu Dichter értelmezést – kivezetni az emberiséget.
És mennyire kétségbe vonja ugyanezt a metaforát egy kései (Petőfinél kései?) versében, Az erdélyi hadsereg címűben, pedig éppen erőt mutatva keretezi – párbeszédet imitálva – imigyen az egész költeményt:
Mi ne győznénk? hisz Bem a vezérünk,
A szabadság régi bajnoka!
Bosszuálló fénnyel jár előttünk
Osztrolenka véres csillaga.
A mondatban egybeolvasom az Ó- és Újszövetséget: a vers a „szigorúabb isten”-től
átveszi a „bosszúálló” jelzőt, de a lángoszlop helyére a Tabor-hegyi Transfiguratio
„fény”-ét építi. Sajátos, paradoxitását majd a mi századunkban felfedő összeolvasás,
mintha a fiatal Szabó Lőrinc kételyes-lázadó szlogenjét hallanám: „Kellenek a Gonosz
fegyverei”. Amikor az ember azt hiszi, hogy már csak a bosszú, a reváns segíthet. Ekkor persze még egy konkrét történelmi csapda sugallja ezt a huszadik századra tudatosuló ellentmondást. Vagy Petőfi már poétikailag tudatában van szövege csapdájának?
Osztrolenka a lengyel szabadság Mohácsa volt: a szövetség értelmében várja a bosszúálló „szigorúabb isten” segítségét, vagy már az előképet archetípusként fogadja be? Tudatosan vagy öntudatlan hagyva kétségben? Szegény Petőfi vajon még „hisz” „hitetlenül” ebben a szövegben? Mindenesetre az elrendeltséget konjunktívusszal és kérdőre
hangsúlyozva a biztatást fejezi csak ki („Mi ne győznénk”?), és behívja versébe a minden csatájában vesztes „vezért”, egy ’de ha mégis’ remény megfogalmazhatásáért.
A Dichter szövegében magát a Dichtert is kiszolgáltatott katonaként látom megjelenni
– aki ezzel teszi meg kötelességét.
Nem így majd Ady, aki továbbmondja majd Petőfi szövegét: versében „Nagy, fehér
fényben jön az Isten”. A Károli-fordítás Transfiguratio leírását parafrazeálja imigyen.
Hogy megcselekedtesse Istenével, ami Bem számára lehetetlen volt: „Hogy ellenségim
leigázza”. De milyen is ez az Isten-jelenlét?
A vers-ballada narrációjában fokozatosan teljesedik be, válik past perfectté: „megtaláltam”. Örömében, mint factumot meg is ismétli, folytatva a mondatot, szinte egy
lélegzettel kimondva-és-megismételve. Új sorba is szakítva, hogy még hangsúlyosabbá
tehesse, nagybetűvel kiemelve: „Megtaláltam,”. És folytatja tovább lendületből a vers

54

tiszatáj

végéig a mondatot. Csakhogy az egész jelenet helyszíne: „Szivemben” (még csak ne is
tegyük hozzá, amit az utolsó évtizedek ehhez a szóhoz kötöttek irodalmunkban,
Esterházytól Márton Lászlóig, oda és vissza!). Most inkább a jelenet idejét hangsúlyoznám: „S egyek leszünk mi a halálban.” Azaz az Isten-jövés kiemelődik a narrációból,
hiszen már a vers kezdetén is jövő-értékű jelenben fogalmazódik meg az egész: „jön”.
Mikor? Hol? Hogyan? Erre kerekíti a ballada-fikciót. Két idő szembesül itt: az „ellenségim”-mel folyó harc történetisége és az Isten-megtalálás autentikus ideje. Ez utóbbi
nem lehet azonos Az ős Kaján narrációjával, ahol a költészet (vagy az élet, lásd a Földessy-elkapta magyarázatot) jött, és leosztódik éppen most egy balladás találkozás jelenében („messziről és messzire megy ez élet”), hol a „hunn, új legenda” „zsarnokin életik”,
– hogy megszülessen „az univerzum kisebb méretű csodája” (mint Petőfiről is írja).
Az Isten-találkozás ingere ezzel szemben a metafizikai állapotra való rákérdezés,
az univerzum igazi csodájának megidézése, éppen a narrációból való kiemeltség állapotának megkívánása. Ezzel a narrációból való poétikai kiemeléssel pedig a Bem-Petőfi
helyzetű költő éppen a történeti ténykedésből emelődik ki: az ellenség leigázásának
narratív igénye helyére az Istennel-találkozás (Yeats ír pilótájának poétikai helyzetével
hasonló) személyessé alakuló, a halállal szembesített „lonely impulse of delight”-ja,
„gyönyörittas” autentikus ideje idéződik.
Adyt igencsak az Isten-találkozásnak ez a személyes helyzete izgatja. Mindenképpen be is akarja hozni a narrációval befogható történetiségbe, a grand récit részévé
– sőt lényegévé – akarja poetizálni, mégis a versben megfogalmazódó grammatika és
megtestesülő poétika megkérdőjelezi a szándékot. A bizonyosságért lemenne a gyermeklétbe is, ha kell az archetípusok világába is. És milyen szintet mutat fel itt a vers?
Még jobban „visszamar” (a fiatal Pilinszky későbbi szavával). A Sion-hegy alatt mintha
Krúdy későbbi Álmoskönyvéből vagy Vak Bélájának látomásaiból népesülne be. A romantika tudott ilyen morbid-thrilleres, a létezés éjszakai oldaláról hírt hozó meséket
kreálni – a Grimm testvérek például. És ez a romantika Adynál még primer olvasmány, nem Žmegač-interpretálta prózatörténelem. „Az idill szörnyekkel van tele” –
mondja ezt a költő Szabó Lőrinc is utóbb, és tudja ezt az archetípusok világának nagy
leírója, Jung úgyszintén.
Adynál a vers hozadéka egy regresszió: „Csak nagyszerű nevedet tudnám.” – hangzik a versben, az időben visszavetődve Mózes előttre. Mert ugye „Tief ist der Brunnen
der Vergangenheit”. A név előttbe. Hogyan is lehetne ebből narráció, ha a szereplőt
meg sem tudom nevezni.
A kudarc lehet ironikus-groteszk-chaplini leírás, vagy ugyanez a poundi cantók
zsoltáros fenségessége – ahogy Amerika két száműzöttje láttatja majd a Diktátort,
a messianisztikus vágyakozás európai megtestesülését. A Sion-hegy alattban mindkét későbbi interpretáció poétikai hangneme benne él.
Adynál ugyanakkor csak addig jelenhet meg a vátesz-szerep, a lángoszlop-lét, amíg
a narrációban feltételezhette a reformáció-kreálta és az ország külpolitikai tépettsége
szentesítette sajátos magyar szövetséget, a választottság-metaforát. Amikor hasonlóan
vert történelmi helyzetben még egy George is a neue Reich megszületéséről és az új
Führerről szövi klasszikus megfogalmazású álmait, akkor Ady a választottság visszavételét éli át szövegében, vállalva egy sokszázados metafora elvetését: a Biblia Istene helyett a magyarok Istene jelenik meg versében: „Hát népét Hadúr is szétszórja”. Akitől
az lenne természetes, hogy népét kedvelje, – de ehelyett ő is úgy jár el, mint a „szigo-

1998. január

55

rúabb istenek”, alkalmanként a Biblia Istene is. A „bosszúálló” nem „fénnyel jár előttünk”, hanem felettünk tart – mint a Gomböntő – ítéletet.
Mi volt előbb: a poétikai átprogramozódás vagy a nagy elbeszélés szétesése? A politikai nemzet leépültsége, mely a nagy háborúban válik nyilvánvalóvá, és amelynek
visszaélesztéséhez nem lehet ideidézni a bibliai Istent, hiszen mi szegtük meg a szövetséget („még a Templomot se építettük föl.”). Vagy a személyes sors, az önmegrontás,
a felpörgetett beteg-lét, a Leverkühn-sors előfelvétele, amely – mint az ír pilótát a felhők közötti repülővihar-csatában („A lonely impulse of delight/ Drove to this tumult
in the clouds”) – a halállal szembesülés poétikai pillanatába hajtja, leépítve a személyes
létezés elbeszélhetőségét. Azt hiszem, téved, aki különválaszt egy nemzeti üdvtant
építő és egy a dekadenciát-betegséget átélő, narrációba fogó költőt. A narráció a költő
és a nemzet egykénti betegségtudata: az Ady-vers egésze már éppen a narráció leépítése.
Pontosabban: leépülésének poétikai végigasszisztálása. Éppenhogy Adynál jelenik meg
a nagy elbeszélés helyett a kétségbeesett kérdezés állapota: a bizonytalanság egyszerre
személyessé és közösségivé programozása. Ez pedig olyan poétikai változásokat kiváltó
esemény, amely megelőlegezi a század filozófiai és költészetbéli eljövendő eseményeit.
Kiemeli Ady költészetét mindenfajta aktualizáló, narrációval-kötő lekicsinyítéstől.
Az Ady-költészetben lehetőségként benne alakuló – de hangsúlyozhatóan benne
és általa alakuló – huszadik századi poétika a maga filozófiai konzekvenciáival azután
a húszas években testesül meg. Néhány példát éppen erre a „szövetség”-utániságra,
a bibliai hatás átíródásában is bekövetkező fordulatra. Ha eddig meghatározó-biztató
előképként – tehát programot mondó monológot szuggeráló előbeszédként – szerepel
a poétikai trendben, ekkortól olyan szövegként jelenik meg, amely a személyes létezés
választékának emanációját mutatja be. Mondhatnám: ekkortól a tudat étrendjét megmutató ’menűkártyát’ szerkesztett. Az „Én vagyok” variációja lesz a keret, amely Kassáktól József Attiláig, Eliottól Szabó Lőrincig a tudatban generálja azokat a lehetőségeket, melyeket az alkotói retorika összegez a tudat-Énben, hogy egyben szétomoljon
olvasói retorikákban, hogy újabb alakzatban újabb alkotói retorikák szerinti épülést
váltson ki.
Az „én KASSÁK LAJOS vagyok” vagy az Eszmélet hangsúlyosan kimondott én-jei,
avagy a stirneri ujjmutatásra alakuló Szabó Lőrinc-i Az Egy álmai, vagy a Fűz a tóparton grammatikai labirintusából kiemelkedő én-alany mind annak a tudatállapotnak
a poétikai definíciói, amelyben a hagyományos, sok esetben bibliai szövegek által
testet öltődő választékkínálat megjelenhet. A poétikailag gyakorolt grammatika filozófiai olvasata értelmében: a most-pontokra-szakadó narratív időben („messziről s meszszire megy ez élet”, „az idő lassan elszivárog”, „az életet adja, adja”), abból kiemelten
megjelenik az autentikus idő, „In balance with this life, this death”, az „ez élet”. A vers
poétikai helyzete éppen a kettő viszonyítottsága: „a mindenséggel mérd magad!”. A rálátás az élet választékaira. A tudatban megképződő-belefogott, ahumánus viszonylataival kérdezhetővé tett léttények között befogottan megjelenik ugyanez a tudat (én-nek
nevezve-szólítva), a maga Kürwillejére, választóakaratára való rákérdezhetésével. Az
egyszerre kint és bent állapot: amit az Eszmélet nem kizárhat, hanem mint metafizikai
állapotot tételez a maga formálisan kizáró logikájával. Az én, a „költő vagyok” – a bibliai isteni jelenlét átemelése a tudatba. „Benne és általa” történik a poétikai megtestesülés.
Itt fordul meg az üdvtörténettel sugalmazó „kiválasztottság” és a célképzetet felváltó útonlét-ség állapota, keleti filozófiából átvett szóval: a Tao. Nálunk ez a fordulat
A ló meghal, a madarak kirepülnek szentírási útonlétében történik meg, ahol is nem

56

tiszatáj

tudni munkás-valcolás, egyházi karrierkeresés, költőlét vagy politikai-mozgalmi szerepvállalás lenne a cél. A szentírási áthallások mindezt felkínálják. A földrajzi hezitálás
Párizs–Brüsszel között, amely egy üdvtani szerkezettel szemben az eltúlzott életrajzi
valósághűség erőszaktételének tűnik fel, valójában poétikai esemény. Úgyannyira,
hogy Ferenczi László még Kassák akkori életrajzi hitelű Párizsban létét is megkérdőjelezi. Szerintem ez éppen a hezitálás poétikai megtestesülése. Mint ahogy a bibliai
szövegkínálat Kassák művében a világ létezésében (mindenség=én) bennelévő bizonytalanság – választás és szabad akarat – archetípusaként szolgál.
Hasonló történelmi-poétikai helyzetben, ugyanebben a „szétszóródás”-tudati állapotban születik Ady-interpretációként Németh László ifjonti műve, az Emberi színjáték, amelyik a szövetségben-lét állapotnak a tematikai – de poétikai – megkérdőjelezését hajtja végre. A jövő század regényére visszamenő groteszk eredetű és heroikusan
továbbszőtt Zölddisznó-csalimese, amelyik A mesebeli János utánamondása ellenében
alakítja a maga magánmitológiáját, egyszerre ironikus és patetikus személyes és nemzeti eszmélkedését. A másság mitológiáját, de már nem a szövetség értelmében. A kiválasztottság minden ember sajátja értelmében. Kétféle beszédmód testesül meg, egymást ellenpontozva benne: „Tartogat engem Isten valamire, ordított bele hirtelen,
szinte rikácsolva az éjszakába” az eleve elrendeltséggel, és „Ez a hegyi beszéd lett volna,
találta meg Alfréd a maga fintorát (...) Volt hegy és volt beszéd” – ironikus távolítással.
Egy hagyományos Biblia-diktálta beszédmód átváltása ez a Biblia által is ihletett iróniára: személyes választási-lehetőségre. (Németh László későbbi művét poétikai kérdezőhorizontról imigyen éppen egyfajta hagyományos meghatározottságot vállaló monológ és ezt minduntalan a szabad akarat nevében megkérdőjelező dialógus megjelenési
formájaként is követhetem!). A magános emberi létezés horizontjáról mindenképp
a dialógus-készség testesül meg a Németh-életműben, a vállalás-készség és az annak ellentmondás mérlegelésével. Mintha Yeats ír pilótáját mutatná be, a maga színe-visszája,
narrációból kiemelkedő pillanatával.
Yeats példáját nem valamilyen filológiai összecsendíthetés értelmében idézem, de
kortársi – és részben politikatörténeti párhuzam okán – vonom be összehasonlításul.
Mint olyan verset, amelyben ugyanezt a paradigmaváltást már egyszer végigkövettem
pár évvel ezelőtt.
Az imigyen értelmezhető „irish” szereplőre rímel a magyarban a „hungaricus” jelzővel megszólaltatott zsoltármondó is. Mert Ady „szétszóródás”-szövegének megismétléseként hallgatom Kodály Zoltán interpretációját is, a Kecskeméti Vég Mihály
fordításának felhasználásával alakított ’nemzeti’ önvizsgálatot. Abban a pillanatban,
a húszas években, amikor – a szétszóródás után – a kiválasztottság-tudat is megszűnik.
Amikor tudatosodik, hogy „még a Templomot se építettük föl”. A templomépítést
kezdő király zsoltára éppen a templom előttiség pillanatához vezet vissza eszmélkedésében. „Mikoron” „nagy búsultában” szólal meg ismét a szöveg, már nem az európai
kultúra védő-bajnoka „nemzeti nagylét”-ében, hanem a szétszóródott magyarság nevében. Ironikus is lehet tehát a „Hungaricus” jelző? Éppen ezt, a szövetségi léten kívüli
létbevetettséget vállaló. A maga jogán, önmagában keresve egy nép létezésének „mikéntjét”. Szemben a halállal? Mindenféle „külön alku” nélkül és helyett. Egy imigyen
megteremtődő autentikus pillanatban? Amikor is a „Hungaricus” nem kiemelést, nem
pozitív diszkriminációt, hanem egyszerűen csak speciest jelöl. A „szétszóródás” tudatában. Ady filozófiai telítettségű iróniájára visszaütően: „S csak: élet ez, summája ezrekének, / Örök, magyar határ-pör, meg nem szakadott.” Mint Yeats, Ady is megéli –

1998. január

57

éppen szöveg építés-omlás közben – az elkövetkező század legfontosabb filozófiai horizontjait. Ennek poétikai hozadéka a valahai Psalmus-fordítás „Hungaricus”-ként való
átértelmezése.
És hadd olvassam ehhez kötődően – ismét csak ironikus fogalmazottságúként –
Radnóti későbbi szövegét: „ki biztos voltál, súlyos mint a zsoltár”. Kiről is szólna ez?
A hitvesről? az Istenről? A kiválasztottság sokszázados metaforájáról? A Biblia Istenéről avagy a magyarok Istenéről? „Súlyos”? „Csak a szívünkbe ver bele/ Mázsás harangnyelvekkel néha.” „Minden lépése zsoltár-ütem.” Adynál válik a szövetség személyes, állandóan meg-megújuló kérdezéssé. Ami „biztos” volt, „súlyos”, az – egy másik
költő szavával: – „széthull darabokra”. Ha narráció: a múlt idejűség a meghatározója.
A már elmúltság. Hegel is ekként értelmezi.
Mert ami a versbe készen lép, az ott a megkérdezettség állapotába kényszerül
átlényegülni, és ami ennek során „épül”, az a továbbolvasás során újra „omlik”. Egy
parafrázissal élve: „A szöveget adja, adja / egyszerre csak abbahagyja.” Valahol ebben
lehet az irodalom, a maga olvasói és alkotói és megintcsak olvasói retorikájával. Csakhogy észre kell venni, hogy mikor adja, és érzékelni, amikor abbahagyja.
Sok ezer éves szöveg sok száz éves fordítása épül, omlik szemem – szemünk – láttára szinte percek alatt pergethetően. Vizsgálatánál ha mestert is meg kellene neveznem, befejezésül hadd tegyem ezt is. Amilyen régi az alkotói retorika, olyan régiek az
olvasói is – nevezzük hermeneutikának, klasszika filológiának vagy bárminek. A magam olvasási készségét (retorikáját?) egy nagy klasszika filológustól tanultam, diákként
a Tacitust-fordító-magyarázó szemináriumokon. És épp e hetekben vizsgáztattam magam a Dragma két kötetét olvasva. Minek is nevezzem Borzsák István elénk magasodó
tudományát? Hagyományőrző filológiának? Abban is sok új eredményt hoz, ott is,
ahol már szinte újat mondani se lehet. Nevezzem a pontos olvasás művészetének? Veszem ezúttal módszernek. Újat ezzel sem mondok. Hiszem a modern filozófia nagy ihletője, Nietzsche kora nagy klasszika filológusa is egyben. Azt hiszem, joggal ajánlhatom tehát Borzsák István művét, mint örök-új módszert. Az irodalomértés legújabb
módszerei számára. Megszívlelendő alapozásként. Hiszen mai bálványunk Paul de Man
szintén filológusként definiálja magát.

58

tiszatáj

FRIED ISTVÁN

Tanulmánykötetek között
Bírálni: ez azt jelenti, hogy egy szerzőt jobban
értünk, mint ő önmagát értette.
(Friedrich Schlegel)
A mű alkotott-létéhez éppoly lényegszerűen
tartoznak hozzá a megőrzők, mint az alkotók.
(Martin Heidegger)

Nagyon irigylem azokat a kritikatörténészeket, akiknek majd megadatik, hogy ötven–hetven év múlva mérlegre tegyék az 1997-es esztendő magyar irodalomtörténeti/
tudományos termését. S talán nem elsősorban azért, mivel meglesz a kellő(?) távlatuk
az értelmezéshez, összetartozónak lát(tat)hatják, amit én botoran egymással szembenállónak, hanem mindenekelőtt azért, mivel elfelejtődik az az intézményi–személyi
meghatározottság, amely akarva-akaratlanul hatással van a kortárs ítélkezésére, egészen
durván: azok a személyi vagy tudományosnak álcázott rokon- és ellenszenvek, amelyek elhomályosít(hat)ják a látást. Ugyanakkor nagyon sajnálom ugyanazokat a kritikatörténészeket, mert egy olyan pozícióból lesznek kénytelenek szemlélődni, amely
a jelen irodalom- és kritikatörténéseihez hozzáadja közvetlen vagy késői utókoruk derűs
vagy komor történelmi és irodalmi tapasztalatát, ennek következtében az alkotókat
(akik egyben megőrzők) megőrzőikkel együtt, olykor azokon keresztül elemzik. Egyszerre fognak többet és kevesebbet tudni, mint ahogy mi is egyszerre tudunk többet és
kevesebbet Cervantesről vagy Sterne-ről a kortársaknál. Tárgyi információk csak filológiai apparátussal együtt lesznek érthetők, romlott (?) szövegek igénylik majd a textológiai újragondolást, első és második vagy sokadik változat között kell(ene) eligazodni,
nem is szólva a kortársaknak érthető, világos, az utókornak már csak magyarázó szöveggel közvetíthető irodalmi/kulturális utalásokról, célzásokról, intertextusokról.
A kortárs előnye (ha előnye), hogy érzékeli: a kritikus mely értelmező közösségtől
határolja el magát, mely értelmező közösség szókincsével, fogalomhasználatával él,
többnyire pontosan tudja, vagy tudni véli, hogy a kritikusnak hol a helye (és milyen
jellegű-rendfokozatú az a hely) az irodalmi/tudományos életben: kötetével miféle vitának részese, támadó-e, megtámadott-e, kisebbségi vagy többségi véleményt képvisel-e,
az elemzésre kiválasztott művek a jelen kánonba tartozók, vagy éppen azért az ismertetés, hogy bekerüljenek oda. Egyszóval a kortárs látszólag tökéletesen tisztában van
napjai irodalomrendszerének mibenlétével, az irodalmi mozgásokkal és ellenmozgásokkal (többnyire e hitben nyilatkozik meg és ki). A kései utókor legfeljebb rekonstruálni igyekszik mindezt, mint ahogy a kritikatörténetek vázolják föl a múlt irodalmi
polémiáit, jelezve egyben a tudományos pozíciókért, a kritikusi hatalmi szóért vívott
egykori harc állomásait.
Tünetszerűnek tartom, hogy kisebb szünet után újra viszonylag sok tanulmány- és
kritikakötettel találkozhatunk a könyvesboltokban, ezzel szemben alig néhány monografikus vállalkozással. A pozitivista nagymonográfiák kora minden bizonnyal leáldozott, a szabálytalanabb monográfiáké pedig még nem látszik megérkezni (talán

1998. január

59

mégis: Kulcsár Szabó Ernő Esterházy-könyvével). Ez utóbbin azt értem, hogy például
nem az életrajz–mű–recepció gondosan adagolt hármasságát tartja a monográfus szem
előtt egy írói pálya emlékezetét fölrajzolva, hanem az életmű alakulástörténetében
gondolkodik, amely kölcsönhatásban áll önnön recepciótörténetével. Ugyanakkor
a tanulmánykötetek lehetővé teszik annak szemléltetését, hol tart a kritikus, kisebb
írásai irodalomszemléleti tanúságtétellé összegződnek-e, vagy ha egyetlen szerzőre koncentrál: csupán az „összekötő szöveg”, a „kötőanyag” hiányzik a monográfiából, a részek egybeolvasva pályaképként, netán életmű-rajzként funkcionálnak. A tanulmánykötet is igényli a (gondos) szerkesztést, hiszen már a megszerkesztettség jelezheti (címadásokkal, a sorrendiséggel, mottókkal) azt az elméleti elkötelezettséget, amelynek
jegyében az egyes írások megszülettek, egységessé teheti az olykor igencsak különnemű
anyagot (s ez még akkor is így van, ha egyetlen szerzőről szóló kritikák, tanulmányok
találhatók a könyvben). Még valami ösztönzi a kritikusokat, hogy különféle dolgozataikat kiemeljék a folyóiratok hullámsírjaiból: a kritikának, sőt, az értekezésnek fölértékelődése, legalábbis bizonyos elméleti iskolák tanításaiban. Az nevezetesen, hogy
a kritikáról egyre kevésbé esik úgy szó, mint szolgálatról, az olvasó tájékoztatásáról,
a kritikus az író, a költő mellé lépett, nem hogy nem véli magát és munkáját alábbvalónak a költőénél, íróénál, hanem egyenrangúként elegyedik vele párbeszédbe, a verseskötet, a vers, a regény, az elbeszélés bírálatának jogához már csak azért is ragaszkodik,
mivel a maga érdemének tudja a jelentés adását, hiszi és hirdeti, hogy a műben sok
olyan is rejtezhet, amiről a szerzőnek kevés fogalma van, vagy egyáltalán nincsen fogalma. Az az általánosan, persze, nem mindenki által, gondolt tétel, hogy a kritikus
a jelentéstulajdonító, természetesen további differenciálásra szorul, ám ennek a differenciálásnak mentén már különféle „iskolák” kerül(het)nek szembe egymással. Ekképpen
a tanulmánykötetek egymásnak is üzengetnek, olykor az írók, a költők „feje fölött”,
megszületik a kortársi kritika kortársi kritikája, majd – mint ez az írás – a kritika kritikájának kritikája, hogy – legyünk rátartiak, mivel Goethe szerint: Nur die Lumpen
sind bescheiden* – az ötven év utáni kritikatörténész besorolja esetleg (valahová) a kritika kritikájának kritikáját.
Az úgynevezett „kritikatörténetek” természetesen jóval többet adnak szó szerint
vett kritikatörténetnél, az irodalmi gondolkodás historikumát festik föl, tehát az irodalomtörténeti, esztétikai, esetleg irodalompszichológiai gondolkodástörténetét, a (világ)irodalom-fogalom változásáét; ám ahogy közeledünk jelenkorunkhoz, lesz mind inkább a szó szerint vett kritika a kutatás tárgya: Vörösmarty Mihály színibírálatai
éppen úgy, mint Toldy Ferenc operakritikái, Arany Jánosnak sokadrangú poétákról
szerzett bíráló sorai ugyanúgy, mint például Kosztolányi Dezső irodalomkritikai módszere. Őket talán még menti, hogy bírálataik írói munkásságuk (szerves) része, Erdélyi
Jánost vagy Gyulai Pált pedig szerepük a magyar műbírálat formáinak kialakításában.
A legújabb idők tanulmánykötet-áradata (epidémiája, akartam volna írni, de visszariadtam) azonban elgondolkodtató. Különösen, ha a Magvető Kiadó nagyon vegyes értékű
Elvek és utak sorozatára gondolok, vagy egykori ál- és valódi méltóságok értekezésgyűjteményeire (esetleg ugyanazt a tanulmányt két-három tanulmánykötetben lehetett
olvasni, pedig egyben sem lett volna nagyon érdemes), azon kapom magam, hogy felidézem: Vörösmarty nem tartotta olyan fontosnak, hogy a Tudományos Gyűjteményben közölt, az életmű értését segítő írásait-fordításait kötetbe gyűjtse. Arany János kri*

Petőfi szerint Goethének ez az egyetlen okos mondása, szerintem több van.

60

tiszatáj

tikái sem jelentek meg önálló kötetben költőnk életében; Kosztolányi Dezső hírlapokban szétszórt, helyenként valóban remekmívű kritikáinak-tanulmányainak kiadását halála után Illyés Gyula vállalta; Márai Sándor irodalmi tanulmányainak csak töredéke látott napvilágot az Ihlet és nemzedékben. Félreértés ne essék: számos tanulmánykötet érdemelte meg, érdemeli meg a megjelenést. Akkor, ha a benne közöltek nem
„számtanilag” összegződnek, tehát ha többek, mint egyenként; összességükben hozzájárulnak a magyar (és általában a) kritika differenciálódásához, az elméleti és/vagy történeti szemlélet finomodásához. Hogy viszonylag kevés a kiemelkedően izgalmas tanulmánykötet, irodalomtudományunk helyzetére enged következtetni. Arra, hogy az
irodalminak mondott viták nemegyszer süketek párbeszédére hasonlítanak; hogy különféle megközelítések a másik tagadását célozzák, nem pedig a változatosság, a pluralitás igenlését, hogy többen merev falat húznak föl filológiai és kritikai esszé, tudományos és „esszészerű” beszédmód közé; hogy – és most az egyik ismertetendő kötetből,
H. Nagy Péter Kalligráfia és Szignifikációjából idézek – „az irodalomértelmezés hagyománya körül kibontakozó magyar vitakultúra olyan komponenseket is magába
foglal, melyek az álláspontok ütköztetését nem a beszélgetés logikája szerint, hanem
a rögzített vélemények deklarációjaként valósítják meg”.
Ilyen módon a folyóiratközlésből tanulmánykötetbe emelt értekezés kifejezheti
a „deklaráció” hangsúlyosságát, hogy a könyv tekintélyével adjon nyomatékot annak,
miféle elkötelezettség kölcsönöz hangvételt, előadásmódot, szab irányt a dolgozatoknak. S bár egyre többen idézik Paul de Man egyes megállapításait, viszonylag kevesen
járnak el például az alábbi szellemében: „az interpretáció nem egy jelentést tár föl, hanem jelentések sokaságát, melyek egymásnak radikálisan mondhatnak ellent”. S talán
még csak nem is azért, amit a leginkább a Bismarcknak tulajdonított bon mot-val
érzékeltethetünk: „csak az ökör konzekvens”, hanem talán inkább azért, mivel a tévedhetetlenségre épített rekonstrukciós törekvésekkel szemben jogosan ingott meg a bizalom, ennek következtében nemcsak a műben rejtőzhet ambivalencia, hanem az értelmezések ambivalenciája is több és jelentékenyebb hangsúlyt kapott; az úgynevezett tényszerűség magabiztosságát nem csak az önnön szavaiban is elbizonytalanodott kritika kezdte ki, hanem
a problematizálás előtérbe kerülése. A divatigénynek eleget téve, magam is Paul de Mannal érvelnék:
„Irodalomelmélet akkor születik, amikor az irodalmi szövegek megközelítése többé nem nemnyelvi – azaz történeti és esztétikai – megfontolásokra épül, vagy kevésbé durván megfogalmazva,
amikor a vita tárgya többé nem az értelem, illetve
az érték, hanem ezek létrehozásának és befogadásának modalitásai, melyek megelőzik a mindenkori
tényleges megjelenésformát – feltételezve, hogy
a megjelenés módozatai kellően problematikusak
ahhoz, hogy a kritikai vizsgálódásokhoz önálló tudományág váljon szükségessé, mely azok lehetőségét és státusát veszi fontolóra.”
Írom ezt akkor (pontosabban idézem ezt akkor), amikor irodalmi/irodalomtudományos közvélekedésünkben az irodalomtörténet/elmélet ver-

1998. január

61

sus(?) kritika nem mindig célszerű és bölcs vita tárgya; amikor a költői/írói biográfia
státusa, érvényességi köre, viszonya az írói/költői műhöz egymással hadakozó táborokra osztja az irodalommal foglalkozókat, amikor az értelem és az érték létrehozásának és befogadásának megannyi lehetősége kevésbé a vita tárgya, annál inkább szolgáltatja ki egy bizonyos típusú kritika az irodalmi alkotásokat nem bizonyosan „az irodalmi folyamatok autopoetikus természeté”-t előnyben részesítő felfogásoknak. (Megint H. Nagy Pétert idéztem.) Nem is szólva a nem-irodalmi elkötelezettségek különféle változatairól, amelyek nemigen akarnak tudomást venni arról (ha már belejöttem
az idézésbe, megint megteszem), hogy „Az irodalom nem azért fikció, mert valamiképpen megtagadja a »valóság« elismerését, hanem mert nem a priori bizonyos, hogy
a nyelv a jelentésvilág szabályainak vagy azokhoz hasonlóknak megfelelően működik.
Tehát nem a priori bizonyos, hogy a saját nyelvén kívül bármire nézve is megbízható
információforrás lenne”. (Ez is Paul de Man, ugyancsak meggondolkodtató, mondata.)
S ha legmaibb irodalmi művekkel kapcsolatban talán még elfogadtatik a mai vagy szűkebben tegnapi teoretikusok fejtegetése, irodalomtörténetileg vagy a szó szerint vett
kritikát illetőleg tartják hadállásaikat a régmúlt idők dicsérői (laudator temporis acti:
Horatius) meg az irodalomnak közvetlen társadalmi(?), politikai (?), etikai (?) szerepet
szánók (még a horatiusi vagy–vagy egyensúlyát is felborítva: a prodesse elsőbbsége mellett törve lándzsát a delectare-val szemben, „Oktat a költő vagy gyönyörűséget hoz
a műve, Vagy pedig élvezetet nyújt és egyszerre tanít is”...).* Pedig – hadd idézzem tovább kedves szerzőimet – egyfelől az affirmáció, másfelől a jelentésvilágnak a nyelv
elé-fölé helyezése tárgyában már Kosztolányi Dezső és Márai Sándor is leírta a maga
figyelmeztető sorait, a sokszor emlegetett és kevéssé megfogadott intelmek helyett
ezúttal egy nemigen ismert Márai-újságcikkre hívnám föl a figyelmet. A csuklyások
(Pesti Hírlap, 1937. 269. szám) című Márai-írásban olvasható: „A jelvény nem mindig
jelent föltétlen meggyőződést. De mindig jele annak, hogy valaki átadta magát, sorsát
és egyéni becsvágyainak igazi tartalmát egy kollektívumnak, mely őt is képviseli s helyette is határoz.” Nem a legitimáló-értelmező közösségek ellen szántam ezeket a sorokat, jóllehet a magukat értelmező-legitimáló közösségként jegyző, elismertetni kívánó
csoportosulás tagjai is kerülhetnek a Márai körvonalazta helyzetbe (és ennek külső, ám
annál inkább beszédes jegye, hogy elsősorban és mindenekelőtt egymást idézik, egy kialakult-elfogadott terminológia alkalmazása helyettesítheti az érvelést, akár hajdanában-danában jobb esetben a Marx-, rosszabb esetben a Lenin-idézet). Főleg talán azért,
mert az irodalomról, irodalmi értékről, a kánonról és a kánonba jutás-juttatás feltételeiről-feltételrendszeréről nem egyszerűen eltérnek a vélemények (ez természetes lenne,
vitapozíciókat segítene kialakítani, tisztázó beszélgetéseket eredményezhetne), hanem
egymás megsemmisítését, az irodalomrendszerből való kiutálását, álláspontok jogosultságának kétségbe vonását célozzák meg. Az, hogy valaki jelenkora irodalmának,
irodalomértésének esendőségét, netán efemer jellegét hangsúlyozza, nem feltétlenül
avultabb nézőpontot feltételez. Kassák Lajos nem avantgárd múltját szegezi szembe az
1960-as esztendők nyilvánossághoz jutható magyar irodalmával, egyébként Kassák
sosem fogadta szívrepesve a „Nyugat”-os modernség továbbélését, az ő korszerűségigénye a valóban korszerű tendenciákra ráérzésből eredeztethető: „A napjainkban születő alkotások túlnyomó többségét nem tartom korszerűnek. Napjaink költőinek legtöbbje az elmúlt idők költészetének rekvizitumaiból él. Nem jelen életünkből merítik
költészetük tartalmát, hanem az elmúlt idők költészetének tartalmát és formáját variálják.” (A kassáki terminus, a „költészet tartalma” szembesíthető, szembesítendő Kassák

62

tiszatáj

ekkoriban írt verseivel.) A továbbiakban két fontos megállapítást tesz: „A mai költészetnek szerintem költészet elleni költészetnek kell lennie.” Az építészetet látja „a művészet élvonalában”, mintha sejtette(?), tudta(?), megérezte(?) volna, hogy a „posztmodern” építészet felől érkeznek a művészet más területére az impulzusok. Ha Kassáknak
1968-ban közölt nyilatkozata mellé illesztjük Határ Győző egyre elkeseredettebb pamfletjeit, amelyek célpontjai részben az általa posztmodernnek tartott költői(?), művészeti(?), nyelvi(?) jelentések(?), művek(?), szövegek(?), megnyilvánulások(?), részben
a ma szerinte divatos, de alkonyulófélben lévő bölcseletek–nyelvbölcseletek, akkor
első pillantásra akár „őskonzervatív” jelzővel is illethetnők a magyar irodalom és irodalomtudományos gondolkodás nagyhatású, nagyérdemű kísérletezőjét, újítóját, aki
a magyar prózát felfrissítendő Sterne és Joyce nyelvjátékait emelte be a magyar irodalomba és irodalmi gondolkodásba, aki a nonszensz költészeti hagyományát a maga stílusújításaival dúsította föl. Legújabb pamfletje, amely jellemző módon az Írószövetség
lapjában, a Magyar Naplóban látott napvilágot (Zsargonuralom, 1997. 5–6: 37–38.), ezúttal nemigen talál célba, logikája megbicsaklik, és nem egészen világos, hogy haragja
a magyar Derrida-fordítások, netán a Derrida-értelmezések ellen irányul-e, vagy az
irodalomelmélet egyes művelőinek (de vajon kiknek?) terminológiai rendszert szervező szándékát kárhoztatja-e. A vitriolos gúnnyal fogalmazott írás nem szűkölködik
a (nyelvi) leleményekben, természettudományos analógiái azonban nem teszik érthetőbbé, hogy miről is lenne szó. Mivel hermeneutikát emleget, nyelvfilozófiát, majd
név szerint Derridáról mond szellemesen becsületsértőt. Hogy Derridát nem szokás
a hermeneuták között emlegetni, ezt pirulva írom le, de (ha már Paul de Mant idéztem) hadd idézzem szemléltetésül Határ Győzőt:
„Napnál világosabb, hogy a bölcseletnek a nyelv ingoványába kötésig süllyedt ága,
az ún. nyelvfilozófia és az (át- ill. félreértelmezett hermenutikán alapuló) irodalomelmélet egy tőről fakad. Úgy is mondhatnánk, hogy padlóalatti csöveken egymásba
áradó közlekedőedények – a kontamináció, amely az egyikben zavarossá teszi a vizet,
átáramlik a másikba is; a tintahal, amely az egyikben grasszál, átküldi áthatolhatatlan
feketeségét a másikba. Ami az egyikben – mint egyedül beszélhető zsargon – összesűrűsödik, az a másikban is közhasználatos zsargonnak bizonyul. A zsargon, amely az
egyikben érvényesíti eszement zsarnokuralmát, az a maga statáriumát kiterjeszti a másikra is.
Igen, az angolszász világ egyetemein Párizs hisztériái nemigen terjednek el...”
Ha jól értem, az ún. nyelvfilozófia, a hermeneutikát kicsit sem értő, ezért(?) vagy
másért(?) félreértelmező-félreértő irodalomelmélet (terror)akciókat készített elő, s így
hatalmi helyzetbe került, és aki nem a megfelelő szakzsargont használja, azt statáriummal ítéli el (mire? Hogy Derridát olvassa élete végéig? Vagy eltiltja az írástól?).
Mindemellett az ún. nyelvfilozófia és az a bizonyos irodalomelmélet grasszáló tintahal(?), amely áthatolhatatlan feketeséget küld az egyik közlekedőedényből a másikba.
De semmi baj, mert Párizs hisztériái nem fertőzték meg az angol és amerikai egyetemeket. A magyarokat igen? Nem tudok róla, csak annyit, hogy itt-ott Derrida is tananyag lett, meg Kant is, Hegel is, Aquinói Szent Tamás is, Határ Győző is. A hallgatók nálunk választhatnak, kinek a „szakzsargonját” fogadják el, utasítják el. No, enynyire mégsem egyszerű az egész. Mivel – némi meglepetésre – Határ Győző ezután
*

Erdődy János fordítása („Szórakozást nyújt vagy használni szeretne a költő, / vagy mi az
életben gyönyörű s jó, mondani együtt.” Muraközy Gyula fordítása.)

1998. január

63

egyrészt Derrida botrányairól emlékezik meg (csak így, nem nevezve meg közelebbről,
hogy ezek mifélék), másrészt arról, hogy „kényszeredett udvariasságból odaítélt”
cambridge-i „díszdoktori diplomát” kapott; vajon mitől lett a független szellemű cambridge-i egyetem „kényszeredett”? Ki kényszerített kit? Főleg akkor, ha Derrida nem
fertőzte meg az angolszász világot. Persze a Yale-egyetem kívül esik az angolszász
világon, hiszen az általam bűnös módon citált dekonstrukcionisták bizony-bizony bedőltek Párizs hisztériáinak. Igaz, Párizs kevésbé, hiszen szemtanúk, saját tanítványaim
úgy adtak hírt párizsi időzéseikről, hogy Derrida óráit viszonylag kevés francia látogatja, annál több külföldi, a leginkább amerikai. Határ Győző remek eseteket idéz az
angol és az amerikai sajtóból, többek között egy beugratósdit, amely hivatva volna az
általa kipellengérezett szakzsargont megsemmisíteni. Az nem egészen világos, hogy
a dekonstrukcionisták terminológiáját, előadásmódját, tudományos sajtóbeli szerkesztési elveit tette-e egy amerikai természettudós nevetségessé, vagy éppen ellenkezőleg:
a kritikátlan nyelvhasználatot. Mindegy, Határ Győző élvezetes előadásában ez mellékes is, ám amit a továbbiakban mond, megszívlelendő: „az irodalomtudomány »művelői« magát az irodalmat többé nem – csupán egymást látják, egymással beszéldegélnek,
igen folyékonyan, egy Magasabb Madárnyelven, amely a liturgia zsargonja maga.”
S ha kissé fölbontottam is Határ Győző rapszodikusan előadott pamfletjét, talán
itt, ebben a mondatban vélem fölfedezni azt, amiért dolgozatát megírta, és amin akkor
is el kell gondolkodni, ha nem kizárólag napjaink diagnózisaként töprengésre késztető
megállapítása. Először is: inkább az amerikai egyetemek bizonyos körei hajlamosak
beszédmódjuk kizárólagossá tételére; ám talán nem szükséges dekonstrukcionistának
vagy hermeneutának lenni ahhoz, hogy egy egyetemi tanár a szigorlaton a maga szemléletét vagy a maga szójárását („szakzsargon”-ját) követelje meg a szigorlatozótól. A beugratósdi pedig régi játéka szellemi köröknek, emlékezetes, miként fogadta el hiteles
Rimbaud-költészetként a francia irodalmi élet két tréfás kedvű beugrató hamisítványait (a beugrottak között inkább voltak pozitivisták és szellemtörténészek), nem is
olyan nagyon régen egy nyomtatásban valaha megjelent Dutka-verset tartott nem egy
hivatásos (nem dekonstrukcionista) Ady-kutató Ady-versnek, nem hiányoztak a csalhatatlan stilisztikai bizonyítékok sem. Ami azonban valóban további elemzés tárgya
lehet: az irodalomtudomány „művelői”-nek önfelülértékelése, túlzott magabiztossága,
az önreflexió hiánya (de talán a Paul de Man-idézet mintha ugyanide célozna, meg én is
jórészt ezért idéztem). Kérdésem csupáncsak annyi: mindenekelőtt és kizárólag a nálunk újszerű módszerek híveit, a korszerűbb terminológia építőit érheti ilyesféle vád?
Tetszetős volna négy évtized ún. marxizmusában szemelgetni, bár ennek nyilván Határ Győző is örülne: inkább a mai viták tévedhetetlen (nem elsősorban dekonstrukcionista) résztvevőire utalnék, akik biztonsággal jelölik meg a hiteles megszólalás ismérveit, valamint az elvetendő beszédmód megkülönböztető sajátosságait. Az egyik
debreceni irodalmi értekezleten Bernáth Árpád szavaiból Szegedy-Maszák Mihály azt
a tanulságot vonta le, hogy sok Derrida helyett több Goethét kellene olvasni (aligha
nem hallható ki az önirónia), én (az öniróniában) még továbblépnék, és Goethe mellett Horatius olvasását is melegen ajánlanám:
Akkor szép a beszéd, ha merész fűzése szavaknak
Adja a friss és más értelmet. Az ám, de ha kellő,
Új fogalomra találó szót alkotni ne késsünk,
Mert hogy szólhat a mostani korról tegnapi nyelvünk? (...)

64

tiszatáj
minden múlik e földön,
Épp csak a nyelv merevedjék állandó hagyományba? (...)
Hogy tiszteljenek akkor költőként, ha nem értem
Műfajok és a sajátos színük váltakozását?
(Erdődy János fordítása)

A mai irodalmi (az irodalmi életet vagy irodalomrendszert illető) kérdések másutt
is fölvetődnek, például Mészáros Sándor cikkében (Találkozás egy ismeretlen olvasóval –
futurum exactum. Nappali Ház, 1997. 2: 91–94.). A gyakorló lapszerkesztő az új irodalmat és értelmezőit látja az egyik oldalon, a „konzervatív irodalomfelfogás” és a „humanista mítosz” képviselőit a másikon. A másik „tábor” valójában egykor egymással
farkasszemet néző reprezentánsok együttese, inkább az új irodalom ellenében alkotnak alkalmi szövetséget, vagy jobban mondva: találták magukat egymás mellett.
Ehelyt azonban nem ezt a gondolatot szeretném kiemelni a megvitatásra érdemes dolgozatból, hanem a „folyóirat-irodalom” jelenéről és jövőjéről szóló passzusokat. Köztudomású, hogy immár – szerencsére – nemcsak Budapesten, hanem minden megyében adnak ki szépirodalmi-kulturális folyóiratot, s ezek nem elégszenek meg a megyei
– egyetemi városi – illetékességgel, országos terjesztésűek, merítésűek, sőt, olyan „elméleti” írásokat is közreadnak („eredetit” és fordításokat), amelyeket régebben csupán
a szaksajtó volt hajlandó közölni. Mészáros szerint ez a folyóirat-kultúra előbb-utóbb
a gazdasági-pénzügyi és talán még egyéb okokból kifolyólag szűkebb térre szorul, tenném hozzá: nincsen annyi jó vers és novella vagy regényrészlet, amely meg tudná tölteni a folyóiratokat, jó esszé, érdekes kritika több van, de még a legszínvonalasabb lapok is hoznak töltelékanyagot, csekélyebb becsű írást. Azt hiszem, mindig így volt ez,
és az is, hogy a „vidéki” városok, egyetemi központok saját orgánumra törekedtek
(Széphalom, Sorsunk, Debreceni Szemle, Vasi Szemle, Délvidéki Szemle és így tovább),
igyekeztek jó értelemben véve helyi jellegűvé válni, párhuzamosan azzal, hogy országos hírű költőket is megkíséreltek megnyerni, és kénytelenek voltak olykor helyi
nagyságoknak (időnként: naccságáknak!) helyet biztosítani. A folyóiratok megjelentetése akkor sem volt kockázat- és problémamentes, ma sem az. S ha a lehetőségek csökkennek, akkor – Mészáros szerint –„nem az esztétikai érték-elv fog automatikusan (...)
érvényesülni, hanem a különböző értelmezői közösségek hierarchizált érdekviszonyai
döntenek erről”: tudniillik a fennmaradásról. Ez őszinte beszéd, ezt megelőzte bizonyos folyóiratok „liga”-alkotó kísérlete, mások ügyeskedő lobbyzása. Annyi haszon
azonban származott, hogy több folyóirat szélesíteni igyekezett a közlendő szerzők körét, illetőleg a kánonképzésbe mind több értelmezői közösség képviselőjét vonta be.
A frontvonalak természetesen kirajzolódnak, és ez talán mégsem olyan nagy baj. Az már
inkább, hogy a szerkesztők nem mindig irodalmi-esztétikai elképzeléseket érvényesítenek a kritikák megrendelésekor és publikálásakor. Irodalmi viták nem mindig eltérő
értékfelfogásokat, hanem (sok esetben) csoport-érdekeket artikulálnak, s a kritika helyett az inszinuáció, a megsemmisítés, a más beszédmód diszkreditálása megszokottnak
tetszik. József Attilának Babitsról írt pamfletje valóban érdekes olvasmány, elemzést
igénylő tanulmány, de sem mércéje, sem követésre méltó beszédmódja nemigen
lehetne mai recenzenseknek. Ezzel a gondolattal talán egybevág Mészáros Sándor
helyzetképe:
„Aggasztónak tartom, hogy az új irodalom képviselői is továbbörökítik elődeik vitakultúráját és frusztráltságát és – Farkas Zsolt szép szavával – primadonnatermészetét.

1998. január

65

Az egymás közti párbeszédet és a vitát a heves és azonnali konszenzusigény vagy a sértődöttség, az odafigyelés hiánya és a másik ignorálása vezérli.”
Azt hiszem, Mészáros Sándor az Élet és Irodalomban meg a Jelenkorban lezajlott,
személyeskedéstől sem mentes „pennaháború”-ból merítette tapasztalatát, szerkesztőként azonban nem publikált, különféle értekezleteken megismert eszmecserékre is céloz(hat). Olvasóként a magam számára azt szűrtem le, hogy az új irodalom vitái ritkán
forognak a (számomra) lényeges kérdések körül, a „heves és azonnali konszenzusigény”-t (ismétlem, a magam számára) úgy fordítottam le, hogy több értekező, vitacikket író a maga nézeteinek elfogadtatását igényli, ezen keresztül a maga elméletének
uralmi pozícióját szeretné biztosítani. Az irodalmi vita – azt hiszem – azonban nem
hasonlítható a politikai tárgyalásokhoz vagy béralkukhoz, ahol is mindkét fél engedhet álláspontjából anélkül, hogy presztízsveszteséget szenvedne. Aki önmagával is
megküzdve elsajátított egy módszert, megteremtett egy stílust, a magáénak vall egy
szemléletet, legfeljebb megérthet egy másikat, harmadikat, sokadikat, sőt, idővel – hasonló „küzdelem” után – átalakíthatja (esetleg mások hatására) nézetrendszerét, megújulhat, „fejlődhet”, csak éppen olyan kompromisszum nem képzelhető el, hogy
mindkét fél kicsit átvesz a másiktól valamit, kicsit visszavon a magáéból valamit –
a békesség kedvéért. Jó ideje gondolom azt, hogy a vitában tisztázódhatnak az álláspontok, nem kell meggyőzni a másikat álláspontom helyességéről, elegendő annyi,
hogy belátom: álláspontom mellett létezhet egy másik, sokadik, hasonlóképpen ideiglenes vagy korlátozott érvényességgel, semmiképpen nem a végső bizonyosság igényével. Ennek elfogadása (nem pusztán eltűrése valamely hatalmi pozícióból) nem jelent
önfeladást, ezt nem követelhetem, tőlem sem követelhetik, talán jobb, hogy a vitázó
egymás mellett élést eredményezheti. Kazinczy Ferenc szavait mindig érdemes megfontolnunk:
„Én nem rettegem a tudományos csatákat, mert oly készülettel fogok dolgomhoz,
hogy valahol ellenemnek igaza van, ott magamat neki önként megadom, ha azt kellene
is vallanom, hogy tévedésben valék: szívem előtt nem ismeretlen érzés az, hogy botlásunkat egyenesen megvallani, gyakorta még szebb
ragyogás, mint nem-vétkesnek lenni. S a perlés által
csak azok veszthetnek, a kik magok benne illetlenűl
viselik, melytől magamat nem féltem. (...) Élesnek
lenni szabad, gorombának nem semmi esetben.”
Bizonyára túlságosan hosszadalmasan írtam körül kritikusi „helyzetemet”, illetőleg azokat a gondolatokat, melyek „elmém környékezék”, midőn
kézbe kaptam két tanulmánykötetet, az új irodalom egyik kritikusáét, a már joggal jó nevet szerzett, jótollú, igen tehetséges H. Nagy Péterét, illetőleg Péter Lászlóét, amely Tömörkény világa címmel látott napvilágot a Lord Kiadónál Budapesten
(míg H. Nagy Péter kötetét a veszprémi Vár ucca
tizenhét gondozta). Az első bepillantáskor talán
csak annyi azonosságot lehet a két kötet között
találni, hogy mindkettő kiadási éve: 1997, mindkettő rövidebb-hosszabb írásokból áll. Péter Lászlót
a szakma textológusként, Juhász Gyula-, Móra Fe-

66

tiszatáj

renc- és József Attila-kutatóként, lexikonszerkesztőként ismeri, aki a szegedi irodalom
bizonnyal legjobb ismerője, rendkívül alapos és megbízható filológus, aki múzeumban, könyvtárban, egyetemen töltötte öt évtizedes kutatói pályáját, amely ugyancsak
ki volt szolgáltatva „irodalmon kívüli”, kellemesnek aligha mondható változásoknak.
H. Nagy Pétert a szombathelyi Országos Tudományos Diákköri Konferencián ismertem meg, egy iszonyatos kollektív vállalkozás kiemelkedően tehetséges szerzőjeként
(ma is sajnálom, hogy akkorra készült kiváló Baudelaire-dolgozata nem jelent meg),
s bár csak most államvizsgázott az Eötvös Lóránd Tudományegyetemen, már mintegy
fél évtizedes „kutatói” pályát tudhat maga mögött, dolgozatai az Alföldben, a Tiszatájban, a Jelenkorban, a Vigiliában, az Irodalomtörténetben, a Jelenkorban, az Élet és
Irodalomban jelentek-jelennek meg, nem is szólva a tanulmánykötetekről, konferenciákról, melyek aktív résztvevője. Egyszóval jelen van az irodalmi életben. Péter László
ezúttal egyetlen szerzőről, a magyar irodalmi kánon peremén elhelyezkedő (bár ennél
jóval többet érdemlő) Tömörkény Istvánról gyűjtötte össze cikkeit, elő- és utószavait,
néprajzi és nyelvészeti vonatkozású dolgozatait, életrajzi-filológiai természetű adalékokat, helytörténeti jellegű feltáró munkákat. Mindezzel egyben a magyar irodalomtörténet(ek)nek rója föl, hogy még mindig nem sikerült föllelni Tömörkény István helyét
a XIX. század végének, a XX. század elejének közép-európai modernitásában, kérdésként sem merült föl: vajon miért becsülte Karl Kraus(!) és Krúdy Gyula egyként Szeged és környéke népének írói megörökítőjét (és vajon azt becsülték-e benne, amit
a mindig egy kicsit hivatalos irodalomtörténet érdemének tartott: a realista krónikást?).
Valamint: vajon nem egy megmerevített, talán túlságosan XIX. századira sikerült realizmus-eszmény szerint stilizálódik föl Tömörkény népiessége(?), népisége(?), talán szerencsésebb szóval: regionalitása(?). Vajon nem kellene a hasonlóképpen egy szűkebb,
néprajzi–szokásrendi rajzokat irodalommá alakító más országbeli regionalitás kontextusában szemlélnünk Tömörkény írásait, és ezeknek a hétköznapok mitológiájában
élő, hagyomány és modernitás konfliktusaitól érintett, a zárt közösségbe visszakívánkozó, de az oda való visszatérés problémáit megérző emberek rajzának hol naturalista,
hol az impresszionisták színkezelésére, perspektívafelfogására emlékeztető sajátosságaira jobban figyelnünk? Vajon a novellák, Péter László szavaival „egypercesek”-nek
minősített kispróza Tömörkény esetében nem csengenek-e nagyon is egybe a magyar
(és nemcsak a magyar, hanem például a bécsi) századforduló számos szerzőjének a reprezantatív nagyregény műfajáról való programszerű lemondásával, amely egyúttal kételkedést is fejez ki a társadalmi tabló írói megragadásának lehetőségeivel szemben,
s ehelyett néhány szociolektus szépirodalomba emelésére vállalkozik? Mindezeket én
kérdezem, ugyanis Péter László kötete csak közvetve utal a Tömörkény- és a magyar
századforduló-kutatás hiányaira, míg stilisztikai jellegű megállapításai is inkább egy
gyűjtő-, figyelemfelhívó, mint szintetizáló, esztétikai elemzést vállaló munkának részei. Egyetlen kimondottan és programosan elméleti írást találhatunk a Tömörkény világa című könyvben, a beszédes cím mellett, az első dolgozatot, amely fiktív párbeszéd
formájában fejti ki a szerző véleményét az életrajzi adatok és az írói mű összefüggéseiről, az adatgyűjtés jelentőségéről az irodalomtörténeti tevékenységben, és amely egészében és részleteiben alapvetően ellenkezik mindazzal, amit H. Nagy Péter ugyanerről a kérdésről állít Szabolcsi Miklósnak Kemény a menny című monográfiáját ismertetve. Ha Péter László szerint „az író, a tudós, a művész életének ismerete, amellett,
hogy önmagában is érdekes lehet, valamiképpen mindig kulcs műveinek megértéséhez”, H. Nagy Péter a Gyereksírás című József Attila-versnek, Szabolcsi Miklós készí-

1998. január

67

tette elemzését azért bírálja, mivel „Annak ellenére, hogy Szabolcsi Miklós (a verstani,
a modalitásra és a képhasználatra vonatkozó) megfigyelései pontosak és helytállóak,
a Vágó Mártára való hivatkozások egyrészt elterelik a figyelmet a vers esztéticitásáról,
másrészt szűkítik annak értelmezhetőségét, s így puszta érdekességek maradnak, ami
már magában arra int, hogy az életrajzi elemek nem építhetők be szervesen a vers
elemzésébe”. Az viszont tanulságos, hogy az írói életrajz, mint az érdekesség forrása,
Péter Lászlónál hasonló hangsúllyal szerepel. Ezt nem az egymást kizáró állítások
összebékítésének kedvéért mondom, inkább arra térnék vissza, hogy két, teljesen más
irodalomfelfogásba ütköztem a két kötet olvasásakor. Mintha irodalomtudományunk
ellenkező pólusairól kaptam volna hírt. Ezt jelzi a két kötet címe: Péter László többjelentésű címadása eleve elhárítást jelent, nem Tömörkény-monográfiára készült,
mégcsak nem is Tömörkény pályarajzára, talán a legkevésbé Tömörkény beillesztésére
korának irodalmába. Mindössze a Tömörkény-művekből kitetsző „világ” jobb értését
szeretné elősegíteni, például azáltal, hogy bemutatja azokat a háttérismereteket, amelyek egy pontosabb Tömörkény-olvasást vannak hivatva szolgálni. Talán erre céloz,
amikor nem egészen szerencsés fordulattal a művet zárként, az értelmezést kulcsként
lát(tat)ja, ebből következőleg végképp kinyithatónak, és a kinyitás után problémamentesnek. Mielőtt H. Nagy Péter „hermeneuta” álláspontját idézem, előbb Kosztolányi
Dezsőhöz fordulok tanácsért, aki a bennünk, magunkban minduntalan keletkező költeményekről írt le tanulságos sorokat: „A költemény nem a papíron van, hanem bennünk. Mi alkottuk meg, majdnem önkényesen. Szavai többek annál, amit hétköznapon jelentenek.” Egy Petőfi-versről meg az alábbiakat olvasom az Ábécé a versről és költőről szerzőjétől: „Mégis, ha kutatom, hogy miért veszi körül oly varázsköd azokat
a tárgyakat, melyek itt elém rémlenek, miért hatnak rám oly csodásan, nem tudom
megérteni. Hiába világítok be a szobába az értelem tolvajlámpájával, a rejtély nem lesz
kisebb. Mindig marad valami érthetetlen, az, ami a költőt e rendkívüli szépség megírására bírta, az, amit közvetlenül kifejezett, anélkül, hogy elemezte volna.” Még egy
részletet hadd rójak e papírra, az Ábécé a prózáról és regényről című karcolatsorozat
Olvasni epizódjából: „A könyvet mindig ketten alkotják: az író, aki írta, s az olvasó,
aki olvassa. (...) Én nem olvashatom ki belőle azt, amit te. Mert, mit tudom, milyen vegyületet hoz létre könyv és ember? Te nálad ez pezsgő volt. Nálam talán csak limonádé lesz.” H. Nagy Péter kötetének bevezető mondata mintha Kosztolányi és a legújabb Kosztolányi-értelmezések nyomvonalát követné: „Annak tapasztalata, hogy a szavak és a dolgok között elhelyezkedő szimbolikus rendek nem tekinthetők állandó
formációknak egy kultúra történetében, jelzi azoknak a határoknak módosulását is,
melyek az észlelési sémák hatáskörét érintik.” Egy másik helyen Szegedy-Maszák Mihály egy megállapítására támaszkodva véli: „Amennyiben nem hagyjuk figyelmen kívül, hogy az irodalmi folyamatokba belépő újabb műveknek történeti értékük is lehet,
vagyis »ösztönzést adhatnak ahhoz, hogy átértékeljük a múltat«, akkor nem pusztán
saját ítéleteinkkel, hanem a hagyománytörténéssel is számot kell vetnünk, mely beszéltet minket.” Feltehetőleg nem a tárgykörök különbözősége okozza, hogy szinte
egy világ választja el egymástól az egy és ugyanazon évben kiadott köteteket (jóllehet
az egyes írások között olykor negyed századnál is több van), hanem a filológia, az életrajzi kutatás, a műértelmezés, az „irodalmi alapviszony” más-más felfogása. H. Nagy
Péter helyeslőleg idézi azt az értekezőt, aki szerint „a filológiai szemléletnek és a hermeneutikának igen erős az egymásrautaltsága” (Bogoly József Ágoston), hogy a maga
kommentáló kiegészítését emígy fogalmazza meg: „egyik megközelítési módot sem

68

tiszatáj

tekinthetjük az értelmezési mechanizmus kitüntetett keretének.” Hogy a filológia
öncélúsága azonosnak tetszik a „tudni nem érdemes dolgok tudományá”-val, arra Péter
László is utal, ám mintha az értelmezői válogatás, hierarchizálás szerepének fölismer(tet)ésével mai álláspontokhoz közeledne: „senki sem tudhatja, másnak vagy utóbb mi
válik tudni érdemessé, fontossá.” Az a rokonszenves kiállás a filológia mellett, ami áthatja Péter László életművét, éppen nem lehet H. Nagy Péter ellenére, aki ugyan az
„irodalmi tény” státusának újraértékelését szorgalmazza (joggal), de mind a maga dolgozatainak figyelemre méltó filológiai apparátusát tekintve, mind pedig a filológia esélyeit latolgatva, legfeljebb a túlságos magabiztosság, a tévedhetetlenség után teszi ki
kérdőjeleit: „Hiszen, ha például Paul de Man filológusnak nevezi magát, akkor ez egyben azt is jelentheti, hogy (magyar vonatkozásait tekintve mindenképpen) a filológiának tágítható a horizontja.” Itt jegyzem meg, hogy a maga módján ezt teszi Péter
László, aki a folklór és a nyelvészet horizontjába is helyezi a Tömörkény-oeuvre-t,
s mint könyve bevezető dialógusából kitetszik, az Annales-iskola hétköznapi-élet
(vie quotidienne), mentalitástörténeti illetőségű kutatásaira sem érzéketlen. S bár ebben
a kötetben mindenekelőtt az író voltaképpen a maga teljességében még megíratlan életrajza fehér foltjait igyekszik eltüntetni, és ezért ennek az életrajziságnak látszik alárendelni a művekből nyerhető információkat, néhány megjegyzése távlatokat nyithat, ötleteket adhat később kidolgozandó tanulmányokhoz; ilyen például Tömörkény „katonatárgyú írásai”-nak dokumentumértéke: „Nem hiszem, hogy akad még író, akinek
a művei ilyen részletességgel és hitelességgel örökítenék meg a Monarchia katonaéletét.
Magyar biztosan nincs; a cseh Hašek és a horvát Krleža csak az első világháború idejéből ábrázolja a katonasorsot.” A majdani kutatás innen is elindulhatna, a külsőséges
érintkezések köréből, hogy a Habsburg-mítosz destrukciójának egymással dialogizáló
változataiig juthassunk el, illetőleg a Monarchia katonai (több nyelvi rétegből összetevődő) szociolektusának „nemzeti” variánsáiig. H. Nagy Péter sem veti el a tematológiát mint olyat, a lexikon-regény hirtelen műfaji alakzattá válásáról elmélkedve a Kazár
szótár kontextusához jut el (s itt nem a kötekedés kedvéért, éppen ellenkezőleg, a kitűnő értekezés továbbgondolhatóságát hangsúlyozva említem, hogy ha A lexikon mint
a lehetséges történelmek archívuma című dolgozat szerzője ismerné Milorad Pavić anyanyelvét és anyanyelvi irodalmát, nem csekély jelentőséget tulajdonított volna Pavić
irodalomtörténészi munkálkodásának, például annak, hogy a szerb barokkról kiváló
könyvet publikált, hogy remek ismerője a nyelvi változatokban rendkívül gazdag
XVIII. századi szerb irodalomnak, és ez az irodalomtörténészi-filológiai tapasztalat éppen úgy gyümölcsözik a Kazár szótárban, mint Umberto Eco regényeiben a szerző
középkor-ismerete): a felsorolt alkotásokhoz én a Száz év magányt is hozzátenném,
Melchiades Buendía-krónikájának vége egyben a regény vége, az utolsó Buendía akkor
olvassa a mások számára titokzatos nyelvű családtörténet utolsó lapját, amikor a romházon kívül már tombol az apokaliptikus vihar. Ám amit nyomatékosan hangsúlyoznék: Péter László ötlete a Tömörkény-novellák kontextusát illetőleg kidolgozójára vár
(az ötletadás, a „kérdés” fölvetése nem csekély érdem), s az ilyen jellegű kidolgozás
egyik lehetséges változatát H. Nagy Péter mutatta be – sikerrel.
Péter László könyvében néhányszor – szerencsére – kilép az önkorlátozás emelte
sáncok mögül. Nemcsak azzal, hogy lépten-nyomon a maga Tömörkény-olvasását
szembesíti a filológiai kutatással, hanem éppen az egyelőre csak szűkebb kontextus
fölvázolásával. Szerényen csak Tömörkény „mikrokozmosz”-áról beszél, a „népéletből
merítő irodalom”-nak nevezve a másutt szegedi parasztnovellaként emlegetett alakza-

1998. január

69

tot. Ennek szemlézése során Péter László műfaji tipologizálásra is vállalkozik, látszólag
mindössze egy cselekménymozzanat szerint differenciálva, a tanyasi jön be a városba,
vagy a riporter-zsurnaliszta látogat ki a tanyára. „A két tárgykör némiképpen e sajátos
elbeszélő műfaj formai alaptípusait is meghatározta: a tanyai riport szükségképpen leíró jellegű, életkép, »rajz«; a rendőrbíró, a nevezetes Koczor János színe előtt lezajló
események tudósításai a dolog természetéből folyóan – akár anekdotikusak, akár balladásak – mozgalmasak: párbeszédek, fölidézett események teszik drámaivá.” Ugyanebben az – eredetileg utószóként közreadott – 1963-as írásban Péter László szembenéz
a Tömörkény-recepcióval is, igaz, az utószó terjedelme és „műfaja” nem tette lehetővé
a recepció konfrontálását a maga Tömörkény-olvasásával, és így inkább kijelentések,
kevéssé reflektált megjegyzések formájában reagál a hatástörténeti folyamatra. H. Nagy
Péter 1997-ben már jóval könnyebb helyzetben volt, mint Péter László 1963-ban:
számára a kötelezően megszabott leckefelmondás követelménye ismeretlen maradt,
az ideológiai gondolatrendőrség inkább Orwell regényéből, mint a hétköznapokból
ismerős. Kötetét önként vállalt kötelezettségek szerint szerkesztette, iránytűül (mint
a cikluscímek: Az interpretáció útjai, Az applikáció lehetőségei bizonyítani látszanak)
Gadamer Igazság és módszere mellett elsősorban Kulcsár Szabó Ernő könyvei szolgáltak, egyébként tagja annak az irigylésre méltóan ifjú (legitimáló–értelmező) közösségnek, amely az irodalommal való foglalkozást a leginkább a hermeneutika és Paul de
Man néhány műve jegyében véli a legcélszerűbben végezhetőnek. Jól érzékelhető ez
A szöveghatárok feloldódása című kitűnő Kovács András Ferenc-elemzésből, amely jóval többet ad, mint amennyit bejelent: olyan versértelmezésre vállalkozott, amely
messzebbre mutathat tárgyán, egyfelől egy bizonyos típusú vers, illetőleg költészet recepciótörténete ürügyén fejtheti ki gondolatait a maga által elsajátított–művelt elmélet
és módszer minéműségéről, másfelől kritikusan reagálhat az e módszertől–elmélettől
polémikusan, modalitásában, felfogásában eltérő írások egyes téziseire. Ezen a ponton
legyen szabad némi rosszallással megjegyeznem, hogy a szellemesen, célba találóan ironizáló szerzőt helyenként túlvitte, kinyilvánított szándékánál polémiájának lendülete:
„mivel a beszéd révén egymással kapcsolatba lépő szövegek interakciója kölcsönös feltételezettségen alapul, e sorok írója igyekszik nem lebontani a (partnerként kezelhető)
másik másságát, hanem azon keresztül szeretné bemutatni interpretációjának esetleges
legitimitását.” Ezzel a célkitűzéssel a magam részéről maradéktalanul azonosulni tudok, csak éppen az nem egészen világos, hogy a recepciótörténet során el- és megítélt
szerzőkre-szövegekre is vonatkoztathatjuk-e ezt az igényes szándékot, vagy csupán értelmező és költői szövegek találkozására-találkoztatására. Ugyanis az egyébként virtuóz versértelmezésnek kis részben főszövegéből, sokkal inkább jegyzetanyagából az
tetszik ki, hogy e hermeneutika tűrőképességének, „horizontjának” időnként nagyon
is megvannak a határai: valójában Kovács András Ferenc verse egyfelől, a jaussi hermeneutika másfelől viszonyítási alapként szolgál, a József Attila-imitációk–változatok
közül azok, amelyek közelebb állnak (vagy hozhatók?) Kovács András Ferenc változatához, jobb osztályzatot, kedvezőbb besorolást kapnak, mint azok, amelyek valamilyen okból távolabb állnak. Mint ahogy az értelmező a maga nézeteivel egyeztethető tanulmányokat pozitívan emlegeti, azokét, akikkel vitázik, negatív minősítéssel
látja el, mint: „ellendiszkurzivitás”; vagy: „Az a reduktív szempont, amely a Kovács
András Ferenc-lírát ama »mélyebb összefüggések« felől igyekszik láttatni, amelyek
a kelet-európai államok politikai analógiáira épülnek, rendkívül kevéssé engedi szóhoz
juttatni a versek »líraiságát«.” Vörös Istvánnak Kovács András Ferencet bemutató írá-

70

tiszatáj

sát úgy jellemzi H. Nagy Péter, hogy az értekezőnek idézőjelbe teendő, vitára ingerlő
„gondolatai”-ról szól. Nem szeretném, ha akár a szerző, akár a tisztelt olvasó (nagyon)
félreértene. Nem azt állítom, hogy H. Nagy Péternek igaza van, meg azt sem, hogy
nincsen igaza. Nem szeretném azt sugallni, mintha lábjegyzetes és főszöveges kitérői
(egyetlen kivétellel) megtörnék az előadás vaskövetkezetességét, az érvelés hitelességét.
Kiváló elemzés szerzőjéről beszélek. Nem értem, miért van szükség (nem a másokkal
való vitára, hanem) erre az ítélkező, fekete és piros pontokat osztogató magatartásra.
Egyáltalában: csak meghatározott esetben kell élnünk a jóakarat hermeneutikájával,
nem a lehetségességig minden esetben? Amit Mészáros Sándortól idéztem, mintha kísérteni látszana. Annak belátását hiányolom, hogy elméleti előfeltevéseink, alkalmazott módszerünk nem minden jelenségre egyformán alkalmazható. A minap egy kandidátusi védésen merült föl: vajon egy romantikus művel kapcsolatban érdemes-e, helyes-e, célra vezető-e ugyanolyan kritériumokat alkalmaznunk, mint egy realista művel
kapcsolatban. Elmarasztalható-e például Jókai csak azért, mert nem úgy írt regényt,
ahogy Balzac, Flaubert, Eötvös József vagy Kemény Zsigmond? Az a fajta elmélet és
módszer, amely a H. Nagy Péteré, sok mindenre alkalmas, izgalmasan képes szólni
(és számomra meggyőzően) például a posztmodern prózáról vagy a képversekről, számomra rendkívül tanulságosan tudja taglalni „eszmetörténet” és „összehasonlító kutatás” viszonyát, és régi dilemmámat szólaltatja meg, amikor az alábbiakat írja egy talán
valóban kevésbé sikeres regionális szintézis készítőjéről:
„Ugyanis a gondolatmenet megalkotása során bizonyosan szembe kell néznie azzal,
hogy a számára nem anyanyelven szóló művek elemzését és az ebből adódó következtetéseket igen könnyen kiszoríthatja egyfajta eszmetörténeti általánosítás, s ezzel összhangban hajlamos esztétikai funkciót tulajdonítani olyan tényezőknek, melyek más
esetben fel sem merülnének az irodalomértés horizontján.”
Nagyon kevés olyan hely akad H. Nagy Péter remélhetőleg visszhangzó kötetében,
amellyel szemben – még ha nem értek is mindennel egyet – lényeges kifogást tudnék
emelni: imponáló az ifjú kutató fölkészültsége, az, hogy mennyire tüzetesen igyekszik
utánajárni az adatoknak a filológiailag vagy általában: irodalmilag kétes megállapítások
értelmezésekor, milyen igényesen fogalmaz, határozottan és következetesen érvényesítve egy – az egyetemi tanulmányok és kutatói tapasztalatok során – elsajátított terminológiát. Az azonban kitetszik (előttem), hogy mint minden elmélet, módszer,
nézőpont, az övé is (az enyém is) korlátozott érvényességű. Nem csupán azért, amiért
a följebbiekben Kosztolányi Dezső megszívlelendő szavait idéztem, hanem ezúttal inkább a H. Nagy Péter által is meghirdetett hermeneutikai irodalomértelmezés szellemében. Amennyiben valóban komolyan vesszük azt, hogy az élő irodalom tevőlegesen alakítja a múltszemléletet, a hagyománybefogadásról és mikéntjéről nem is szólva,
továbbá azt, hogy az irodalom változásai nem prognosztizálhatók teljes bizonyossággal, akkor legalább is annak belátása látszik indokoltnak, hogy nem feltétlenül lesz egy
következő vagy egy még ezután következő korszakban a mai nézőpont, a mai elmélet,
a mai módszer „korszerű”. Hiszen az irodalom- és hagyománytörténésben előttem is
voltak (nem kevesen), utánam is lesznek (remélhetőleg még többen), része vagyok-lehetek egy folyamatnak, reflektálok elődeim munkáira, amiként talán az enyémre is
reflektálni fognak. Ez joggal töltheti el büszkeséggel, és bizonyára még több joggal int
szerénységre. Tanítványaimmal való beszélgetés során vetődött föl H. Nagy Péter
könyve második ciklusa utolsó passzusának értelmezése. Egy más irodalomelméleti
horizontból ugyanis kérdésessé válhat a valójában könyvet/tanulmányt záró, tehát

1998. január

71

hangsúlyos helyre illesztett bekezdés, esetleg ellene mondhat mindannak, ami előtte áll
(A Függelék igen jó, bár talán túlságosan kabinetszerű cikket tartalmaz, ugyanis aki nem
ismeri az És-vitát, kapkodhatja a fejét a célzások és az oldalvágások címzettjeit találgatva, jóllehet a Hillis Millertől származó mottó szellemében jár el a szerző).
H. Nagy Péter két, elméleti, illetőleg elméletekre reagáló tanulmánykötetet ismertet, szembesítve egymással a különféle elméleti „iskolák”-hoz tartozók véleményét, azzal a céllal, hogy megkísérelje – miként írja – („a foucault-i diszkurzuselemzések eredményeit alkalmazva) fenntartani a megértés esélyeit egy olyan elméleti térben, amelynek ő maga is részét képezi (függetlenül attól, hogy alakulástörténetét a legcsekélyebb
mértékben is képes lenne befolyásolni)”. Ehhez az igen rokonszenvesen megengedő
módhoz képest némi meglepetést kelthet a befejezés kategorikus szóhasználata: „hiszen kérdéseink abban az esetben tekinthetők relevánsnak (és tehetők fel egyáltalán),
ha hagyománytörténeti meghatározottságuk tudatában, eleve tételezzük a megszólított(ak) válaszképességét (de legalábbis megadjuk az esélyeit annak). Továbbá azt, hogy
ebből a dialógusból egyik fél sem távozik változatlanul. Nem, mert a kezdeményezhető párbeszédek történetiségének értelmében az interpretáció hogyanjáról is (a mindig változó) »hatástörténeti valóság« dönt.”
Kínos helyzetbe navigáltam magam, ugyanis egyrészt magam is a Gadamer értelmezte Heidegger, illetőleg a Jauss értelmezte Gadamer nyomán kutakodom, másrészt
a konstanzi iskola hívéül szegődtem (különös tekintettel a szlavista Renate Lachmann
írta-szerkesztette művekre), harmadrészt Kulcsár Szabó Ernő műveinek jelentőségét
több írásban méltattam, szerepét irodalomtudományi megújhodásunkban igen fontosnak vélem. Egyszóval több minden összeköt H. Nagy Péterrel, aki a Kulcsár Szabó
Ernő körül tömörült ifjú elméletészek legkiválóbbjai közé tartozik. A többi talán csak
generációs különbözés. Ahogy öregszem, egyre kevésbé igyekszem használni a kell-t,
inkább a kellene, talán, valószínűleg lettek a modorosságig visszatérő szavaim, „fogalmaim”, egyre több megértéssel vagyok a Kafka használta „konjunktív”, a Márai népszerűsítette (de csak nála funkcionális) „egyfajta” iránt. Ami H. Nagy Péter fogalmazásában kissé zavar, hogy kijelenti: mi tartható relevánsnak, mi dönt az „interpretáció
hogyan”-járól, s teszi ezt akképpen, hogy a meghatározó tényezőt idézőjelbe teszi
(„hatástörténeti valóság”), engem elbizonytalanítva, mivel nem tudom, hogy a valóban
bizonytalan valóság-terminus iránt vannak-e jogos kétségei, vagy a hatástörténeti valóság idézőjel nélkül metafora lenne, netán idézet és így tovább.
Érzem, túldimenzionáltam egy határozott zárást (talán a szükségesnél valamivel
határozottabb passzust: legyenek a kurziválások az óvatoskodó öregember önironikus
„gesztusai”): Beethoven és Brahms rajongójaként pedig megszokhattam volna a fortissimós befejezést, nem is szólva a romantika poénnal végződő alkotásairól. Amit mégis
mondandó volnék: nem a szerintem, véleményem szerint, kiváltképpen az ostobának
ható szerény véleményem szerint fordulatot hiányolom, hanem annak tudatosítását–tudatosulását, hogy egy bizonyos elméleti horizont felől ilyennek tetszenek a jelenségek,
ekképpen kerekedik ki egy gondolatmenet, fenntartva a lehetőségét annak, hogy egy
másféle elméleti iskola szemszögéből eltérő perspektívák rajzolódnak ki. Nem derűsebbek, nem komorabbak, nem jobbak, nem rosszabbak. Mások. Attól még lehetséges
a párbeszéd, s itt visszakapcsolódom H. Nagy Péter szövegéhez, mivel valójában egész
kötete dialógus-készségéről tesz tanúbizonyságot.
Mindehhez képest Péter László Tömörkény-könyve kevesebb problémát okozott:
előszörre együltömben olvastam végig Szeged és Budapest között a vonaton, jóllehet,

72

tiszatáj

nem adja az író „regényes” életrajzát, egyes epizódokat kinagyít, másokról említést
sem tesz, több ízben az alkalomszerűség szabja meg az egyes cikkek-tanulmányok jellegét. A véletlennek volt kizárólag szerepe abban, hogy egymás mellett, közvetlenül
egymás után kaptam kézbe a köteteket, töprenghettem el kritika és filológia mai esélyein, nyílt módom az egybe-olvasásra. Nem az összehasonlításra, hanem egy hagyományozott, beváltnak látszó és egy újszerű, még korántsem teljesen befogadott, néhányaktól egyenesen kárhoztatott módszer szembesítésére. Nem azzal a szándékkal,
hogy egyiket a másik fölé emeljem; Péter László nem a jelenkor irodalomtudományos
diszkurzusai között keresi helyét, mindenekelőtt a helytörténet iránt érdeklődőket
szólítja meg, a regionális irodalom képviselőjét láttatja Tömörkényben olyképpen,
hogy céloz jelentőségére kora magyar irodalmában. Bizonyára még eredményesebb lett
volna a kutatás, ha Péter Lászlónak módja nyílik a sok apró cikk helyett egy, a jelenkorból szemlélt, a hagyománytörténésbe állított szerző monografikus feldolgozásával
szolgálni, hiszen akkor a sok kis apró jelentős tény (hogy a pozitivizmus teoretikusára
hivatkozzam) elnyerhette volna státusát egy nagyobb egészben, s így fény derülhetett
volna talán arra, legalábbis valamelyest világosabb lett volna, mi a helyi, mi a helyinél
túlnövő értéke egy-egy sajátosságnak, amelynek talán legbecsesebb bizonyítékát Tömörkény novelláiban lelhetjük föl. Az életrajziság lehet alapja irodalmi vizsgálatnak:
például a francia kutatás egy érdekes reprezentánsa, Pierre Barbéris Balzac-regénynek
fogta föl Balzac életrajzát, és nem is annyira azt hangsúlyozta, mennyi mindent kölcsönzött Balzac önmagából szereplőinek, hanem azt, mennyire válhat fikcióvá egy író
életrajza az életmű (el)olvasása során. Péter László Tömörkény-kötete olvasható ilyen
szempontból (legalább is én megkíséreltem), és találtam e kísérlethez a könyvben fogózókat, sajnálom, hogy a szerző nem ment végig a megkezdett utakon; némi hiányérzetemet esetleg pregnánsabban így fogalmazhatnám meg: egyes cikkek mindössze
anekdotikusak, más cikkekben azonban sikerül érzékeltetni a helyi jelenségről, tendenciáról, hogy nem pusztán helyi illetőségű.
Az irodalomtudományban mind kifejezetten filológiai feltáró munkára, mind pedig e feltáró munkát továbbgondoló értekezésekre szükség van. A filológia nem lehet
öncél, az adathalmozás elvonja a figyelmet a műtől, úgy állítja előtérbe a filológiai feltárás szerzőjét, hogy az irodalomtörténet mindentudó-csalhatatlan narrátorának szerepét tulajdonítja neki. Az elméletészek ellen viszont azt szokás felhozni, hogy olyan
művekre vadásznak, amelyeknek értelmezésekor elméleti tudásukat csillogtathatják,
ilyenkor a mű mindössze egy elméleti tézis igazolására szolgál. Ugyanakkor létezik célszerű filológia, „a naiv kommentátor” (ez Péter László szava) „múltorientált” (ez H. Nagy
Péter szava), „a világirodalomban hányszor fölbukkannak ugyanazok az alapmotívumok – új variációkban” (emígy Péter László), „kérdéses történetiségnek és esztétikumnak a szétválaszthatósága” (H. Nagy Péter szerint). Péter László a filológiai hagyomány jegyében áll, Tömörkény-könyve az életműnek nem értelmezése, nem szélesebb
kontextusba helyezése, inkább a ma jegyzetelésre szoruló mondatokhoz, nevekhez,
kifejezésekhez fűzött magyarázat, amelyet kiegészít az életrajzi háttér ismertetése.
H. Nagy Péter irodalmi művekről és irodalomtörténeti/tudományos kötetekről fejti
ki: melyik írás hogyan része egy „textuniverzumnak”, miféle álláspont segíthet a sikeresebb értelmezéshez.
(Mikro)filológia és szignifikáció, helytörténet és „a nyelvi tér poétikája”, Tömörkény István és a „szöveghatárok feloldódása”: mintha nem ugyanazon a földrészen születtek volna meg a két kötet írásai. Mégis, azt tartom jónak, hogy kicsiny térben meg-

1998. január

73

születhettek, szinte egy időben szerveződhettek a különféle terjedelmű, hangvételű,
metodikájú, műfajú dolgozatok kötetté; s ha nagyon csekély a valószínűsége is annak,
hogy közöttük dialogikus viszony alakulna ki, az egyik kötet tanulsággal járó olvasása
talán nem zárja ki a másik kötet szerzőjével való egyetértést. Péter László munkás életének könyvekbe, sajtó alá rendezésekbe, értekezésekbe rögződött dokumentumait
vaskos bibliográfia őrzi, H. Nagy Péter nem oly rég lépett kritikusként irodalmi életünkbe, és első tanulmányaival, nem kevésbé a jelen kötettel (engem tökéletesen, feltehetőleg másokat szintén) meggyőzött, hogy munkáit érdemes olvasnunk, megéri,
hogy vitatkozzunk vele, és hiszem, hogy érdemes kritikáira, fejtegetéseire reagálnunk. Jó, hogy Péter László helyesbít, feltár, szöveget gondoz, nem kevésbé jó, hogy
H. Nagy Péter szemléz, elemez, vitába száll. A filológiában nem Péter Lászlóé az
egyetlen – helyes – út, vitatkozni vele is lehet, a kritikát tekintve nem H. Nagy Péteré
az egyetlen és kizárólagos módszer, melynek révén – Rilkével szólvást – a művészet
„varázserejé”-ről lehet beszélni. Arról a „varázserő”-ről, melyről Rilke egy 1908. június
13-i levelében adott hírt: „átcserél bennünket erre az idegen világ-anyagra, belénk plántálja a világot, minket pedig a világ tapasztalatává változtat, szenvedésünket beleoltja
a dolgokba, a dolgok gyorsan forgandó tükreiből küldött, öntudatlan és elfogulatlan
üzenetét pedig belénk vetíti.” Nem állom meg, hogy zárszavul ne Rilkének élete végéig kitartó magyar olvasóját idézzem, Márai Sándort, emberről és világról, életről és
talán művészetről:
„… tudom, hogy nincs kis és nagy tenger, nincs kis és nagy távolság. Bennünk van
valami végtelen és kötetlen.”

JEGYZET
Paul de Man: Blindness and Insight. Essays in the Rhetoric of Contemporory Criticism. New
York, 1971. 28.
Ugyanő: Ellenszegülni az elméletnek. In: Szöveg és interpretáció. Szerk. Bacsó Béla. Budapest,
1991. 104.
Látogatóban. Kortárs magyar írók vallomásai. Budapest, 1968. 24–25.
Horatius összes lírai költeményei és az Ars poetica. Erdődy János műfordításai. Budapest
[1946.]. *
Abafi Lajos (s. a. r.): Kazinczy Ferenc összes költeményei. Budapest, 1879. I. 238.
Kosztolányi Dezső: Ábécé. S. a. r. Illyés Gyula. Budapest, 31957. 23, 99, 104.
Márai Sándor: Napnyugati őrjárat. Budapest, 1936.
R. M. Rilke: Levelek II. 1907–1912. Budapest, 1995. 51–52.

*

A pontosabb értelmezés kedvéért ideírtam az Ars poetica kevésbé költői, ám pontosabb fordításának idevonatkozó részleteit: „Akkor szólsz helyesen, ha a közkeletű szavak újként /
hatnak ügyes módon kapcsolva. Ha késztet a szükség, / hogy nevet adj újabb dolgoknak,
költve olyan szót, / mit nemigen hallott a kötényes, régi Cethegus / (...) emberi mű mindez,
nem lesz maradandó! / Hát hogyan élne a nyelv becse, kedveltsége örökké? / (...) Hogyha
nem értem jól, s nem adom meg a műfajok illő / formáját, színét, henye név lesz rajtam
a »költő«!”. Muraközy Gyula ford. Vö: Quintus Horatius Flaccus: Összes versei. Budapest,
1961. 577–579. (Kétnyelvű kiadás.)

KRITIKA

Párnakönyv
ZÁVADA-JEGYZETEK
Megjelent az idei könyvhétre egy igen
szép, takaros, talán még vastagnak is nevezhető napló-regény. Írója Závada Pál,
aki harmadik kötetét, második szépirodalmi munkáját jegyzi a Jadviga párnájával. Úgy tűnik, olvasói, kritikusi oldalról
egyaránt, mondhatnám: mindannyian sikernek nézünk elébe. Remélhetőleg, legalábbis ami az eddigi tendenciát mutatja,
van olvasói kedv, és van kritikai elismerés
máris: a könyvesboltok polcairól szépen
fogy a könyv, az Élet és irodalom májusban Balassa Péter tollából hozott recenziót a hónap könyve rovatban, melyben
Balassa a kortárs magyar epika valódi
eseményeként üdvözölte a Jadviga párnáját, a Beszélő augusztusi–szeptemberi irodalmi kvartettje (Angyalosi Gergely, Bán
Zoltán András, Németh Gábor, Radnóti
Sándor) is megbeszélte már a művet, az
idei nyári JAK-tábor kritika-szemináriumán pedig Ágoston Zoltán alapos tárgyalásában szerepelt Závada napló-regénye.
Ahhoz, hogy a kritika igen gyorsan el-

kezdhetett válaszolni Závada teljesítményére, valószínűleg az előzetes folyóiratbeli közlések is hozzájárultak. Mert miközben Závada Pál 1996-ban mutatkozik
be a Jelenkor Kiadó által kiadott Mielőtt
elsötétül című kötetével prózaíróként,
eközben már többek között a Jelenkor és
a Nappali ház hasábjain olvasható a Jadviganapló, igaz, nem végső kidolgozottságában
és megszerkesztettségében, nyilvánvalóan
a közbeni alakíthatóság érdekében, és természetesen, hogy maradjon meglepetés
a történetet később, könyv formájában
(újra)olvasók számára. Mindenesetre már
az alakuló folyóiratközlések felkeltik a
figyelmet: többek között Károlyi Csaba
a Mielőtt elsötétül recenzálását a Jadviganapló ismeretében végzi, Szilasi László
pedig a Tiszatáj (1997/5.) „századvégi”
regényhelyzetet illető körkérdésére adott
válaszában emlegeti fel több, már elkészült, vagy még készülőben levő, jelentősnek talált regényposztulátum között Závada munkáját. Tehát az olvasó figyel és
vár, Závada Pál pedig megkapja a Jelenkor
1996. évi Szinnyei Júlia-emlékdíját a lapban közölt legjobb publikációért, a Jadviga-napló két részletéért. Láthatóan tehát,
bár még így is igen szűk körben, mondhatni szakmaiban, hamar elvárási listára
került a Jadviga párnája.
Ezt a szűkösséget szeretném oldani,
mert olybá tűnik, hogy Závada, és persze
a Jadviga párnája, mióta megjelent, teljes
természetességgel van kezelve, e természetesség alatt azt értve, hogy mintha a szerző
nem is a teljes ismeretlenségből lett hirteMagvetõ Könyvkiadó
Budapest, 1997.
438 oldal, 1290 Ft

1998. január
len elismert és tárgyalandó regényíró, de
ha mégis, akkor sem számít a szerző ismeretlen vagy új keletű neve. Mondhatnánk,
hiszen ott az első prózakötet bevezetőként, folytatásként pedig rögtön a nagyobb volumenű munka, tehát akár a két
könyv egymás utáni megjelenését figyeljük, akár a fentebb emlegetett, kissé talán
részletekbe vesző, mégis úgy gondolom,
ritkaságánál fogva igen fontos, gesztusértékű üzeneteket, Závada szépírói útját
– semmi szándékosságot nem feltételezve –,
ugyancsak előkészítették. Amiért viszont
e feltételezésnek semmi éle nincs, az az,
hogy már Károlyi Csaba recenziójában is
az éppen még készülő, de már ismerhető
újabb mű lesz viszonyítási alappá: hogy
a készülőhöz képest a most olvasható nem
túlságosan grandiózus. Mert azt hiszem,
hogy amennyiben a Mielőtt elsötétül prózáinak mégiscsak volna nagyobb jelentősége,
a Jadviga párnája, az új könyv kikerülhetetlenül árnyékba fogja borítani, elsötétíti
Závada tavalyi könyvét. A többiről nem
is beszélve. Mielőtt tehát valami is ebből
bekövetkezne, szeretnék Závada-jegyzeteimben a szerzőről egy magánmítoszt felvázolni, hogy a természetes kezelésmód
Závadát illetően valóban helyére kerüljön,
mégpedig azáltal, hogy
megpróbálok kontinuitást feltételezni
és felvillantani
Závada epikai útonlétének eddigi ismert
vagy ismeretlen állomásai között.
Van erről az epikai mozgásról nekem
egy szimbolikus töltetű elképzelésem.
Talán egy helytelen, de az én olvasásomat
– Závada-olvasásomat, és így ezt az írást is –
meghatározni kész magánmítoszom. Arról, hogyan közeledik írásmodifikációiban
egyre felénk Závada, hogyan változik írássá, olvasható hanggá, ismerőssé – az ismeretlenségből. Volt az előző prózakötet,
erről már beszéltünk és még beszélnénk
is, előtte, mondjuk úgy, tiszta szociográfia: valóságértelmezés: a Kulákprés (1986).

75
A maga módján értelmezve persze a szociografikus hitelességet, mert már a műfaj
bizonyos mértékű átírása-átváltoztatása
jelzéserejű ebben a könyvben is. Közben
az írás, ha tétje nem is változott, de modifikálódott, és célgömbbe került a fikció,
még ha nem is szakadt el teljesen a kezdet
kezdetétől. Hiszen „tisztán” irodalmi mű
is reflektálhat reáliákra, de fikcionális jellegénél fogva óvatosan kell bánnunk annak referenciális vonatkozásaival. Károlyi
Csaba, nem biztos, hogy helyesen, felrója
a szerzőnek, hogy a Mielőtt elsötétül anyaga „túlságosan közel áll hozzá, hiszen az
minden bizonnyal az övé, személy szerint, s ez még nem volna önmagában baj,
ha jobban (pontosabban: ügyesebben) távolítaná, személytelenítené valahogy az
anyagot – avagy ha kevésbé látszanának
éppen a feltétlen távolítás és személytelenítés kitartó, ám sokszor sikertelen nyomai”. És tovább idézve, hogy a feltételezett referenciális kapcsolódás is világos legyen: „Néha mintha egy személyes napló
vagy levelezés sorai kerülnének közvetlenül, minden áttétel nélkül a művek szövegébe. Talán azért, mert az elbeszélő igyekszik már-már kínosan hiteles maradni.”
Nos, ha Závada, vagy eléggé ódivatúan, de
mostanság újradefiniálhatóan: ha maga
a szerző igen alapvetően kiolvasható volt
a Mielőtt elsötétül valóban szándékosan
túlobjektivált, és éppen ezért az alanyiság
eltűnési kísérletét azonmód sikertelenítő
írásmódjából, úgy a Jadviga párnájában a
fiktív beszélők-naplóírók hálójában éppen
a végső szerző vagy a szerzőiség kérdése
marad nyitott. És bár hasonlóan a Mielőtt
elsötétül nyitódarabjához (Tanulmányutak
kedden, szerdán), ahol a címadó írás elbeszélője – utólagos értelmezésben – a novella szerzőjeként azonosítja, a novellába
pedig magát mint szerkesztőt írja bele,
a Jadviga párnája zárószakaszaiban mintha
a végső szerző ugyancsak intellektuális
funkcióban, itt: szociográfus, érdeklődő
fiatalemberként bukkan fel. Talán, hogy

76
a történeten kívül maradva, de azért hovatartozását érzékeltetve, egy villanás erejéig, mégiscsak ott legyen: a szerző. Majdnem mint Kosztolányi az Édes Anna végén. A referencia-kötelék tehát erős fikcionalizáción megy keresztül Závada poétikai elmozdulásában, olyannyira, hogy
könyveit olvasva éppen az ellenőrizhetőség, a jól kiolvashatóság és felülbírálhatóság kritériumait kell fokozatosan felfüggesztenünk. Mert nem lehet eldönteni,
hogy valódi vagy álszociografikus feljegyzések, dokumentumok kerültek-e be az
egymást követő könyvek egészébe. A Kulákprésben még az objektív, tényfeltáró
hang ellensúlyozásaképp működtek az
érintettek személyes hangú levélbetétei,
tehát hihetően, hogy tényleg az beszél, aki
éppen beszél. A Mielőtt elsötétül már
metaszinten tárgyalja a problémát („[...] az
a kérdés merült fel benne, hogy mi közvetít a tények és az elmondásuk között, mi
köztük a különbség, hogyan hangzik el,
amit a mesélő lány maga élt át, és az, amit
elbeszéltek neki [...] annak dacára, hogy
akkoriban bizonyos ’társadalomtörténeti
tények’ kibontását és megfogalmazását tekintette tulajdonképpeni feladatának, leírta [...] a maga változatát [...]”), a narrata refero működtetési elve (a beszélőnek
nincs közvetlen tudomása az elmondottakról) és a dokumentatív gesztusok dialogicitása viszont már feszíti szét a prózaegészt, és talán ez az, ami megbontja a
Mielőtt elsötétül feltételezhetően személyes
történetét. A Jadviga párnájában már poétikai koherenciát biztosító nyomai vannak
e referenciáknak: a személyes naplók és néma levelezések közé hitelességet szimuláló
feljegyzések, dokumentumok kerülnek.
Véleményem szerint a referencia-kötelék
fokozatos kioltásáról van szó
Závada poétikájában, erőteljes hangsúlyeltolódásról, és úgy tűnik, a fikció javára.
Úgy gondolom, hogy ennek a poétikai fordulatnak Závada irodalmi tanulmányai-

tiszatáj
nak „anyaga” is alapot szolgáltathatott.
Závada általam igen nagyra tartott és az
egyes életművekben erőteljesen informáló
és irányadó két írását Parti Nagy Lajosról
(Holmi, 1992/3.) és Tar Sándorról (Nappali ház, 1993/4.) készítette el. Mindkét
szerző, álljanak bár poétikai beszédmódjukban mégoly messze is egymástól, egyben mégis megegyeznek: műveiknek kis
és nagymértékű, anomáliát gerjesztő, de
lehetséges referenciális olvasatában. A kis
és nagy reáliákéban, a tényigazban és a
tényformában. És Závada megtalálja bennük önmaga irányultságát, a valóságfelmérő szociográfusét. Parti Nagyról írja:
„Szerzőnk több ízben is úgy tesz, mintha
’terepre’ küldték volna, nézzen körül,
gyűjtsön, riportozzon alkalmi tárcához
[...] Költő szociografizál itt [...]” Tar Sándorról pedig: „[...] szégyenkezve látom,
hogy Tar mi mindent végzett el abból is,
ami hajdan a mi dolgunk lett volna, amiről meg kellett volna tudnunk: nem csak
hogy általában milyen az a ’világ’ ott,
a szlogenekkel telefestett gyárkerítések
mögött, hanem hogy műhelyről műhelyre
konkrétan mi történik, ki, mit hogyan és
miért csinál a maga posztján.” Závada
irigylésreméltó nézőpontból, szubjektívan
ha kell, kiolvassa szerzőinek valóságát és
a saját poétikák jelentőségét. Aztán önmagából, a valóságfeltáróból, valóságok feltárójává változik. Nem a világ leírása lesz
továbbá a célja, hanem a világban elrejtett
lehetőségek kibontása: és Závada fokozatosan elmozdul a regény ’valóságmélyítő’
tartományában. A Kulákprés tiszta szociográfia, kissé irodalmiasítva, a Mielőtt elsötétül lebeg valóság és fikció még meg nem
valósult köztes tartományában, a Jadviga
párnája tiszta irodalom, álszociografikus
ihlettel.
Belépni tehát a Závada-világba – és
köztes helyzete miatt így is érdemes tenni
– a Mielőtt elsötétül bizonyulhat ’bevezető’
olvasmányként. Azok közé az igen izgalmas életműtöredékek közé sorolandó e kö-

1998. január
tet, amelyek nagyrészt, bár tudatosítva és
melegen tartva az ’elbeszélés nehézségeit’,
az én-kép lerajzolhatatlanságát, az elbeszélői akadályoztatást, mégis ha kell, körömszakadtával (technika-technika), megélt szavakkal, igyekeznek aktuálisan megszólíthatóvá tenni, és leírhatóvá tenni a mindenkori maradék-én történetét. Ha arról
van szó, akkor éppen a teljes szétesésnek,
az egyén abszolút felmorzsolódásának, és
éppen ezért – elvileg – lejegyezhetetlen állapotában, az omló és lehetetlen rendszeren belül megtalálni a megszólalás utolsó
lehetőségeit. Závada, vagy elbeszélőjének
szavaival: „[...] hogy miről akartam beszélni
tényleg [...], hogy amiről alig lehet, arról
mégiscsak, hátha.” Úgy gondolom, hogy
a dekonstrukció és a posztmodern tapasztalatai közben vagy után, az én tökéletes
derogáltsága következtében, visszahelyezkedve némiképp a hagyományos beszédmódok átírhatóságába, mégiscsak van lehetőség és szükség az individuum feltérképezésére. Az utóbbi években Závada Pál mellett Garaczi László (Mintha élnél, 1995.) és
Sándor Iván (Tengerikavics, 1996.) tett ezirányú kísérletet, ki-ki a maga poétikai
módján. (Talán véletlen egybeesés, de mindhárman a Jelenkor Kiadó védjegye alatt.)
A Mielőtt elsötétül történeténél maradva:
referenciális idejét a kilencvenes évek elejéről vetíti vissza, „érzékletes korképet kapunk a hetvenes, nyolcvanas évek Budapestjéről, a reform-, majd rendszerváltóértelmiség hétköznapjairól, életmódjáról,
mentalitásáról” (Károlyi recenziójából idézve). Középpontba állítva az elbeszélő öt
évének – eltűnésekben, tragédiákban, veszteségekben súlyossá vált, elnémult, és éppen ezért – kimondandó, leírandó, megmagyarázandó történetét. És e leírási kísérlet során, a maradék lét egybetartása
céljából, az elbeszélő a múlt nyomaiba
ered. Úgy gondolom, hogy a Mielőtt elsötétül, tehát az elbeszélői én közelmúltjának
szimbolikus utat bejáró története előfeltételként szolgált az annál is mélyebb múlt-

77
ba, a történelem nagyobb íveinek és mozgásainak áramába történő alászállásra, a Jadviga párnájában kijelölt hatalmas, századnyi ívet átölelő történeti távot tekintve.
Maga az elbeszélő jelenti be éppen saját világával szembeni iránymódosítási vágyát:
„[...] a romlatlan parasztiba menjünk [...],
az egzotikusan távoli, etnográfiai múltba
[...] az nem kavar abba a gyanúba, hogy az
én világom volna.” (Az én Závada-történetemben mitikus jelzésként értelmezve
az idézetet, akár a hírnöknők érkezését az
elbeszélő álmában, akik a gyökértelenné
lett elbeszélőt ugyancsak a visszakereshető
gyökerek irányába térítik, mielőtt még
késő lenne, mielőtt végérvényesen elsötétülne. Ez az egzotikusan távoli múlt a Jadviga párnája egyik meghatározó rétegét alkotja tényleges megvalósulásában.) Ugyanis
amíg az egyén nem győzi le, ha ez az útja
van, nem írja ki (magából) a veszteségeket,
melyek óhatatlanul bár, de vannak, nem
indulhat neki, mégoly tisztázatlanok is
maradnak a helyzetek és a viszonyulásuk
– a kísérlet legalább megtörtént a kimondhatóságuk érdekében –, újabb, mondhatni: felülemelkedő utak irányába.
A Mielőtt elsötétül, és így a Jadviga párnája abba a szimbolikus történetfolyamba
illik bele, amely újraírja a köztes kultúra,
a hagyomány omlásának és pusztulásának
és az azt ellensúlyozni kívánó rögzítési és
feljegyzési irányultság dialogikus történetfolyamát.
Valóban motivikus hálót alkotnak
a Mielőtt elsötétül prózáiban a metaforikus
’sötétedés-elsötétülés’-képsorozatok, nem
sorolnám fel őket, helyettük mást idéznék, szövegbelső magyarázatként: „Ezt
megállapíthatja ismét, mégis várhatnak
csak, miközben szép lassan, néha fel-felívelően ugyan, de szinte biztonságot nyújtó, elfogadtató kímélettel s időről időre
csak kicsivel csúszva lejjebb, megállás nélkül hanyatlik minden.” „A romlás megállíthatatlan folyamata tárul [...] a szemünk

78
elé.” Vagyis mielőtt becsapódik az elbeszélő
mögött a fémkeretes kapu, mielőtt még
mindenki eltűnne az elbeszélő életéből, mielőtt az olvasó ráhajtja a borítót a könyvre,
rá arra az igen kíméletlen, de nagyon fontos személyességre, ami benne van, mielőtt végleg kudarcba fullad az egyén maradék története is, és visszakereshetetlenül
kioltódik a világból, addig kell – és lehet –
megszelídíteni a papírlapok vakító fehérségét. Nem kívánok újra azonosításba
kezdeni, de a Mielőtt elsötétül prózasorozata is azt a tapasztalatot közvetíti, hogy
az egyén felmorzsolódása egybeesik az általános leépülés és pusztulás, ám legyen
csupán: vízió, látványával, és ez az a látvány, amit egyre szűkülő körökben, de olvashatóvá kell tenni: a folytonos egymásraírással.
Az ’elsötétülés’ szimbólumrendszerét
magukon viselő mindenkori utolsó világok, az utolsó egyéneké, akik még némaságukból, ha kínlódva is, önmagukat és világukat destruálva is, de megszólalnak.
(Ahogy akár Christoph Ransmayr ’utolsó
világa’ is megbújhatna az Osztatní családnévben, mint az Osztatní családnév magyar változata: az ’utolsó’, a ’maradék’.)
Hogy mi volt tehát előtte, az előtt, mielőtt elsötétült volna, mielőtt bekövetkezett volna a végső eszméletvesztés, a zuhanás, az egyén felmorzsolódása, a világ
kioltódása, hogy köztes terminológiával
éljek, és talán Károlyi recenziójának ’utolsó’ kérdését is némiképp megpróbáljam
megválaszolni, nos: az volt előtte, ami lehetett volna, de nem lett, mert a megállapított és papírra vetett mozgatóelvek –
amelyek ráadásul még csak nem is előre
voltak kódolva, csak tapasztalatilag fölismerhetők és szimbolikusan megörökíthetők –, nem egyéntől függőek, még akkor
sem, ha saját életről és mégoly hitelesről
volna egyébként szó. A pusztulás kettős:
mind a háttér, a történelem, a körülmények, mind az egyén története magán vi-

tiszatáj
seli, és így egymásrahatóan, oda vissza,
miként egy ördögi körben, építik le mind
a körüllévőt, mind a saját, egyszeri lényeges létet. Most, hogy a teljes elsötétedést
a fehér papíron mozgó toll, és az általa
megörökítendő gondolatsor vonalvezetése
egy pillanatra megállítja – leküzdve, leírva, mécsesként megvilágítva akár a körülölelő sötétséget –, bejelenthetővé válik
a mitikus múlt feltárásának igénye. Mert
csak az írás marad, a feljegyzés, és ezért ír
a Mielőtt elsötétül elbeszélője, és bár más
célból, de a gesztus, a grafománia működése azonos, ezért kezdi el Osztatní András is a maga feljegyzéseit, ezért fotografáltatja le fényképész barátjával a faluját, a vidéket, az embereket, a házát, a családját
(„Az jár a fejemben, hogy elfut az idő, és
annyira nyom nélkül múlik el minden,
ami már megtörtént...”), és folyamodványaként ezért jegyzetel mind a többi naplóíró. A végeredmény pedig: kórjelentés
az egész századról, ami itt van bennünk,
és legfőképp: a Jadviga párnájában. Így olvastatom legalábbis a magam mítoszát
Závada Pálról.
Vegyük elő most már azt, hogy mi
minden olvastatja magát (nekem legalábbis egyelőre) a Jadviga párnájában. A könyv
három naplófolyamot tartalmaz, Osztatní
András, szlovák nemzetiségű, tanult gazdálkodó magánéleti feljegyzéseit, azután
felesége, Jadviga kevésbé naplószerű, de az
előző ’eseménysort’ a maga módján folytatni kívánó, kiegészítő és magyarázó beírásait, végezetül Misu, a Jadviga és szeretője által nemzett fiúnak az előzőekre reflektáló interpretálásait és magánfeljegyzéseit. Már most fontos megjegyezni azt,
hogy a naplók és bejegyzések nem a fikció
szerinti eredeti sorrendet követik. A történet szerint a már említett indigószín vászonkötésű és haloványlila lapú feljegyzési
könyvecskét Osztatní András házasságkötése előtti napon, referenciálisan 1915.
február 5-én kezdi írni, azzal a céllal, hogy
megörökítse boldogságos szerelmi életét

1998. január
Jadvigával. Hamarost kiderül, hogy nem
egészen boldogságos életről lesz szó a naplófeljegyzésekben. Jadviga még András életében felfedezi a naplót, bele is olvas, de
akkor még reflektálatlanul hagyja. András
halála után, nem az ő naplója folytatásaként, mert annak utolsó bejegyzései, a szimbolikus végső elnémulásé 1923-ból származnak, sokkal inkább életének virtuális
kitágításaképp, 1937-ben indul meg Jadviga
válaszsorozata, amely átírni, átértelmezni
hivatott a maga nézőpontjából a történteket. Jadviga utolsó bejegyzése, a maga elnémulása, időben 1945-re tehető, amikor
tudomást szerez Marci, Andrással nemzett
fia haláláról. Jadviga bejegyzései András
naplóját a fikció fikciója szerint a könyvben folyamatosan követték. A család utolsó tagja, Osztatní Misu, még Jadviga életében tudomást szerezve a napló és a ’folytatás’ létezéséről, titokban kiolvassa belőle
családjuk ’történetét’, legfőképp abban a
maga szerencsétlen státuszának apológiáját. Egyetlen örökösként, Jadviga halála
után (1954-ben), visszamenőleg megjegyzeteli András és Jadviga írását, a maga számára legalább érthetővé téve, ha szlovák
bejegyzésekre talál, vagy ha a maga kiegészítéseit, visszamenőleges igazságait, esetleges feljajdulásait és meghatottságait nem
bírja visszatartani. És folytatja a maga életének, „öreg legényes hétköznapiságainak”
időben még kontúrtalanabb és homályosabb megörökítésével a „családi naplót”,
feltételezhetően 1987 után bekövetkezett
haláláig. (Erre utal az üresen hagyott néhány utolsó lap). A fikció fikciója szerinti
könyv történetét Misu önhatalmúlag megváltoztatja, az időben széteső lapokat a maga szerkesztési eljárása szerint összerakosgatja, fejezeteket alkot András, Jadviga és
a saját bejegyzéseinek összemontírozásával, és e fejezeteket ellátja András naplójából vett idézetcímekkel. Végső formájában,
a rekonstrukció önmagát dekonstruáló
változatában tehát, az alcímként is szereplő „- napló -” Misu kezenyomát viseli.

79
Összeállított a maga értelmezési stratégiája szerint egy önmagát olvasó könyvet,
amely virtuálisan különböző idők naplóíróinak örök jelenvalóságát jeleníti meg.
Ha a Mielőtt elsötétül prózafolyamának
szerkezete is már igen talányosan és meglepően lett kitalálva, azt hiszem, a Jadviga
párnája – szerkezetileg a kirakósjátékok
újabb attrakciójaképp – ugyancsak a szerző fantáziájának mestermunkáját dicséri.
A külső váz, hálórendszer, naplóegység
centrumot mímelve (a három naplóíró,
még maga Jadviga is, Jadviga és többértelmű ’párnája’ körüli bonyodalmakat szeretnék az elsötétülési folyamatban tisztábban látni) és közben perifériákat alkotva
(három nyelvi episztémé elkülönültsége és
egymásraírottsága) megalkotja önmaga történetét is (magáét a végső naplóét). Mélytartományában pedig mítoszok és hagyományok sokrétű, de egyéni újrafeldolgozásai bújnak meg.
A görög mitológia családtörténeteire
emlékeztet
például a globális történet, ahol is valaki
valamilyen bűnt, legtöbbször vérfertőzést
követ el, és ezáltal öröklődő átok száll
a családra, míg annak utolsó maradéka is
ki nem hal. Nem derül fény erre az első
bűnre az Osztatní család esetében, mert
miközben azt várnánk, hogy oldódna már
a titok, a rejtély, az csak bonyolódik, és
a látszólagos olvashatóság végeredményben
olvashatatlanná teszi, elsötétíti a kezdetet.
Valahogy úgy lehetne talán rekonstruálni,
de mindez csak feltételezés, ahogy feltételez az utolsó olvasó is, Misu, hogy: Osztatní András szerelemre gerjed Jadviga
iránt, aki tudomása szerint apja fogadott
leánya. Az ő naplója kezdetben tehát
a maga élettörténetét Jadvigával volt hivatott megörökíteni. Osztatní csak idővel
jön rá arra, hogy Jadvigája nem csak az
övé, és mi tudjuk, bizony így van, Winkler Francival, a szédítővel esett szerelembe. Csakhogy: Jadviga plátói szerelemben

80
volt András apjával, aki egyben a maga
gyámja is. Mert: az apa valamikor gyengéd érzésekkel viseltetett Jadviga édesanyja iránt, történt azonban valami, mást
vett el feleségül, és máshoz ment férjhez
Pavlovits Mária is. Megszületett viszont
Jadviga, a szülők pedig idejekorán eltávoztak az élők sorából. Az apa, felesége ellenkezésére magához vette Jadvigát, és jobban szerette, mint a saját lányát. Misu feljegyzéseiben olvashatunk arról a gyanújáról, hogy Jadviga apja nem természtes halállal halt meg, hogy talán részes volt halálában a régi szerelmes. A gyanú: Jadviga
apja nem más, mint András apja. A két
gyermek: András és Jadviga mint testvérek nőttek fel, úgy tudván, nem vértestvérek. Jadviga szerelmes lesz nevelőapjába,
utazgat vele, és egy újabb feltételezés: talán szerelmeskednek is. Apa a lányával.
Ekkor lép a színre a már felnőtt András,
és megkéri Jadviga kezét. A lány igent
mond, de mi már tudhatjuk: a háttérben
ott van a szeretett apa/nevelőapa elvesztése, hirtelen halála, és Winkler Franci
csábítása. András, nem tudván semmiről,
feleségül veszi vélt mostohatestvérét, feltehetően azonban saját nővérét. Mindvégig ő az, aki ezekből az eseményekből
a legkevesebbet tudhat meg, mondhatni:
abban a tudatban hal meg, hogy hiába szerette, felesége rendszeresen megcsalta egy
másik férfival. Jadviga célja a házassággal
az volt, hogy részben megszabadul Winkler Franci nemi mohóságától, részben az
elveszett apát a fiú fogja pótolni.
A dionüszoszi örök vágy,
a szétszakítottság és az apollóni nyugalmas, de látszat-élet ellentéte feszül benne,
(hogy a regény egy újabb mitikus történetszálát kiemeljük: gondoljunk Jadviga
zene- és táncőrületére, a feloldódás dionüszoszi kellékeire, ugyanakkor az azt ellenpontozó vidéki békére). András naplója,
valamint Jadviga beleírása végeredményben a házastársi összeférhetetlenséget, a vá-

tiszatáj
gyak különböző irányultságát, a hitves
vagy a szerelmes hihetetlen kétségeit, kétségbeeséseit és persze szenvedélyeit mondja
el újra és újra, leplezetlen önkitárulkozással és hazugságokkal egyben, de minden
ugyanazt a célt szolgálja: megmutatni azt,
és most szerzőt közbeékelve, megmutatni
– homályaiban is ennyire élesen – férfi és
nő kapcsolatának szenvedélyes enerváltságát. Jadviga mindkét viszonyából születik
egy-egy fiú, András fia Marci, Franci fia
Misu. Marci a második világháború utolsó
pillanatában lép ki az élők sorából, félórányira már otthonától, míg Misu, a törpe, az életképtelen, amorf gyermek, tudjuk már: mint a család utolsó sarja majd
öregemberként ejti ki kezéből a tollat.
A titok itt tovább burjánzik. Hiszen meghal az életrevaló fiú és tovább él a félkegyelmű. Misu nyomozása szerint az történt, hogy András és Jadviga nászából született Marci fiú már az első bűn közvetett
folyamodványaként született, kettőjük házassága tehát eleve a természet törvényei
ellen köttettek, és így nem ő a fattyú,
mert Franci és Jadviga viszonya éppen
hogy természetes, és így ő, Misu a tiszta
gyermek (cáfolva gnómságát). És hogy
Jadviga bűnössége tetézve legyen, saját
öléből szült Marci fiába is szerelmes lesz,
és vannak a szövegben oly nyomok, mely
szerint Marci, megérezve a kísértést, idejekorán nősül, és lesz ugyancsak egy elrontott házasság áldozata, és ezért kell meghalnia, épp mikor újra hazaérhetne, újra
a családhoz, anyjához, Jadvigához. Marad
tehát Misu, a túlélő, akinek viszont nem
akad már nő sem – egyetlen kaland kivételével, de az is csak szégyent és kínt okoz –,
és így utód nélkül hal meg, felmentve
a mitikus őshomályba vesző bűn alól az
Osztatní családot, lezárva a bűnhődés-sorozatot, és befejezve a családtörténetet.
Úgy gondolom, hogy bár kissé bonyolult és összetett a fent felvázolt globális
eseménysor, de alkalmas arra, hogy a regénynek ezt a nézőpontját, tehát a görög

1998. január
mitológiából kölcsönvett bűn-történet felidézését mint átfogó modellt használjuk.
A könyv gazdagságánál fogva azonban
nem meríthető ki ennyiben. Hiszen említettük a referenciális időket, a századelőt
és a századvéget átkötő hatalmas ívet,
melyben mint háttértabló ott van az első
világháború, a Monarchia széthullása,
a nemzetiségi mozgalmak, a Tanácsköztársaság, a fehér terror, a konszolidáció,
a gazdasági válság, a második világháború,
az átmenet évei, az úgynevezett évek és
a rendszerváltás előestéje. A történelem és
a politika egyre erőteljesebb befolyással
jelentkezik az egyes szereplők életében:
András rövid katonai szolgálat után megmenekül a háború borzalmaitól, de tudatlanul eladja magát konspirációs ügynöknek, Marci fiú belehal a következő nagy
háborúba, Misu pedig ugyanabba a csapdába esik mint állítólagos apja – ő viszont
tényleges spiclivé lesz, a hatalom elszemélytelenedésének és az egyén kiszolgáltatottságának, leépíthetőségének szimbólumaként. Ez a külső Idő azonban nem épül
be szervesen a könyv egészébe, szinte külön, generális mozgatóelvként, jelzésszerűen mutatja fel önmaga leépítő hatását.
A világ és az én kapcsolata a folyamatos elidegenülés szindrómájaként – egy
már említett hagyomány szerint – fokozatos „romlásában” jelenik meg Závada
könyvében. Alighanem a legmaradandóbb
kezdőmondatok közé fog sorolódni András naplónyitó sora, amely a következőképp hangzik (az első, szlovák mondat
után): „Én, Osztatní András 1915 Február
hó 5-dikén kezdem meg ezt a feljegyzési
könyvecskét, nősülésem előtti napon.”
András kezdeti állapota az utolsó naplójegyzetek tanúsága szerint tökéletes ellentétébe fordul, meghasonlik a világgal, istenét káromolja, és önmagát pusztítja.
A következő szavakkal némul el bukássorozatainak végén András: „A kérdést pedig az egészre értem, hogy: Mire föl? Van
valami értelme?! [...] És azt ki mondja

81
meg, hogy én ki vagyok?! Én már csak azt
tudom, hogy szörnyeteg vagyok. És te?
Te csak annyit tudsz rólam, hogy elfordítottam tőled a fejem? Hallasz?!” András
története az én tudatosságától az én teljes
megsemmisüléséig vezet: „Nincsenek helyénvaló szavaim.” Hogy abba pusztult-e
bele, hogy Jadvigája elhagyta, kérdés. Az
ő szemszögéből valószínűleg ez a legerősebb hatás és reménytelenség. Jadviga,
Misu és mi olvasók azonban többet tudhattunk meg a dolgok menetéről. Misu
igen egyértelműen már gyerekkorától
fogva, amióta sejti, hogy valami nincs
rendben, tudathasadásos állapotban van:
„Hogy hát: Osztatní Miso, te nem az
vagy, akinek hitted magad!” Misu élveboncolósdit játszik, Hermész szerepében
tetszeleg, a hírhozóéban, a kutakodóéban,
de már nem is remélve olyan hiteles életet, mint amiben még András szeretett
volna hinni.
Jadviga én-története
akár ismétlésként is hat,
hiszen mintául szolgálnak a múltszázadvégi „férjcsaló” asszonyok történetei. Jadviga olvassa Anna Karenina, Madame Bovary történetét, az ő esete mégsem azonos
velük. Nem csak olvas külföldi magazinokat és újságokat, tud németül, angolul. Intellektuális alkat, vidéki magányban. Csakhogy ez a választás tudatosan történt, éppen szenvedélyei mérséklése és az áhított
szerelem-egység megteremtése érdekében.
Mert Jadviga egyénisége leginkább a magába olvasztó, magába nyelő mitológiai alakkal lenne azonos (Balassa Péter az androgün-mítoszt emlegeti recenziójában), hiszen apját, Andrást, Marcit magába kebelezve tudhatná csak békéjét elnyerni: mindenkit, aki az ő véréből származik. Hogy
mégsem csupán azzal van baj, hogy András és Franci között lebeg, hol ide, hol
oda, azt mutatja egy általam igen kérdésesnek tartott jelenet: Misu naplójából értesülünk – narrata refero, mert ő is csak

82
mendemondákból hallotta –, hogy Jadviga
öngyilkosságot kísérel meg, és ez a kísérlet
Anna Karenina pályaudvaron, Madame
Bovary méreggel történt öngyilkosságának montázsa. Jadviga, ha igaz a szóbeszéd, Don Quijote módján könyvei szereplőinek szituációjába plántálódik, éppen
azok nyomán, akik hasonló metamorfózisokon mentek keresztül. Elveszíti tehát
teljes önállóságát, és fiktív figurák köztes
léthelyzetébe avanzsál, megszűnik, feloldódik maradék öntudata.
Szükséges volna beszélni külön-külön
is az egyes naplókról, ha tudomásul kell is
venni, hogy a végső kompozíció elviekben nem feltételezi az újabb szegmentálás
jogosságát. Ám úgy gondolom, és legfőképp a folyóiratbeli első közlésekre utalnék, hogy bizony önmagukban is helytálló, szuverén világgal, és ami különösen
fontos: nyelvvel, kifejezésmóddal rendelkező figurákkal, avagy: figuráit különálló
nyelvekben hordozó episztémékkel van
dolgunk. Ugyanazon tárgy hármas nézőpontú és nyelvezetű körülírását tartalmazza a napló egésze:
e nyelv-világok néma dialógusban
állnak egymással,
és megszólalásuk csak akkor válik lehetségessé, ha az, akinek szólnak, már nem
szólhat vissza. Így András, az egyre inkább naplójába-írásba menekülő, benne
irodalmi vágyait, valószínűsíthetően dilettantizmusát kiélni vágyó, a ’férfi’ hangján
megszólaló, hol líraiságba, hol dokumentarizmusba váltó, és így önmaga nyelvi
meghatározottságát elbizonytalanító és végeredményben elnémító nyelvi episztéma,
amely az én tudatosságától mozog az én
felmorzsolódásáig, e köztes úton a személyiség kitöltésének egyre reménytelenebb
kísérleteivel (ez mutatkozik meg naplóíró
monománikusságát túllépő, irodalmi elhivatottságában). Mellette Jadvigáé, amely
hosszas mondattekercsekben, hol dagályosságban, hol kíméletlen józanságban,

tiszatáj
mindenesetre intellektus modorban szimbolizálja a problémák feloldhatatlanságát
és így az egyén szétfeszítettségét. Misu
nyelve pedig a végső romlás, pusztulás és
lecsupaszodás nyelve, a tört és helytelen
grammatikáé. Ezért gondolom azt, hogy
nem is figurákról van szó Závada könyvében, hiszen az egyes szám első személyű
megszólalások – látható ez az egymásra
történő ráírásban és másként történő interpretálásban –, téves, majdhogynem hamis képet adnak a beszélőkről. Az olvasó
tehát együtt érezhet András férfibánatával, beleszerethet Jadvigába és megmosolyoghatja vagy megsajnálhatja Misut, de
azt mindig az éppen aktuális nézőpont elfogadásával teheti, ha egyáltalán teszi.
Hiszen András – mondjuk most már így –
nyelvi magatartása az őrlődő, ide-oda
vetődő és zuhanó, magasságokat és mélységeket egyszerre megélő, monogám és
monomániákusan, tehát betegesen szerető
individuum látlelete. A dúvadé. Jadviga
nyelve a dionüszoszi mesterkedésektől elvakult, csapongó és megbízhatatlan, önmagának is ellentmondani képes, élethazugságaiban viszont a mesterien eligazodó
nőiség izgalmas és izgató sodrása köszön
vissza. Misu pedig, némiképp az elkorcsosulás mintaképe, nyelvileg egyszerre mutatja fel életképtelen, félkegyelmű mivoltát és a már pusztuló, az élethez mégis
hétköznapian ragaszkodó praktikusság
egymást feltételező meglétét. Az Andrásféle nyelv megalkotottságában ízes archaizálásra, a Jadviga-nyelv tudatosan művelt
és olvasott szépségre, a Misu-nyelv pedig
degrammatizálásra épít, és bár szegmentálva így, de a könyvben egyszerre jutnak
érvényre. Ezért gondolom azt, hogy András, Jadviga és Misu, tehát a fő figurák
személyisége nehezen mozaikolható ki,
nem csak azért, mert eleve az identitásvesztés útját egyre mélyebben bejáró
nyelvi ábrázolásokról van szó, de azért is,
mert mindez végeredményképp egyszerre
érvényesül. Ez a Závada által prezentált

1998. január
hármas nyelviség számomra a legnagyobb
vonzereje az egész kötetnek.
Nem beszéltünk a cím értelmezéséről.
Jadviga párnája ugyanis a különböző szövegekben oly gyakran, oly különbözőképp fordul elő, hogy számbavétele igencsak bajos volna. Csak annyit, hogy a párnát Jadviga édesanyja készíti el a gyermek
Jadvigának, aki felnőtt, sőt házas életében
is ragaszkodik hozzá (Jadviga a maga édesanyját éppen a párnán keresztül képes magában tovább éltetni), mivel megválni tőle
nem tud, lánykori utazásaira is magával
viszi, részese a párna történetének a szeretett apa is, András életére Pilinszky sorai vetnek árnyékot, a közös ágy, de a külön párna esete, András e párnán leheli ki
lelkét, és Misu talán egyetlen, végső örökségének is e párnát tekintheti, öregemberként is erre hajtja le éjszakánként a fejét.
A párna tehát tárgyi valóságán túl Jadviga
testét is szimbolizálja: András elérhetetlen, vágykeltő, Misu visszakívánkozó nyughelyét. És párnává válik maga a napló is,
a vánkos alá kerül, éjszakai vigyázóként.
Nos, ebbe a párnakönyvbe, a testiség lel-

83
kébe íródnak bele András, Jadviga és Misu
hiteles történetei.
Még egyet a mítoszokról. Jadviga magát a menekülő Daphnéként írja le, aki
fává változna, mielőtt őrült szerelmese
beérné, Misu a hírközlő Hermész álarcát
választja, és csupán András az egyetlen,
aki a maga mítoszának hiányában busong.
Mert naplója szerint az elhagyott férfiszerelmesnek nincsen mítosza. Nekem az
a gyanúm – mert csak gyanút írhatok,
mint Misu a maga történetét illetően –,
hogy a Mielőtt elsötétül és a Jadviga párnája
mélyrétegeiben, emblematikus-szimbolikus
történetként (egy újabb, végső nézőpontot ideillesztve) éppen ennek a hiánynak
a kíméletlen betöltése zajlik: az elhagyott
férfiszerelmes mítoszának megteremtése.
Ennyit írtam volna, első nekirugaszkodásra és önkényesen feltételezve mindent,
azokra a bizonyos, utolsónak hagyott, szakadékként tátongó, és további mélységekbe vonzó, üres lapokra. A többi a többi
olvasó dolga.

Bombitz Attila

84

tiszatáj

New York túl messze volt
BENEDEK ISTVÁN GÁBOR: BROOKLYN
Nem lehet véletlen, hogy Benedek István Gábor legújabb kötetének megjelenése egybeesett Tótkomlós újratelepítésének 250. évfordulójával. A szerző ugyanis
tótkomlósi születésű, s a szlovák többségű
település zsidó közösségének krónikásaként már A komlósi tóra című kötetével
is elárulta ragaszkodását szülővárosához.
Most újabb tíz –
javarészt a komlósi zsidóság
miliõjébõl származó
– elbeszélést ad közre, ám e kötet mégsem
tekinthető minden szempontból előző
könyve folytatásának.
Új könyve borítóján egy kedves mosolyú kisfiú egy frissen sült kenyeret emel
a magasba – s ismerve Benedek azon tulajdonságát, hogy nála minden apró momentumnak különös, szimbolikus jelentése
van –, érdemes e címlapfotót is alaposan
megvizsgálnunk. A fiúcska kabátján ugyanis két függőleges csíkban többször is a következő felirat olvasható: knockout knockout knockout... A szinte patetikus kenyér-szimbólum mellé társul tehát egy kis

„amerikás” beütés. Ám – ahogy a kenyeret azonnal észrevesszük a képen, és ezt
a kis feliratot pedig csak nagyon alapos
vizsgálat után fedezzük fel – úgy ebben
a könyvben is főként arról van szó, amit
a magasba tartott kenyér jelenteni akar,
s kevésbé arról, amit az angol nyelvű felirat sejtetni tud. Az elbeszélések elolvasása
után ugyanis egyértelművé válik, hogy
a magasba tartott kenyér a megmaradást,
a túlélést, a közösség egységét mutatja fel
nekünk, Amerika pedig mindig a távoli
világot jelenti, mely csak a képzeletben,
esetleg a reklámfeliratokban jelenik meg
az elbeszélések szereplői számára.
A Brooklyn nemcsak e sajátos szemléletében különbözik A komlósi tóra sokszínű világától. A számos különbség közül a legszembetűnőbb az, hogy míg az
előző kötet a szlovák–zsidó együttélés
már-már misztikus harmóniáját írja le,
addig ebben a könyvben a szlovákok csak
epizódszereplők, sőt a zsidó szereplők
nagy része is csak néhány távoli rokon révén kötődik Tótkomlóshoz. Míg az első
kötet árasztja a népi bölcsességeket, a vaskos humort, a másodikat
a zsidó közösséget foglalkoztató lelkiismereti
kérdések megválaszolásának kísérlete
határozza meg. Míg a történetek színtere
kitágul, addig idejüket néhány évre korlátozhatjuk. Az elbeszélések szinte kivétel
nélkül a Rákosi-korszakban játszódnak,
mely a hazai zsidóság számára olyan meghasonlást hozott, mely tovább mélyítette
a Holocaust okozta sebeket. Benedek
a Rákosi-korszakot olyan morális válságSík Kiadó
Budapest, 1996.
174 oldal, 598 Ft

1998. január
ként mutatja be, mely a zsidó vallási közösséget alapjaiban rendítette meg. Ezért
közelít minden kimondott vagy kimondatlan kérdéshez a vallási morál eszközeivel, s mond ítéletet szereplői cselekedetei
fölött. A másik nagyon fontos jellemzője
ezeknek az írásoknak az a dokumentarizmus, mely alapját adja a szerző azon törekvésének, hogy minden leírt történet
egy példabeszéd legyen. Benedek ugyanis
komolyan hisz abban, hogy minden történetnek jelentése van, ezért kell törekedni
a lehető legtökéletesebb dokumentálásra,
s ezért kell szembesíteni minden szereplőt, minden kijelentést, minden eseményt
a Szent Szövegekkel, s ezeken keresztül
Istennel.
A vallási morál tükrében vizsgálja a
korszak alapkérdését:
Hogyan lehet zsidóként tovább élni
ebben az országban?
Az írások néhány gyakorlati példát is bemutatnak a válaszadásra. Sokan jobbnak
látták elfelejteni a sok bajjal járó származást, így magyarosított névvel beléptek az
állami hivatalok egyikébe, s próbáltak mindent elfelejteni, amit egykori hitsorsosaik
számon kérhettek rajtuk. Mások a hitélet
megerősítésében látták a kiutat a válságból, így nekik is el kellett szenvedniük
mindazt az üldöztetést, melyben akkor
minden egyháznak része volt. A legtöbben persze választani sem tudtak a szűkös
lehetőségek közül, ezért a túlélés érdekében azt tették, amit éppen praktikusnak
véltek céljuk megvalósítása érdekében.
Benedek szimpátiája egyértelműen a következetesen vallásos zsidók mellett van,
ám főhősei inkább az eseményekkel sodródó, választani képtelen emberek. A vallásukat megtagadókról ironikus hangnemben beszél a szerző, ám számukra
a büntetés elszenvedése kötelező ezekben
az írásokban. Azok, akik szerettek volna
zsidóságuktól megszabadulni, szinte sablonosnak nevezhető életutat jártak be a há-

85
ború után. Az Elijáhu pohara című elbeszélés főhősének sorsa például a következőképpen alakult: „Szegő a munkaszolgálatból még Schwartzként tért vissza Sarkadra, a szülőhelyére. Tudomásul vette,
hogy megölték szüleit, a feleségét, a kislányát, akit egyébként sohasem látott.
Nevet cserélt, és belépett a kommunista
pártba. Régi otthonát felesége rokonaira
hagyta, s Pestre költözött. Revizori állást
vállalt a Földművelésügyi Minisztériumban, de pár év múlva elfogta a nyugtalanság. Átkérte magát a vidéki csoportba,
s így félévente más-más állami gazdaságba,
ménesbirtokra küldték ellenőrizni. Erre
vágyott: jönni, menni, múlt nélkül, gyökerek nélkül élni.” Szegő azonban mégsincs otthon ebben a világban, lelkiismerete hamarosan súlyos válságba taszítja.
Amikor lerészegedik egy pártcsinovnyikkal, megjelenik neki Élijáhu próféta, aki
Schwartz papának a következőket mondja:
„A fiad teljesen vallástalan. Mintha nem is
volna zsidó. Már meg sem nézi a farkát.
Pontosabban ha megnézi, és látja, hogy le
van vágva,
nem jut róla más az eszébe, csak az, hogy
állhatna jobban is.
Na, ehhez mit szólsz?” Szegő dicstelen halála előtt még fabrikál valami magyarázatot tetteire, de érezzük, hogy a próféta
nem hisz neki: „Annyiféle sors van és
annyiféle zsidóság. Minden ember másként zsidó. Ezt pont te ne tudnád?”
A novellák a korszakot jellemző hazugságok mibenlétét és fajtáit veszik
sorra. A zsidó ÁVO-s tiszt hazugságok
kicsikarásáért veri egykori hitsorsosát,
Eisenberger Salamon hamis házassági ajánlatokkal csikarja ki özvegy zsidó nők
pénzét, hogy Amerikába jusson, Székely
Tamás pedig azt hazudja önmagának,
hogy akkor lesz méltó követője főrabbi
apjának, ha a főosztályvezetőségig viszi
hivatalában. Egymást és önmagukat is becsapják Benedek hősei, hiszen ebben a vi-

86
lágban nincs feloldás, csak ingadozás a megkísértés és a megtérés között. Benedek azt
a bizonyosságot szembesíti szereplőivel,
hogy a vallás nem pusztán hit és nem hit
kérdése, hanem egy életmód megválasztása. Ha nem tudnak elszámolni hősei
életük egy szakaszával, megborul életük
egyensúlya, s ezután már a megbánás sem
elegendő a dolgok megváltoztatásához.
A bûnbeesésnek jó néhány fokozatát ismerjük
meg ezekben a novellákban,
a zsinagógában szimatoló egyszerű besúgó
sorsától egészen a kegyetlenkedő ÁVÓ-s
tiszt tetteiig. Az egyén persze nem csupán
saját lelkiismeretéért, hanem a közösség
morális állapotáért is felelős. A haszid történetek legendás tanítója, Baal Sém Tóv
mondta egyszer: „Ha valaki elmerült a
mocsárban és társa ki akarja emelni onnan, kicsit be kell piszkolnia magát.” Benedek zsidó hősei ily módon viszonyulnak egymáshoz, hiszen a mocsár nagy, és

tiszatáj
sokak számára csábító kaland, hogy átjussanak rajta.
Ehhez a témához már kevésbé illene
az előző kötet csapongó, könnyed nyelvezete. Benedek mesemondása mégsem vesztette el minden korábbi elemét. Gyakoriak ugyan a kiszólások, az egyéni vélemény hangsúlyos megjegyzése, ám a történet fő szálát csak pillanatokra hagyja el.
Így haladunk minden elbeszélésben az
olykor melankolikus, de többnyire tragikus végkifejlet felé. A novellafüzér darabról darabra építi föl Benedek István Gábor
írásainak egyik legfontosabb tételét, mely
szerint: Bárhol otthon lehet az ember a világban, ha a lelkében igazán otthon van.
Persze ehhez a bölcsességhez egy mondatot feltétlenül hozzá tesz ez a könyve:
Nem lehet mindegy számunkra, hogy honnan jöttünk, mivé lettünk, és hogy hová
tartunk.

Szincsok György

1998. január

87

A pusztulás gyönyöre
CSIKI LÁSZLÓ NÉGY TÖRTÉNETE
A mindig csak négy-öt nevet mormolók irodalmi top-listáin Csiki Lászlót általában hiába keressük. Pedig a lírában már
régóta, a prózában Titkos fegyverek c. regényének megjelenésétől (1988) előkelő
helye van. Nem véletlen, hogy az új kötet
alcímében a történet megnevezés olvasható. A hangsúlyozott történetnélküliség
prózaműfajai után újra van történet –
igaz, nem a mindent homogenizáló, nem
a racionálisan, azaz történetekkel kimeríthetőnek hitt létmagyarázat. Csiki sem
akar a lineáris jellegű Nagy Célirányos
Elbeszélésekhez visszakanyarodni, de a történetet, mint az elbeszélő szöveg egyik
alkotóelemét, mégiscsak újrateremti. Nem
kétséges, ez a renarrativizáció Csiki műveiben is sok esetben ironikus. (Történetet mond még akkor is, amikor valójában
nincs is igazán történet: „Azon a nyáron
sikerült szert tennem egy ananászkonzervre” – kezdődik az egyik fejezet.) Három mű (A céda nyúl címűt nem számíthatjuk ide) abban az értelemben is történet, histoire, hogy harmadik személyű,

múlt idejű és objektív az előadásmód,
a szöveg nem a beszélő személye körül
kering. A Földút történetmondása már
olyannyira objektív, hogy a riport tárgyilagosságával vetekszik.
A pontos tér- és idõbeli elhelyezéssel
az író nem sokat bajlódik,
egy-egy elejtett utalás azonban némi fogózót jelent. A Kínai védelem színhelye Erdély, valamikor a hatvanas évek elején
(Gheorghiu-Dej képe a falon), A céda nyúl
– alcíme szerint „szocialista és realista történet” – már a nyolcvanas évek Romániájában játszódik, a blokkházak közötti
zöldségeskertek az akkori pártvezér egyik
őrült elképzelésére emlékeztetnek. A „lebegtetett” tér és idő leginkább a címadó
írásra jellemző. A pusztulás gyönyöre eseményei egy elképzelt balkáni Csernobil
utáni időszakban zajlanak. (A hőst azért
ítélték el, mert letépett egy zászlót.) A Földút c. „parasztregény” jól ismert mozzanatokra utal: kárpótlás, gyárak leszerelése,
leépítés. Továbbá: „Jön az új világ!” és
„Eladjátok az országot, Gyuri.”
A Kínai védelemben kaftános idegen
száll le a „Kelet felől számított első erdélyi
vasútállomáson”. Még az oroszok vitték
el, s tizenkilenc évig tartó fogságából a kínaiak szabadították ki. Most az a küldetése, hogy elmondja, mi történt vele. Az
állambiztonsági százados azonban gyorsan
tudtára adja: „A maga története nem időszerű. A maga története: nincs.” Itt van
egy fogoly, „akinek elvették az életrajzát”
(„magának se apja, se földje”). A céda nyúl
a tökéletes ellenőrzöttség orwelli világa.
Jelenkor Kiadó (Élõ irodalom sorozat)
Pécs, 1997.
248 oldal, 890 Ft

88

tiszatáj

Látjuk, Csiki Lászlónak a történethez
való visszatérése nem a klasszikus történeti realizmus, még csak nem is a 20. századi „új realizmus” alapján történik. Csak
látszólag realista ez a gyakorlat, mert végül is hiányzik belőle az a hit, hogy az ún.
valóság szavakkal leírható, megmagyarázható. Csiki 1996-ban megjelent Lépések,
kopogások c. verseskötete is bizonyítja,
hogy az író mélyen átéli a modernség
utóbbi szakaszaira olyannyira jellemző dilemmát. A Valaki más szól c. prózaversből
idézem: „Dehát nem magamról beszélek,
s lehet, nem is én. A nyelv szavai csak.
Ahogy a kürtön átfúj a szél, és hangot ad.
[...] Úgy pörög a világ, mint tornácon
felejtett könyv lapja a szélben, villogón,
kibetűzhetetlenül, egész életek summája
benne.” A definitív egyértelműségre törekvés, tudjuk, fontos jellemzője lehet a realista szemléletnek. Ám A megnevezés kockázata c. vers éppen azt sugallja, hogy
óvakodni kell a túlságosan egyértelmű
megfogalmazástól: „Jaj annak aminek
neve van /azt elfelejtheted”. Talán éppen
ezzel magyarázható, hogy Csiki prózája
rejtélyes, szorongató, tele bizonytalanságMi folyik egy magyar faluban
gal, mozdulatlansággal, félbemaradtsággal.
péntek délutántól szombat délig?
Amit Tzvetan Todorov a fantasztikum leJani bá, aki éppen most kapta vissza föld- hetséges funkcióiról mond, Csiki műveire
jét, cölöpökkel jelölteti ki újonnan vissza- maradéktalanul érvényes.
szerzett birtoka határait, s az sem zavarja,
A groteszk, fantasztikus elemek
hogy ezzel az utat zárja le. Fia, a volt pártmeghökkentenek,
titkár Jóska a természeti és a szex-turizmus után a politikai turizmusról ábrándo- meglepetést, félelmet, kíváncsiságot keltezik: „Ha pedig mi itt hetente kétszer meg- nek. Az olvasóban a bizonytalanság érzése
csinálnánk a rendszerváltást, amiről ők tudatosodik, az a fölismerés, hogy nincs
lemaradtak, biztosan megnéznék.” (Ti. racionális magyarázat. Ily módon olyan
a nyugatiak.) A zugmérésbeli beszélgetés- képzelt világba csöppenünk, amely csak a
től a Szent Borbála Legényegylet rendezvé- nyelvben létezik, azon kívül nem. Ez
nyéig hosszan sorolhatnánk a groteszk je- a nyelvben létező vagy lehetséges világ
leneteket. „Ez a történet – olvashatjuk azonban – ha nem is egyezik a szó szerina mottóban – nem szól egyébről, csak tivel – valamiképpen mégis a nyelven kíaz alkonyról, az estéről és az éjszakáról.” vülinek a lényege, rejtett törvényei szerint
A történet persze ennél jóval többről, mutatkozik meg.
Köznapi, közönséges dolgok tárulnak
a dezillúzióról, legfrissebb megcsalatottsáelénk, de mintha valami szokatlan meggunkról szól.

A nyúl ugyanis (igaz, „ijesztően élőnek
hatott”) valójában egy lehallgató, amit eredetileg az elbeszélő Bálint nevű barátjánál
helyeztek el. A pusztulás gyönyörében a fegyházból szabadult jövevény hazamegy szülőföldjére, amely valójában az atomrobbanás centrumában található. A lezárt területen vadászok irtják a fertőzést terjesztő
állatokat. Rajtuk kívül ott vannak a dögégető rabok (politikai elítéltek), közéjük
osztják be a jövevényt is. Ám „feladatuk
logikájából eredően és annak következményeként léteznie kellett egy harmadik
brigádnak, amely végez az itteniekkel, miután azok végeztek feladatukkal”. A fővadász fejében még az a lehetőség is megfordul, hogy semmiféle robbanás nem
volt, s valójában a vadászok is rabok –
„fondorlatosan a szabadság képzetét keltve bennük”. A Földút prózavilágának némely kelléke mintha Móricz vagy Nagy
Lajos művéből jönne. A szituáció azonban jellegzetesen a kilencvenes éveké, s a
groteszk, abszurd elemek sokaságát Csiki
egyáltalán nem kívülről aggatja rá a sokszereplős, sok szálon futtatott történetre.

1998. január
változtatta volna a koordinátáikat. „Otthon, a hűvös vályogházban azonban minden a régi volt, csak minden elmozdult
megszokott helyéről.” Muskátli, halinacsizma, családi kép a falon – még ott sorakoznak egy hajdan otthonos világ kellékei. Ám ezeken a helyszíneken az emberi
lét alapvető – tehát jelentésteli – gesztusai,
tettei, szavai kiürültek, elveszítették a jelentőségüket. „Megfoghatatlan, szinte elvont volt ez is, akár itt körülöttünk annyi
minden, ez az egész, bizonyítékai nélkül
létező világ” – mondja A céda nyúl elbeszélője. „Különös volt mindez, valószínűtlen, mégis természetes.” De ez már A pusztulás gyönyöre egyik mondata. Megbillent,
feje tetejére állt itt minden, s a valós és fiktív közötti kapcsolatra pontosan illenek
Roland Barthes Kafkáról mondott szavai:
„igaza nem világában, hanem e világ jeleiben van”. A századvégi regényben igen
nagy szerepe van a térnek, a tárgyi világ
leírásának.
A tér itt nem egyszerûen az események
helyszíne,
önmagában is fontos jelentésképző szerepe van. Az pedig a szövegköziséghez
szolgáltatna izgalmas adalékot, ha Kafka
fegyencgyarmatát, Krasznohorkai esőáztatta telepét, Bodor Ádám borzongatóan
irracionális körzetét Csiki zónájával öszszehasonlítanánk. Pusztulásvízió Csiki
„története” is. „Sugárzott itt a csend.” „Felfoghatatlan üzenet áradt a növényzetből.”
Csiki nem is akarja magyarázni ezeket
a rejtélyes feszültségeket. Műveiben fölfedezhető valami kauzális rend, hiszen az
eseményt megszakító váratlan, szokatlan
mozzanat később (úgy-ahogy) értelmet
kap. Értelmezettség és titok között ingázó
epikai világára jellemző e mondat: „Lehet,
hogy két fél udvara van a világnak, mint a
holdnak, az egyik fele számunkra mindig
sötét.”
A sok leírás azzal is magyarázható,
hogy a szereplők ismeretlen, megváltozott

89
körülmények közé kerülnek. Ezek a helyzetek működésbe hozzák érzékszerveiket,
s természetesen jelennek meg a leíró részek. A filmszerűség, a filmnek mint külső elvnek a betörése a prózaalakításba valóságillúzió és valótlanságérzet szüntelen
váltakozását eredményezheti. Vaskos realitás egyfelől, de a filmszerűség mégis a csinált jelleget hangsúlyozza, technikából
művilágot fikcionáló erő formálódik. Ebben a tárgyilagos előadásban furcsa módon még metanarrációs részleteket is találunk, s ezek szintén a művi jelleget, a valóságszimuláló prózától való elszakadást
jelzik. „Gondoltam, hogy ezután író leszek...[...] ismertem is az íróság egész irodalmát: hogy önmegváltás, közügyi szolgálat, a cselekvés eszköze és más szép
egyebek, jól hangzott mindenik, szükségem is lett volna valamelyikre, hogy fölcímkézzem vele erjedő zűrzavaraimat...
[...] Meg aztán nem voltak történések, az
egyöntetű pépből pedig nehezen merít író
kristályos, gyémántkeményen hasító darabokat. Lehet, hogy csak a tehetségem
hiányzott ahhoz, hogy meglássam a csomópontokat, a tragédiákat. [...] Irodalmunk java is csak virágmintákkal csipkézte ki az általános eseményeket, hogy
holmi honi valóságra lássunk át a réseken...” Fontos szöveghely: az igazi történés nélküli történetről éppoly sokat mond,
mint a kisebbségi irodalmaknak az elszigeteltség vagy egyetemesség alternatívájával
jellemezhető nagy kérdéséről.
A történet hõsei gyakran úgy érzik,
nem is léteznek,
vagy – ellenkezőleg – éppenséggel sokszorozódnak. Ez a személyiségkettőzés mintegy sorsuk, kényszerpályáik kivetítéseként is értelmezhető. „Beszorultam a lakásba, néha azt hittem már, hogy a saját
fejemben élek, lezárt szemhéjak mögött.”
Vagy: „... meg is kettőződtem, magányos
azonosságom szemvillanása alatt eltávolodtam magamtól, és csak néztem. [...]

90
Szétesek, ha megszólalok. Egyetlen szó
véglegesen leválasztja, messze löki tükörképemet, talán a semmibe száll, hogy aztán sóvárogjak utána. [...] Az is lehet,
hogy egy próbabábu állt ott...” Fölkavarja-e, megrázza-e a hősöket ez a groteszk világ? Inkább a rezignáció, a kilátástalanság jellemzi őket. „Jó mélyre el vagyunk mi temetve, uram...” „Valami új
terv készült itt, életnagyságban, és az embereket elfelejtették belerajzolni.” A hősök azt is érzik, hogy a korábbi szerepek,
értékjelképek kiüresedtek. Szerepet, feladatot vállalni? Inkább „élni egyáltalán,
merthogy közhelyesen egyszeri a létünk”.
Az 1987-ben írt A céda nyúl egyik szereplője mondja: „Nem vagyok én Mikes
Kelemen, utánam semmi nem marad.
A meddő helytállás meg... olyan, akár az
ima... Végigszenvedni, a semmiért, tehetetlenül? Mi értelme van az önfeláldozásnak, hogyha haszna nincs?” A narráció
különös kettőssége, hogy az objektív, tudósítói hang igen sok meditatív-önreflexiós részletet is megenged. A Kínai védelem kaftános idegene mindenáron mesélni
akar, s valami dosztojevszkiji beszédkény-

tiszatáj
szer jellemzi a Földút „barkasosait” is.
A céda nyúl önelbeszélésébe ilyen mondatok keverednek: „A többit Leilának mondtam el... mintha hihetőbb lenne, hogyha
hallja rajtam kívül valaki...” Zaklatott,
levegő után kapkodó ember mozaikos,
szeszélyesen kanyargó asszociáció-sora ez
a történet. Az elbeszélő kevesebb figyelmet fordít az eseményekre, inkább a benyomásait próbálja elmondani, melyeket
a történtek hagytak az emlékezetben és
érzékekben.
Belenyugvásról volt szó az imént. Ám
korántsem ilyen egyszerű a dolog. „Nem
lehet, nem kell, nem szabad megmaradni
itt” – olvashatjuk, s rögtön e mondat után
egy minden megpróbáltatást túlélő kutya
említtetik: „mégis csodaszámba ment;
a menekülés esélyét mutatta iszonyatos
alakjában.” A Földutat pedig az esküvőre
induló, a faluról megfeledkező ifjú pár
képe zárja. A pusztulás gyönyörét nemcsak
e megszenvedett életigenlés miatt mondhatjuk az újabb magyar próza jelentős
könyvének.

Olasz Sándor

1998. január

91

A szóban forgó idõ
LÁNG ZSOLT: BESTIÁRIUM TRANSYLVANIAE (AZ ÉG MADARAI)
„A homokszemek leperegnek a homokórában, és mégoly éles elmével
sem lehet ellenkező mozgásra bírni
őket, ám egyetlen homokszem útjának pontos berajzolásával meg lehet
akasztani a szemek futamát, és az eltorlaszolt járatban mégiscsak megtorpan az idő.”

„Ahogy a mesélő szavanként jut közelebb a világ dolgaihoz, miközben lassan
áttetszővé foszlanak a szavak, úgy szőtték
egymásba testük matériáját az állandó
párbeszédben, ahol szó volt minden parányi változás, szó volt a dobbanások erőssége, a sóhajok mélysége, az illatok felhőinek rezdülése.” – Olvasom Láng Zsolt új
könyvének 168. oldalán, és e mondat több
okból is csalogató kiindulópontja olvasásom történetének: az általa összekötött
fogalmak (dolog, szó, test) folyamatai és
viszonyai a szöveg értelmezésének megkerülhetetlen bójái.
A legtöbb Láng Zsoltról olvasható szöveg tartalmazza azt a kitételt, mely szerint
Láng történetközpontú író.1 Másrészt viszont a kortárs kritikában nem példa nél-

küli a történetközpontú és az önreflexív
szövegek szembeállítása2, ám e két szövegkarakterisztikum viszonyának merő oppozícióra redukált modellálása ellen többféle érv kínálkozik. Ezen érvek egyik
lehetséges alapja éppen Láng Zsolt munkássága, amint ezt a fent idézett mondat is
szemléletesen példázza.
Károlyi Csabának a CsAL-ban megjelent dolgozata szerint Láng Zsolt „két írói
út... [értsd: az Esterházy újításaként számon tartott „önmagát figyelő elbeszélő”
és a világ- valamint történetközeli szerző
útjának – B.A.] ...ötvözésére tesz kísérletet.”3 Így tehát Láng művei (Kulcsár Szabó
Ernő terminológiájával) egyrészt a „nyelvben való bennfoglaltság abszolút tapasztalata”, mely Esterházyval „egyöntetűen lépett előtérbe,”4 azaz a szövegszerűség posztmodern vezérelve, másrészt a világszerű,
modern látásmód konfliktusát hordozzák.
Nem vitatom, hogy a Károlyi által
megkülönböztetett két trend tényleg jelen
van Láng szövegeiben. Tézisem szerint viszont Láng Zsolt szövegképző technikája
– mint ez dolgozatom indító idézetében is
észrevehető –, jellegzetes egységben érvényesíti történet és elbeszélő én kifejtését.
Ezért nem feltétlenül érdemes, hogy a hagyományosan megkülönböztetett, mégpedig általában egymással szembeállított
elméletileg megképzett tendenciákat, így
a történetközpontúságot és az önreflexivitást a kritika különállókként regisztrálja,
amennyiben a szövegképzés gyakorlatában nem jelenik meg kontrasztként.
A két narrációtípus közti különbség
leírására a történet írása és az írás története
Jelenkor Kiadó (Élõ Irodalom sorozat)
Pécs, 1997
240 oldal, 920 Ft

92
címkéket javaslom. Nem tartom ugyan
kizártnak, hogy a fentebb tárgyalt, bevett
oppozíció túlmutat ezen különbségtételemen, de jelen szöveg esetében nincs relevanciája, hogy fenntartsuk a minőségi
különbség látszatát. Így mindkét típusú
narráció író–szubjektum és történet találkozásának folyamataként érthető meg,
melyben a folyamatjelleg egyik esetben
a történet, másikban pedig az író szubjektum sajátja.
Történet íródik, illetve írás történik.
Az oppozíciót így a reciprocitás modellje
váltja fel, és ennek értelmében szubjektum
és történet a szövegben és szövegként
egymás másikjai, tehát valójában minden
szöveg egyszerre önreflexív és történetközpontú. Nyelvi megelőzöttség és világábrázolás kettősségét így a két megközelítés kölcsönös megfeleltethetősége és relativitása, vagyis elkülöníthetetlensége írja
felül.
Értelmezésemben Láng Zsolt szövege
világ és szöveg azonosságából indul ki, és
ennek kapcsán az analógia mint interpretációs eszköz létjogosultságának kérdését
veti fel:
Lehet-e két szavunk egy dologra?

tiszatáj
szük, egyrészt lények, másrészt más könyvek zárulnak. Az egyik oldalon olyan lények, melyek ijesztőek, mert pontosan
meghatározhatatlanok, hétköznapjainkkal
összevethetetlenek, illetve hétköznapi történéseink sorába beilleszthetetlenek. Életünktől idegenek.5 A másik oldalon viszont
ugyanezek a lények pontosan definiált
könyvek alapján megismerhetők, mégpedig történetekből ismerhetők meg. Ezek
a történetek azoknak az embereknek (gyakran pontosan megadott történelmi személyeknek) a történetei, akik hétköznapjaikban találkoztak a lényekkel. A lények
megismerése tehát úgy történik, hogy
a szöveg szubjektuma a mások által átélt
megismerést követi végig: a lények, tulajdonságaik és a hozzájuk fűződő történetek
elválaszthatatlanok egymástól. „Ezekben a
könyvekben, akárhol születtek is, az abraxas,
azaz a szárnyas tigris ló mindig gonosz
szándékkal lép színre, beszélni nem tud, de
énekével még a botfülűt is megbabonázza,
hogy végül könnyedén befalhassa; csak az
asszonyokat nem bántja. Vagy ennél is egybevágóbb a sárkány jellemzése: elrabolja a szüzeket, és barlangjában őrzi őket, mígnem egyszer odavetődik egy lovag, aki megküzd vele.”
(8.)6 A bestiárium tehát (a lény létezésében
megnyilvánuló) idegenség és valósság egyidejű, kiemelt hangsúlyozását valósítja meg.
Ehhez pedig szorosan kapcsolódik Láng
Zsolt másik előrebocsátott kommentárja:
„...szüntelenül azt mérlegeltem, vajon micsoda [a bestiáriumokban] a valóságos, és mi
képzelet szüleménye. És világossá vált előttem, hogy a régi embereket alkalmasint szintúgy foglalkoztatta: mi hihető és mi nem, mi
az igaz és mi a mese. Világuk határait kutatták...” (5.) Láng Zsolt számára tehát tudatos gesztus szövegének élet és képzelet
határára helyezése, könyvében

Láng Zsolt szövegem elejére tűzött, az
elbeszélőt történetének karaktereihez hasonlító mondatában tehát nem a realitás- és
a nyelvi determinációjú jelölés ellentétére
mutatok rá. Az idézet Láng történetfogalmának megközelítésére választott eszköz.
A történet a szavak életrekeltése, és ezt
az axiomatikus megjegyzést több szempontból is értelmezi az a gesztus, hogy
Láng Zsolt a bestiárium-hagyománynak
teszi részévé szövegét. A bestiáriumban
különleges, kategorizálási nehézségeket előidéző, állat-fogalmunkat próbára tevő lényeket találunk. Szöveggyűjtemény és
a szó szoros értelmében
állatgyűjtemény: az előszó előszámlálja a
benne vannak az elõszámlált lények,
lények ismertetésének forrásait, a megelevenedő szavak pedig lényeket idéznek az ég madarai elevenítik meg történeteit
meg. Láng Zsolt könyvébe, ahogy vesz- a bestiárium hagyománya szerint, ők dara-

1998. január
bolják egységekre a szöveget, és ők kötik
össze az ég és a föld történetét, a fikciós
szereplők metafizikától terhelt történetszálát, és Erdély történelmét.
Bármennyire különbözőek is tehát az
egyes szövegrészekben megjelenő madarak, azonos a funkciójuk; és valóban megfigyelhető, hogy minél nagyobb szerep jut
egy részben az adott madárnak, annál
szervesebben illeszkedik az a rész a szöveg
egészébe: a kompozícióra való törekvés
tehát nem a narráció, hanem a madarak
igyekezete. Ebből a szempontból a szöveg
mintha el-elcsúszna bestiárium voltától,
hogy aztán újra visszajusson oda. Az első
három szövegrész például madáruralom
alatt folyik, de a negyedikben – (porverebek) – (halála és újraélesztéséhez fűzött
remények kapcsán) a fejedelem kerül a középpontba.
Ebben a részben szerepel először Péter
páter is, aki a történet végéig kulcsfigura
marad. Kezdetben úgy tűnik, hogy a fellegekből leereszkedő zsombéki vár ura,
Sapré gróf egyedül birtokol metapozíciót
a történetben. A szöveg bizonyos szakaszai provokálják azt az értelmezést, hogy
a Booth-i odaértett szerző beszél Sapré
hangján, és testesíti meg szándékát. Ezzel
összhangban Sapré történetfelfogása szervezi a szöveget. A történet eszerint a jövendő, és Sapré időről időre reflektál arra,
hogy tervei szerint alakult-e a történet.
Számára a teleológia jövendőbelijének,
Xéniának a megszerzésére irányul. Az ég
madarai helyenként (különösen a szöveg
elején és végén)
radikálisan allegorikus értelmezést hív ki,
a zsombéki fellegvár például ellenállhatatlanul asszociálja a szöveg felett álló szándékolt értelmet. A kastélyról tudjuk,
hogy Sapré otthona, de részletesen és belülről csak a könyv második felében ismerjük meg, mikor már Xénia is ott van.
Addig Sapré örökös vendégként vándorol
Erdélyben, és szerzőt imitáló szereplő-

93
ként, önbeteljesítő jóslatai mentén jelöli
ki az ország hatalmi viszonyait és történetének alakulását.
Az első szövegrész madara, a szürke
holló is a gróf szolgálatában áll, míg
a szöveg első felének záró epizódjában fel
nem áldozza gazdája, hogy átadja helyét
az ugató gyurgyalagnak, mely a holló vére
által már életét is Saprétól kapja. Ez
a mozzanat mindkét oldalról áttörésként
értelmezhető: egyfelől a bestiárium madarai e „műszörny,” az életre kelt ezüstgyurgyalag által áthágják addigi egyetlen
definitív jegyüket, hogy embertől idegen
lények, másrészt a gróf látványosan demonstrálja diadalát a szövegnek formát
adó lények felett. „Sapré képzeletében biztonsággal rajzolódott ki a jövő, és e biztonságnak az öröklét lágy fuvallataként beköltöző érzésétől, régi szokásaként, meghatódottan könnyezni kezdett.
„Véget ért tehát a hosszú és eredménytelen, időfecsérlő keresés, ami már-már belerántotta abba a zavaros történetbe, amelyben végképp elveszett volna az önmaga
kavarta örvényekben.” (106–7.)
Ugyanakkor Sapré diadala a szöveg
további menete során megkérdőjeleződik.
Péter páterről – akinek sorsa szintén öszszefonódik Xéniáéval –, a könyv második
felét nyitó hetedik résztől (a barlangi
páva) nyilvánvalóvá válik, hogy Sapré ellenpólusa a szövegben, hiszen a szerzőpozíció az ő figurájába is beleíródik. Péter
ekkor az ördögi gróffal szemben a jó, a keresztény erkölcsiség megtestesítője. Történetkoncepciója is szöges ellentéte Sapréénak: a történet nála múltbeli, az emlékezés szervezi. (170–1.)7
A szöveg Péter és Sapré szembeállításával szimmetrikus kompozíciót vállal fel,
melynek alapja a hatodik és a hetedik
részbe foglalt, mintegy az első fél végére
és a második fél elejére helyezett alkimista
illetve keresztény hitvallás, egy arkhéjául
a tüzet (102.) illetve vizet (110.) megtevő
világkép. Később viszont ennek az ellen-

94
tétező struktúrának a következetessége is
megkérdőjeleződik. Múlt és jövő apostola
személyes és principális szinten is Xéniában, a mindkettejük által vágyott és
mindkettejüktől mélyen idegenkedő Xéniában kereszteződik, a lány történeteik
célja, címzettje, és értelme is. Maga Xénia
számára viszont az értelmezés a Másik,
ugyanis már viszonylag hamar kiderül
a lányról, hogy jel és értelem oppozíciójában ösztönösen az előbbivel azonosul
(26.). Xénia a szövegben a történettelen
jelen letéteményese, a narrál(hat)atlan.
A reprezentáció kérdései vele kapcsolatban másképp merülnek fel. Azt, hogy milyen erős vonzalom fűzi Xeniát az ikonikus reprezentációhoz, a záró szövegrész
(a pelikán) mutatja meg, amelyik a második „művi” madarat tematizálja. A lányt
a pelikánmozaik „eredeti” állapotának rekonstrukciója készteti megszállott alkotómunkába.8
A könyv története tehát, célkeresztjével végigkövetve Xéniát, aki „örökösen
madarakkal álmodik” (170.), beteljesíti találkozását a gróffal, de a Sapré által kiírt
telosz, a nász gellert kap Péter páter ténykedésén. A szöveg szimbolikus tökélyét a
gróf terve fölé emelkedve, Sapré és Xénia
közös keresztfáján, kettős keresztre feszítésükkel nyeri el.
Az eddigi elemzésből is kiviláglik,
hogy Az ég madarainak legrészletesebben
tárgyalt motívuma,
a könyv tizenharmadik madara, az idõ.
Idő és történet, matéria és bizonyosság: Láng Zsolt műveinek visszatérő fogalmai Xéniában mint metszéspontban
futnak össze: „Még nem tudta, mi fog történni, de bizonyos volt benne, hogy már
megtörtént. És ebben a történet nélküli állapotban, olyan lett a teste, mint a fodrozódó víztükörben elromló kép, anyagtalan és alaktalan, és épp ezért az idő minden szeletéből, az évezredes múltból és
a távoli jövőből is látható volt.” (236.)

tiszatáj
Láng Zsolt utolsó nagyobb szabású
vállalkozása, a Perényi szabadulása kapcsán, mint az Csuhai István már említett
írásából kiderül, könnyen válhatott hálás
vitatémává a kérdés, hogy regénynek vagy
novellafüzérnek tekintendő-e a szöveg.
Az ég madarai esetében ugyan egyértelmű,
hogy a szöveg egyetlen, regényterjedelmű
és regényszerű narratíva, ennek ellenére
felvetődik a könyv egységességének problémája. Több kisebb narrációs egyenetlenség utal a félállapotra, mely az önmagukban nem minden esetben megálló madárleírások összekapcsolásából adódik. Véleményem szerint a szöveg implicit karaktere felülírja Láng Zsolt bevezetőbeli gesztusát, mellyel a szerző elhárítja művéről
a történelmi regény megjelölést (7.). A szöveg három rétegének, nevezetesen a madaraknak, a fiktív karaktereknek, illetve
a történeti igényű szövegekből is ismert
nevű karaktereknek a szintjei közötti
kapcsolódások ugyanis főbb vonalaikban
a következőképp írhatók le: a konkrét
madarak szerepe – s így a könyv szorosabb értelemben vett bestiárium-jellege is
– formai. Az egyes szövegrészekben a különböző madarak által ugyanaz a funkció
nyer egyre árnyaltabb jellemzést, az
ijesztő, mert ismeretlen lény szerepe és
hatása bontakozik ki; a repülő lény lényegében az ember számára idegen, félelmes
jelenségek egészének allegóriájaként9 jelenik meg, élénk betekintést nyújt a világ
előre nem látható, rejtelmes természetébe.
A fikcionált karakterek ugyanabban a világban mozognak, mint a többi szereplő.
Csak abban a tekintetben térnek el tőlük,
hogy aktív részesei (az egymástól elválasztatlan) világ és narráció metafizikumának
és misztikumának. E rend körébe, és az
előbbi erők fennhatóságába utalódik Zsigmond és István fejedelem korának Erdélye, a történelem.
A szöveg tehát koherens teret konstruál, történetvezetése mögött gömbölyded
szándék áll. Ezért volt lehetséges fentebb

1998. január

95

szóvá tennem, hogy a szöveg néhol, némileg összedolgozatlan10 – ez a megjegyzés
talajtalan volna, ha a narratíva szerkesztése a Perényi szabadulásáét követné. Az ég
madarai egyértelművé teszi Láng Zsolt –
a még csak nevében regény Fuccsregénytől
a Perényi szabadulásán keresztül friss könyvéig ívelő – pályájának az egységesség igénye által vezérelt elmozdulását, de inkább
a kötet formájához, a bestiárium-formához
marad hű, annak ellenére is, hogy a részek
az epizódok mozaikjánál szorosabb összetartozás attitűdjével mondják el Sapré,
Xénia és Péter történetét. Helyenként
ugyanez a kettősség jellemzi a kötet nyelvét is: mint írói bizonytalanságára a bevezetőben Láng Zsolt is utal, az érett és
jellegzetes pontosságú, érzékeny nyelv –
mely egyébként (e szövegében) nem rokonítja Lángot a fő hatásaként számon
tartott Esterházyval, viszont egészen kö-

zel helyezi Darvasi Lászlóhoz – színes de
homogén futamai egyszer-egyszer váratlanul bicsaklanak meg.11
Láng Zsolt új könyve élvezetes olvasmány, fontos darab a legújabb magyar irodalom egyre markánsabb, erősen mitologizáló és a (nemzeti) történelmet gyakran
mozgósító tendenciájának. E szövegek körüljárásakor rendszerint a dél-amerikai
próza-hagyományt, illetve Milorad Pavić
vagy éppen Umberto Eco nevét említik,
de talán nem lenne tanulság nélküli e történet-írás jellegű szövegcsoport poétikájának pontosabb elhelyezése századunk magyar prózájának vonulatai között. Mindenesetre, ahogy Szilasi László jegyzi meg,
Láng Zsolt könyve „echt negyedik félidős
szöveg.”12

Berta Ádám

JEGYZETEK
1

2

3

4

5

6

Vö. Budai Katalin „Láng Zsolt: A pálcikaember élete” című ismertetésében (Élet és Irodalom,
1996. 1. 15. o.) a szerzőt idézi: „történet nélkül nem tudok a valóságról beszélni”, és ezzel
összhangban van pl. Csuhai István (A hiányzó démon. Holmi, 1994. 10. 1548–1552.) bírálata
és Károlyi Csaba egyes megállapításai is. Darvasi-kritikájában (A mindent elrendező szenvedély. Holmi, 1994.6. 934-8.) Károlyi úgy találja, hogy többek közt Lángra is jellemző „...egy
olyan írói formálásmód jelenléte, amelynek célja, hogy az epikus romokból ismét epikus
szerkezetet építsen.” (935.)
Hogy csak Láng Zsolt elemzői köréből mutassak rá egyre, a más írásaiban a kérdést egyébként árnyaltabban megközelítő Károlyi Csaba már említett Holmibeli Darvasi-recenziója is
erre az oppozícióra épít. Az írásban csak érintőleg szereplő Láng Zsoltról itt is az derül ki,
hogy szövegeit a történetmondásnak a reflexió feletti dominanciája jellemzi.
CsAL: Csipesszel a lángot. Tanulmányok a legújabb magyar irodalomról. (Szerkesztette: Károlyi
Csaba) Budapest; Nappali ház, 1994. 218.
Kulcsár Szabó Ernő: A magyar irodalom története 1945–1991. [2. kiadás] Budapest; Argumentum, 1994. 170.
Ld. Kristeva abjekció-elméletét, különös tekintettel szubjektum és objekt viszonyára. Julia
Kristeva: Bevezetés a megalázottsághoz. (Fordította: Kiss Ágnes). Café Bábel, 1996. 2. Test.
169–184. és a pszichoanalízisben bevett unheimlich-fogalmat.
Érdemes figyelnünk arra a könnyedségre is, amellyel Láng Zsolt előszava elmossa a sárkányfabula és a könyvébe felvett jóval kevésbé közkeletű történetek közti különbséget. Az idézet
így folytatódik: „A hidegen mérlegelő ráció és a félelmekkel kiáradó lélek erőterében egyként

96

7

8

9

10

11
12

tiszatáj

tárul elénk az emberi képzelet a világ egymástól távol lévő és elszigetelt tájain.” A félelem
ilyetén univerzalisztikus kifejeződése ismét csak a párhuzamosok találkozására hívja fel a figyelmet: az analógiát elsöpri az egybeesés.
Ez a vallásos világnézet általános vonásaként is értelmezhető, amennyiben a mohamedán
szemléletet is az emlékezésen keresztül előhívott halálfélelem hajtja, ld. 90.
Ezen a ponton Láng Zsolt szövegében is tematizálódik az ikonikus reprezentáció, illetőleg
a realista, mimetikus leképezés természetességébe, konvenció- és kódmentességébe vetett hitet
felszámoló posztstrukturalista kétely, ugyanis a rekonstrukció csak a mozaikkal egy helyen
talált „segédnövény” leveleinek rajzolatát követve lehet sikeres.
Ez legjobban az ötödik részben (a rúkmadár) figyelhető meg, ahol az állatnak nincs is cselekményformáló szerepe, viszont intenzív projekciója a minden korban meglévő emberi félelemnek.
Néhány szöveghely, ahol nem találtam az indokát a narráció rendhagyásainak: Sapré, a kezdettől középpontban álló figura külsejének leírása miért éppen a 93. oldalra kerül; az ötödik
(a rúkmadár) epizód beágyazatlansága a könyv egészébe; vagy az utolsó előtti (a kígyómadár)
rész érezhetően sietős mesterkedése, mely vélhetőleg a feltorlódott események miatti lemaradást igyekszik behozni. Itt csak helyenként – a rész végén, István meggyilkolásának remekbe
szabott leírásakor viszont annál kecsesebb lendülettel – tör át az elbeszélő részletközeli diszpozíciója a történeti események előszámlálásának kényszerén.
Ez a jelenség (pl. a kígyómadár epizódban) nem független a narráció előbb jelzett problémáitól.
E kijelentést kontextusa, a Szilasi gondolatmenetének (Szilasi László: Éppen pörög. Új regénykorszak? Ezredvégi gondolatok a regényről. Tiszatáj, 1997. 5. 72. o.) alapját adó Kundera
írás (Milan Kundera: Elárult testamentumok. Budapest; Európa, 1996.) értelmezi. Kundera
történeti sorozata az európai regényt a kezdetektől a modernig három félidőbe tagolja. (I. félidő: pl. Cervantes, Sterne; II. félidő: pl. Walter Scott, Balzac, III. félidő: pl. Kafka, Musil.)
Szilasi Láng Zsolt mellett többek közt Darvasi László és Háy János műveire céloz, és szavai
nyomán egyre sürgetőbben merül fel a különböző magyar regényhagyományok (esetünkben
pl. Krúdy vagy Szentkuthy), azaz mostani szövegek örökségének felmérése, mely a kortárs
trendekre nézve, mind a hozzájuk vezető út, mind a jelenlegi regénypoétikák egymáshoz rokonítása tekintetében elengedhetetlen és felvillanyozó lenne.

Januári számunkat – olvasóink bizonyára fölfigyeltek erre – némiképp drágábban, 100 forintért vásárolhatják meg. Ez az összeg azonban
még így is töredéke csupán a teljes előállítási árnak. Hisszük, hogy ez
a csekély árváltozás nem túlzott azokért a szellemi értékekért, melyeket
a Tiszatájban olvasóinknak havonta átnyújthatunk.
*
A Kossuth Klub „Határokon járok örökké...” c. sorozatában 1997.
december 5-én Gömöri György szerzői estjét rendezték meg. A költőt
Olasz Sándor mutatta be. December 6-án Gömöri György a szegedi
Forrás Szállóban találkozott olvasóival.
*
Néhány szerzőnkről. GERGELY ÁGNES József Attila-díjas költő, író,
műfordító, Necropolis címmel immár a tizedik verseskötete jelent meg
nemrég. PODMANICZKY SZILÁRD író, a Délmagyarország munkatársa,
eddig két prózakötetet adott ki. KIBÉDI VARGA ÁRON az amszterdami
egyetem professzora, KULCSÁR-SZABÓ ZOLTÁN az ELTE tanársegéde.
SZINCSOK GYÖRGY az MTV Körzeti Stúdió munkatársa, BERTA ÁDÁM
a JATE végzős hallgatója. SZABADOS GYÖRGY, januári diákmellékletünk szerzője a szegedi egyetem doktorandusza.

Februári számunk tartalmából:

FALUDY GYÖRGY, HATÁR GYŐZŐ, VÖRÖS ISTVÁN versei
SÁNDOR IVÁN: Papírváros (regényrészlet)
KABDEBÓ LÓRÁNT, POMOGÁTS BÉLA tanulmánya
„A Tisza-parton mit keresek...”
(Beszélgetés Gregor Józseffel)
Diákmelléklet:
Tarján Tamás Balázs Béla drámáiról

Ára: 100 Ft

