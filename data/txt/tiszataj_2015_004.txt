5h6iV
2US3 TI T56

Becsy András
Brünhilde Plohl
Géczi János
Gortva Tamás
Juhász Tibor
Pál Sándor Attila
Zsúpos Norbert
versei
Baróthy Zoltán
Egressy Zoltán
Oravecz Imre
prózája
Bacsa Gábor beszélgetése
Benes József festővel
A médium szót kér —
a hardver mikroeseményeiről
Wolfgang Ernst
Garnet Hertz
Jussi Parikka
Claus Pias
Siegfried Zielinski



IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXIX. évfolyam, 4. szám / 2015. április

BRÜNHILDE PLOHL

versei ...................................................................................................

3

ORAVECZ IMRE

Ókontri ................................................................................................

5

GÉCZI JÁNOS

Semmi; Táj, portréval. Izland .................................................... 14

GORTVA TAMÁS

Fogság; Öngyilkosság .................................................................... 16

EGRESSY ZOLTÁN

Lila csík, fehér csík (részlet) ...................................................... 17

PÁL SÁNDOR ATTILA

Bujdosóének; Bujdosóének ........................................................ 25

JUHÁSZ TIBOR

Sorházak napközi csöndje; Városom ..................................... 27

BECSY ANDRÁS

Hely; Esik ........................................................................................... 30

ZSUPOS NORBERT

(Át)láthatatlan; Átjárók ............................................................... 33

BARÓTHY ZOLTÁN

Nincs idő! (regényrészlet) .......................................................... 35

BACSA GÁBOR

„Utólag gondolom” (Beszélgetés Benes József festővel) 46

Médiumok magánélete: A hardver mikroeseményeiről
SMID RÓBERT

Bevezetés ........................................................................................... 57

SIEGFRIED ZIELINSKI

Médiumarcheológia (Fordította: Gorove Eszter) .............. 59

WOLFGANG ERNST

Az időkritikusra irányuló kérdés (Fordította: Keresztes Balázs – Pataki Viktor) .......................................................... 70

CLAUS PIAS

Szintetikus történelem (Fordította: Urbán Bálint) .......... 83

GARNET HERTZ – JUSSI PARIKKA Zombi médiumok (A médiumarcheológia áthuzalozása művészeti eljárássá) (Fordította: Smid Róbert –
Urbán Bálint) .................................................................................... 93

mérleg
SZUTORISZ SZABOLCS BENCE Egy családi legendárium feljegyzései (Pál Sándor Attila: Pontozó) .................................................................................... 104
DECZKI SAROLTA

A rock and roll az nem egy tánc! (Fenyvesi Ottó: A szabadság foglyai) ................................................................................ 107

MÓDOS ÁDÁM

Az innenső és a túlsó (Deczki Sarolta: Az érzékiség dicsérete ................................................................................................. 110

REICHERT GÁBOR

Hamis foltok (Závada Pál: Természetes fény) ................... 114

PUSKÁS DÁNIEL

„[A] szavak ingoványában” (Pál Dániel Levente: Hogy
éltünk, nem hiába) ......................................................................... 117

CSEPCSÁNYI ÉVA

Struktúrák és emberi sorsok (Kácsor Zsolt: Rettenetes Vlagyimir) .................................................................................. 121

ILLUSZTRÁCIÓK

Benes József alkotásai a címlapon, a 26., 29., 69., 103.,
116., 124. oldalon, a belső és a hátsó borítón.

E számunk tematikus blokkjának vendégszerkesztője SMID RÓBERT volt.

BRÜNHILDE PLOHL
kereszteződésink
testvérvárosunk is van,
és testvérbiciklink, mondod, és mi is egészen testvérek vagyunk, mondom, lapul a
béka az iszapban, bökdösöl, mondom ne, fertőző, távolról szagzik már, hát így mellette, Bács-ér szegélyen, ilyenek ezek az erek, mondod, kereszteződnek keresztülkasul, testvéresednek ugye, mondom, az is szagzik, testvérvárosunk közé feszült
Bács-ér, hogy bűzlenek, kémények, tetők, falak, de fák és emberek is, noha ezt nem
érzik, mert saját szagát senki nem érzi, ahogy én sem a tiédet nem, mondod, nekem
csak ez a folyam szagzik, mint egy fertő, békák tömegesen bele, csend, kell mondjam, mondom, engem is kereszteztek, felakad szemed, de azért meg kell tudnod,
Frodó volt maga, noha ellenkezett, mikor látta anyukámat, szemérmetlenül vetette,
rá magát akaratlanul, de keresztapának, anyának lenni akarni nem kell sőt, ellenkezni kell, hogy egészen lehessen, megtagadottságából szakadt hibrid, mozdulatlan
szemed tükrében, ebihalak sürögnek érben, testvérléseink keresztje, magad alatt
húgod, akarva-akaratlan, Bács-ér partja mentén feláll, biciklire pattan, vagdossa
magas fű-nádas, lábáról felhörpinted, véres szád széle, szagzik kereszteződésben
útjainknak, porba hemperegve peregtetjük, kerekezéstől nedves testünk, festve
vérrel, köldököm köré körkörös köröket, írod föléje Fertő-tó, nevetésünk görcsei,
vagdalják erezetesre, lemosni úgysem fogod, fertőző Bács-érnek vize tilos, tilos,
mondta anyukám is, mielőtt Frodóra vetette magát, és beterítte szaggal őket is a
Krivaj
hempergéseink
soká nyújtózkodtam
kéményből, testem a tetvek-bolhák, pöttyösre szívták, nagy szél fútta, nem csúszott
már, másztam le kormozó létrán, köröztem kémény körül, rajzolódtak egyre nagyobb körök, mondom, majd találsz, ha jössz, körözve tisztást, löszhátságot, erdőt,
mezőt, tavakat, folyókat, a dűlő utak hálózatán, kóborolva hosszan, hagyta poros lábam, nyomtalanul földet, folyókat, tavakat, mezőt, löszhátságot, kormozódva tetvesbolhás kéménybe, szoknyám lebegésén ragadt tekintet, mondom, egy valaki lehet,
szerető bátyám, tekintve tekintetet, szőke talán, felérve fekete, biciklijét lánccal kötötte, körbe kéményhez, csíptetőzve derekára, csörgedezett tetejébe, tetves-bolhás
kéménynek, mondja, Léda vagyok, én Hilde, mondom, szeméből a feketéből, talán
zöldből, nem vettem tekintetem, tapogatva haját, drót-e vagy selyem, ejtem csupasz
vállára, izgatva saját magával, kezét helyezem szoknyám alá, bimbó virágzik számban, nedvben összeérnek, duzzadó ajkaink, tetvek-bolhák kéményből, csúsznak láncodból te is Lédám, áztatott tisztáson, hempergéseink löszhátán, erdőn, mezőn, tavakon és folyókon keresztül, dűlőutak taposásába, különböződésünk ellehetetlenülése, gabalyodott egymásba, hajunk kazal, zuhanásunk Bács-érbe, oldja nem csak

„

4

tiszatáj

ketté, főleg eggyé, táncot iszapban, ritmustalanul járunk, tudd meg, ha gondolok rád
megpofoz, én visszára, szeret, szerelmesked, égen akadt tekintetem, pofozza, én
visszájára, szerelmeskedünk, mondom, bátyám egy van, neki férje, mégse pásztázza
az eget, ugrál hátamon, mondod legszebb, legfinomabb csípőm, kedvenced
klitoriszom, bárhol Lédával, hempergéseink tisztáson, löszhátságon, erdőn, mezőn,
tavakon és folyón, hegylábán végig avaron, gomolygunk bolygóvá, világod amilyen
föntről, bátyám, Lédával mint testvérkedéseink, majdnem egészen, jönnöd már nem
kell, megyünk mi sokat el, sárga foltok a kékségen, Léda pofoz, én visszájára
istentelenül
szemedből pettyek,
borítják tested, Léda ha megtudja, mondom, csapsz fenekemre, markolva mellem,
alattunk duzzad, sánc vize, várfal porhanyóssá, szemeidbe mosódik, téglarésnyi hajlatokba bimbóm csípődik, ha van isten, fogja fekete mutatóját, nagy fehér órának,
kólintva fejbe, téged-engem, megcsúszva pocsolyába, zuhanna a dunába, nem folyamodnának tovább hajók, felednéd te is egészen, hova-hányra tartottunk, csókolsz homlokon, mi sohase halunk meg, mondod, folyásunk örök, mint Bács-ér, még
ha szagzik is, dunázik most, mondom, a hal az hal, mondod, halszagú folyása, ajkaimmal cimpáid zárom, füleden-orrodon, vízbe vetődni az istenért, mondod, talán,
mondom, hitem nyeli, istenem, hovatovább imám, mondod, szereti az esőt Hildid,
nyújtózni fűbe, bele nem férve öledbe, mondom, az isten áruló, neked teremtve,
nem férek el benned, kékbe akad szemed, szűkölködéseink közepette, ernyő nélkül
hogy lehet, sötét alagútig, lyukat kaparni egymáshoz, talajvízbe csobbanásunk, útnak százba ágazása, visszhangzik Léda kiáltása, nedves falain siklik, pofoz, én viszszájára, hogy mégiscsak félek
dunázásaink
egyetlen,
zöld tekinteted, nem látá, húgod csak, éppen most, kék tükrében, döbbent rá, zöldségére, hogy lilulunk, istenien szét, de főleg össze, csúszva ujjaddal, papírokat hajtogatunk, duna folyására, hajókat hogy, ha jó, nem várunk, tengerig kapálódzva, hajat szemedből, kóstold mondod, sóshoz érve, nyalogatnád akár, le testemről, dunázó
hullámok, vöröslő szemedből, veri pergését, sós tengeren, elmegyek veled, kezedbe
szemem, ujjad nyelvvel, szövögeti bogárkán, el felé, tekintetem maszkba, száradt
papír, zölden cikázik, szemedben mondod, kék volt, testemből papírgalacsinok, szövegbe szakadozva nedvesednek, át ígérted, pedig egykor, nem meghalásunk

2015. április

5

„

ORAVECZ IMRE

Ókontri
8
Mikor Steve bekanyarodott a Foothill Roadról a Wheelerbe, eleredt az eső.
Az elágazástól kissé beljebb egy lány állt az útszélén, és integetett, hogy álljon
meg.
Megállt, és felvette.
– Josie Willett – mutatkozott be, de nem nyújtotta a kezét, csak lehuppant mellé
az ülésre, miután a hátsó ajtón betette a hátsó ülésre kis bőröndjét.
– Steve Árvai – felelte Steve.
– Tudom – mondta Josie. – Itt laktok lent jobbra, Hicksékkel szemben.
– Én is tudom, ti hol laktok, de nem ismertelek meg mindjárt, nagylány lettél,
mióta nem láttalak.
Willették ranch-a fent volt, a kanyon felső felében, a far előtt, ahol összeszűkült a
völgy. Közvetlenül az út mellett állt a házuk az oldalban. Josie dédapja kovács volt
és francia, aki még a polgárháború előtt érkezett Illinois államból Kaliforniába, és
Santa Paulában telepedett le. A nagyapja, George Willett vette a ranch-ot, aki farmer
lett. Josie apja, Jack Willett az ő örökébe lépett. Marhát, birkát tenyésztett és diót
termesztett, de a Magas Sespén is volt egy bérleménye, és ingázott a két hely között.
Csapdázással is foglalkozott. Legtöbben ebben a minőségében ismerték. Ha valahol
dúvad garázdálkodott, neki szóltak, ő iktatta ki a kártevőt. Még medvét is képes volt
fogni a Sespén, ahol az is élt.
– A Santa Paula Highba jársz – állapította meg Steve.
– Oda.
– Már senior vagy?
– Az.
– És hányadikos?
– Másodikos.
– Akkor már legalább tizenhat éves vagy.
– Az idén töltöttem be.
– És bent laksz a városban?
– Igen. Van ott egy rokonunk, apám testvére, Ruth néném. Náluk. Richard bácsi,
Richard Ruppert a férje. Papír- és írószer-kereskedésük van a Main és a 10-es sarkán. Biztosan ismered, mert már akkor megvolt nekik, mikor te jártál iskolába. És
autójuk is van, egy Packard szedán. Azzal hoznak haza szombatonként, vasárnap es-

„

6

tiszatáj

te meg értem jönnek. De most nem jó, elromlott, és a szervizben van. Mondták, hogy
várjam meg, amíg megjavítják. De én nem vártam meg, hanem elindultam gyalog.
Aztán felvett valaki, és elhozott eddig. Holnap a bácsikám visszavisz.
– Hát, végig gyalog sok lett volna, pláne így, az esőben.
– Nem vészes. Egyszer már jöttem végig gyalog. Ki lehet bírni. Csak feltörte a cipő a lábam, meg otthon megszidtak, hogy lány létemre egyedül csámborgok az országúton, és most se örülnek majd, de szerintem nincs ebben semmi.
– Hát, nem biztonságos. Manapság, mikor sok a kóborló idegen, okiek, meg mindenféle csavargók.
– Hé, miért nem álltál meg itt?– kiáltott fel Josie, mert közben az Árvai-ranch-hoz
értek. – Állj meg, légy szíves!
– Nem. Haza viszlek.
– Nem szükséges. Majd megint felvesz valaki.
– Nem biztos. Nincs itt akkora forgalom.
– Oké, ha nagyon akarod.
A Willett-ranch-ig még jó három mérföld volt az út, de, mintha ezzel kimerítettek volna minden tárgyat, elakadt a beszélgetés.
Nézték az utat, az elmaradó földeket, legelőket. Hallgattak.
Steve időnként lopva a lányra pillantott, és elismerően állapította meg magában,
hogy csinos. Nem az a jelentéktelen, kis fruska többé, aki volt, akit héba-hóba látott.
Nem egy szépség, nem nyerné el a Miss Santa Paula címet, talán még a Miss
Wheeler Canyont se, ha volna ilyen, de vonzó, határozottan vonzó. Fejlett melle van,
és a lába is jó, bár a bokája kissé vastagabb a kelleténél. Legmutatósabb a feje, a pofija, legalábbis így profilban. Elől rövid, hátul tarkóig érő barna, loknis haj, magas
homlok, enyhén kiálló járomcsontok, erős, de szabályos orr, húsos száj, kissé előre
ugró áll. A szemét, a szeme színét így oldalról nem látta, csak hosszú szempilláit, és
magas szemöldökíve végét, de úgy emlékezett, hogy barna.
– Na, megérkeztünk – mondta a Willett-ranch elé érve.
– Köszi – mondta Josie kissé zavartan. – Köszi a fuvart. Viszlát – és most a kezét
is nyújtotta.
– Viszlát – felelte Steve, és megfogta a feléje nyújtott kezet.
A kéz nagy volt, de puha, bársonyos és egy cseppet sem nyirkos, izzadt. Josie is
valami kellemeset érezhetett, mert nem vette mindjárt vissza, hanem egy darabig
Steve kezében hagyta, da aztán elpirult és visszahúzta.
Kiszálltak. Steve kiemelte a kocsiból a bőröndkéjét, és eléje tette. Josie felkapta,
sarkon fordult, és besietett az udvarra.
Nem nézett vissza, megsimogatta a hozzá futó kutyát, fellépett a tornácra, és eltűnt a házban.
Steve útközben, majd hazaérve egy darabig nem gondolt a lányra. Pedig ha tetszett neki egy nő, az ismerkedést követően, de legkésőbb aznap este lefekvés után
felidézte magában. Már-már elfelejtette Josiet, amikor harmadnap váratlanul fel-

2015. április

7

„

bukkant az emlékezetében. Nem úgy, hogy az autóban ül, nem abban a pózban, nem
oldalnézetben, hanem úgy, hogy áll vele szemben, miután kiszálltak az autóból.
Arányos volt a teste, vékony a dereka, szinte karcsú, bár gömbölyded csípői rendes,
magzatkihordásra alkalmas medencét zártak közre. A hasát kicsit laposnak találta,
de a szűk szoknya alatt két oldalt ingerlően futott le a combok vonala. Nem volt kétséges, hogy ez akkor rögzült benne, de olybá tetszett, mintha most látná először.
Gerjedelem támadt benne. Jó volna lefektetni, állapította meg. Kár, hogy olyan fiatal,
sóhajtotta, és elhessegette magától a képet, mert arról szó sem lehetett, hogy becserkéssze, és csak úgy elcsábítsa. Az új kor gyermeke volt, de e tekintetben még
régimódi, bár tudta, hogy a legtöbb lány már nem szűzen megy férjhez. És az is viszszatartotta, hogy ismerte, és tisztelte Josie családját. A Wheelerben mindenki ismert
mindenkit, és egy helybeli lánnyal nem lehetett szélhámoskodni.
A kép azonban visszajött. Eléje tolakodott negyednap, ötödnap, nem tágított tőle. Mi több, követelőzőbb, erőszakosabb lett, miután kiegészült Joesie arcával, amely
valamiért eddig hiányzott, arcán vágyakozó tekintetével és a szájával, amely így
elölről nagyon érzékinek hatott. A szájára emlékezett, de gyanakodott, hogy a vágyakozó tekintetet csak képzeli, viszont afelől, hogy hívja, sürgeti őt, nem volt kétsége.
Josie addig követte, üldözte így, mígnem megadta magát, és a következő hétvégén autóba ült, hogy lássa. Hogy ezen kívül mit akart még, hogy akart-e még egyáltalán valamit, azzal maga sem volt egészen tisztában, de szándéka tisztességes volt,
inkább tisztességes, mint tisztességtelen.
A Willett-ranchhoz érve nem állt meg. Csak lassított, és úgy tett, mintha csak arra járna, mintha feljebb volna valahol dolga a kanyonban.
Josie épen az udvaron tartózkodott, ruhát teregetett a szárítókötélre. Felfigyelt
az autóra. Steve intett neki. Megismerte, és visszaintett.
Ez szombati napon történt.
Két nappal később, kedden határozottabb fellépésre szánta el magát. Reggel kukoricát ekekapáztak az apjával. Délután lucernaforgatás következett. Ahhoz ő már
nem kellett. Megebédeltek, kicsit foglalkozott Georgie-val, aztán befurikázott Santa
Paulába gyertyát venni az autóba. Vett is négyet Steinnél – egykori munkahelyét,
Shaugnesst, ahol szintén árultak alkatrészt, kerülte –, de a gyertyavásárlás csak
ürügy volt, valójában azért kerekedett fel, hogy a 6. utcába, a Santa Paula High-hoz
menjen, ahova maga is járt annak idején, de csupán az alsó négy junior-osztályt végezte el.
Az autót távol, a Santa Paula Streeten állította le, hogy ne legyen olyan feltűnő.
Az iskola sokat változott azóta, a közmunkaprogram keretében nemrégiben felújították, bővítették, de csak az az iskola volt, az ő egykori iskolája. A bejárattal szemben, az utca túloldalán foglalt megfigyelő állást, az utcát szegélyező eukaliptuszfák
egyikének törzse mögött. Drukkolt, hogy Josie jöjjön, mikor vége van az utolsó
óráknak, hogy ne hiányozzon, éppen ma, mikor bejött, hogy találkozzon vele.

„

8

tiszatáj

Nem sokáig kellett várnia. Pár perccel kettő után hirtelen zsibongás támadt,
megtelt tanulókkal az udvar, és elkezdtek áramlani kifelé, juniorok, seniorok, fiúk,
lányok vegyesen. A lányokra összpontosított. Mindenféle lány jött, kicsi, nagy, kövér, sovány, csúnya, szép, de a zöm csinos volt, olyan átlagosan csinos, mint Joesie.
Nem látott még egyszerre ennyi lányt, akivel szívesen járt volna.
Gyérült az áradat, aztán elapadt. Már-már azt hitte, hogy hoppon marad, hogy
Josie nem jön, amikor végre felbukkant. Nem egyedül közeledett, hanem egy fiúval
az oldalán, akivel élénken vitattak valamit.
A francba, gondolta, ennek fiúja van!
De aztán megkönnyebbült, mert a kapun kívül szétváltak. A fiú a Pleasent Street
felé vette az irányt, Josie pedig a túloldal, vagyis feléje indult. Steve kilépett a fa mögül, de a lány csak akkor vette észre, mikor a járdához érve felpillantott.
Meglepődött.
– Csak nem engem vársz?
– De.
– Hűha.
– Gond?
– Nem.
– Ráérsz?
– Attól függ.
– Hazakísérnélek.
– A nagynénémék messze laknak, a Woodland Drive-on. Az egy új utca Ojai felé.
– Autóval vagyok.
– Oké.
–Tudod, dolgom volt a városban, és gondoltam megvárlak, és megkérdezem,
hogy vagy.
– Kösz, jól vagyok. És te?
– Én is.
– Tényleg nem gond?
– Nem.
– Akkor gyere.
Lementek a Santa Paulára.
– Tessék – mondta, és elvette a táskáját. Nemcsak kinyitotta előtte az ajtót, hanem be is csukta utána, a táskát pedig a hátsó ülésre tette.
Maga is beült, de mielőtt indított volna, Josie-ra nézett.
Josie mosolygott.
– Mit nevetsz?
– Nem nevetek.
– Na, jó, akkor min mosolyogsz?
– Semmin.
Steve nem firtatta tovább.

2015. április

9

„

– Mi újság a Wheelerben? – kérdezte Josie.
– Semmi.
A 9. utcához értek.
– Meghívhatlak egy fagyira? – szólalt meg Steve ismét.
– Meg.
– A La Hacienda a keleti Mainen megfelel?
– Tudtommal az mexikói étterem.
– Kávéház is és fagylaltjuk is van.
– Oké.
A 9. utcán lementek a Mainre. A La Hacienda előtt bőven volt parkolóhely, és
bent is találtak üres asztalt. Kellemes volt a lég, egy nagy mennyezetventilátor kavarta.
Steve rendelt a pultnál. A fagylaltot fémkehelyben adták, beleszúrt kiskanállal.
Kihozta, és az egyiket Josie elé tette.
– Kösz – mondta Josie.
– Szívesen.
Nagy volt köröttük a lárma, mert sokan még most ebédeltek, de megértették
egymás szavát.
– Nem félsz, hogy meglátnak velem? – kérdezte Josie az első kanál után.
– Független vagyok.
– Hivatalosan még nem – felelte Josie, aki tájékozódott Steve családi állapotát illetően.
– De. Már kimondták a válást.
– Hogyhogy?
– Az exemet eltűntnek nyilvánították, és úgy.
– Akkor miért kémlelsz folyton körül?
– Nem volna jó, ha szüleid fülébe jutna.
– Miért?
– Nem örülnének neki.
– Miért?
– Öreg vagyok hozzád. Vagy te vagy túl fiatal hozzám. Ahogy vesszük.
– Nem kérted meg a kezem.
– Akkor is öreg vagyok.
– Dehogy vagy.
– Meg elvált.
– Hát, aztán?
– Meg gyerekem is van.
– Tényleg, van egy kisfiad. Hogy hívják?
– Georgie.
– Ő hogy van?
– Jól.

„

10

tiszatáj

– Nem hiányzik neki az anyja?
– De.
– És neked?
– Nem. Már a múlté.
– Szeretném megismerni Georgie-t. Imádom a gyerekeket. Lehet, hogy tanítónő
leszek.
– A Wheelerben, az Elisio-iskolában eltaníthatnál.
– Hol lesz már az, mire én végeznék? Már most sincs elég gyerek a kanyonban.
– Akkor tovább tanulsz.
– Azt tervezem, hacsak…
– Hacsak mi?
Josie végzett a fagylaltjával, visszahelyezte a kanalat a kehelybe, és elrévedve kibámult az ablakon.
– Semmi, semmi – felelte visszazökkenve. – Jaj, hány óra van?
Gyorsan megnézte az óráját.
– Most jut eszembe, hogy segítenem kell az üzletben. Megígértem. Ne haragudj,
mennem kell.
– Oké.
Felálltak.
– Elviszlek.
Kimentek a kocsihoz.
Egy utcával előbb, az Ojai Streeten álltak meg. Steve a szokásos ceremóniával kiszállította Josie-t a kocsiból, és átadta neki a táskáját.
Kezet fogtak.
– Viszlát – mondta Steve.
Josie nem mondott semmit, csak elfutott, de tovább hagyta a kezét Steve kezében, mint először a Wheelerben, és ezt Steve úgy értelmezte, hogy legalább annyira
kívánja a viszontlátást, mint ő.
Viszont is látták egymást a rákövetkező héten a városban.
De előbb még a Wheelerben találkoztak, annak a hétnek a végén, amelyen Steve
elvitte fagyizni.
Árvaiék nem találták egy kisborjújukat. Tudták, hogy van, hogy lennie kell, mert
előbb vemhes volt az egyik üszőjük, aztán meg látták a tőgyén, hogy szoptat. Akár el
is kerülhette volna a figyelmüket a szaporodás, hiszen azzal, hogy megvették a kanyonoldalt, olyan nagy lett a legelőterületük, hogy némely marhájukat hétszámra
nem látták. Puma, vagy ahogy a wheeleriek hívták, hegyi oroszlán ragadhatta el.
Mégis volt puma a Wheelerben. Mikor ide költöztek, úgy tudták, hogy nincs. Aztán
kiderült, hogy nem így van, mert hol ennek, hol annak tűnt el a borjúja vagy birkája,
és a nyomok pumára utaltak, bár néha kojot volt a tettes, mert a növendékjószággal
az is elbírt.

2015. április

11

„

Cselekedni kellett, szólni Jack Willettnek, megkérni, hogy helyezze ki a csapdáját, mert a pumát, óvatos állat lévén, nem nagyon lehetett még megpillantani sem,
nemhogy puskavégre kapni.
Steve beszélt vele.
Pénteken derült ki, hogy nincs meg a kisborjú, de várt szombatig, hogy Josie is
otthon legyen. Ez, mármint a lány otthonléte magában még nem lett volna, annak
ébersége és hajlandósága is kellett, hogy szót váltson vele. Figyelt a házból, és mikor
az apja és Steve befejezte a csűrajtóban a tárgyalást, kisietett az udvarra, és mellékesen kikísérte az útra a vendéget.
A körülményekre való tekintettel csak a lényegre szorítkoztak.
Steve moziba hívta, és megnevezte a napot, az időpontot és a helyet, ahol várni
fogja. Josie a meghívást elfogadta, és folytatta útját a szomszédos Marshall-ranch felé, ahol a barátnője, Barbara Marshall lakott, mert az apjának azt mondta, átugrik
hozzá.
Steve-et nem kizárólag hátsó szándék vezérelte, mikor a mozit kiötlötte, nem
csupán a nézőtér sötétje, melyben közelebb kerülhet Josie-hoz. Szerette a mozit,
önmagáért is, de mióta egyedül maradt a kisfiával, azután pedig wheeleri lakos lett,
ritkán ment moziba. Azonkívül nem látott még színes filmet, és úgy halotta, hogy a
Glenn Theaterben, ahol az előadásokat tartották, most olyat vetítenek, és ez jó alkalom lenne pótolni a hiányt.
Josie-t nem a mozi elé rendelte, de nem is a Mainre, ahol ilyenkor a nézők többsége szokta hagyni a kocsiját, hanem a Ventura Streetre, amely a 7. utcába torkollott, ahol a mozi volt. Ott parkolt le, óvatosságból ott várt rá.
– Szervusz.
– Szervusz.
Josie egy kicsit késett. Már ment a híradó, amikor Steve megváltotta a jegyeket.
Megvette volna előre, de nem árultak jegyet elővételben, csak pár perccel az előadás előtt kezdték el az árusítását. Ez már gyerekkorában is bosszantotta, mert ha
az ember biztosan be akart jutni, végig kellett állnia egy hosszú sort. Az épületet azóta többször felújították, de ezen nem változtattak.
Bementek a nézőtérre, egy zseblámpás jegyszedő a helyükre vezette őket.
A vakmerő ment Jean Harlow-val és William Powellel. Nem színes volt. Joesienak nagyon tetszett, Steve-nek kevésbé, bár az ő figyelme megoszlott. Mialatt a
szemével azt követte, ami a vásznon történik, a kezével három kísérletet tett Josie
meghódítására.
Mikor a filmbeli Mona feleségül ment Bobhoz, a jobb kezével megragadta Josie
bal kezét, amely addig annak az ölében nyugodott. Mikor Mona követte Nedet a hotelszobájába, a jobb kezével átkarolta, és a hóna alatt előre nyúlva próbálta megfogni a jobb mellét. Mikor pedig a hősnő visszatért a színpadra, hogy folytassa színésznői pályáját, a bal kezét vakmerően a combjai közé akarta fúrni.

„

12

tiszatáj

Josie anélkül, hogy megrótta volna vagy akár közben ránézett volna, a két utóbbit meghiúsította, az elsőt viszont tűrte, sőt, bátorította Steve-et, mert mikor az a
harmadik kísérlet kivitelezése céljából elengedte a kezét, a keze után nyúlt, és viszszahúzta az ölébe.
Ez tetszett Steve-nek, az ellenállás, a szembeszegülés. Josie nem utasította el,
csak tudtára adta, mit lehet és mit nem, vagyis azt, hogy a közeledés másik két módját még korainak tartja.
A csókolózás ellen viszont nem volt kifogása, mi több, maga kezdeményezte,
nem előadás közben, hanem utána, mikor már kint sétáltak a 7. utcában, a 7. utca
felső részén, ahol ilyenkor már kevesen jártak. Mehettek volna távolabbra is, olyan
környékre, ahol már kihaltak az utcák, de Steve nem akarta autózással vesztegetni
az időt. Mindamellett mintha csak véletlenül tenné, a lány irányította erre.
A Main és a 7. utca sarkán lévő vadonatúj szupermarket előtt Steve megtorpant,
és elkomorodott.
– Tudod, mi volt itt azelőtt?
– Nem.
– Autójavító, a Fulwieler-féle.
– Tényleg, valami műhely állt itt régebben.
– Bezárt.
– Nem itt dolgoztál?
– Nem.
Josie nem mondta, de tudta, mit érez Steve, és szolidaritása jeléül a kezét nyújtotta, és kéz a kézben folytatták útjukat.
– Hiányzik az autószerelés?
– Igen is, nem is.
Andalogtak, beszélgettek. A filmről, a Monát alakító Jean Harlowról, a moziszínészekről, New Yorkról, ahol olyan színházak vannak, mint a filmben, arról, hogy
milyen lehet ott, a nagyvárosban élni.
Egy utcai lámpa alatt megálltak.
– Már mosolyogsz – állapította meg Josie.
– Te is – felelte Steve.
Alighogy elhagyták a lámpa fénykörét, és újra sötét lett, Josie váratlanul Steve
elé perdült, és a szájára nyomta a száját. Alacsonyabb volt Steve-nél. Ágaskodnia
kellett. Steve segített neki. Nemcsak mohón kapott a csókon, hanem közben a derekát átölelve meg is emelte, mire Josie a nyaka köré fonta a két karját.
Csókolóztak, aztán hirtelen szétváltak, mert jött valaki a járdán. Mentek tovább
csevegve, mintha mi sem történt volna. Holott történt. Nem az a pár voltak többé,
akik kerülgetik egymást, hanem egy másik, akik egymásra találtak.
Így, ebben az új minőségükben tértek vissza az autóhoz, és így csókolták meg újból egymást, mielőtt Josie kiszállt volna a Woodland Drive-on, a nagynénjéék házától kissé távolabb, nehogy azok meglássák, hogy hazahozta valaki. És így, ebben a

2015. április

13

„

tudatban várták a következő találkát is, amelyet megbeszéltek, így tekintettek a jövő elébe, de csalódniuk kellett, mert a jövő keresztül húzta a számításukat, nem lett
több találka, nem lett folytatás.
Egy wheeleri gazda, Dan O’Leary lánya, Mrs. Myrtle Crumerine, aki Santa Paulába ment férjhez, meglátta őket aznap este, és beárulta Josie nagynénjének, aki a
hétvégét meg sem várva riasztotta az anyját, apját. Azok bejöttek, megmosták Josie
fejét, és eltiltották Steve-től, haza érvén Steve-nek pedig a szülein keresztül megüzenték, hogy hagyja békén a lányukat, túl fiatal hozzá, és különben se adnák
olyanhoz, aki egyszer már megnősült. Steve szülei, akik szintén most értesültek a
kapcsolatról, az indoklásnak csak azzal a részével értettek egyet, hogy a lány fiatal
még, de megígértettek a fiukkal, hogy teljesíti a kívánságukat. És teljesítette is, valójában azonban csak megszűnt vele randevúzni, miután titokban még egyszer találkoztak, és megbeszélték, hogy várnak, míg betölti a tizennyolcadik életévét. Josie
erről először hallani sem akart. Távol állt tőle, hogy bánatában eldobja az életét, de
minthogy a veronai Julia helyébe képzelte magát, ez a felfüggesztés zavarta a fantáziálásában. Végül csak beleegyezett, hogy eltegyék magukat későbbre.
Steve a megállapodást gyerekesnek tartotta, hiszen Josie addig több fiúba is belehabarodhat még és kissé tisztességtelennek is a maga részéről, mert egyáltalán
nem volt biztos benne, hogy nem folytatja közben az asszonykeresést, és nem rúgja
fel azonnal, ha talál megfelelőt, de egyelőre nem tudott végleg lemondani a lányról.

„

14

tiszatáj

GÉCZI JÁNOS

Semmi
a cím, amelyen már túl vagy
mint más a reggelen, vagy az életen
akkor született meg, amikor a dióbél
amelyet kifordítottam a dióburokból
a címhez ugyanennyire van-e közöm
s ennyi-e a diónak, amely a dióburkán
őrizte azt a zöld héjat, meghasadtan
mely más diónak ilyen tájt már nem a lényege
és ennyi-e annak a három ujjamnak, melyet
egyetlen, rövid művelet diószínre pácolt
egy macskától tanultam meg
hogy másképp is lehet diót törni
nagyapám kedvenc jószága
mely a tálba, ahol a másnapi munkához tároltam a diót
bedöntötte a kancsónyi vizet
és úgy hagyta ott a tetthelyet
mint kinek nem volt jelenése
reggelre minden dió fölhasadt
a macska régen nem él
ahogy kipusztul a gyerekkor is belőlem
lassan enyészik bennem anyám, apám, a kert
a falu, mindegyik mondat, mely hosszúnak készült lenni
a dióhéj belseje, mint kivájt szemgödör:
nézem és visszanéz rám a félgömbbe befoglalt űr

2015. április

15

Táj, portréval. Izland
a táj makulátlan füves rét.
a szél nem tudja hol a tenger
én is pusztán sejtem. messze
ébred fel a Nap, s hol egyszer majd nem kél fel
mert magába fojtja a víznyelő
amerre a szálfüves mező, mint rotor
örvénylik, magába húz és elnyel az idő.
mint a tengert, a szürke rétet
és, ki a tenger után
hogy nézi a hullámzó rétet, bámul, engem is.
huzatos izlandi táj, letarolt és gleccserkék
ezt választanám, ha lehet, hazául
mert aki a jégvilágba bámul
végül gleccser lesz maga is.
a táj hiányoktól telt, csupa mozgás
és mégis oly mozdulatlan, mint maga a fűtetlen idő
amely múlik bár, de ott marad mindegyik mozdulatban.
súlyos, akárcsak vulkánkőben az a kő
amely, mint gyűrűbe gyémánt
foglaltatott.

„

„

16

GORTVA TAMÁS

Fogság
A sarokban ült egy háromlábú széken. Fente a késeket.
Közben a háborúról mesélt, hogy ott milyen tompa pengével vágtak.
Ezért élezte meg mindkét oldalukat. Ki tudja…
Karján mindenfelé vágások meg házilag készített tetoválások voltak.
Azok is a frontról. Mikor nem bírta ép ésszel, így próbált menekülni.
Ittak és emlékeket varrtak egymásra. Vagy inkább sajátjukat másokra.
Vodkát az oroszoktól vettek, tintát meg kevertek, amiből tudtak.
Vagy abba, vagy ebbe fog belehalni – reménykedett. Aztán mégse.
Talán húsz év után jött haza, ezt mindig másképp meséli.
Nagyanyám meg nem beszél erről. Ha kórházba kell vinni az öreget,
apám kerülő úton megy, hogy véletlen se pillantsák meg a börtönt.

Öngyilkosság
Fekete zsákot húzott a fejére, és leugrott a hídról.
Zuhanás közben nem pergett le az élete. Épp ellenkezőleg.
Ugyanazt a sötétséget látta, amelyet a korlát felé botorkálva,
meg amelyet mindannyiszor éjszaka, lámpaoltás után.
Épp csak émelygett kicsit a gyomra, ahogy még soha azelőtt.
Pedig azt is érezte már sokszor, sörtől meg töménytől,
meg ha a romlott tejet is megitta, mikor nem volt pénze.
Azt már megbánta, hogy a zsebeit kavicsokkal pakolta tele.
Így esélye se lesz, hogy megtalálják. Ez korábban jó ötletnek tűnt.
Gondolatai az ajtóra terelődtek végül, hogy talán nem zárta be.
Mindegy is. Csak azt bánta, hogy elkalandozott, és lemaradt a saját haláláról.

tiszatáj

2015. április

17

„

EGRESSY ZOLTÁN

Lila csík, fehér csík
(RÉSZLET)
Sparwasser lövi az egyetlen gólt az 1974-es NDK-NSZK-n, viszonylag tisztán emlékszem rá, pedig hétévesen még biztosan nem érdekel egy világpolitikai labdarúgószenzáció, egy forró, hidegháborús sportesemény, vajon miért pont ez marad meg,
miért nem a hollandok gyönyörű góljai, talán apám miatt, ő lehet izgatottabb a szokottnál a meccs délutánján, holott nem igazi futballőrült, viszont a német-német
mégiscsak érdekes neki, így aztán nekem is.
Mi nem vagyunk ott ezen a vb-n sem, a mindent eldöntő utolsó selejtezőn egy
svéd fejes kigolyóz bennünket, abszurd történet kering arról, a legfontosabb mecscsen miért nem játszik az újpesti Juhász balhátvéd – akinek szintén Tichy volt a
gyerekkori kedvence –, az ulti miatt, kártyáznak az edzőtáborban, mint mindig, Illovszky kapitány körbejár, ahogy máskor, körbekérdez, hogy vannak, fiúk, Juhász
kezében piros 40/100 redurtmarch, rosszkor zavarja az edző, a faszom tudja, Rudi
bá, hogy vagyok, a legenda szerint e mondat miatt kerül ki a kezdőből, a kapitány
megsértődik, a szívére veszi, egyszerűen ennyi, emiatt kapjuk a svédektől a harmadik gólt, talán valóban a gyávaság a legnagyobb bűn, a hiúság ártalmatlanabb valaminek tűnik, és lám, mégsem az feltétlenül, ideje, hogy Törőcsik felnőjön, akkor
majd lesz valaki, aki mindig lő még egy gólt, mindegy, mennyit kapunk hátul.
A keresztúri telken vagyunk az NDK-NSZK napján, ezek szerint hétvége lehet,
kugli, hinta és kerti zuhany van a kertben, de tévé nincs a faházban, csak konyhai
eszközök és pókok, sietünk haza valamelyik Wartburggal, vélhetően ugyanezen a
világbajnokságon könyököl hátra aljasul Schwarzenbeck, övé a labda, és mégis, gonoszságból, apám felháborodik, az ő tiszta lelke ezt nem bírja, érzi, hogy jön mögötte, és direkt hátrakönyököl, direkt, majdnem sír, káromkodik, pedig nem szurkol kifejezetten az ellenfélnek, de képtelen elviselni bármiféle becstelenséget, kicsi az
ember hétévesen, a lényeget azonban észreveszi, nagyon szeretem apámat ezért a
dühéért.
Még bőven gitározni járok, mondjuk csak ősztől tavaszig, most nyár van, nyilván
nem gyakorlom az arpeggio-pengetést, a gombfocis doboz mellett egy-két régi füzetet is épen hagy az idő, itt a nagyalakú gitáros például, a gondosan lekottázott leckéimmel, Kis kece lányom, Ettem szőlőt, Széles a Duna, A bundának nincs gallérja, ami
a Dunát illeti, a szovjet zászló már berepült, egy kocka elvettetett, ami pedig a bundát, arról fociügyben még semmit nem tudok, el sem tudom képzelni a létezését –

„

18

tiszatáj

később az NDK-NSZK tisztaságát is megkérdőjelezik –, mi van még, ja, igen,Törőcsik
napokon belül kopogtat az Újpest öltözőjének ajtaján.
Tehetségesnek tartanak, a gitározást mégis abbahagyom nemsokára, zavartan
próbálom magyarázni Mária néninek az okot, mosolyog, de kétkedik kicsit, pedig
igazat beszélek, nem bírom, amikor a hangszer a szívemhez ér, márpedig oda kell
támasztani, hallgatni is utálom a szívverésemet, hát még, ha nyom valami azon a tájékon, később is ez van, felmegy a vérnyomásom egy sima EKG-vizsgálattól, és senki
ne feküdjön a mellem bal oldalára, nekem az elviselhetetlen, a szívem az enyém, de
én se bírom a dobogását, Mária néni ilyesmiről még nem hallott, ennyit azért mond
óvatosan, megértem, tényleg nonszensz, mint a piros 40/100, vagy mint hogy bunda volt a német-német, később majd dobolni kezdek, az hangos, elnyomja a szívverésemet. Mellesleg a gitárom ugyancsak megvan, a legrégebbi tárgyam, Cremona,
csehszlovák gyártmány, az olyan ma már, mint az NDK, nincs is, mégis van, néha
előveszem a szekrény tetejéről, még a húrok is eredetiek rajta, vigyázok rá, kísérjen
el most már.
Már nyergelik két lovát, a fiatal Bűnt és a fekete Álmot, hogy áttörjön vad paripáin
a szürke életen és a barna halálon, írja Dutka Ákos imádott barátjáról, a színre lépni
készülődő Adyról, Törőcsik tizenkilenc éves az NDK-NSZK idején, nemrég volt a
születésnapja, biztos nézi a meccset, senki még tulajdonképpen, de aki ismeri, tudja,
hogy valaki lesz, nyergelik már a lovait. Adyt megmenteni vitték Debrecenből Váradra, nem írt még igazán jó verseket, csak az látszott világosan, hogy más, mint a
többiek, jókor ragadták ki rossz közegéből, Törőcsiket ekkor kéne kiszedni, ha viszsza lehetne tekerni az időt, talán sikerülne, mostanság kezd iszogatni, nehezen szokik hozzá, nyüstöli magát, hogy menjen, viszik bele az éjszakába, próbálgatja az alkoholt, de hát ki menthetné meg, békétlen, szomjas és várakozó.
Nemrég még a futballcipőjével aludt, azt tette a párnája alá, nem létezett semmi
más neki, csak a foci, egyáltalán nem gyenge jellem, erre nem fogható semmi, az ő
döntése lesz minden, amit meghoz, nincs más felelős, és mégis, mégis, ha vissza lehetne forgatni azt az időkereket, nem lehet persze, ha lehetne, tudnám én is, mekkora üzenet például egy gyere a Balcsira csókolózni, egy ilyenre menni kell, miközben mindig oka van a nem-menésnek, másfelől az Ördögökben az olvasható, a világon semminek sincs semmilyen vége, bármi lehet, bármikor, míg a Földön ténfergünk, legyen ez némi nyugtatás minden további percemhez.
Én Törőcsikhez fogható tehetséggel pályafutásom egyetlen szakaszában sem találkoztam, mondja Mezey György párás tekintettel, legkedvesebb tanítványáról nyilatkozik, a BVSC-ben edzi a kis ifistát, jóban van a szülőkkel, egy vasárnapi délelőttön látogatást tesz az Uzsoki utcai lakásban, Törőt keresi, meccsnap van, a srác
nincs otthon, kibiciklizett a pályára, esett az eső, megnézi a talajt, ennyire fontos
neki. Élmény volt vele dolgozni, mondja az edző, jó felfogású volt, érzékeny, szeretettel közel lehetett férkőzni hozzá, azzal igen, mással biztosan nem, ő maga is beszél
valahol erről az időszakról, hogy mit szerettem akkoriban? Játszani, magamban min-

2015. április

19

„

dig mosolyogtam, ha felém szaladtak és nem tudták elvenni tőlem a labdát, itt a lényeg, a legfontosabb, játék, meg hogy szerette, milyen egyszerű szavak, csak meg
kéne érteni, meg kellett volna érteni.
1973 tavaszán kerül be a BVSC felnőtt csapatába, egyik volt játékostársa azt meséli, korábban hónapokon át lesték az ifiben, ilyet nem láttak korábban, ő meg
mintha nem fogta volna fel, mekkora tehetség, ezt látatlanban vitatom, hogy ne tudta volna, hogy ne venné észre valaki, hogy több másoknál, a kérdés nem ez, hanem
hogy mit kezd vele, igen, eleinte tényleg csak a foci érdekelte őt, megerősíti a játékostárs, meg a lány, akivel gyerekkora óta járt, és igen, ők vitték el az E-klubba, nem
igazi magyar focista, aki nem iszik, hívják, és megy, ő kezdi utánozni a közepeseket,
nem fordítva, mégiscsak a lármás együgyűség országa ez.
A koppenhágai barát is fradista, ismeri a történetet, miként kerül Törőcsik Újpestre, a Fradiba akar menni, persze, hova máshova akarna, de minthogy túl tehetséges, felfigyelnek rá, többek között a Honvéd, le akarják igazolni, ez sem tűnik
rossz ötletnek, mégiscsak Tichy csapata, de makacs már akkor, neki ne mondják
meg, hova igen, hova ne, ő a Fradit szeretné, a Honvéd bekeményít, behívással fenyegeti, megy a huzavona, nem enged, az erőszakot nem viseli jól, mi lesz a megoldás, vajon melyik csapat bírálhatja felül a honvédségét, egy ilyen van, a belügyé, így
merül fel az Újpest, a Honvéd erőszakoskodása miatt, meg mert olyan csatárok játszanak ott, akik mellett fejlődhet, ez ekkor még fontos neki, ráadásul öregednek a
nagy sztárok, kifele mennek, az idő neki dolgozik, ha minden jól megy, hamar bekerül majd a kezdőbe.
Az Újpest évek óta gyakorlatilag ellenfél nélkül, simán nyeri a bajnokságokat,
szórakoztató, ötletes támadófocit játszik, a siker is borítékolható, előbb-utóbb a beépülés is, a stílus fekszik, csak hát az edzésmorál, azzal akadnak gondok, nem ártana valami hajtósabb közeg, leírtak egyszer egy szép, pontos mondatot a hetvenes
évek Újpestjéről, az a csapat már nem vetett, csak aratott, morális szempontból kerülhetne tehát jobb helyre, szakmailag viszont aligha, az élet úgyis megmutatja
majd, jó döntés születik-e makacsságból, öntudatból, egyszersmind bátorságból,
mert azt azért nem tudni, hogy fogadják a titánt a nagy emberek, a legjobbak, mit
akar itt a nagy hajával, ez sem az az időszak Magyarországon, amikor örülnek új vetélytársnak, tehetséges feltörekvőnek.
Hetekig gondolkodik, kopogjon az ajtón vagy csak belépjen, mi lesz, ha nem fogadják be, ha parasztok lesznek vele, azt se tudja, hogy köszönjön, remeg az idegességtől, ő, a későbbi laza Törő, nagy a tét, ekkor még érdekli, aztán minden simán
megy, nem adódik probléma, a legtöbbet Noskó segít a beilleszkedésben, gyorsan
megszeretik, mert udvarias, csendes, és persze zseniális, ez kiderül az első edzéseken, vannak ugyanakkor bérelt helyek a csapatban, Zámbónak kell bedumálnia őt a
kezdőbe, az első meccsről volt már szó, a következő egy Diósgyőr elleni hazai 2-0, a
legmozgékonyabb csatár ezúttal Törőcsik volt, írja a Népsport, ügyes cseleit, váratlan
lövéseit többször jutalmazta tapssal a közönség, utána csereként jön be Tatabányán

„

20

tiszatáj

a szünetben Tóth András helyett, rossz emlékű pálya, 1989-ben, már MTKjátékosként itt végzi ki egy Udvardi nevű védő, ő vet véget a pályafutásának, tizenöt
eklektikus évnek, de ez még messze van, minden csak most kezdődik.
1974 utolsó őszi meccsén, a Salgótarján elleni 5-3-on megint kezdő, 7-es osztályzatot kap, vállal szerez gólt, megy minden szépen a maga útján, lassan, finoman,
a szurkolók kezdik megismerni, azt gondolná az ember, a tavasz meghozza az igazi
berobbanást, nem, még nem, általában csak csere, Pécsen például, egy híres mecscsen, amelyiken az öreg Dárdai 10-est kap, ugyancsak csereként áll be Szombathelyen, azonnal gólt fejel, mégis a tartalékcsapatban találja magát a következő héten,
Zámbó keményen dolgozik az érdekében, nagyon azért nem kell, Várhidi mesternek
is van szeme, de hát kit hagyjon ki, a Fradi ellen a Népstadionban kezdő, mindössze
huszonötezren vannak, nem komoly nézőszám ez akkoriban, a Honvéd ellen aztán,
szintén a Stadionban gólpasszt ad, bár megint nem kezdő, ez az utolsó bajnoki
meccs az idényben, három góllal zárja, nem rossz, nem is szenzációs, az Újpest bajnok, hetedszer egymás után.
A bemutatkozás mindent összevetve több mint reményteli, elsősorban a stílusa
miatt, ilyen eddig nem volt, bár egyelőre még Bene és Fazekas a két legnagyobb
sztár. Előbbi már nem sokáig, utóbbi később a legkedvesebb játszótárs lesz, más felfogásban fociznak, Fazekas praktikusabb, eredményesebb, több gólt lő, ő viszont
gyors, cselez, a szó szoros értelmében játszik, csodásan egészítik majd ki egymást,
mindkettő érti a másik gondolatát. 1975-ben stablizálódik a helye, ezzel párhuzamosan szereti meg az alkoholt, már nem okoz gondot a sörök ledöntése, egyre többen ismerik fel az utcán, ettől egyre nagyobb zavarba jön, gipszelt lábú rokonom és
Onedin kapitány magyar hangja a Liesingerben iszogat egy este, amikor belép a haverokkal, a rokonom bámulja, hosszabban a kelleténél, de hát hatalmas rajongó,
persze hogy nézi, odabök a színésznek, nézd, a Törőcsik, ő ezt meghallja, nyűgös, ki
tudja, hanyadik felismerés ez azon a napon, mi a faszt bámulsz, kérdezi, szimpatizánst nem veszít vele, de fájdalmat okoz a mondattal, ahogy annak a barátomnak is,
aki ugyanitt autogramot kér tőle, nem akar adni, hülyéskedni kezd Ebedlivel, aztán
ráírja a kissrác papírjára, hogy Pityipalkó, ezeket nehezen bocsátom meg, a gyorsan
jött siker számlájára írom, de ez nem felmentés, miközben értem valahol, a söröző
nem futballpálya, ő ott inni szeretne, meg hogy békén hagyják, nem érti, miért nem
jár ez neki, egy gyereket ettől még nem szabad megbántani, a rokonom más ügy, ő
felnőtt, túléli, minek bámul, alkat kérdése minden, meg készenlété, Törőcsik később
sem szokja meg, hogy nézik, soha nem fogja bírni, legfeljebb a gyepen.
Sparwasser a nemzet hőse lesz az NSZK elleni góljával, ünneplik, ajnározzák, később átszökik a berlini falon, tornatanárként éli le az életét, azt nyilatkozza, bárcsak
ne lőtte volna azt a gólt, törvényszerűségek nincsenek, de következmények igen, a
lelkierők nem azonosak, ki tudja, min múlik, ki mit hogy dolgoz fel, a kilencvenes
évek végén írok egy futballöltözőben játszódó színdarabot, évek múltán elmeséli
valaki, hogy a színház Újpestről szerezte be a padokat, egy Juhász nevű ismerőse in-

2015. április

21

„

tézte, a Megyeri úti stadion igazgatóhelyettese, nem tudja, ismerem-e a nevét, valaha válogatott focista volt.
*
A szarvasagancsos lány elkéri a születési adatokat, rosszat sejtek, igen, ismét
számmisztika-tanfolyamra megy este, nem lesz ezoterikus fejezet, mondom neki, felesleges bármiféle energiabefektetés ez ügyben, készségesen egyetért, csak érdekességképpen kérdezne rá, ha már ott van, mit lép a számtudomány erre a képletre,
kicsit kíváncsi vagyok én is, de csak amennyire akármire, tartani fogom magam,
nem leszek hajlandó komolyan venni.
Akkor viszont mégis jobb volna, ha eleve megkímélne a hülyeségektől, egyébként sem jön be minden, ami felőle érkezik, nemrég vallottam kudarcot a datolyával, néhány hete adományozta, igyekeztem, de nem sikerült megszeretnem, szégyenszemre elszállította a minap. A számmisztikával még rosszabb a helyzet, azzal
korábbi tapasztalataim miatt még gyanakvó is vagyok, furcsa birodalom, amelynek
nem ismerem a törvényeit, nem tudom mire vélni, idegesítő, amikor valami nem
tűnik teljes ostobaságnak, miközben a józan észnek ellentmond, tökéletesen alkalmas tehát az ítélőképesség összezavarására. Védekezem ezúttal is, eltartom, nem
kérek belőle, sehova nem vezet, még ha egyezéseket fedezek fel, még ha ráébredések történnek, akkor se, minek ködös, átláthatatlan utakra tévelyegni; három órával
az adatkérés után az egykori csepeli futballista kocsmájában sörözünk a szarvasagancsossal, az első korty elfogyasztása után veszi elő a jegyzeteit, indításként azt
mondja, nincs kétség, kibillentséget okoz nála a három darab 5-ös.
A pult mellől a legjobbkor int felém egy kedves ismerősöm, kérdezi, meghívhat-e
valamire, ma van a születésnapja, miért sértsem meg, Isten éltesse, Jagert fizet, kap
a lány is egy kupicával, köszönt és felhajt, nem zökken ki, nem terelődik el a figyelme, homlokát ráncolva tanulmányozza a füzetet, eleve nagy problémája, hogy az érzelmeit nem tudja megélni, mondja, kedvezőtlen esetben drog vagy alkohol felé fordulhat az ilyen számokkal megáldott vagy megvert ember, beszüntetem a kiselőadását, ez nevetséges, pontosan tudja, kiről van szó, nem nagy kunszt beúsztatni
Törőcsiknél az alkoholt, egyébként se miszticizálunk, mondtam már, mosolyog, ő
csak továbbadja, amit hallott, a tanfolyam vezetője állapította meg ezeket, akinek
fogalma sincs, ki született 1955. május 1-jén.
Magánhangzói alapján a belső, illetőleg a teljes név alapján az egész száma is 5ös, folytatja, ez a motiváció jele, de egyfajta ürességet, alapvető hiányérzetet is jelez,
mi, bazdmeg, egy szám, kérdezem, igen, az 5-ös emberek szoktak bizonyos élethelyzetekben nagyon sok édességet enni, pótlandó a belső hiányt, ellensúlyozandó az
ebből fakadó feszültséget, az édesség-dolog érdekes, zabálja az otthonban, ahol
ápolják, de lehet véletlen egybeesés, én is kérhetnék négy-öt kakaós palacsintát,
még kívánom is, pedig 6-os vagyok a születési adatok és a nevem alapján, a lány
csupa szabadkozás, nem gondolja ő se komolyan, ne idegeskedjek, ez csak játék,

„

22

tiszatáj

annak meg jó, nem több szerinte se, ebből tudom, hogy dehogynem, nem annak
tartja.
A Köszönet mindenért volt a gyerekkori kedvence, meg a dalt éneklő Domján
Edit, az akart lenni, Domján Edit, nevetős, de mély érzésű, boldog és tragikus, józan
és bonyolult, ilyen is lett, tud mindent róla, például hogy 25-én született, épp a mai
ülésen hallotta, hogy az aznap világra jövők között feltűnően sok az öngyilkos, lám,
a színésznő is az lett. Meglepő mennyiségű nagy tanító és bölcs született akkor, Jézus ugye, meg Buddha állítólag, felmerül, ők vajon miért nem lettek öngyilkosok,
nem lettek, biztos, kérdezzük egymástól, elbizonytalanodunk, ahogy jobban belegondolunk, mi az, hogy öngyilkosság, elhallgatunk és hagyjuk a témát, amúgy is
vissza akar térni az elemzetthez, dominánsan jelen van az érzelmi elfojtás, olvassa a
füzetből, egy idő után jó eséllyel elkezdi magát rosszul érezni attól, hogy tudja, éreznie kéne valamit, de nem érez semmit, erről vajon miféle fogalmai lehetnek egy kívül-állónak, ez esetben kettőnek, komoly hübrisz lenne azt gondolni, megfejthető
valaki ilyen egyszerűen, azt se tudjuk, a másik ember fejében mi van, nem hogy a
lelkében, Metellus egyik problémája ez Füst Milán Catullusában, szerelmi téren, fejjel kapcsolatban.
Közben megérkezik a költő barátom, boldog, mert nemsokára kötete lesz, de
csak annyira, olyan finoman, amennyire, amilyen boldogtalan alapállapotában, kicsik a kilengései, akkor mozdul nagyobbat az inga, ha megver snóbliban, győzelmet
fröccsel ünnepel, vereséget ugyanazzal sirat, szokatlan jelenség szemtanúja vagyok,
néhány percre mindkét szomszédja nő a pultnál, nagy kérdés, mi lehet a fejükben, a
barátommal kapcsolatban, félő, alighanem semmi, a szarvasagancsos lányéban számok, jelek, jelentések kuszulódnak.
Nem szólalok meg néhány percig, figyelmesen hallgatom, miket bök ki, nyomja
az információkat, arra jutottak az elemzés során, talán a lepkegyűjtögetés is jobb elfoglaltság lett volna Törőcsiknek, mint a focizás, nem szólok, fegyelmezem magam,
jön a magyarázat akadékoskodás nélkül is, valami olyasmiről van szó, hogy kiteljesedésre lett volna szüksége, másokért kellett volna tennie, igen, lány, a lepkegyűjtögetéssel inkább, mint a focival, kérdezem, van válasz természetesen, a futballpálya
alkalmas terep, de csak ha nem száll el, ha az egója nem viszi negatív irányba, ha
nem gondolja, hogy bármit szabad neki, ha alázattal közelít a feladatához, közbe kell
vetnem, hogy ez mindenkire igaz, igen, de rá különösen, a születési számkonstelláció ezt mutatja, esetleg gyerekeket kéne tanítania, az segítene, csak mintha hiányozna a felelősségvállalás, plusz ezekkel a számokkal nem nagyon bírja az ember,
ha bármi kontrollálja, jó eséllyel az a típus, aki folyton keresi a szenvedélyt, de ez állandó ütközésben van a belső ürességgel, nemigen érez semmit. A baleset erős figyelmeztetés volt, az mindig jelzőbója, mint a betegségek, olyankor változtatni kell,
lett volna lehetősége rá, még akkor, 79-ben, de az ajnározásra figyelt továbbra is,
ebben lubickolt, az van még, hogy sok szám hiányzik a képletéből, a racionalitásra
és a kitartásra vonatkozók például.

2015. április

23

„

Muszáj rendelnem valamit, míg hozzák, szelíden ellentmondok, a számfejtő
honnan tudhat a balesetről, ha nem is ismeri az alanyt, mosoly a válasz, ezt nem
szeretem, viszont megcsillan a remény, hátha másik témára evezünk, a mikro kerül
szóba, tudomása szerint borzasztóan egészségtelen, viszont van megoldás, ha
megmelegszik az étel, hangosan azt kell mondani rá, 991, ez valami maja kód, kis híján lefordulok a székről, sok lesz mára nekem, délután egy angyal típusú lány arról
beszélt, ha fáj a torkom, kék sálat kössek magamra, mert az jó torokcsakrára, most a
mikrós hülyeség, egyáltalán, a számok, ez egyetlenegyszer tetszett, a Lostban, de ott
is rosszat jelentett minden a megfejtésükkel kapcsolatban, mi van ma, kikkel kuglizok, enni kezdem a melegszendvicsemet, ezalatt folytatódik a sokkolásom.
Van olyan, hogy külső én, ez azt mutatja, mások milyennek látnak, esetében ez a
9-es, kedves, szerethető embernek tűnik, de igazából nem az, képtelen másokkal
azonosulni, csak magával foglalkozik, gyerekkorában valószínűleg azt élte meg,
hogy túl sokat vagy túl keveset törődtek vele, soha nem úgy, ahogy jólesett volna
neki, ez a májusban születettekre igaz, kényelmesen nyelem le a falatot, mielőtt
megkérdezném, minden májusban születettre, nem jön zavarba, bólint, igen, nekik a
rendszer szerint így kell megélniük a felnövésükkel kapcsolatos időszakot, aha, a
rendszer szerint, persze, de a gyerekkori traumából születhet egy bizonyos erő, ha
nagy leszek, minden úgy lesz majd, ahogy én akarom, Törőcsiknél valami 8-as ezt
még fel is erősíti, azt gondolja, felnőttként szabadon megtehet mindent, senki nem
pofázhat bele az életébe, legkésőbb negyvenhét éves korára el kellett volna jutnia
igazi életfeladatának a felismeréséhez, a 7-es szám felé kellett volna tendálnia, most
megint telítődöm, magamban elviccelem a dolgot, aha, szóval ki kellett volna húzódnia jobb szélre az öregfiúk között, ha nem így történik, folytatja a lány, jöhet
börtön, kórház, kiszolgáltatottság, törés, sorvadás, agyvérzés, elfekvő.
Börtön nem volt, sorvadásról sem tudok, a többi stimmel, a számosok szerint
tehát a baleset volt a felkiáltójel, elágazásban volt akkor, és rosszul döntött, előfordul ilyesmi, a nép a 9-est látta benne, mit láttak volna, ez volt a hátán, a 9-es olyan,
hogy mindenki ujjong, ha nézi, imádják, ő az ember, aki elhozza az égi akármiket, de
neki igazából az 5-ös a száma, talán játszania is abban kellett volna, esetleg 4-esben,
az is földel, muszáj megszólalnom, mindennek van határa, hogy lehetett volna ő öszszekötő vagy balhátvéd?
Még tart a melegszendvicsem, amikor az előző életek jönnek szóba, ez is rizikós
téma, nem bírom jól, van egy 61-ese, mondja a lány nagy komolyan, ami azt jelenti,
a lelke számtalanszor megélte már ugyanezt, nagy tehetséggel végigcsinált valamit,
viszont mindig elbukott, a tömegekre életek óta hatalmas hatással van, ezt a képességet cipeli magával, de elbassza újra és újra, nem oldja meg a feladatát, tetszik ez
az életek óta kifejezés, rutinból tud hatni, az könnyen megy neki, de nem ezzel kéne
foglalkoznia, alázattal kellene tanítania, megint az alázat, már másodszor kerül elő,
megállapíttatik az is, hogy a közeg sem kedvezett, ami nem mellékes körülmény, a
szocializmus nem volt jó terep, nem akadt, aki rászólt volna, ne csináld, nem volt

„

24

tiszatáj

akkor tere ilyen típusú gondolkodásmódnak, ellentmondást érzékelek, hogy szólhatna bárki olyasvalakire, aki nem tűri a belepofázást?
Valamint nem gondolkodásmód kérdése ez, hókuszpókusz az egész, megnyugszom, mert kikötöttünk a közegnél, végre nem ő tehet valamiről, azon valóban érdemes volna elgondolkodni, mi elrendelt előre az életben, és mi nem, csak hát nem
feltétlenül számok kapcsán, a szakember szerint egyébként ezek mindössze alapképletek, kijelölnek valami utat, amelytől el lehet térni, megnyugtató szívsimogatás,
van tehát némi kis szabad akarat szerintük is, bár belőhetetlen, mekkora. Megint
meg kell állapítanom, amit meg szoktam: nem hiszek ezekben a kombinálásokban,
de nem is kérem ki magamnak, mindig ugyanaz, elutasítom, de végighallgatom, különösen, ha okos lány nyomatja, aki két lábbal áll a földön, nem akármilyen teremtmény a szarvasagancsos előadó, nyelvészeti proszemináriumon annak idején a csiga szó életrajzát kutatta, most éppen számokban utazik, és mennyi titkot rejthet
még a jövője, néhány éve egy másik, gyönyörű lány Iustinianus háborúi Prokopios
műveinek tükrében címmel írt szakdolgozatot, ő nem számozott, ő férjhez menni
imádott újra és újra, esetében hasonlóan nehezen volt összerakható a külső és a
belső, ezek nem könnyű feladatok.
És mégsem lesz ezoterikus fejezet, nem írom meg, amit összehord, vagy legfeljebb csak valahogy ironizálva, az olyan, mintha nem venném komolyan, bevillan az
előző számrajongó lány, neki is volt mestere a területen, beszélt Törőcsikről is,
tényleg, jön fel valami az emlékbugyrokból, van még jó pár leszületése, ilyesmit
mondott, beszélt a hiányról a család és a kommunikáció szintjén, valamint hogy
csak a saját haszna érdekli, képes teljesen leépíteni magában a kitartást, ha nem látja értelmét, vagy ha kritizálják, onnantól vége, így döntött, így akar élni, a legnagyobb veszélyek egyike, hogy hiányzik az igazi család megteremtésére való képesség, a külső kör, a barátok is furcsán vannak kezelve, sokan elmehetnek tőle adott
élethelyzetben, és ő nem érti, miért.
Én meg úgy látom, ez mind mindegy, csoda, hogy volt, jön egy hosszú hajú ember, és mást csinál, mint a többiek, a pályára gondolok, nem az életre, olyan, mintha
én lennék, lennék ő szívesen, a pályán persze, nem az életben, engem játszik, én vagyok ott, amikor vezeti a labdát, én viaskodom a védőkkel, ha bántják, engem bántanak, de ha engem játszik, ne hibázzon, ne rontsa el, ne bassza el azzal, hogy szarik
rá, iszik, mert azt akkor velem műveli.
Nem hiszek semmiféle elrendeltetettségben, szerintem a körülmények szerencsétlen összejátszása áll a háttérben, nem a számok, ezt tudatosítom most már
mindörökre, nevetek magamon másnap délben, amikor megmelegítem az ebédemet a mikróban, kiveszem, és mondok egy halk 991-est, de azért eszembe jut, milyen kár, hogy nincs kék sálam, kapar a torkom egy ideje.

2015. április

25

PÁL SÁNDOR ATTILA

Bujdosóének
Az útról letérve, befelé az erdő mentén,
az ér vonalát követve, az erdészházon is
túl a romos tanya. A lepattogzott fehér
meszelés, néhol méteres szakaszokon
szürke, porzó, szalmás vályogtéglák.
Házanyajegyek. Az épületig rövid, elvadult
gyep és három kiszáradt fa. A tető megrogyva, hullámzik, mint a tenger. A barna,
fekete, szürke cserepek, mint cserzett bőr.
Az üvegszilánkos ablakkeretek, mint egy
részeg nyugalma. Bent, a fehér alapon zöld
mintás falon faszok, pinák, káromkodások.
Neonzöld töltényhüvelyek, csikkek, sörösüvegek a poros, döngölt padlón. Az egyik
átjáróban a nevem. A bejárat előtt a cseréphalom úgy ropog, mint a friss hó. Körben a
fenyves, mint egy arctalan, mélyzöld tömeg.
A lemenő nap szétömlik mindenen, mint
a meleg húgy.

Bujdosóének
Az erkélyről nézem az éjszakai várost. Két templomtornyot
látok, füstölgő gyárkéményeket, utcai lámpák távoli és közeli
csillagait. A szemem úgy tükrözi a fényt, mint egy vadállaté.
Hűvös szél zúg a fülemben. Arra gondolok, hogy soha életemben
nem láthatom közvetlenül az arcom.
A vizes aszfalt nem különbözik a csillagtalan égtől. A hajam,
akár a borús fák zizegő lombja. Innen látok minden részletet.

„

„

26

tiszatáj
A repedéseket a szemközti ház falán. A kezem minden ráncát.
A mohát a cserepeken. A villanykörték izzószálát.
Mikor bemegyek és lefekszem, érzem a levegő nehéz szagát.
És ráng egy ideg a szememben. És nyikorog az ágy.

2015. április

27

„

JUHÁSZ TIBOR

Sorházak napközi csöndje
A telkek haldokló sövényekkel vagy raklapokból
és rozsdás vasdarabokból rögtönzött kerítésekkel
különülnek egymástól. Az udvarokon biciklik,
tátongó hűtők, szilánkos tévék, szárítókötelekről
levált, sáros lepedők. Sorházak napközi csöndje.
Mégis, történik valami. A falakon alaktalan
foltok, mintha cső tört volna bennük, alulról
mérget szívnak magukba, rohadni kezd
a bőrük, és ha teljesen megfertőződött egy rész,
élettelenül aláhull, földet érve porlad.
Emészthetetlennel táplálkozik a telep.
Mint az itt lakó Rapunzel-szindrómás lányok.
Vagy apáik, akik munkából hazatérve
családtagjaik arcában eltörik a vízvezetékeket.
Ez húzódik egészen a vasúti felüljáróig,
aminek helyesírási hibásak a lábai.
Közöttük halad az út, kopottas, távoli
csigolyáival, pár száz méterrel odébb beépül
az autópályába, és megfeledkezik a csendről.

Városom
1,
Együtt néztük, amit a város a naplementéből engedett. Nem volt sok, lassú narancs
hűlt a szürkület aljára, átadva helyét a kevésbé szép, de jóval misztikusabb árnyalatoknak, amik dermesztő pontossággal tapadtak a panelekre. A tömbök között egyre
sűrűbbé vált a sötét, magába csomósítva a parkoló autókat, szemeteseket, mellettük
az igyekvő járókelőket.

„

28

tiszatáj

A felgyulladt ablakok egyikében egy férfi kiabált egy lehajtott fejű nővel, nevetséges
volt dühének némasága. Kettővel feljebb pedig egy kisgyermek toporzékolt csendesen.
A csillagfejű tűpárna alatt elnyúlt a város. Valahol a jelzőlámpák füzérei között ott
volt a mi otthonunk is, ugyanilyen lenémított cselekményekkel. A legnagyobb költőt
idézted: izgágán szuszog, zuzódik, zizzen, izzad és buzog.
Szelíden görbült a hold, hullatott, sárgás ezüstje halványan gyűlt a felső emeletek
köré.
2,
A két számjegyű emeletesek gyűrött aljában teknokol szagú zacskók csörögtek. Néha
felkapott közülük a szél, ráncigálta egy darabon, s újabb torlódott résbe rakta. Az utca
ilyenkor valami fantasztikus westernfilm hangulatába került. A teszkós szatyor, mint
egy tökéletesített ördögszekér gurult a betonon, te még rá is léptél, persze nem tudhattad, hogy korábban tizenéves fiúk élvezték benne neveiket, éveiket el.
Már nem emlékszem pontosan, mit mondtál, de komoly voltál, mint egy asztalon
hagyott kés. Olyasmiről volt szó, hogy az ing gyűrötten is elegáns, a vasalás semmit
sem árul el viselőjéről, de mindegy, hiszen az egymás fölé költözött családok ilyenekbe csomagolják a tízórait. Mondom, nem emlékszem pontosan, az oldalak függönyös kivágásai rendben égtek körülöttünk, hazafelé tartottunk, csörgött a város.
3,
Egy ÜVEG feliratú kukából kicsüngő autógumiban szunnyadt a forgalom. Sötétebb
beugrók váltották egymást, bal oldalon korlát, kezedet húztad rajta. Az a kevéske
piszkos fény, amit a lámpák adtak fennakadt a párkányok és redőnyök élein. A sarkon
balra fordultunk, a Fő tér monoton macskakövein tovább, alighanem iróniából mondtad, hogy innentől nevezhetjük otthonnak. Aztán a zár fordulása, műanyag fényű lépcsőház, emeletenként négy kopott ajtó. A magasság soha, lakásunk száma zavart.
4,
Az éjfél utáni vakablakokat ritkásan csillogtatta a közvilágítás. A szemben lévő garzon előtt munkaterület, egy alak az itt felejtett szerszámokat gyűjtögette. Felette
árnyas, mozdulatlan testével figyelt az erkélyekről a csend. Aludtál te is. Mégsem
voltam a helyemen. Talán a hajnali hulladékürítők láthatósági mellényét hiányoltam, amik úgy foszforeszkálnak, mint a kiderült bűn. Kurjantásaikat, ahogy egyikőjük röhögve rúg arrébb egy macskát, vagy fennhangon viccet mesél. Egy autó jött
alattam, fényszórói végiggömbölyödtek kétoldalt a karosszériákon, de ugyanolyan
matt mélységet hagyott maga után, amit bearanyozott.

2015. április

29

„

5,
Szürkéskéken derengtek az utcák. A kirakatokban ernyedten lógtak a kezetlen próbabábuk ujjai. Az első járókelők magukat nézték maszatos üvegeikben. A hajnali
munkásjáratot tömve láttam tűnni a kereszteződésben. Akkor azt hittem, mint egy
ritmusra, erre kell hangolódnom. Befordulni a sarkon, zöld színre indulni, mindent
a megfelelő időben és módon. Rendezni magam a hangsúlyos és hangsúlytalan pontok szerint, nevesebb körülmények között pedig felütéssel kezdeni az aznapi számot. Amikor kávéddal kiléptél mögém az erkélyre, egy fekete macska épp balszerencsét hozott a Százforintos zárjával babráló eladólánynak.

„

30

tiszatáj

BECSY ANDRÁS

Hely
Hely,
Idő, anyja neve,
Kivonat,
Jelentés (záró),
Porontyom, egyetlenem,
Védőoltás,
Családi használt ruha,
Te kölyök, öcsi,
Csorbacsík,
Vinettú, Nyilasi,
Névsorban második,
Tornasorban ötödik,
Tankönyv,
Szégyelld magad, alamuszi nyuszi,
Pál utcai fiú,
Sátor,
Vérszerződés, fogadalom,
Fáj,
Úszás, bicikli,
Mozi,
A közösségért végzett munkájáért,
Virág,
Kedves jelentkező,
Névsorban ötödik,
Tornasorban tizenkettedik,
Száraz szájú, fogkrém szagú,
Izzadt tenyerű, szép,
Hazug, hálátlan, hű, fáj,
Keserű, rágó, büdös, rágó,
Tankönyv,
Könyv,
Kotta,
Mozi, mozi,
Kapualj,
Üveg,

2015. április

31
Biflázva: mennyei összhang,
30 perce van a kidolgozásra,
Tarisznyás,
Virág, öltöny,
Kedves jelentkező,
Ponthatár,
Kedves feliratkozó,
Szak,
Index,
Jegyzet, könyv,
Kapualj,
Gömb,
Pohár,
Folyosó,
Benyújtó, öltöny,
Vezéreljék az alábbiak,
Munkatárs,
Úr,
Hegyhengergető,
Automata,
Jelentés,
Te,
Te,
Te,
Öltöny,
Kivonat,
Világ,
Áppá, Apuci, Apa,
Kivonat,
Védőoltás,
Csoportvezető,
Családi használt ruha,
Tankönyv, csomagolópapír,
Úszás, bicikli,
Ellenőrző, virág,
Angol-Holland bálás,
Torta, Torta, Torta,
Vasárnap,
Létra,
Helyettes,
Nagy örömmel jelentjü,
Mély fájdalommal tudatju,

„

„

32

tiszatáj
Számlarendező,
Öltöny, öltöny, öltöny,
A kollektíva nevében fogadd sok,
Sör, terasz, nyár,
Automata,
Napi 3×1,
Apuka,
Papa,
Tévé, séta, fáj,
Kórlap,
Jelentés (záró)
Bélrenyheség: kamillatea,
Torta,
Kijelölő,
Kivonat,
50 évre megváltott,
25 évre megváltott,
Megváltatlan, eladó
Hely

Esik
Esik. Zörög az eresz, mintha
kavics kotyogna a bádogcsőben,
szörcsög a csatorna, esik bőven,
zörög és egyre többet inna.
Az utca tócsák mélyén nyugszik,
minden járdarepedés egy holtág,
megállnak partján, majd átugorják
az esernyők és a kapucnik.
Kotyog a házak bádog-torka,
kortyok csörömpölnek le a földig,
az ablakon túl ezer tócsa
parányi hullámgyűrűkkel bőrzik,
mögöttem a szoba egy holtág,
kik erre jönnek, átugorják.

2015. április

33

ZSUPOS NORBERT

(Át)láthatatlan
Lillának
Nem látom, hol kezdődik
a nap, talán nem is érdekel,
nem csak az idő borul fel:
nem látom, nem érzem perceit
a testnek, a testednek,
az álmok idejét sem érzem.
Itt fekszel, lehunyt szemmel,
sápadt arcod nyugodt,
ajkad cigifüst emlékétől
vibrál itt a szobában,
ahol halkan remeg a szél
által táncoltatott szavak
(át)láthatatlan erdeje, mint
az ágy mellett a függöny,
a falakon képek tőlem rólad,
mialatt alszol, és csendben
szuszogsz, egyedül, nélkülem,
úgy érzem, amikor ébren
vagy és kérdezlek, nem felelsz,
hallgatsz, meztelenül; fáradtan
mondasz néhány szót arról,
hogy mész és itt hagysz,
hiszen szar az egész,
művészet, élet, néha utazás,
és persze, az, hogy együtt:
utálod, gyűlölöd, mint a képeket,
tőlem rólad, az egész szobát,
ahol bezárva lenni, egyedül,
de mégse mész: maradsz,
marad minden a régi,
csupa hanyatlás, fénytelen
pitvarokba zárt csókok.

„

„

34

tiszatáj

Átjárók
Tegnap mentél el, úgy érzem, többet
nem foglak látni, pedig valahol még
itt vagy mellettem, például tegnap éjjel
álmodtam veled ismét, újra láttam arcod
abban a homályos teremben, ahol azt
mondtad, találkozni fogunk még.
Próbállak körberajzolni, arcod, tested,
amit soha nem érintettem, egyszer
azt mondtad, nem volt rá alkalom,
máskor pedig, hogy mindketten mások
vagyunk, nem illünk egymáshoz, mint
két álom, mely átjárja egymást, azt
hiszem, ezt mondtad, mielőtt elmentél
volna tegnap este, emlékszem, ahogy
alakod hozzáolvadt ahhoz a színhez,
mely azt a végtelen termet jellemezte,
amikor már nem hallom hangod, csak
arcodra emlékszem, majd csönd, semmi.

2015. április

35

„

BARÓTHY ZOLTÁN

Nincs idő!
(REGÉNYRÉSZLET)
Augusztus vége volt, forró és szürke este. Elővette a kulcsot az övtáskájából és kinyitotta az ajtót. Ijesztő, idegen árnyékokat látott odabent.
Átlépte a küszöböt. Villanyt kapcsolt előbb az előszobában, majd beljebb, a hálószobában. Körülnézett. Az ágyon, az ágynemű gyűrődéseiben még ott kavarogtak
annak az egykori ébredésnek a pillanatai. Egy meg nem történt éjszaka. Ahogy utoljára fúrta a párnába a fejét. És a lepedő redőiben a mozdulat, ahogy az ágy szélére
kiül. „Ez?”, kérdezte, és szinte újra hallotta az ébresztőóra akkori sípolását. „Ez?”
Nem bírta. Egy gyors mozdulattal kisimította a párna és a lepedő ráncait, és átmenekült a nappaliba. Szétdobált papucsok, a nyomtatóban szakadt papír. Egy menetrendet akart még kinyomtatni akkor éjjel, de a papír beragadt, ki akarta ráncigálni, nem sikerült, később pedig már nem volt ideje foglalkozni vele. „Ez?”, gondolta újra. Az asztalon iratkupac és egy elszáradt kekszdarab. Csak az egyik felét ették
meg valamikor régen.
Mindenhonnan elfelejtett percek tompa ütéseit érezte magán: a halántékán, a
homlokán, a mellkasa táján.
„Ez az életem?” Lerogyott a kanapéra. „Nem, nem, nem akarom! Nem akarom!!!”
Bármerre is fordult, egy idegen élet nézett vissza rá ridegen és kegyetlenül. Irtózott a kanapé szövetének érintésétől. A szoba másik feléből egy étkezőasztal éles
sarka figyelte őt kemény szenvtelenséggel. És egy vitrines szekrény. Mintha egy hulla merev tekintete lenne az a szürke, élettelen üveg. Próbálta megérteni a felfoghatatlant, hogy ez a saját lakása, hogy ő lakik itt, de legszívesebben máris elrohant
volna. „Mi értelme újra látnom ezt az egészet?”
Nem lehetett elviselni, olyan meleg volt. Nyitva hagyta a teraszajtót, úgy aludt el.
Az éjszaka közepén felébredt. A nyitott ablakon át fákat látott. Tudta, hogy a fák
alatt út kanyarog és ereszkedik alá egy meredek völgybe, és hogy neki ezen az úton
kell majd továbbindulnia. De az út nem látszott, csak a fák: a rezgő levelek villódzása valami barna és sárga fényben, mintha az út fölé boruló lombokra folyékony aranyat öntöttek volna. Gyönyörű, megnyugtató látvány. De honnan jön ez a nehéz,
sárgás fény ilyenkor éjszaka?

„

36

tiszatáj

Egy utcai lámpa. Mögötte nagy, vak épület sötét tömege. Ismerős az épület és
ismerős a nyitott ablak, amely azt a kinti, csendes éjszakát és az aranyba mártott
lombokat keretbe foglalja. „Hol vagyok?”
Egy szekrényt vagy polcot látott az ágya végében. Azzal nem sokra ment. De akkor észrevette egy bicikli kerekét a polc mellett, egy sarokba állított bicikli első kereke volt. „Nem!”
És már tudta, hogy nincs semmiféle út odalent a fák alatt. Otthon van, és a saját
ágyában fekszik, az ágya végében az ő polca van, a szoba sarkában az ő biciklije. A
nyitott teraszajtón túl, a száradt lombú fák és az utcalámpa fénye mögött pedig csak
egy kietlen és lapos lakótelepi éjszaka kezdődik.
„Nincs a völgy? Hát nincs az a völgy?”
Még sokáig pislog álmatlanul; együtt lebeg a sötétszürke, vészjósló árnyékokkal
az énvesztés üres mélységei fölött.
*
Az önkiszolgáló étterem visszhangos csarnokában kellemesen hűvös volt. Odakint –
mintha a nyár soha sem akarna véget érni – tovább tombolt az örömtelen, túlérett,
déli forróság.
Sárgadinnyekrém levest választott, főfogásnak húst és rizst.
A háttérben egymáshoz ütődő tányérok visszafogott porcelánsikolya. Evőeszközök rövid, fémes zörgése, zümmögése, ahogy az érkező emberek a villákkal, kanalakkal teli dobozokba nyúlnak.
A hangszórókból rádió szólt, és a rádióban egy dal, egy névtelen, közepes sláger,
nem is lett volna érdemes tovább foglalkozni vele, de rémlett, hogy azelőtt egyszer
már hallotta ezt a zenét, és egyre biztosabb volt benne, hogy amikor hallotta, történt vele valami – valami fontos.
Émelyítően édes íze volt a levesnek, hirtelen zsongani kezdett tőle a feje, így
gondolatainak még ezen a szirupos zsibbadtságon is át kell hatolnia, hogy a dallamra figyelhessen. Mi lehet ez a zene, és miféle emlék háttérzaja volt egykor?
Ette a levest, és töprengett. „Hol? Kivel? Mikor?”
De érezte, azt a pillanatot már nem találhatja meg. Talán soha többé nem lesz
meg, kész.
Nem tudott belenyugodni. Ette a levest, hallgatta a zenét, és közben kétségbeesetten nyitogatta emlékezete szobáit. De hiába tépett fel egyre több ajtót, múltja
minden zugát kifosztva találta.
A rizs és a hús között már csak úgy kotorászik. Igazából nem is éhes. Kedvetlen
és ingerült.
*

2015. április

37

„

Aztán délután egy budai vendéglő kertjében üldögélt, és fröccsöt kortyolgatott. A
bátyját várta, de az, úgy tűnik, elfeledkezett róla. Ott ült már vagy fél órája a kert fái
alatt, csak azután nyúlt a telefonhoz.
Nem derült ki, melyikük értette félre a másikat, szerinte a bátyja őt. Mindenesetre a bátyja a telefonban megígérte, hogy azonnal elindul hozzá oda, a budai vendéglő kertjébe.
A kert gesztenyelombjai és fenyői fölött az augusztus végi nap lassan a hegyek
mögé bújt. Alig voltak a kertben rajta kívül, és neki jól esett az egyedüllét. Valahogy
még az is jól esett, hogy elfelejtették, hogy elfeledkeztek róla, mintha ő nem is lenne.
Szinte kellemes volt ez a létnélküliség, hogy nem kell beszélnie, viselkednie, nem
kell lennie. Nem kell úgy csinálnia, mintha… Mintha mi?
Itt mindig megakadt.
Nemsokára megérkezett a bátyja. Iszogattak és beszélgettek, bár ő leginkább
csak hallgatta a testvére történeteit. Unta őket, a szavak szinte maguktól elkerülték
a fülét. A bátyját pedig mégsem nagyon érdekelhette, ami vele történt, valószínűleg
csak udvariasságból akart találkozni vele. Az őt érintő dolgokon hamar átugrottak,
de nem baj, ő úgysem tudott volna beszélni semmiről, így legalább megúszta.
Már erősen szürkült, amikor a bátyja fizetett, és felálltak. „Még sosem volt köztünk ekkora a távolság”, gondolta, és fájdalmat érzett a mellkasában. De nem a távolság miatt: az a szó kezdett fájni, hogy köztünk. Szinte látta, ahogy a szó felizzik és
világít. Köztünk. Értelmezhetetlen, hiszen mintha nem fűzné többé viszony a bátyjához. Semmilyen.
Ezután a Duna-partra készült egy koncertre. Egy lányismerőse, Laura hívta oda.
Hát ma mindenki rá kíváncsi?
De hol is van az a Duna-part? Hogy lehet odajutni? Milyen út vezet a Németvölgyi úttól a Petőfi hídig?
Nem tudta. Tanácstalan volt, mint aki még sohasem közlekedett ebben a városban egyedül, mintha az állóhajóig, ahol a koncertet tartották, felfedezetlen, szürke
birodalmak vak útjain kellene végigbolyongania.
Tizenhat éve élt itt.
„Hogy jutok oda?”
Már elköszöntek, amikor ő utána kiabált a bátyjának, hogy megkérdezze tőle.
– Kétszáztizenkettes – hallotta a választ a keskeny úttest túloldaláról.
Aztán elváltak, ő pedig egyedül maradt, és pár perc múlva felszállt a kétszáztizenkettesre. Soha nem hallott még erről a buszról, és ez újra ingerültté tette.
Ülni egyedül a gesztenyefák alatt és nem lenni jobb volt. Az nem követelte tőle,
hogy tudjon valamit a világról. Magáról. Az emlékeiről. Újra a zenére gondolt, ami
délben szólt a rádióban.
Üresség.
*

„

38

tiszatáj

A sötét, fülledt nézőtér az állóhajó gyomrában, a hangosan lüktető zene még megvédte. „Te, itt?” „Én, én!” Lépésben haladt befelé a tömegben, és mindenhol ismerősökbe botlott. Beszélgetni szerencsére nem lehetett, köszönni is csak ordítva tudtak
egymásnak. A basszusgitár testeken átrezgő, vaskos hangjai között, a dobok ritmusviharában, a szaxofonszólók színes hullámai alatt még biztonságban volt azoktól, akik megismerték őt valakinek. Akik valamilyennek hitték őt.
A saját kérdései azonban – ugyanúgy, ahogy a diszkófény villódzó, éles, fehérsárga-kék nyalábjai – másodpercenként belevágtak az arcába.
„Hol vannak az emlékeim? Hol vagyok én?”
Ismerősök. Nézte őket, ahogy táncoltak. Mozgott a zene ütemére, és közben az
járt a fejében, hogy az ismerősei mind csak formák. A nevetésük, az alakjuk, és a
mosolyuk, amivel üdvözlik őt. Felismeri őket, az eszével felfogja, kik ők, mégsem
tud róluk semmit. Ez hogy lehet? Akkor meg miféle felejtés ez? Sokszor valódi üresség az emlékek helyén, sokszor viszont inkább valami képtelen elidegenedés attól,
ami elmúlt. Mintha az emlékei formája megmaradt volna, csak a tartalmuk, az változott meg – vagyis tűnt volna el. Az emlékek mélysége záródott el előle. Biztosan
megvannak, de ő nem érhet el odáig.
Nem akart erre gondolni. Legszívesebben innen is elmenekült volna, de már
bent volt a zsúfolt tánctér közepén, körülötte az egyre vadabbul táncoló, egyre izzadtabb tömeggel. Ő is táncolni akart. Miért nem itt van vége ennek az éjszakának?
Miért nem itt van vége mindennek?
De tudta, hogy Laurát előbb-utóbb muszáj lesz megtalálnia, hiszen azért jött ide.
*
– Mesélj!
Fent ültek a hajó orrában a bár nyitott teraszán. A koncert közönsége már nagyrészt szétszéledt, késő volt.
A víz fölött milyen enyhe, kellemes az éjszaka! Néha egy-egy nagyobb hullám
meglökte a hajót, alig lehetett érezni. Fölöttük a Petőfi híd forgalmának zaja,
amögött pedig Budapest, és a város megolvadt fényei a Duna víztükrében.
Akkor újra bevillant neki, hogy alig talált ide a hídhoz a délutáni vendéglőből.
Igyekezett nem gondolni erre, inkább Laurára figyelt.
Laura élénkvörös hajú lány fehér bőrrel. Mélyen dekoltált, fekete ruhát visel, és
sötét ragadozószemekkel néz az arcába. Belekortyol egy pohár rubintvörös borba,
jelentőségteljesen lehelyezi maga elé a talpas poharat, és így szól: – Mindent tudni
akarok.
Az egész teste kíváncsi. A szeme, a más-más színekkel megfestett, fényes körmei,
feszesen duzzadó mellei, mindene. Sima, hamvas-fehéres bőre is.
– Hű.
– Csak azt ne mondd, hogy nincs miről.

2015. április

39

„

És akkor ő már érzi, hogy el fog mondani néhány dolgot, pedig semmi kedve
hozzá. Még a könnyű részéhez sem. Tudja, hogy megpróbálja majd kiszedegetni az
élményei közül a hangzatos, ugyanakkor jelentéktelen epizódokat.
Az elveszett hátizsák, na persze. Azzal kezdte.
Megérkezésekor, Ferihegyen kiderült, hogy a hátizsákja eltűnt. Valószínűleg
rossz gépre tették fel, így a hátizsákja, amivel négy héten át gyalogolt, még megtett
párezer kilométert a levegőben, ő pedig este nyolckor egy övtáskával, egy derekára
tekert pulóverrel és kezében egy banánnal nyitott be a lakásába egy hónap után.
Még szerencse, hogy a lakáskulcsa az övtáskájában volt, nem hagyta a hátizsákban.
És hogy maradt némi aprója hazajutni a repülőtérről.
– Nem véletlen. Egyáltalán nem véletlen – mondja a lány, miután végighallgatta.
A hangja továbbra is jelentőségteljes.
Jó, hát ezt volt a legkönnyebb elmesélni. Most azonban már elő kell jönni valami
komolyabbal.
– Volt egy német nő. Napokig gyalogoltunk egymás közelében, vagy még tovább,
nem tudom. De akárhányszor újra találkoztunk, nekem soha nem sikerült felismernem őt. Az elején mindig nagy örömmel üdvözölt, és aztán egyre hosszabban magyarázkodott, hol és mikor találkoztunk… Bár többször előfordult, hogy a szomszédos ágyban aludt, képtelen voltam megjegyezni az arcát. Egy idő után már kínos
volt, ezért elhatároztam, hogy ha újra látom, megpróbálok valami jelet találni rajta,
az talán majd segít.
És a nő fel is bukkant megint, azt hiszem talán Burgosban, pontosabban ott a
nyakamba borult valaki, én meg csak bámultam rá hülyén. Végül – inkább a testalkatáról – eszembe jutott, biztosan ő az, a német nő. Akkor még beszélgettünk is. Ő
elmesélte, hogy a két, serdülő korú gyerekével jött, de különvált tőlük, én pedig
megkértem, csináljon rólam egy fotót. A képen egy szobor mellett ülök egy padon,
és vigyorgok. Inkább őt kellett volna lefényképezni. Hogy megkeressem a vonást az
arcán, amit majd végre megjegyzek, teljesen kiment a fejemből. Aztán napokkal később újra rám köszönt valaki, és én csak néztem vissza rá értetlenül, a nevemet
mondta és a burgosi szobrot, megint ő volt. De valamit megsejthetett, mert magyarázkodás helyett csak legyintett és ment tovább. Én utána kiáltottam, hogy „tudom,
tudom!”, de már késő volt.
Laura hátrasimította hosszú, vörös haját. Még több fény izzott elő feketére festett szempillái közül. Belekortyolt a borába, mire ő – talán hogy időt nyerjen – elővette Federicót.
– Olaszok voltak, és én egyszer együtt vacsoráztam velük. Amíg az apja felvágta
neki a húst, Federico némán, hol merevnek, hol zavarosnak tűnő, szürke tekintettel
révedt maga elé. Hirtelen azonban – szorosan összepréselt ajkát résnyire nyitva –

„

40

tiszatáj

felvonyított. Mint egy magára hagyott kutya egy távoli kertből. Az ökle, a nyaka, az
arcizmai görcsösen megfeszültek, és a fiú szinte rázkódni kezdett az idegességtől.
Az egész étkezde elnémult, és minden tekintet feléjük – felénk – fordult. Az apa viszont nem tett mást, csak higgadtan megnyugtatta a fiát: „Nincsen semmi baj, várj
egy pillanatot”. Nem vágta gyorsabban a húst, már a hangja is elég volt hozzá, hogy
az éhes Federico lecsillapodjon. Aztán ahogy az apa végzett a hús felszeletelésével,
és így szólt: „Federico, egyél!”, a türelmetlen fiú erősen marokra fogta a kanalát, és
villámgyorsan betömött mindent. Óriási étvágya volt, persze egy akkora testnek –
mert nagydarab, kötött, merev izomzatú fiú volt ez a Federico – szüksége is volt az
energiára. Különben Federico többnyire nyugodtan, a külvilág iránt teljesen közömbösen, szófogadóan követte apja utasításait. Aznap este a visszhangos hálóteremben többször hallottam az apa határozott szavait: „Federico, gyere!”, „Federico,
öltözz át!” „Federico, gyere, megyünk fogat mosni.” Egészen olyan volt, mint egy parancsoló római hadvezér. „Federico, aludj!”
És még vagy egy héten át többször láttam őket, ahogy napközben egymás mellett gyalogolnak: baloldalt az őszülő halántékú, büszke járású apa, a jobbján görnyedten, földre szegezett tekintettel Federico. Mindig így. De a közelükbe érve, az
erdők ösvényein, források pihenőinél vagy a hosszú, egyhangú síkságok gyalogútjain gyakran hallani lehetett, hogy az apa napközben is folyamatosan beszél a fiához,
csakhogy az úton sohasem parancsolt, ott inkább mintha halkan, meg-megakadó
hangon gyónt volna. Mintha az az állandó monológ vagy elképzelt beszélgetés a fiával az ő megtisztulása vagy megnyugvása lett volna. Az életét mesélte vagy csak a
múlt egy darabját, amit Federicónak muszáj lett volna megbocsátania? Azok a dallamos, olasz beszédtöredékek mindenesetre valami vezeklésfélére emlékeztettek,
egy megtört hadvezér vezeklésére, amely talán ennek a görnyedten, görcsös léptekkel gyalogló figurának a világra jöttével, Federico annyira elérhetetlen, távoli világával volt kapcsolatban…
Laura két pohár bor után végignyújtóztatta meztelen karját az asztalon és azon
nyugtatta a fejét. Így nézte őt, oldalra hajtott fejjel. Amikor viszont megszólalt, minden egyes szava külön-külön is szomorú volt egy kicsit.
– Figyelj. Veled… veled mi történt? – Szünet. – A belső dolgok…
Tehát nem lehetett elbújni mások történetei mögé.
Ő sokáig hallgatott.
– Ami azóta történt, sokkal érdekesebb – mondta végül.
A lány nevetni kezdett. Szép volt, ahogy nevet.
– Ebben az egy napban?
– Én sem értem – mondta ő, és elnézett a Duna felé. Bámulta a folyó túlpartját és
a várost tőlük északkeletre: valahol ott lakik, ott van a lakása, ott várja majd az a
fullasztó idegenség újra. Igaz, még el is kell jutnia oda, még meg kell találnia az utat

2015. április

41

„

hazáig. De nem akarja többet betenni a lábát abba a lakásba, és nem akar itt beszélgetni sem. Nem akar semmit.
Laura, mint aki hirtelen kijózanodik vagy mély álomból ébred, kihúzta magát. –
Jó, jó, nem kell. Csak akkor mesélj, ha kedved van.
És a lány átveszi a szót, mintha ezzel is neki akarna segíteni. Laura a saját nyaralásáról beszél: vitorlázás az Adrián, szűk ágy a kajütben, esténként kikötői vacsora
vagy közös főzés a hajón. A lány megint a meztelen karját mutatja: lebarnult, de hiába, rajta két nap alatt nyoma vész a barnaságnak, vigyáznia kellett, nehogy leégjen…
Ő figyelmesen hallgat. Próbálja átélni, amiről a lány mesél. Közben azonban
percről percre erősebben érzi a tudatába metsző jéghideg impulzusokat, akárcsak
lent a koncerten. („Hol vagyok én?”) És biztos benne, hogy ezeket a villanásokat Laura szavai váltják ki belőle. Miért? Miért nem mindegy neki ez az elnagyolt élménybeszámoló? Szinte elviselhetetlen már az odaút említése is: hosszú alagutak a tenger felé vezető autópályán, nyári szombat főszezonban, forgalmi dugók ötven kilométerenként.
– Te is voltál Horvátországban, szóval tudod… – így kezdi a lány, és ő már ekkor
érez a gyomrában egy lökést, enyhén megszédül, mintha megint egy éjszakai uszály
hullámai érték volna el az állóhajót.
Laura telefonnal készült fényképeket mutat neki. Az elsőn egy alig kivehető delfinuszony, szürke uszony a szürke tengerben, fehér tarajú hullámok csipkéi között.
– Ez nem sikerült jól – mondja a képről a lány, megvonja a vállát (nagyon szép így,
ahogy megvonja a vállát), aztán lelkendezve meséli tovább, mennyire élvezte, amíg
a delfinraj ott úszott a hajójuk mellett.
– Delfinraj, igen.
Ő érdekesnek tartja, amiket Laura mesél, várja a folytatást. Ezzel párhuzamosan
azonban a lány szavai mintha kiforgatnák önmagából – megpörgetnék, és aztán kiröpítenék a semmibe. Igen, határozottan érzi, ahogy kettéválik a tudata: ugyanabban a pillanatban hallgatja élvezettel Laura élményeit, és menekülne el máris, anynyira idegen tőle ez a hallgatás, a saját hallgatása. Legszívesebben kiszakítaná, kimetszené magából a türelmes, udvarias figyelem e képességét.
Mi ez?
És nem sokkal később rádöbben, hogy Laura felé ő egy szerepet alakít: amióta
hazaért, most először egy civil élettel és múlttal bíró ember személyiségét próbálja
eljátszani, az a személyiség azonban, jól tudja, nem folytatódik ott az arca mögött,
vagyis helyette valami más van ott, és ő tényleg úgy érzi, nem járt Horvátországban
(pontosabban: nem ő járt Horvátországban), és a megelőlegezett, közös tudás, amit
a lány kettejüknek tulajdonít: eltűnt.
– Delfinraj, ugráló, játékos delfinek, igen.

„

42

tiszatáj

Egy másik fotó: Laura szalmakalapban, bikiniben a vitorláson, szinte meztelen,
gyönyörűen fénylő combjai mellett kék kupakos ásványvizes flakon. A testében kéne gyönyörködni, a fényképben, de ő képtelen rá, leragadt egy előző mondatnál és
még ott tart, milyen lehet szétdobni egy bevásárlás költségeit a nyaralótársaság tagjai között. „Úgy olcsóbb, sokkal olcsóbb. Aha!”, bólogat, de közben fogalma sincs az
egészről. És nem tudja, mennyit ér a horvát pénz, hogyan kell átszámítani… Miért
felejtette el? Tudta egyáltalán?
Pedig Laura végig úgy beszél hozzá, mintha végtelenül egyszerű dolgokat közölne vele, a leghétköznapibb dolgokat a világon.
Aztán egy újabb fotón ókori romok látszanak egy szigeten, és ő ekkor már arra
gondol, vajon kihez beszél a lány. Ki a hallgatósága? Kire mosolyog, amikor rá mosolyog? Úgy érzi, nemsokára választ követel tőle az az egyértelműség, amellyel a
lány viszonyul hozzá – vagyis ahhoz az illetőhöz, akit az ő helyébe odaképzel.
„Te is voltál Horvátországban, szóval tudod…”
Nem, ő nem tudja.
Mit mondjon? Amennyire még képes rá, szorgosan fürkészi az ókori romokat a
fényképen. Ismerősöket fedez fel rajta: embereket, akikkel a lány együtt nyaralt, és
akiket ő elvileg ismer, de akikről megint csak emlékek üres csigaházait találja a fejében. Idegenek a számára. Esti képek jönnek a romokról („Egy római kori villa,
aha!”), és azoknak az ismerősöknek már csak az árnyékuk látszik, a sziluettjük,
mintha ők maguk is eltűnt idők kő oszlopfői és szobortörmelékei lennének; és a képeken Laura - ez a mosolygós, gyönyörű lány, aki közben itt ül vele szemben, és tekintetében kíváncsi, vad fénnyel mesél – ugyancsak eggyé válik a római villa maradványaival, ijesztő.
Nem, ő nem bírja ki ezt a bizalmat. Romok között bolyong ő is, a lánnyal közös
történetük elfelejtett romjai között, de a kettejük közötti bizalom eredetét nem találja.
– Hánytam is – mondja pedig a lány magától értetődő közvetlenséggel, hiszen
már arról mesél, hogyan kapott tengeribetegséget egy gyors vihar idején, és ő úgy
érzi, nem tudja tovább elviselni, hogy Laura ennyire nyilvánvalónak tekinti, kihez
beszél, miközben ő magáról egyáltalán nem tartja nyilvánvalónak, kicsoda. Fogalma
sincs róla.
Persze mitől gyanakodna a lány?
Aztán az adriai élménybeszámolónak egyszer csak vége szakad és csönd lesz: ő
nem kérdez, Laura nem mesél többet, zavart, tanácstalan hallgatás ez, ő mégis megkönnyebbül. Még tart ez a hallgatás, még tart, még mindig tart, egyre hosszabb, nem
néznek egymásra…
– Akkor hát szia – mondja végül a lány, és feláll. – Nem vagy még itt teljesen – teszi hozzá búcsúzóul, de azért mosolyog és puszit ad, sok-sok türelem és kevés lemondás van a hangjában, ő pedig szinte fellélegzik, amiért végre egyedül lehet.
*

2015. április

43

„

Mert az a hallgatás, az a figyelem…
Pár perccel később már a Petőfi hídon gyalogol át.
Egy pontos emléke önmagáról ezek szerint mégiscsak megmaradt, hiszen tisztán
felismerte, hogy az előzékeny figyelem, amellyel az imént Laura szavaira összpontosított, a korábbi életében volt jellemző rá. De már ez a türelmes hallgatás is csak
forma, akár a koncerten táncoló sok alak vagy a fényképen romok közt feltűnő „ismerősei”. Forma. Már nem az ő jellemvonása, csupán kölcsönveszi, udvariasságból,
és mert így a legegyszerűbb. Vagy így a legkényelmesebb? Látja magát kívülről, miközben a lánnyal beszélget: állát a kezébe temeti, és Laura szemét figyeli, néha töprengően elnéz oldalra. Olykor hozzáfűz ezt-azt, és végig megjegyez minden szót:
igen, ez ő – volt.
Volt. Ő csak hallgat és figyel, róla nem kell beszélni, róla nem kell szót ejteni, ő
nem érdekes. Ha megnyilvánul, elég, ha bemenekül pár tőle független történet mögé. A könnyen elmesélhető külső impressziók fedezékébe. Amit ő érez, ami ott belül
történik, az nem érdekes. Ez lehetett ő régen.
De most úgy tekint a dologra, hogy nem a sajátjai többé sem a mozdulatok, sem
a láthatatlan páncél, amellyel elhárítja a rá irányuló figyelmet – csak eljátszotta az
egészet.
Akkor kihez tartoztak azok a mozdulatok, és kié volt a láthatatlan páncél? Elhárította a rá irányuló figyelmet? Igen, elhárította.
Átér a hídon, a gyűlöletes, ismeretlen város még gyűlöletesebb és még ismeretlenebb felébe: az útvonal innentől nem áll össze a fejében, nincs meg róla a kép (tizenhat éve él itt); de nem érdekli, egyedül arra tud gondolni, hogy valami nagy csaláshoz segédkezett egész este, hogy a jelenléte, a hallgatása mennyire hazug volt.
„Mi ez a képtelenség? Azzal hazudok, csak azzal, hogy ülök szemben valakivel?”
Tud így mondani bárkinek bármit?
Odakeveredik a metróhoz, és már tudja, hogy mindig a következő lépést ismerheti csak fel a hazafelé vezető útból, de haza fog érni, biztos benne. Ám közben az
útvonal minden mozzanatára újra rá kell döbbennie: a hosszanti barázdákra a mozgólépcső fokain, az oldalt futó fekete gumikorlát sima tapintására és az alagút állott
levegőjére odalent. Tompa, áttetsző, langyos köd: csak az láthatja, aki először jár itt,
másodszorra hozzászokik az ember szeme, rémlik egy másik életből és más városok
metróiból – és ő látja ezt a ködöt. És mintha életében először ömlene az arcába a
poros huzat, amikor a közeledő metró robaja erősödni kezd.
Úgy képzeli, egy csecsemő érzékelése működhet ilyen felfokozott, fájdalmas és
félelmetes intenzitással, ahogy most ő próbálja felfogni ezt az új világot. „Van
ilyen?” És tágra nyílt szemmel csodálkozik a festett üvegdobozra, amelynek belsejéből neonfény világítja meg a reggeli-esti menetrendet.
De hogy mindez egy ezerszer végigjárt helyen történik, felfoghatatlan.

„

44

tiszatáj

Kinek a tulajdonsága akkor az a figyelem? Mégiscsak ő figyelte vele a lány élménybeszámolóját.
A metró elsüvít mellette, lassít, megáll. Micsoda forgatag! Turistacsoportok, rengeteg fiatal. Tömött kocsik ilyen későn? Majdnem felszáll, de végül képtelen rá. Nem
tudja bevinni azt a sötét kérdést a metrókocsiba.
Kintről nézi, ahogy záródnak az ajtók, a szerelvény sziszeg és végül lomhán elindul; egy perc, és a kiszálló utasokat mind felszívja a felfelé vezető mozgólépcső, a
zajok elülnek, és újrakezdődik a síneken túli falra vetített, néma képújság. Vonzzák
a szemet a vibráló, színes képek, a sporthírek: egy focista, aki összeesett a pályán és
meghalt, szívleállás, kék-fehér mezes csapattársak fekete karszalaggal.
Kinek a tulajdonsága akkor az, ahogyan ő figyelte Laura szavait?
Közben pedig ismerős a hír a meghalt focistáról, és rájön, hogy látta már két
napja az óceánparti hotelszobájában… Atyaég, az óceánpart. Mennyire jó volt ott
lenni. És ezalatt felrémlik, hogy igen, mindig többnapos hírek peregtek itt a Ferenc
körúti metróállomáson, kínosan, értelmetlenül régiek.
Az óceánpart, igen. Az a nyugalom és az a kényelem, a tele kád forró víz a hotelban odaérkezéskor. Televízió egy hónap után. Feküdt az ágyon fürdés után és nézte
a kétszáz méteres síkfutás új világrekordját, és most újra látja itt ebben a valószerűtlen alagútban. Miért szórakozik vele a tér, amely körülveszi? Miért kell úgy látszódnia, hogy a valóság történései ide csak két nap késéssel érnek le?
És már az óceánpartra gondolni sem jó, nem köti le a megvetés, hogy milyen
szánalmasan elavultak a mutatott hírek.
Narancssárga, műanyagból öntött székek sora a peron hátuljában. „Hát, vannak
azok a székek is, tényleg!” Odatámolyog, leroskad az egyikre, már izzad, és bámul
bele abba a sötét kérdésbe, hogy kinek a tulajdonsága az ő előbbi udvarias hallgatása, figyelme, kíváncsisága…
Nem tudja, meddig ül ott.
Cukros lé folyik a lábához. A széke melletti teli kuka peremén átázott gyorséttermi papírpohár, annak az alja csöpög, fényes tócsa gyűlt már a kuka körül, a lé befolyt a széke alá. Az ital szirupos szaga a kukába dobott dinnyehéj, rohadó barack
bűzével keveredik, és ő még mindig a saját, sötét kérdését bámulja, és nem tudja rá
a választ. Úgy érzi, csak megjátszotta a régi énjét. Sőt akkora távolságra van már ő
attól a régitől, hogy nincs azzal semmi kapcsolata. De hát mégiscsak ő viselkedett
úgy!
Nem érti.
Felemeli a lábát. A cipője szinte beleragad abba a löttybe, fekete nyomokat hagy,
bárhová helyezi a talpát. Zavarja, hogy cuppog a cipője, akárhányszor újra megmozdul a lába.
Tényleg ez vár rá? Ez a riasztó tapogatózás? Tényleg a hétköznapi élete közben
kell rábukkannia újra a saját tulajdonságaira? Ráadásul olyan tulajdonságokra,
amelyek idegenné teszik őt önmaga számára?

2015. április

45

„

Nincs már senki az állomáson. Csönd van és meleg, és neki újra jólesik az egyedüllét, éppen mint fent a budai vendéglő kertjében délután. Csak a peron túlsó végében, egy ugyanilyen narancssárga széksor mellett áll két biztonsági őr, egy hajléktalant ébresztgetnek, majd amikor a kabátos, sapkás hajléktalan elkászálódik a
mozgólépcső irányába, az őrök is elindulnak vissza.
De most feléje közelednek, és ő csodálkozva bámulja őket: „Ti léteztek? Ó, hát
persze, hogy léteztek!” Félelmetesek, ahogy így jönnek ketten, ám neonzöld mellényük sokkal érdekesebb a félelemnél, így ő a mellényeket bámulja akkor is, amikor
az őrök odaérnek...
– Ez volt az utolsó metró.
Ő mégsem tudja levenni a szemét a foszforeszkálós mellényekről, mire a másik
peronőr szólal meg, de már sokkal fenyegetőbb hangon, szinte ingerülten:
– No metro! Bus! Nicht metro! Ende! Bemondták. Oké?
Bemondták tényleg? Neki fel sem tűnt. Különös.
Úgyhogy csendben feláll, kilép a cukros tócsából, és ragacsos cipőkkel indul ő is
a mozgólépcső felé, akár a hajléktalan.
– Értem – mondja még halkan a két őrnek, és még sokáig a hátában érzi a tekintetüket. Külföldinek nézték. Szóval akkor éjszakai busszal kell hazamennie. Sosem
lesz vége ennek a napnak?
De, vége lesz: egy órával később újra belép a lakása ajtaján.
Nehéz, meleg levegő, és vészterhes közöny a bútorok hallgatásában, akárcsak
előző este. És ő már érzi, hogy ugyanaz a riasztó és félelmetes ébredés várja ezen az
éjszakán is („Hát nincs az a völgy? Nincs az a völgy?”) – és még ki tudja, hányszor.
Most mégis sokkal jobb itt, mint kint a városban. A négy fal között, egyedül valamennyire mégis biztonságban van.
Nem fog emberek közé járni, ezt már az éjszakai buszon elhatározta, be fog zárkózni ide, örökre.

„

46

tiszatáj

„Utólag gondolom”
BESZÉLGETÉS BENES JÓZSEF FESTŐVEL
Számos tartalmas, anekdotákban, műhelytitkokban gazdag személyes beszélgetés tanulsága
volt a gondolat, hogy érdemes lenne számot adni Benes József egyedi, önmagára záruló festői
életművének nem kevésbé izgalmas s az ellentmondásosságokat más formában őrző ellenpontjáról, a szavakban körvonalazható életrajzi, személyes vonatkozásokról. Mivel azonban ezek
továbbra is a jelentős munkásság miatt tarthatnak számot általános érdeklődésre, kézenfekvőnek tűnt, hogy az interjú képekhez kapcsolódva haladjon előre. Néhány, az interneten hozzáférhető, korai képpel érkeztem a találkozóra. *
Örülök, hogy láthatom, mert ezt a képemet már rég elfelejtettem. (Szakadékos part, é.n., pasztell) Én a tájat most, meg azelőtt is sokkal leegyszerűsítettebben fogalmazom meg, legyen az
a Tisza vagy a Pannon-síkság. A Tisza-partnál én kimondottan a partra koncentráltam, Zentánál is, ott szerettem meg a Tiszát. A part kimosott rétegeit szerettem figyelni meg ábrázolni, a sár, a sárga föld, a fekete, a humusz meg a mindenféle rétegek érdekesek voltak számomra, és ezt próbáltam a képeimben is megcsinálni.
Ez is érdekes. (Szakadékos part, 1963., olaj, vászon) Igen, ősszel meg télen szerettem csinálni ezeket, mert akkor nem zavar a növényzet. Mindannak ellenére, hogy imádom a természetet, nyáron nagyon élvezem a tanyánk melletti kiserdőnél a fák lombjait, a zöld leveleket,
de festeni nem. Nekem a zöld problematikus, ami a színeket illeti a képen. Jobban szerettem,
meg szeretem ma is a sárgás, barnás, okkeros színeket. Meg a csupasz Tisza-partot. Ha van is
növényzet, én azt kihagyom, persze. Tehát az egész kép arról szól, hogy pici vázlatot készítek,
meg beleírom az észrevételeimet, de nem a helyszínen csinálom. Visszajövök a Tisza-partról,
akkor még az élmények bennem vannak, inspirálnak, és akkor jön a kreativitás. Egy festmény
nem létezhet anélkül. Nem a természetet utánozzuk – én legalábbis az ellen vagyok –, hanem
egyszerűen alkotni kell, valamit létrehozni: egy festményt létrehozni. De ezt fejből nem akarom, meg nem is tudnám csinálni. Sokszor a fantáziára szükség van, de a belső érzelmek
azok, amik… Mi köt engem oda? Párizsban jöttem rá, hogy ott nem tudok dolgozni, nem tudok mit festeni. Próbáltam a padlásszoba ablakából a tetőket festeni. Az fogott meg valamennyire, de mégse ment. Annyira hiányzott a Tisza meg a pannon táj – úgy érzem, a gyökereim itt vannak. Lehet, hogy 10 év múlva bejött volna, de én azt nem akartam megvárni. Mikor elköltöztem Jugoszláviából, Magyarországra is azért jöttem, mert az itteni vidékek hasonlítanak leginkább a szülőföldemre.
Na, erre sem emlékeztem. (A Tisza télen, 1962., olaj, vászon) Ezek a havas részletek, gyér
növényzettel, ami talán most így hirtelen szögekre emlékeztet – érdekes.
Akár a sejt mikroszkopikus képét is megidézheti az egész, a részletek közt meg, aki fogékony rá,
koponyát is képes kivenni.

*

A tárgyalt képek a Vajdasági Magyar Digitális Adattár Képzőművészeti tárának honlapján találhatók.
(adattar.vmmi.org)

2015. április

47

„

De én, ha a véleményemet kérdezik, én azt mondanám, hogy ez egy festmény. Nem tájkép. Az inspirációm se érdekes. Ne keressük, hol vannak a fák meg a kisnyúl. Ahogy egy rajzfilmnél sem keressük a valósággal való összehasonlíthatóságot. Mondjuk, egy kisegér elkezd
hegedülni: abszurd, lehetetlen. A nézők nem csodálkoznak ezeken a lehetetlen dolgokon,
hogy mit ábrázolhatnak. Például az egyik rajzolt figura kettéválik, majd újra egyesül, továbbfut. Mégis élvezi a legtöbb néző, az is, aki nem ért a képzőművészethez, élvezi. Szerintem
azért, mert a rajzfilmnek nincs nagy hagyománya, mindössze talán 100 éves. Nincs múltja,
nincs mivel összehasonlítani. A mai festészet, szobrászat, kortárs művészet: nagy a múltja,
évezredekre megy vissza. A barlanglakóknak a munkáit még ma is tudjuk szemlélni, felfedezni. De jöttek a – ahogy tanultuk – a görögök: az ábrázolás egy ilyen naturalista ábrázolássá vált. Sajnos, mondom én, a természetet, az anatómiát nagyon akarták utánozni, aztán a reneszánszban jött a boncolás, hogy minél tökéletesebben tudjanak ábrázolni. Az a művészet
őrült hatással van a mai emberre is, és így mindig van mihez hasonlítani. Nézik az én kiállításomat vagy egy modern képzőművészeti kiállítást, és azt mondják: „Haj, a Leonardo, hogy
meg tudta festeni, a mai meg hol van attól. A Michelangelóhoz képest miket összehandabandázik a modern szobrász.” Előítélet – nem tud elszakadni a múlttól az ember. Az iskolázott
emberről beszélek, mert talán a nem iskolázott könnyebben felfogja a modern művészeteket
is. A rajzfilmekről beszéltem, ugye. Nincs múltja, elfogadja a legtöbb ember, hogy a valósághoz semmi köze a rajzfilmművészetnek. A hagyományos művészeti ágaknál meg követelik a
nézők, hogy ábrázoljon valamit. De úgy kell nézni a képet, hogy az kép. Az nem ló, nem gémeskút, hanem festmény. Vagy mint a zenében: a legtöbb ember elfogadja, hogy az érzelmekre hat, nem a természet hangjainak a visszaadásáról szól. Tudjuk, hogyan hat a halláson keresztül az érzelmeinkre, elfogadjuk vagy nem fogadjuk el Bachot vagy Bartókot, és nem követeljük a természet hangjainak a visszaadását.
Na, ez egy érdekes portré. (Fej, 1962., tus) Tussal készült. Zöld tus és fekete tus – ahogy
látom, de már elfelejtettem.
Nagyon izgalmas, ahogy megfolyt benne a festék.
Igen, azt szoktam csinálni, hogy benedvesítem a papírt. Enyhe nedvesség, akvarellpapír. Benedvesítem, de nem nagyon, csak éppen egy szivaccsal áttörlöm. Nem jó akvarellel száraz
papírra dolgozni. Az a pici nedvesség ad neki egy olyan finom megfolyást, ami a merev vonalat teljesen lággyá teszi. Itt látunk ilyen elmosódott vonalakat.
De az az érdekes, hogy egy figuránál, portrénál is alkalmazza ezt. Miért nem baj egy figuránál,
hogy megfolyik? Mert nyilván egy tájképnél azt mondja az ember: a táj olyan.
Pláne egy Tisza-part, a vízzel: ott ez a valóság. A víznél, a visszatükröződéseknél a színek
mindig mintha megúsznának. Lágyabbá válnak. Egy figuránál nem. De megint, ugye – ez nehéz. Nem szeretek a képeimről beszélni, nem szívesen. Szavakba önteni, amit színnel, vonalakkal, formákkal fejez ki az ember, meg aztán, különösen, ha mint én, aki erős érzelmi beleéléssel dolgozom, lehetetlen. Szóval megint csak azt tudom mondani, hogy a kreativitás a fontos. A kényszer, ami bennem van, ki akarom fejezni. Én nem tudok élni ilyen munka nélkül.
Igen, de egy ilyen megnedvesített papírral a munka már mindjárt nem csak a kreativitás függvénye.
Na, igen, ezt nevezem én… Olajfestékkel is, ha dolgozom, mindig lehet látni az elmosódott festék nyomait. Itt sok a véletlen, de ellenőrzött véletlenekről lehet beszélni. Én sem tudnám él-

„

48

tiszatáj

vezni, ha nem lennének véletlenszerűségek a dologban. De azt én igyekszem kontroll alatt
tartani, a másik meg az, hogy a papírt is én nedvesítettem be, és a megfelelő nedvességet alakítom ki. Arra számítva, hogy itt jönnek majd a véletlenek. Van, aki nem nedvesíti be a papírt.
Vagy utólag.
Vagy utólag. Mindenki máshogy csinálja, de a mesterséget tudni kell. Én a Képzőművészeti
Akadémiát Belgrádban végeztem, és a tanárom Nedeljko Gvozdenović volt, aki Münchenben
végzett, de nem volt végletesen szigorú. A magyarok többen Münchenben vagy arrafelé végezték az iskoláikat. A szerbek meg már akkor a franciák felé orientálódtak. A Gvozdenovićról meg meglepő volt, később tudtam meg, hogy ő is Münchenben végzett. A festményein ezt
nem lehetett annyira látni, de annyiban nyomott hagyott nála, hogy nagyon precíz volt. Mikor
korrigálni jött hozzánk, akkor kesztyűben jött, fehér sál, fekete félcilinder, amit mindig levett,
mikor belépett. A már akkor egzisztencialista Dado volt mellettem az állványával. Hetekig
nem mosakodott, nem cserélt alsóneműt, bűzlött rendesen, nagy szakállal, nagy hajjal, rossz
cipőkben járt. Na, hozzá nem mert menni, a közelébe se. Nem ítélte el, nem zavarta ki, de távolságból korrigált vagy nem is korrigált neki. De ez nem jellemző a szerbekre.
Azt akarta mondani, hogy sokat köszönhet az ő precizitásának?
Nem, hanem hogy rám nagyobb hatással voltak az évfolyamtársak. Én szabadkai gyerekként
ebből a világból nem tudtam sokat. Dado montenegrói volt, crnogorac. Egy másik világból
jött. A tanára Párizsban végzett. Ez a szellemiség ott jobban hatott, mint Szabadkán, ahol az
Osztrák-Magyar Monarchia kultúrája érvényesült. Én Oláh Sándort ismertem, igaz, nagyon
öreg volt már akkor. Nagyon precíz, sok képet eladott, megrendelésre dolgozott: majdnem
fényképszerűen másolta a természetet. Én csak később, utólag tudtam meg, mekkora dolog
volt, hogy elsőre felvettek az akadémiára. A Dado, a Tošković nyűgözött le, ők emelkedtek ki
legjobban a többiek közül, de az is érdekes, hogy nem a szlovénnel, nem a szerbbel barátkoztam, hanem a montenegróival. Utólag gondolom, hogy mert ők álltak közel hozzám. Ezek a
montenegrói gyerekek művészeti középiskolát végeztek Herceg Noviban. Én heti egy órában
tanultam, ezek meg, mit tudom én, húsz órában rajzoltak. Szóval meg kellett tanulnunk a
szakmát meg még egy csomó mindent, például pedagógiát, ha esetleg nem tudnánk művészként kiteljesedni. De először is meg kellett tanulni az anatómiát, a helyes arányokat, azt, amit
a Barcsay is csinált. Mert tudni kell a mesterséget, nagyon tudni kell, hogy azt aztán ne csináld. Ha tudod a dolgokat, akkor tudod, mit kell deformálni. Egyből nem lehet torzításokat
csinálni. Vagy: zseni vagy. Mint Rousseau, aki nagyon népszerű volt egy időben, vagy ahogy a
szerbeknél és a horvátoknál is felkapottakká váltak a naiv festők. De ezeken látszik a mesterségbeli tudás hiánya. Nem ismerik az anatómiát, de lehet, hogy jobb is – persze, csak az ilyen
tehetségeknél.
Ahogy egyébként elnézem az ön figuráit, valóban nagyon jól látszik, hogy a kitalált és első ránézésre egyszerű formáknak van tónusa, mintha, nagyon is valószerű módon, izmok, izomkötegek, életszerű vázszerkezet állna a vonalaik/ fizimiskájuk mögött. De ilyenkor azon is elgondolkozok, hogy hogyan lehetne erről meggyőzni, vagy ezen elgondolkodtatni azokat, akik azt
mondják, hogy „ilyet a gyerekem is tud csinálni”. Hogy hogyan lehetne őket rávenni, hogy ízlelgessék a látottakat.
Igen, gyakran a képzőművészetekben jártas, az azok iránt érdeklődő látogatók is megfogalmazzák ezt, hogy a gyerekek is képesek ilyesmire. Igen, de az 5-6-7, esetleg 8-9 évesek tud-

2015. április

49

„

nak csak ilyeneket. Mert még nincsenek megfertőzve, belső indulatokból élnek és olyan bátran festenek, például vízfestékkel, olyan szabadon… Én egyszer vállaltam Zentán, hogy általános iskolában tanítok, mert annyira érdekelt a dolog, meg élveztem is a gyerekeknek a
munkáit. Adtam témát: cirkusz. „Itt volt vendégszerepelni a cirkusz. Voltatok? Ki látta?” Satöbbi. Olyan bohócokat, olyan artistákat csináltak, hogy csak ámultam. Mert gátlástalanul
dolgoznak.
Mitől voltak jók azok a bohócok?
Hát… Fantasztikusak voltak. Jó, a cirkusz hálás téma volt, de a tájképeknél is: ők, nem törődve azzal, hogy kék az ég, pirosra festették, a fákat lilára, és így tovább. Olyan merész színekkel! De nem tudatosan, hanem a tudat alól jött. Sajnos, mikor már hetedikesek lettek ezek a
gyerekek, a legtöbbjük elromlott, és gyakran a tanárok hibáztathatók ezért. Mikor bejön a
kamaszkor, 14-15 évesen, a gyerek már a természetet szeretné utánozni, de nem tudja úgy
lerajzolni a széket, ahogy az ott áll előtte. Holott a széket is az ember találta ki. Olyan, amilyennek az ember megteremtette – lehetne más formája is. De ő ahhoz a székhez ragaszkodik, amit otthon és az iskolában lát, és mivel nem tudja úgy lerajzolni, elkedvetlenedik és elege lesz.
Talán épp ők mondják később, hogy „ilyet a gyerekem is”.
A másik, hogy nem kellőképp képzettek. Nagyon kevés az, amit az iskolában a művészetekről
megtanulhatnak. Egy órás tantárgynak nincs létjogosultsága. Ennél már jobb volna, ha nem
lenne, talán. Legalább 4 óra. Feleségem volt Japánban olyan iskolában, ahol heti 6-8 óra rajz
vagy művészeti óra van. Aki így nő fel, máshogy áll a művészetekhez. Vagy a zene. A zenének
talán az az előnye, hogy ott elkerülhetetlen a mesterségbeli tudás. Ott igazán nem lehet mondani, hogy ezt a gyerek is tudja. Mert nem tud zongorázni, ha nem tanulta.
Na, jó, de egy kortárs klasszikus vagy egy free jazz esetében azért hasonló lehet a helyzet.
Nem egészen hasonló, mert aki tanult művészeteket, nem biztos, hogy amikor elkezdett
hangszeren tanulni, azt játszotta volna, mint tanult fejjel. Szeretem az avantgárd művészetet,
magam is kardoskodom a vívmányai mellett, de a szélhámosságot nem, ha ezzel a művészetet is lejáratják. Láttam Pesten, a 70-es években, mikor áttelepültünk, hogy egy zongorista a
színpadon nekiállt a zongorába több vödör vizet beleönteni. Most akárki akármit mond, ez
nem művészet. Nem tudom elítélni, aki méltatlankodik, és aki szerint, ha ez az avantgárd, akkor az nem művészet.
Belgrádban a tanáraim többsége Párizsba járt és oda orientálódtak. A párizsi iskola és a
balkán keveredése a montenegrói fiúknál (Dado stb.) vegyítette a francia szabad, expresszionista, szürrealista jegyeket a crnagorai, fekete hegyi mentalitással. Olyan sajátos művészetet
hoztak létre, ami végül különbözik az összes többitől. Én is fekete bárány lettem itthon. Nem
csatlakoztam a német iskolához. Sok magyar művész hajlamos az utánzásra. De amit meg lehet New Yorkban festeni, vegyük például a hiperrealista irányzatot, azt nincs értelme a Hortobágyon is megfesteni. Más az ottani élet. Az épületektől kezdve, a közlekedésen át a táplálkozásig rengeteg különbség van a kettő között. Elmentem ott egy ilyen kiállításra, és tudtam
élvezni, holott nem igazán kedvelem ezt a stílust, de ott csak ámultam és bámultam. De ezt
utánozni Szegeden, Makón, Hortobágyon: óriási hiba, melléfogás. Egy nyugati galéristának is
az lenne az érdekes, ha látná, mi az, ami itt van.

„

50

tiszatáj

De lehet, hogy az is a festő véleményéhez tartozik, hogy eladhatónak gondolja mindezt itt.
Nem tudom, én csak azt tudom, hogy azért jöttem Magyarországra, mikor elhagytam Jugoszláviát, mert ez az én otthonos közegem, itt tudok rendesen, önállóan alkotni valami újat.
Ez az akvarell itt, az eddigiek közül talán a legjobb. (Tisza-part, 1960) Nagyon szerencsésen folytak meg a színek. De fontos, hogy azért összhangban legyen. Ez a kék nem feltétlen
harmonizál a többi színnel, de hogy közbeiktatódott egy fekete, már más a helyzet. Ha közvetlen állnának egymás mellett a színek, nem harmonizálnának. Érdekes, hogy a kontúr a
túlparton már nem olyan erős. Ilyen az életben a távolság meg a légköri viszonyok hatása. A
víz-hatás közben annak ellenére erős, hogy nem kék. Az ég fehérje se a papír fehérje a beszivárgó fekete miatt. Nem is emlékeztem, hogy ennyi akvarellt csináltam.
Nekem ez a lehetetlen perspektíva érdekes. Mikor látunk ilyet, létezik ilyen látószög?
Hát, igen. Így vagyok Chopinnel: hogy a fenébe jut eszébe azokat a hangokat egymás mellé
tenni? Odaültetnének a zongorához, én is egymás mellé tehetném őket, de nem tudnám. Alkotni kell. Ha én leülök akvarellel vagy bármilyen technikával dolgozni, akkor nem gondolok
arra, hogy „Jézusom, most két part között valóban lehet látni a túlsó partot? Van ilyen?”. Nincsen. Vagy van. Nem tudom. De nem is érdekel, mert én most – csúnya szó, de – alkotok. És
ilyenkor őszintének kell lenni. Ne hazudj.
De mi ebben az őszinteség?
Ha nekiállnék virágos rétet festeni, azt remélve, hogy az jobban eladható. Mesterségbelileg
persze lehet, hogy jobb lenne, mint ez. Technikailag. Ha azt csinálom, ami bennem van, az
őszinteség. Mivel pedig egy képhez úgy kell közelíteni, hogy én most egy alkotást nézek, és
nem azt keresem, hogy hol van itt a szegfű vagy a kismacska vagy a vízen a nyálka, nagyon
leegyszerűsítve szeretem a képeket megalkotni, nem agyonkomplikálni, gyötörni. Tudni kell
abbahagyni. Ez is érdekes dolog. Mert amikor dolgozok, még nem érzem a kép minőségét,
csak arra törekszem, hogy ez legyen az eddigi legjobb. Aztán az idő múlásával majd kialakul.
Sokat segít ebben, ha időnként eltűnnek szem elől a képek.
Jaj, hát igen. Van, hogy ismerősöknél szembesülök egy-egy elfelejtett munkámmal, de volt,
hogy egy galériában dolgozó hölgyismerős szólt utólag, hogy az egyik, Zentáról rég eltűnt képem bukkant fel egy árverésen. A vevő adatait nem adhatta ki, de készült katalógus, úgyhogy
valahogy azért mégiscsak láthattam újra. Volt egy másik nagyon különös élményem, mégpedig amikor egy magyarországi plébánossal mentünk az Adriára az ő kocsijával. Bezdánnál
mentünk át a határon, és azt mondta, hogy beugrik az ottani plébániára. Kapcsolatban volt a
két pap egymással, valami pénzváltást intéztek. Azt mondta, mi maradjunk csak a kocsiban.
Egyszer csak jön ki, hogy „Benes, gyere be a plébániára”. Hát, mondom, mi a fenének mennék
én a plébániára. Azt mondja, „a Kecskés plébános találkozni akar veled”. Hát jó, bemegyek. A
pap megcsókolt, mikor meglátott. „Benes, de jó, hogy itt vagy! Évek óta nézem itt a képeidet,
de téged még nem láttalak.” Az egyik szobában 5 darab Benes-kép, legalább 100-szor 70esek. Figuratívak meg – amit nem nagyon csináltam – üvegre festett képek. De nem úgy, mint
a vászonnál, elölről, hanem hátulról, tehát az üveg mögött van a festék. Amit a vásznon utoljára rak fel az ember, mondjuk, portrén az orron, a szemen látható visszatükröződést, azt itt
előre kell megfesteni. Szóval furcsa, mert a végén festjük meg a hátteret.

2015. április

51

„

Érdekes ez a csavart, fordított logika. Mert régen olyat is mesélt, hogy a figurák festésekor szokott a képnek háttal állva tükörből ellenőrizni. Persze, ott nem a festés eleve furmányos. Az csak
ellenőrzés, de mégis van ennek a fordításnak szerepe.
Ez egy ellenőrzés. Festés közben az ember nemcsak térben, de időben is túl közel van. Ha nagyobb képet festek, odamegyek, odanyomok a festékkel, és visszamegyek pár métert. Ugyanígy kell időben is távolság. Ha tükörbe nézek, a fordítottat látom. Ezt munka közben jó csinálni, vagy mikor már majdnem készen vagyok. Észreveszem a hibákat. Mintha időt nyertem
volna. Mert szokatlan. Mintha nem ugyanazt a képet látnám.
De mit vesz észre? Milyen hibára derülhet így fény? Mi lehet hiba? Főleg, ha nem minta után
fest, akkor mit véthet el?
Hogy mit véthetek el? Hát, nem tudom, hogy mondjam ezt. Némikor a szabályok hasznosak,
de van, amikor károsak. Aki tanulta a festészetet, az tanult anatómiát, ábrázoló geometriát,
perspektívaábrázolást, sőt technológiát is, amibe a vászon használata, a vászon, a keret előkészítése, régebben, Leonardóék idejében még a festék előállítása is beletartozott. Na, és
ezekkel együtt megtanulja az ember a kompozíciót is. Aztán ott vannak a színek is, a színharmónia. Ha mindezt tudom, ismerem az egyensúly feltételeit. A tükörben észreveszem, ha
felbomlott az egyensúly.
Azt hittem, hogy a túlzott szabályosságot szeretné elkerülni.
Na, nem is szimmetriát akarok. Az a legegyszerűbb.
Ha már szóba kerültek a figurák: hallottam már önt arról beszélni, hogy ellenérzései vannak az
önismétléssel kapcsolatban. Közben azért, ha belegondolunk, különböző technikákkal és megközelítésekkel ugyan, de az alapkoncepciót tekintve változatlanul készíti figuráit immár jó 15
éve.
Nehéz erre válaszolni. Említettem már, hogy ösztönösen dolgozom. Van, hogy egy festő egy
galériával kötött szerződés miatt tart ki egy dolog mellett, de van, hogy nem tud szabadulni
egy problémától, és annyira nem, hogy már ismétli önmagát. Sokszor én is ezen kapom magam, ilyenkor váltok: figuráról tájképre és fordítva.
Szóval nem azért vált, mert úgy érzi, hogy ez nem helyes, hogy helytelen.
Nem. Szeretem a bablevest, de ha egy évig azt eszem, megutálom. Meg felesleges. Tele van a
raktáram, tele van a műtermem. Nem tudom a képeimet hová rakni. Akkor egy válogatást
csinálok esetleg, de az is nehéz, mert változhat a véleményem később. És az időbeli távolság
se segít mindig. Egy bizonyos színvonal felett, már komolyabb alkotásokat szemlélve, sokszor
hosszú évek múltán se lehet megmondani, legalább is nagyon problematikus, hogy mi különösen jó.
És mit gondol a grafikáiról, a szerigráfiáiról, amiket már elég régóta nem készít? Ismerek olyat,
aki szerint nem hasonlíthatók a festményeihez.
Nem tudok egyetérteni vele. Mikor végeztem az akadémián, ahol Karanović-nál grafikát is
tanultam, jó ideig csak festettem. Aztán újra elővettem ezt a dolgot és elkezdtem grafikákat
csinálni, és sikerem is volt vele. Beindult, és újra megszerettem. Mikor úgy érzem, ismétlem
magam a festészetben, visszatérek ehhez. Ez egy más technológia, más eszközökkel, másképp
kell gondolkodni. Rákényszerít. Egyszerűbbnek is kell lenni, de nem lehet a színeket csak úgy
egymás mellé tenni. Sorban kell és fejben kell tartani a rendjüket. Most a színes grafikákról

„

52

tiszatáj

beszélünk, persze a fekete-fehéret is szeretem. A grafika, sajnos, nem kapta meg az őt megillető helyet, pedig nem értéktelenebb, mint az olajfestmény meg a hagyományos eljárással készült alkotások. Csak az emberek fejében az él, hogy a vásznon az olajfesték nemesebb anyag.
A másik meg az, hogy a nyomatokból több van. Itt is dívik az, hogy mindenki ragaszkodik az
egyedi értéktárgyhoz, csodálja. A grafika a legdemokratikusabb képzőművészeti eljárás. Egy
csodás alkotásból több embernek is lehet. A grafikánál nem a minőséggel van baj, hanem a
szemlélettel körülötte.
Általában a festményeivel kapcsolatban is előkerülnek ezek a dolgok. Beszéltünk már arról,
hogy gyakran használ az alkotáshoz lakberendezési, barkácsáruházban vásárolt festékeket,
kátrányt és más, „nemtelen” anyagokat. Az irányzatokhoz való hozzáállását ismerve gondolom,
nem az arte povera programja jegyében.
Ahogy azért sem, hogy gazdagok a hálószobájukat díszítsék vele. Ők igényesek, nem vennék
meg az én bitumenes képemet, mert azt mondanák, hogy „fú, ennek szaga is van”.
Nem vennék meg?
Nem. De persze van is benne valami, mert az olaj azért nagyon időtálló. Régóta használják.
Bár az sem tökéletes. Megváltozik, elsötétedik. Munkácsy bitument kevert a festékeihez, és
sok képe mára elsötétedett. De ez engem nem zavar. Nem érdekel, hogy kétszáz év múlva mi
lesz az én képeimmel.
Na jó, de azért húsz évet bírnak?
Negyvenet, ötvenet is. A Zentai csatát mikor festettük Ács Jóskával, akkoriban álltak elő a
szlovének egy új festékkel és azon gondolkodtunk, meg merjük-e csinálni, nem fog-e elszíneződni 10 év múlva. Van is itt róla egy fotó. Na, ez meg itt a zgrafito Tiszavirág mellette. Margit
mondja nekem múltkor: „Te, ez a te figuráidnak az alapja”. És tényleg. Amúgy én az ilyeneket
nem veszem észre. De hát nagyon nehéz is mindig újat. Nem lehet. Nincs az a zseni, aki hetente új technikával, koncepcióval tud előállni. Weöres Sándor írta a verseit, hihetetlenek, de
mindegyiknek van valami köze a másikhoz. Itt vannak a zentai Tisza-képek, de ez már nem
ugyanaz, akárki akármit mondjon.
De ez 50 év.
Hát igen. De ha 50 év alatt összefestek 5 jó képet, ha annyit ki lehet választani ebből a sokból,
akkor azt mondom, oké. Most maradjon 500? Minek? A festést élvezem. Ehhez tartozik, mikor egy kiállításon odajön mellém valaki, és megkérdezi: „Mennyi ideig festette ezt a képet?”.
Most mit lehet erre mondani?
Értem én, de ezek a kérdések is hozhatnak olyan felismeréseket, amilyennel a felesége szolgált,
vagy amilyeneket az időbeli távolságtól remél.
Még mindig az van a köztudatban, hogy Leonardo a Mona Lisát négy évig festette.
Ez nyilván nem csak a festés időtartama miatt lehet érdekes, hanem azért a sok mindenért, ami
a négy év alatt történt.
Hát, igen. Mikor megkérdezték, azt válaszoltam: 50 év. Mert hát ötven év van benne. Sok
minden kellett ahhoz, hogy ma azt csináljam, amit. Beszélhetünk itt az anyaghasználattal
kapcsolatos kísérletezgetésről meg sok mindenről. Vagy ahogy ezzel a kottafestő, ötágú tol-

2015. április

53

„

lammal, a párhuzamos vonalaival próbálgattam a különféle mintázatokat meg elnyújtani az
alakot. De most fontos az, hogy arányaiban ez egy emberi alak?
Jó, lehet, hogy nem fontos, de egy idő után már a sok ismétlés miatt nem érezzük a szükségét a
hasonlítgatásnak. Viszont azért nem tagadhatjuk, hogy – és épp ennek köszönhető a szűnni
nem akaró érdeklődésünk a képek iránt: valahogy mégis felidéződnek az emberrel kapcsolatos
emlékeink, ismereteink.
Az ember nemcsak abból áll, amit látunk. Ami a bőre alatt van, vagy ha az egyes dolgait mikroszkóppal nézzük, már egész más. Vagy ha már meghalt, pár hónap múlva, mondjuk. Hogy
akkor mi lesz. Szíriában láttuk a gyerekeket, akik mérgesgáz-támadásban meghaltak, és levideózták őket. Ezt a sok mindent kell átkölteni, átérezni, hogy érezzem a gyomrát, a szívét, a
tüdejét – a lelkét, ami a legnehezebb. Hogy miért öl meg az az amerikai hirtelen 28 embert
egy iskolában, mi a frász történt vele? Művégtagos emberek Boszniában, a taposóaknák áldozatai. Aztán ott van az a dél-afrikai paralimpikon, az meg megölte a barátnőjét. Mikor Olaszországban voltam 2003-ban – biztos volt már akkor is, csak nem figyeltem még fel rá –, akkor
jöttem rá, hogy van az, mikor a mobiltelefonon egy fülhallgatóval beszél az ember. Egy fiatal
srácot láttam reggel kilenckor, amikor még senki sincs az utcán. Hevesen gesztikulálva magyarázott. Nem értettem, mi ez az egész. Na, mondom, már reggel tébolyulttal találkozom. Ez
is mind-mind az ember. Megfesthetném Mona Lisát, de nem megy. Vagy, visszatérve a kísérletezgetésre: vannak érdekes, jó technikák. Egyik-másik adhat egy jó ötletet. Itt van, nézd, ez
a tájképem, olajjal nem tudtam volna megcsinálni. A fene gondolta volna, hogy az ezüstöt a
kátrányos fekete festék, mikor még nedvesen ráteszem, aranyszínűvé teszi. Ez az egész
ezüstből meg bitumenből van megfestve, két színből.
Nem értem. Ezek az aranypöttyök, itt? Az nem lehet. Amikor korábban erről beszéltünk, nem
értettem. Hihetetlen. De ez nem rendes művészi festék, gondolom.
Kályhafesték.
Mi más.
De maradandó. Azt írja, hőálló.

*
A begépelt hanganyagot hónapokkal később juttattam el Beneshez. Jelezte, hogy maradt némi
hiányérzete. Röviden: mintha nem domborodnának ki kellőképp az (implicit? előzetesen meglévő? utólag relevánssá váló?) filozófiai tartalmak. Először az volt a terv, hogy a kiegészítéseket a
tematikailag nekik megfelelő helyeken pótolom. Végül azonban – igyekezvén elkerülni a beszélgetéseinkre legkevésbé sem jellemző átgondolt, architektúra-szerű szerkesztettséget, valamint
az első, illetve második alkalommal létrejött, megvalósulásukban is sokat mondó asszociációs
szakaszok megbontását – e szervetlen-őszinte toldás mellett döntöttem. – B. G.
Szóval ahhoz a részhez, ahol a tájkép meg a figura közti váltásokról beszéltünk, arról, hogy a
ráunás miatt kerül sor rájuk, na, oda azt írtam fel, hogy azért a mondanivaló is fontos. Nem
l’art pour l’art-t akarok csinálni. De persze ne is legyen szájbarágós vagy illusztratív. Például
a levegőszennyeződésre utaló dolgok, figurák, maszkokban arra utalnak, hogy mennyire nem
vigyázunk a levegő tisztaságára, tönkreteszünk mindent, és ebből aztán betegségek is származnak.

„

54

tiszatáj

Én azért szoktam nehezen érteni, mikor erről beszél, mert amikor az alkotásról, a technikákról,
különféle eljárásokról beszélünk, úgy találom, hogy már az számtalan megfontolásra ad alkalmat, sőt, számomra a tanulságok nagy része ezekhez a vonatkozásokhoz kötődik. Illetve: miért
pont erre a megfogalmazásra figyeljek a probléma számtalan más műfajú tárgyalása mellett/helyett?
Hát, igen, persze, de azért nem ártana… Na, ezen majd vitatkozhatunk. A másik, amit feljegyeztem az a tükrös ellenőrzésnél volt, aminek az a célja, hogy időt nyerjek. Ezt írtam: „Mindig is érdekelt az idő múlása, az idő relativitása. Munkásságom alapgondolata az, hogy ha
megszületünk, meg is kell halnunk. Ez a tény elég ahhoz, hogy ne legyünk teljesen boldogok
és optimisták. De a relativitás már diákkoromban foglalkoztatott. Ugyanaz a nap egyszerre
tűnhet hosszúnak, majd másik alkalommal rövidnek.”
Nem értem, hogy kapcsolódik a relativitás a múlandóság felett érzett szomorúsághoz.
Hát, csak annyiban, hogy az idő múlása halálban végződik. Sokszor átfut az agyamon – ezt
most zárójelben mondom –, hogy jobb lenne, ha nem tartanánk számon az idő múlását. A zsidó naptár szerint x év van, a keresztény naptár szerint y évben tartunk, és így tovább. Tudom, hogy szükséges, mert óra, naptár nélkül talán nem is lehetne élni – a mai világban. Régen, több ezer évvel ezelőtt, hadd ne mondjam, hogy a barlanglakók idejében, enélkül is boldogultak az emberek, és sokszor úgy érzem, hogy talán az volt a szerencsésebb. Ha nem lennének a hétköznapok idővel kapcsolatos kötöttségei vagy az, hogy számon tartjuk az életkorokat, akkor akár végtelennek is tűnhetne az egész.
Hát, más értelmezését adná a világnak, az biztos. Viszont sokaknak, akár egyéni szinten, akár
nagyobb távlatokban, például a művelődéstörténet szempontjai felől nézve, épp az időhöz kapcsolható az egyik legfontosabb kérdéskör, a haladás, hanyatlás, illetve a ciklikusság, visszatérés
gondolata. Olvasok vagy írok valamit valamiről kamaszkoromban, majd eltávolodom tőle, irrelevánssá válik, aztán az élet úgy hozza, hogy, mondjuk, harminc évesen, újra érintettjévé válok
az ügynek, csak épp máshogy, más hangsúlyokkal, más problémamegoldó arzenállal.
Igen, értem, amit mondasz, de ez érvényes akkor is, ha nem tudom, hogy hány éves vagyok.
Értem, szóval számszerűsíteni nem kell.
Nem kell.
Érdekes. Van egy óra, fiatal norvég designerek találták ki. Nincs rajta mutató, nem mutatja az
időt, csak 5 percenként rezeg. Vagyis egyfelől tudatosítja az idő múlását, másfelől azért úgy,
hogy leválasztja a szokványos mértékről, léptékről. De igazából tényleg csak azt tudjuk, hogy
valamennyi idő eltelt.
Így van. Hát, már a születésünk idejét se tudjuk. A szüleink állítják csak, mikor volt. Persze,
bejegyzik hivatalosan, de régen például ha egy fiúgyermek a naptári év végén született, akkor
ha a szülők rögtön bejelentik, az anyakönyv szerint két hét múlva már egy évesnek számított
volna. Úgyhogy csak újévben jelentették az anyakönyvi hivatalban. Azért, mondjuk, hogy ne
vigyék idő előtt katonának.
Hogy erősebben, rátermettebben vonuljon már be, több eséllyel az életben maradásra.
Igen.

2015. április

55

„

Szóval nem idegen az embertől, hogy játsszon az idővel.
Valami ilyesmi. Viszont Párizsban megismerkedtem egy clochard-ral, hajléktalan, ugye, aki
azelőtt egyetemi tanár volt. Azt mondta, elege lett abból, hogy a munkája miatt be volt táblázva az ideje – órára menni, előadást tartani, konzultálni, erre készülni, arra készülni, figyelni a napot, órát –, úgyhogy kiment a Szajna-partra, inkább clochard lett, mint hogy az idővel
törődjön. Így aztán nem kellett ilyesmivel foglalkozni. Inkább azt számolgatta, mennyit, hány
eurót kell kéregetnie még az üveg borhoz.
Múltkor a beszélgetés végén a kályhafesték kapcsán elviccelődtünk az időtállósággal, a múlandósággal, hogy voltaképp másodlagos a képek maradandósága. Úgy értem, hogy amiről most
beszélgetünk, az idő relativitása: ebben gyökerezik ez a hozzáállás a művek utóéletéhez. Azért,
ha jobban belegondolunk, már a régi órás képe, amiről gyakran esik szó, azon kevés momentumok egyike, melyek „explicite” az időre irányítják a figyelmet.
Na, jó, de az a kép nem az időről, nem az idő múlásáról szól. Az apámtól kaptam azt a vekkerórát, és a kollégiumban használtam, mikor elromlott, szétszedtem. Egy képzőművész szemével bámultam azt a szerkezetet, az órának a belét.
A formákat, sokféleségüket, viszonyaikat.
Igen, de a képen már ez a kerek óra négyszögletes lett, és ki lettek emelve bizonyos dolgok. A
szerkentyű végül már csak arra lett jó, hogy engem inspiráljon. Ez a kép bent volt Belgrádban
a Képzőművészeti Akadémián. Bevittem a tanáromnak megmutatni, és oda volt támasztva a
falhoz. Henry Moore-nak akkoriban volt kiállítása Belgrádban. Eljött a feleségével, ellátogatott, amolyan protokoll-látogatás volt ez, szóval csak úgy átfutott a műtermen. De aztán egyszer csak megállt a képem előtt és kérdezte a tanárt, ki csinálta ezt. Rám mutattak, és akkor
annyit mondott oda nekem: „Very good”. És ment tovább, de én híztam két kilót legalább.
Mert Henry Moore-t mind a mai napig jelentősnek tartom.
Jó, hogy beszélünk az időről. Én csak azért nem tértem ki rá külön, mert a relativitást, a viszonylagosságot alapértelmezettnek vettem a művészete, a modern művészet és általában a
művészet kapcsán. Furcsa ez: ha beszélünk róla, bagatellizálódhat a művészien kibontott,
komplex szemlélet, ha meg nem, talán soha nem kerülnének felszínre ilyen összefüggések. A rútság-szépség-otthonosság a másik ilyen ellentmondásos viszony a művei kapcsán.
Egy elhízott, elcsúfult öregasszony is lehet szép a képzőművészet szempontjából. És itt is
megvan az idő szerepe: elmúlás, elhízás – ezeket mind érinti. A Mona Lisát, vagy Ingres képeit, aktokat például szeretik sokat nézegetni, fiatalok is, gyakran szexuális szempontból is élvezik. De én úgy találom, hogy egy kövér vagy öreg nőről készült kép is lehet szép és jó.
Megvan ez fordítva is: Pauer Gyula a szépségkirálynőről mintázott szobrain a repedésekkel a
szépségben hozta felszínre a hibát, rosszat, tragikumot.
Igen, úgy is lehet. Az én álanatómiai képeim is azzal foglalkoznak, hogy milyenek leszünk, ha
meghalunk. De nemcsak a külsőség a fontos. Visszatérve a rútságra: nem tetszetősek a képeim, nem valók szoba díszének, főleg nem hálószobába. Torz, helyenként felkavaró dolgok
ezek.
Inkább nappaliban lenne jó, hogy élénkítse, éberré tegye az embert a hétköznapjaiban?
Hát, talán. De itt érdemes lenne a muráliáról is beszélni. Egyre inkább azt hiszem, hogy akkor
érezném magam elégedettebbnek, még szerencsésebbnek, ha több ilyet csinálhatnék. Fal-

„

56

tiszatáj

festmények, mozaikok, freskók, zgrafito. Mindegyikből készítettem már valamennyit, van belőlük itt-ott. A Zentai csata, a Tiszavirág a zentai Royal-szállóban, van egy szabadtéri munkám
Tornyoson, most láttam 25 év után újra…
A Bakteriofág az egykori szegedi KÖJÁL-központban.
Igen, a tűzzománc. Aztán Becsén, a helyi általános iskolában lett egy plexiglass-munkám is.
De azért ez így se túl sok, és ezt sajnálom. Sokkal hatásosabb ez a műfaj, mint az, amikor valaki megvesz egy képet, és eldugja a lakásában. Egy gyerek képi nevelődésére, fejlődésére egy
iskolában felállított mű akarva-akaratlan is kihat. De él ez az igény másban is. Ott van a graffiti, amit a fiatalok csinálnak. Az igazi persze az lenne, ha pályáztatott, komoly munkák kerülnének középületek, ha lehet, külső falára, és úgy hathatnának. De ehhez sok pénz kell. Persze
amikor az egyéb dolgaimat csinálom, mondjuk itt kint a lebetonozott autóbejárón, ezeket is
nagy élvezettel csinálom. És megint bejön az idő: nem érzem az időt, mikor dolgozom, nem
tudom, mennyi ideig készült valami. Olyan is van, hogy nincs kedvem dolgozni, nyilván. Amit
beszéltünk, hogy Thomas Mann vagy Nádas Péter úgy ír, írt, hogy reggel 7-kor ott ül az íróasztal előtt: az is egy módszer, rászoktatták magukat erre a rendszerességre, de ez nem a minőség kérdése. Bár nem teljesen érdektelen szempont. Tegnap egész nap éreztem, hogy kellene valamit csinálni, de nem tudtam rávenni magam, nem tudom, miért. Aztán 8-kor valahogy csak odajutottam. Kezdett sötétedni, és felkapcsoltam a lámpát a műhely külső falán.
Halogén lámpa, még az autószerelő rakta fel, akitől vettük a házat 25 éve. Azóta nem cseréltem benne égőt, azt se tudom, milyen kéne bele. És most azon töprengek, hogy ezért lett tán
olyan nyers ez a zöld.

Bacsa Gábor

Médiumok magánélete: A hardver mikroeseményeiről

SMID RÓBERT

Bevezetés*
Nehezen lehetne vitatni, hogy kultúratudománnyá válásának egyik legproduktívabb perspektivikus nyitását, illetve magának az említett átmenetnek egyik hajtómotorját a honi irodalomtudomány a médium komplex és szabadon bővíthető koncepciójának köszönheti. Ez persze aligha lehet meglepő, ha szemrevételezzük a feltétezhető kölcsönhatás másik oldalát is,
vagyis, hogy a modern médiatudomány innovációit általában irodalmárok kivitelezték; Benjamintól McLuhanön keresztül Kittlerig. Miután az említett szerzőktől az utóbbi években legalább életművük legjelentősebb írásai elérhetővé váltak magyarul,1 sőt, tematikus folyóiratszámok és szekciók biztosítottak rájuk reflexiót,2 jelen rövid válogatás arra vállalkozna, hogy
a legújabb német médiatudományi kutatások keresztmetszetét nyújtsa. Így Siegfried
Zielinski, Wolfgang Ernst, Claus Pias és Jussi Parikka nyomtatott és online közölt szövegei révén az olvasó először nyerhet magyar nyelven betekintést az úgynevezett médiumarcheológiai eljárásmódba.
A médiumarcheológia két alapvető és egymástól nem független tétet érvényesít vizsgálódásában. Az egyik a médiumspecifikus történelem elveinek kidolgozása. Tehát a médiumarcheológiát a kultúrtörténettel szemben, illetve az attól függetlenül létrehozható olyan történeti konstellációk érdeklik, amelyek a médiumok működéséből fakadva applikálhatók a médiumok történeti szituálhatóságára. Ez egy asszamblázsszerű építkezésmódot követel meg,
ami egyaránt tartalmazza a mediális interakciót és annak enaktálását, inszcenírozását egy

*

1

2

A (nyomtatott és online) médiumarcheológiai blokk az MTA-ELTE Általános Irodalomtudományi Kutatócsoport Kultúraalkotó médiumok, gyakorlatok, technikák (TKI01241) projektjének a keretében
valósult meg. A blokk vendégszerkesztője Smid Róbert (MTA-ELTE Általános Irodalomtudományi
Kutatócsoport). A szövegek a szerzők tudtával és engedélyével kerültek közlésre. A fordítók nevében
is hálás köszönet Dévényi Erzsébetnek és Kerekes Amáliának a fordítások német eredetikkel való
összevetéséért, valamint Mihalics Jánosnak a fizikai, matematikai és zenei terminusok azonosításában nyújtott segítségéért.
Felhívjuk olvasóink figyelmét, hogy Smid Róbert itt közölt bevezető írásának teljes változata, valamint a médiumarcheológia témakörébe tartozó további tanulmányok (Wolfgang Ernst és Claus Pias
írásai) a Tiszatáj online felületén (tiszatajonline.hu) megtalálhatók.
L. Marshall MCLUHAN, Médiamasszázs: Egy rakás hatás, Typotex, Budapest, 2012.; Friedrich KITTLER,
Optikai Médiumok, Ráció, Bp., 2005., illetve a Prae 2014/4-es Kittler-száma.
McLuhanhöz l. BEDNANICS Gábor – BENGI László, In rebus mediorum: Amikor az írástudó McLuhant
olvas = Történelem, kultúra, medialitás, szerk. SZEGEDY-MASZÁK Mihály – KELEMEN Pál, Ráció, Bp.,
2003, 174–90.; FODOR Péter, A mechanizáció kiazmusa: Bevezetés Marshall McLuhan médiatörténeti
kutatásaiba = Uo., 191–201.; illetve a Replika 2011/3-as McLuhan-száma (76).
Kittlerhez l. MESTERHÁZY Balázs, Irodalom, kultúra, tudomány: Az 1800-as lejegyzőrendszer = Történelem, kultúra, medialitás, 146–55.; LŐRINCZ Csongor, Medialitás és diskurzus: Az 1900-as lejegyzőrendszer = Uo., 156–173.; valamint Partitúra 2014/1, 3–57.

„

58

tiszatáj

másik médium által.3 Például a „Toronto-iskola” (Ong, McLuhan, Innis, Havelock, Goody) kutatásaiban nagy szerepet játszó megfigyelés, miszerint a balkáni írástudatlan dalnokok egész
eposzokat képesek fejből recitálni, olyan kontextusba helyeződik, ahol a hangsúly átkerül a
guszle szervomotorikus hatásainak rögzíthetőségére és visszajátszására azzal a magnóval,
amely felvette az énekeket. A másik tényező – ami Ernst szóhasználatával időkritikusnak nevezhető – az idő manipulálásának azon eljárásmódjait foglalja magában, amelyek az ember
által nem kísérleti környezetben felfoghatatlan szenzóriumot tárják fel. Az ehhez való hozzáférés szükségképpen ahumán diszpozíciója csak a kísérletezés különféle (és nagyon is kézzelfogható) technikái által előállítható; a médiumarcheológia e technikáktól egyben azt is
reméli, hogy „a mediális” sajátlagos egzisztenciálmóduszába nyer betekintést. Ernst már magyarul is olvasható archívumtudományi írásai4 itt nyerik el helyi értéküket, ugyanis elméletében az archívum megvilágító erővel bír valamennyi egyéb médium státuszára.
Habár a médiumarcheológia képviselői – ahogyan azt maguk is hangsúlyozzák – (már)
nem kultúratudományt művelnek, ez nem jelenti azt, hogy a honi irodalomtudomány ne profitálhatna belátásaikból, illetve eljárásmódjaikból, valamint hogy ez az elsőre némileg idegennek ható gondolkodásmód ne válhatna hasonlóképp produktívvá, mint a némileg irodalombarátibb kittleri mediális diskurzusanalízis.

3

4

Ehhez lásd még: Siegfried ZIELINSKI, Audiovíziók: A mozi és a televízió mint a történelem közjátékai,
Ráció, Bp., 2009.
L. Wolfgang ERNST, Archívumok morajlása = Jacques DERRIDA – Wolfgang ERNST, Az archívum kínzó
vágya / Archívumok morajlása, Kijárat, Bp., 2008.; UŐ., Több tárhely, kevesebb múzeum: Kibertér az
adattár és a múzeumi kiállítótér között = Múzeumelmélet: A képzeletbeli múzeumtól a hálózati múzeumig, szerk. PALKÓ Gábor, PIM – Ráció, Bp., 64–93.; Wolfgang ERNST, Médiumok, amelyek kijátsszák
az archívumot, Helikon, 2014/3, 438–52.

2015. április

59

„

SIEGFRIED ZIELINSKI

Médiumarcheológia1
1. Ebben az évben a Médiaművészetek Kölni Akadémiája [Cologne’s Academy of Media Arts]
rendezett egy eseményt, amelyen művészek, zenészek, filmesek, filozófusok, mérnökök, és
írók jöttek össze öt napra és éjszakára azért, hogy Antonin Artaud-ról és vele kapcsolatos
dolgokról beszéljenek. Nem az volt a szándékunk, hogy gyászszertartást tartsunk egy halott
költőnek, sem pedig, hogy egy legendát ünnepeljünk. Minthogy a digitális artefaktumokkal és
rendszerekkel nap mint nap mind gyakorlati, mind elméleti szinten kapcsolatban állunk, néhány hónappal ezelőtt eldöntöttük, hogy fogjuk ezt a zavaró és problémás jelenséget, Artaudt, és az Akadémián tartjuk egy ideig, mint egy képzeletbeli fix pontot, amely körül és amelyen
keresztül megvitathatjuk a következő kérdést: a (művészi) szubjektivitás valóban elavult fogalom a XX. század végén, és ezért olyasmi, amitől búcsút kell vennünk, vagy inkább valami,
aminek csak új koncepciókra van szüksége? Természetesen elbuktunk törekvésünkben, ez
elkerülhetetlen volt, nem válaszoltunk a kérdésre. De egy kicsit közelebb jutottunk – ha csak
pár pillangószárny-csapásnyival is – ahhoz, hogy elutasítsunk néhány olyan kétosztatúságot,
melyek mind kedvessé és ismerőssé váltak számunkra, mint például:
– kalkuláció és ráfordítás
– szimuláció és többlet
– mérséklet és extravagancia
– univerzalizáció és heterogenizáció
– kód és benyomás
Vehemensen érveltem az ellen, hogy a művészi szubjektivitást halottnak nyilvánítsuk,
mivel az a benyomásom, hogy amennyiben ezt megtennénk, még hektikusabb és rémültebb
módon, még több szóval és képpel töltenénk ki azt az üres helyet, amelyet a filozófia és az
elmélet hagyott maga mögött. És azt is gondolom, hogy nekünk, akik a médiaművészet által
képviselt társadalmi praxis területéről jövünk, muszáj végre fellépnünk a középszerűség
termelésével és a szépelgő tervezéssel [nice design] szemben, különösen azért, mert a fiatal
művészek tanításáért és képzéséért mi felelünk.
Mégis milyen irányba kellene indulnunk a(z esztétikai és etikai orientáció felbonthatatlan
kapcsolatába illeszkedő) művészi szubjektivitásfogalom leírásában, tekintettel a digitalizálás
hatalmas tisztító- és redukálógépezetére? És még a korábban említett kettőségeken és antagonizmusokon is tovább?
Van egy művészekből, teoretikusokból és művészetteoretikusokból álló csoport,2 akik
között a kapcsolat rendkívül erős (sőt, az egyik kapcsolódási pont egy olyan figura mint
Artaud): lángolnak és felemésztődnek a törekvéstől, hogy minél inkább kitolják annak korlá1

2

Siegfried ZIELINSKI, Media Archaeology = Digital Delirium, szerk. Arthur KROKER – Marilouise KROKER,
New World Perspectives, Montréal, é. n., 272–82.
A kifejezést Deleuze és Guattari Mille Plateaux-ja értelmében használom, egy laza és valamiképpen
anarchikus embercsoport, bürokratikus intézményi keret nélkül.

„

60

tiszatáj

tait, amit a nyelv és a gépek az utóbbi századok számára a struktúrák és rend korábbi példáiként képesek kifejezni, így valóban felfedve azok korlátait. Kétségkívül ez a legnehezebb ösvény, amely apparátusokkal és apparátusokban bejárható lehet. Otto Rossler, mint fizikus, és
mint alkalmazott káosz-teoretikus, véleményem szerint, ehhez a csoporthoz tartozik azzal a
kísérletével, amelyben résztvevőket és megfigyelőket hoz össze olyan heterológ fizikában,
amely ugyanakkor elismeri az etikai felelősséget; Peter Weibel a másik, mert senki nem volt
nála eltökéltebb abban, hogy kihívja maga ellen a techno-esztétikát, a potenciális erejétől a
kimerülés jeleiig; vagy itt van Oswald Wiener, akinek a mesterséges intelligencia fenomenológiájáról szóló lírai szövegei roppantul sokat segítettek annak megértésében, hogy az érzéki
gazdagsága mindannak, ami gépekkel fel nem dolgozható, annál nagyobb, minél intenzívebben és nem megalkuvó módon a gépvilág világgépeként van elgondolva.
Néhány dolog olyan stratégiákban és életmódokban artikulálódik, mint ami, számomra,
legtisztább kifejeződését Ludwig Wittgenstein Logikai-filozófiai értekezésében éri el. Wittgenstein vakmerő kötéltáncos a megalkuvást nem ismerő, pontos gondolkodás és az élet között, aki ragaszkodott ahhoz a premisszához, miszerint a filozófia nem valami, ami végigülhető egy professzori székben, hanem a tisztázás folyamatos cselekvésének kell lennie annak
legsajátabb médiumában, a nyelvben. „A filozófia nem tan, hanem tevékenység [Tatigkeit –
S. Z.] […]. A filozófia eredménye nem filozófiai kijelentések sora, hanem az, hogy a kijelentések világossá válnak. A filozófiának világossá kell tennie és élesen körül kell határolnia az
egyébként úgyszólván zavaros és elmosódott gondolatokat.” (4. 112, 40.) 3
A szubjektum fogalmának, amelyből ezek az elmélkedések fakadnak, megvan az ereje,
hogy kiszabaduljon az ontológiai tulajdonítás béklyóiból. Az interfész/a határvonal Wittgenstein Tractatusának fő mondatain keresztül fejeződik ki:
„A világ és az élet egy és ugyanaz.” (5.621, 82.)
„A gondolkodó – megjelenítő – szubjektum nem létezik.” ( 5.631, 82.)
„A szubjektum nem tartozik a világhoz, hanem ő a világ határa.” ( 5.632,82.)
„Az, hogy az én világom, abban mutatkozik meg, hogy a nyelv határai (az egyetlen nyelvé,
amelyet értek) az én világom határait jelentik [bedeuten].” (5.62, 82.)
A technikai és képzeletbeli hálójában végrehajtott etikailag igazolható esztétikai cselekvésnek, ezek szerint, tisztáznia kellene a kifejezésben lévő fragmentumokat és azok egymáshoz való kapcsolatát. Szubjektívnek nevezném ezt a tevékenységet, ha sikeres volna abban,
hogy különbséget hozzon a megtapasztalható életben/világban azáltal, hogy megfogalmazza
a háló határait. Elvben ez csak akkor lehetséges, ha kimerítjük lehetőségeit. „[M]inden irányban végére kell járni a világ lehetőségeinek”4 – ez a gondolat George Bataille az esztétikai
avantgárdról szóló teoretikus munkájából való, melyet még most is érdemes a gyakorlatba
ültetni.
Ez nem új ötlet, és nem a XX. században fedezték fel. Számomra ez egy alapvető ötletként
merül fel annak megértéséhez, amit talán hívhatunk a technikai jövőképek történeti avantgárdjának – azon ellentmondás tudatában, mely körülveszi ezt a fogalmat.

3

4

Ludwig WITTGENSTEIN, Logikai-filozófiai értekezés, Atlantisz, Budapest, 2004. [A további idézetek is
ebből a kiadásból valók – a ford.]
Idézve Jürgen Habermas által: Jürgen HABERMAS, Az erotizmus és az általános gazdaságtan között:
Bataille = UŐ.., Filozófiai diskurzus a modernségről, Helikon, Bp., 1998, 188.

2015. április

61

„

A következőkben végzek néhány vizsgálatot azon történetek rétegeiben, amelyeket el tudunk képzelni médiatörténetként, annak érdekében, hogy jeleket vegyünk fel a pillangóhatásról, legalábbis néhány területen, tekintettel az audiovizualitásnak mind a hardverére,
mind pedig a szoftverére. Ezt a megközelítést médiumarcheológiának nevezem, ami pragmatikus szempontból azt jelenti, hogy a történelemből titkos ösvényeket ások elő, amelyek talán
segítenek minket abban, hogy megtaláljuk az utunkat a jövőbe. A médiumarcheológia az én
cselekvésformám (Tatigkeit).
2. Az egyik legrendkívülibb történet a nyugati zsidó-keresztény kultúrában azok közül,
amelyek intenzív időbeli folyamatokat ábrázolnak, a Jákob lajtorjájáról szóló álom: a kockázatos és veszélyes emelkedés a fény, a kimondhatatlan felé, mint a szabályszerű metrikai
mintája a létrafokokon való feljebbjutásnak vagy szilárd lépéseknek. Bizonyos értelemben
vagy mértékben ez éppen a visszája Freud lépcsőházas álmának, amelynek jelentése, a pszichoanalitikus értelmezésében, a közösülés kitartó, ritmikus emelkedése és annak kiáradása;
az ejakuláció. Megszámolhatatlan vizuális reprezentációja van Jákob álmának: illusztrációk,
festmények, ikonok. Néhány úgy festi le az emelkedést, mint csodálatos, finom felfelé irányuló mozgást az angyalok társaságában (századunkban a musicalfilmek még erre játszanak rá),
néhány pedig úgy, mint borzongató szcenáriumot egy olyan haláltusáról, amely a földi pokol
és a Mindenható Isten felkínált keze közt zajlik. A témának ilyen mediális megközelítéseiben
a leggyakrabban feldolgozásra kerülő mű Johannes Klimakosnak [Lépcsős vagy Lajtorjás
Szent János], a Sínai-hegyi Szent Katalin kolostor apátjának, VII. századi mennyei létrája.
Szédület: egyszerű, átlós létrák, kanyargó létrafokok és lépcsőalakzatok, dupla létrák és kettős spirálok, rajtuk főként szerzetesekkel, akik közül minden első vagy második függőlegesen
lefelé zuhan, a nyomorba, nem érve el a létra tetejét, mert nem képes teljesen visszautasítani
a pokol kísértéseit.
Az [deleuze-i] idő-kép szempontjából a feldolgozások közül kiemelkedik egy körülbelül
1345-ös görög kézirat.5 Ennek az epizódnak az expozíciója nagytotálból [long shot] áttekintést nyújtva indít, egymást keresztező vertikális és horizontális vonalakkal a szerző –
Johannes Kilmakos – feje fölött, akiről ezután egy visszaemlékezés következik. Ezután látjuk
a jelenetet, azt a kolostort, ahol a Könyvek Könyvét írták, először felülről, utána pedig egy közelit kapunk az apátról munka közben. És most kezdődik az igazi cselekmény, ikonográfiai
miniatűrökben lefestve: az emelkedés, lépésről lépésre. A felfelé haladás vizuálisan kerül kifejezésre, képről képre, a létrából egyszerre csak egyetlen fokot mutatva. A külső mozgás minimális és egyedül az egymást követő képeken keresztül válik dinamikussá. Ezek közé más
dramatizált jelenetek vannak közbeékelve, amelyek a műértő pillanatnyi hollétét hivatottak
jellemezni, mint például az álomjelenet kezdetén az angyalokkal, az erényekkel vagy a bűnökkel való találkozást. Ily módon 30 fokot mászunk meg. A legfelső foknál, amelyen egy
Krisztus előtt alázatosan térdelő szerzetes van ábrázolva, a létra már teljesen eltűnt. A történet két grandiózus autoritással [credits] zárul: Johannes Klimakossal és az ő Johannes von
Raithn [Raithu] néven írt szentbeszédével; az utolsó képkocka pedig ismét a csillagot mutatja, féltotálban.
3. A premodernitás egyik leglenyűgözőbb figurája, aki a diszciplínák és a tudás különböző
világai közt dolgozott, a nápolyi Giovanni Battista Della Porta (kb. 1538–1615): író, a betűk
5

Az adaptáció további részleteihez lásd: Rupert MARTIN, The Illustration of Heavenly Ladder of John
Climacus, Princeton UP, Princeton, 1954.

„

62

tiszatáj

embere, titkos társaságok tagja, polihisztor, a tudás segítője és bűnsegéde, szervező – sokkal
több, mint egy (természet)tudós, mostani elgondolásaink szerint. A Zedler Lexikon 28. kötetében (1741) a szócikk Della Portáról a következőt mondja: „Nagyon sokat tett a Degli Otiosi
Akadémia megalapításáért, és működtetett egy másikat is saját házában, amit Titkos Akadémiának (Academia de Secreti) hívtak, ahová csak olyanok jelentkezhettek tagnak, akik felfedeztek valami újat a természeti világban. De utóbb a pápai udvar betiltotta az összejöveteleket, mert a tagok állítólag tiltott művészetekkel és tudományokkal foglalkoztak…” Della Porta
leghíresebb munkája, a húszrészes enciklopédia, a Magia Naturalis, amiről mind ő, mind krónikásai azt állítják, hogy első verzióját „tizenötödik életévében írta”.6 Ez egy biológiai, fizikai,
kémiai, orvosi és filozófiai értekezés, eközben pedig egy szórakoztató „Művészet és Csodák
Könyve” (ahogy a német kiadás alcíme osztályozza), egyféle korai formája a népszerű tudományos enciklopédiáknak, a tudás egy fantasztikus, határokat átlépő, nyomtatott hálója.
„Bölcsesség és tökéletes tudás a természeti dolgokról” (Porta, 1719, 2) – így jellemezi Della
Porta a mágiára vonatkozó saját felfogását, és ebben a húsz könyvben óriási és vakmerő útra
vállalkozik, mely keresztülvezet az élet minden területén; a zoológiai megfigyelésektől a fémek (alkimista) átváltoztatásán és a drágakövek szintetikus előállításán keresztül, a gyógynövények különleges vegyületeinek vizsgálatáig és kikeveréséig, továbbá olyan szertartásokig, amelyek vetélést idéznek elő, és kvázi-génmódosítást hajtanak végre (a meg nem született gyermek nemének manipulációját);7 a mesterséges tűzről való értekezéstől, a főzéstől, és
a titkosírástól a „különféle tükrökről és lencsékről” szóló XVII. könyvig (melyet sok filmarcheológus idéz, de csak nagyon kevés olvasott), mely utóbbi Della Portának a projekciót, a
tükröződést és egy rakás más optikai jelenetezéstechnikát (mise-en-scene) tárgyaló tanulmányát tartalmazza. Az összes kötet ugyanazt a nézetet osztja a világról, a kifejezés szó szerinti
értelmében: a természeti jelenségek felajánlják magukat a tudósnak és nem csak a megváltoztathatatlan tárgyak kutatására, reprodukciójára, vagy utánzására; anyaggá változnak,
amelyet lehet manipulálni és át lehet alakítani. A képzelet csodálatos erejének eszközeivel és
a valós dolgokkal való kísérletezés révén lehetségesnek kell lennie a változtatásnak, átalakításnak és az ezeken való túlmutatásnak, amely aktusokban a test – testiség – mint szubjektum, nagyon világosan a középpont.8
6

7

8

Az 1607-es frankfurti kiadást használtuk, amely latin, néhány helyen német nyelvű (“ins Teutsche”);
az idézetek a nürnbergi, 1719-es kiadásból valók.
Ez különösen hangsúlyos a német kiadás szerkesztőjének előszavában: „Igazán különös lenne, ha a
terhes lányok, még inkább, a nemtörődöm szajhák többé nem tartották volna becsben a SABINER
vagy a hétfa (=Satten) főzetét, hogyha a hatása, mint állítja, megegyezik a női páfrányéval (FarrenKraut); amint a terhes nő rálép, méhének gyümölcse elhagyja őt és elvetél. Igen, a nők bizonyosan
bálványoznák, ha az biztos lenne, amit a PHYLLON és MERCURIALIS gyógynövényekről állít; hogyha
a nők megisszák a levét e gyógynövények hímző tagjainak, vagy egyszerűen csak leveleket helyeznek
arra a bizonyos természeti helyre, minden hiba nélkül fiút fogannak.”
A napról szóló Tractatus Primus („De Sole”) (mi a Joachim Tanckium által szerkesztett 1608-as
német kiadást használtuk) bekerült a kötetébe: “Vom Stein der Weisen und von den vornembsten
Tincturen des Goldes...,” Roger Bacon mindig úgy hivatkozik ennek az értékes nemesfémnek a testére (Leib), mint ahogy az az elméletről szóló fejezet e kivonatában áll: “‘Solches vorwar geschieht dem
Golden nicht / denn bis zum letzten Urtheil des Gerichts / mag die Natur dem Leibe des Goldes nichts
an seiner NOBILITET unnd PERFECTION endern oder mindern: Es ist such zwar eine Materia aller
Edelgesteinen / und gibt sie besser von seinem Leibe und von seiner Materia / denn sie die Natur finden
mag und erreichen. Und ich sage euch / ob das ASTRUM seine INCLINATION in ein solchen claristeirten
Leib des Goldes wenden und IMPRIMIEREN worde /es kundt sein VIRTUTEM und Potentz bio zum letz-

2015. április

63

„

Próbáljuk meg tisztábbá tenni Della Porta – az ő idejében legalábbis – lázadónak számító
kapcsolatát a világhoz, példaként véve optikai tanulmányait és az optikai artefaktumokról
készült tervrajzait. Kiindulópontja a tükrök és lencsék értelmezésében pontosan az a hagyományos és szilárdan megalapozott tabu, amely szerint ezek az artefaktumok állítólag csak
„hamis képeket” tudnak közvetíteni az észlelt tárgyakról (kicsinyítések, nagyítások, torzítások stb.), és ezért, összhangban az isteni természet szentségével, csak a látás hibáinak javítására használhatók (tehát okulárékhoz és hasonlókhoz). Az artefaktumoknak e protézisfunkciója egyáltalán nem érdekelte Della Portát. Pontosan a dilatációk [tágulások], deformációk, kettős látások, osztódások, dimenzióváltások és a valós átváltoztatása ösztönözték kutatását és irányították figyelmét, vagyis az a kontraszt, ami általában látható, a képzelet vizualizációjaként.
„Hogyan jelenhet meg egy halványsárga vagy sokszínű forma, mikor belenézünk a tükörbe,… hogy úgy tűnjék mintha az arc szétválna középen… hogy úgy tűnjék, mintha valakinek
szamár-, kutya- vagy malacarca lenne…” (943) – Della Porta ezekkel a gondolatokkal kezdi a
„Magia Naturalis” XVII. könyvét, egyszerű megjegyzésekkel a tükörbeállításokról. A második
fejezet negyedik paragrafusában ötlik szembe az első meghökkentő jelenség: „Szintén lehetséges síktükrök használatával olyan dolgokat látni, amelyek tőlünk távoli helyeken történnek…” (947) majd folytatja a tükrök elrendezésének pontosan ugyanolyan leírásával, melyet
sokkal később Sigmund Freud állított fel dolgozószobájában, annak érdekében, hogy titokban meg tudja figyelni házában a többi embert. Ezután részletes leírások következnek a különböző típusú és eltérő használatú homorú tükrökről, amelyek gazdagon díszített változatával egy évszázaddal később fogunk ismét találkozni, Athanasius Kircher írásaiban. Ezután
Della Porta először kelti fel a médiumarcheológus lázas érdeklődését a VI. fejezetben a „Gesicht=Kunst”-tal (Arc=Művészet), ahol szemlélteti a mozi apparátusának első csíráját, a Camera Obscurát – ő obscurum cubiculumnak nevezi az 1607-es latin eredetiben. Azt kívánja
megmutatni nekünk, hogy „vadászjelenetek, csaták és egyéb más hókuszpókuszok, hogyan
adhatók elő egy szobában… vendégelőadások, csataterek, játékok, vagy amit akarsz, olyan
tiszták, világosak, és szépek, mintha ugyan tényleg itt történnének a szemeid előtt”, és megmagyarázza: „A kép úgy jut a szemgolyón keresztül a szembe, ahogy itt az ablakon keresztül.”
(Bill Gates metaforájának, bizony, nagy hagyománya van). És ezen optikai illúziók leírásában
szabad folyást enged képzeletének az életre hívott forgatókönyvek és jelenetezések megkonstruálásban: „Nevezetesen, a szoba ellentétes oldalán, mint ahol látni kívánod ezt, szükség van egy hatalmas, egyszintű térre, amelyet a Nap be tud ragyogni, ahol mindenfajta fa,
erdő, folyó vagy hegy úgy elhelyezhető, mint ahogy állatok is, és ezek mind lehetnek igaziak
vagy műviek, készülhetnek fából vagy más anyagból… Lehetnek ezek szarvasok, vadkanok,
orrszarvúk, elefántok, oroszlánok vagy más állatok, amit csak az ember látni akar; lassan kicsúszhatnak a sarkokból a térbe, és akkor a vadász feltűnhet és eljátszhatja a vadászatot.”9

9

ten Urtheil nicht verlieren. Denn der Leib ist PERFECT und allen Elementen vereiniget und angenehm
und ist kein Element das ihm micht schaden. ” (p. 44).
Egy szó sem esik „az első” égető kérdéséről. Della Porta szövege kétségkívül felhasználja a korai
írásokat. Például az övéhez hasonló leírásokkal találkozhatunk Villeneuve munkájában, amely a XIII.
században íródott, és akinek az „előadásai” [„shows”] egy kicsivel messzebbre mennek, megelőlegezve a „hangosfilmeket” [„talkies”]: „megbeszélte néhány emberrel, hogy a darab közben, a szobán
kívülről, odaillő zajokat csapjanak, mint például kardcsörömpöléseket, sikolyokat és trombitaszót.”
(Hammond, 1981, 9, 10).

„

64

tiszatáj

(962) Aztán, a VIII. fejezetben, még a szerzőnek is vissza kell fojtania a lélegzetét – „igazság
szerint a toll kiesett a kezemből” –, azon szörnyű dolgokkal szembesülve, amelyeket meg
akar velünk osztani: „Hogy egy képet hogyan lehet megjeleníteni a levegőben anélkül, hogy
látnánk akár a tükröket, akár a dolog formáját magát.”
A tükrök bonyolult elrendezésének eszközeivel Della Porta anticipálja azt a hatást, amelyet ma holografikus képekkel hoznak létre. Később, a lencsékről szóló értekezésben, szembesülünk a tele-vízió furcsa koncepciójával: „Egy bizonyos perspektívából [ez a terminus arra
van ítélve, hogy még a televízió technikatörténetének első kísérleti szakaszát is túlélje – S. Z.]
az ember messzebbre láthat, mint képzelhet”, állapítja meg, majd megmagyarázza „ennek a
hasznos dolognak” a lényegét, ezt a „Gesicht=Kunst”-ot, amellyel ekképpen „a művelt személyek képesek felismerni a dolgokat sokmérföldnyi távolságból, de még a buta emberek is el
tudják olvasni távolról az ábécé legkisebb betűit.” (971) Csak néhány évtizeddel később, a
XVI. század fordulóján alapozta meg magát a látható dolgok fizikája Christoph Scheiner csillagászati tanulmányaival („rosa ursina sive sol”), Galileo Galilei („sidereus nuncius…”) és Johannes Kepler optikai kutatásaival és a retinaképek geometriájával, ösztönözve ezen artefaktumok instrumentalizációját a reprezentáció szolgálatában. Noha feljavított reprezentációról
van szó a teleszkóp, a mikroszkóp és a projektorként működő fordított teleszkóp eszközeivel.
A tudomány fantasztikus építészetét, amelyet Francis Bacon 1624-ben az Új Atlantiszban lokalizált, a komoly „optikaházak” már szigorúan elválasztattak a némileg gyanús háztól, melyet a „»szemfényvesztés házának« nevezünk, ahol mindenféle szemfényvesztést, csalást és
illúziót idézünk elő.” (Bacon, 2001., 49.) Fizika és varázslat, megfigyelő és értelmező többé
nem élnek egy fedél alatt. Descartes Értekezés (a módszerrőlj)ében és társszövegében a La
dioptrique-ban (Leyden, 1637) – különös tekintettel az optikára –, a modern idők racionális
instrumentalizációja megtalálja pontos szabályokba foglalását.
Ennek ellenére Della Porta terveinek és fantáziáinak mágikus energiái ezzel párhuzamosan folytatódva messzemenőkig kifejtették hatásukat a XVII. században. A leglenyűgözőbb
példák Kircher tanítványának és munkatársának, Caspar Schottnak, többkötetes munkájában
(Magia Optica 1671) lelhetők fel, valamint magának Athanasiusnak – aki oly rejtélyesen kísért Umberto Eco Foucault-ingájának lapjain – a technikailag közvetített látásról írt tanulmányaiban találhatók. Az Ars magna lucis et umbrae két kiadása, 1646 (Róma) és 1671 (Amszterdam), súlyosan telített mindkét világnézettel: egyrészről a látás geometrializálásával mint
megfordítható képkonstrukciók előállításának módszerével, másrészt a határok visszaszorításával olyan víziók megjelenítése érdekében, amelyek általában nem láthatók. Ez utóbbiak
például a kvázi peep-show elrendezések, ahol a néző megfigyelheti, hogy egy másik személy
ábrázata hogyan válik szamárfejjé, vagy oroszlánévá, vagy Nappá a „kerékdob metafora”
(„Metapherntrommel”, Gustave R. Hocke) segítségével. Már találkoztunk ezzel az illúziókeltő
technikával Della Porta „Tükörcsarnokában”: fény és árnyék játszik rögzített és mozgó prizmákon, vetítőeszközök, mint a bűvös lámpás, és ismét csak, még több tükörbeállítás a Másik
vizualizációjának céljából, akit még nem, vagy inkább, így még nem láttunk. Különösen
Kircher ikonografikus prezentációiban, amelyeket megtervezett ugyan, de az esetek nagy
többségében nem alkotott meg, szabadulnak el a mágikus és modern természettudományos
világlátások, egymás mellett és összefonódva. Az egymásba olvadó fikciók és az elképzelt
fakticitás szintén jellemző kombinációs tanulmányaira (főként az Ars magna sciendi címűre
1669) és a zenéről szóló fantáziadús teoretikus munkáira (Musurgia universalis, 2 kötet,

2015. április

65

„

1650). Ahogy Kircher játékosan működteti a különböző rendszerek karaktereit, főként a héber, görög és római ábécéit, úgy munkásságában a matematikai és geometriai konstrukciók
jelei és fogalmai is összefolynak az alkimisták és asztrológusok szimbólumaival. Játszi könynyedséggel kapcsol egymáshoz mitológiát és tudományt, jezsuita teológiát és filozófiát, hogy
azokból egy sokrétű szemantikai hálót hozzon létre, valamit, amit a maga komplexitásában
csak nagy nehézségek árán érthetünk már meg. Benne titkos kódok (egy nagyon speciális,
hekkerszerű nyelv) váltakoznak azzal, ami dekódolhatóként jelenik meg (vagy talán csak úgy
tűnik, hogy megjelenik), a nagy valószínűségű a puszta valószínűtlenséggel, a szilárd struktúra a képzelet és a változtatni akarás törékeny építményeivel.
4. Múlt éjjel hivatalosak voltunk Ladislaw Galeta fantasztikus és hermetikus filmvilágába.
A mennyországnak, a kozmosznak és az útnak, mely ott végződik, ahol elkezdődött, az elsődleges szimbóluma: a kör. Ismerős nekünk Henry Heyl fazmatrópja, Muybrige zoopraxiszkópja, Anschutzen taküloszkóp terve, és ennek továbbfejlesztéseként az elektrotaküloszkóp
[Schnellseher], Demenÿ fonoszkópja vagy Marey fényképezőpuskája: az élet körforgásának
[Lebensrad] 1830-as és ’40-es évekbeli hagyományában, mielőtt a film filmszalaggá változott
volna, kerek, sima lemezekre volt ráfestve vagy ráerősítve. Narratív szempontból ez egy rövid és zárt körforgást jelenített meg, ami gyors egymásutánban ugyanúgy vagy legalábbis hasonló módon a végtelenségig ismétlődhetett.
Az Ars magna lucis et umbrae 1671-es amszterdami kiadásában Athanasius Kircher szerepelteti egy furcsa apparátus illusztrációját, amely eszköz körkörösen beszél el történeteket: ez a Smicroscopin. A tároló Krisztus szenvedéstörténetét tartalmazza nyolc drámai tablóképben vagy jelenetben (Kircher a szimulákrum kifejezést használja – ezt valójában nem ő
alkotta, hanem a preszókratikusok terminológiájához és látáselméleteihez tartozott). Az eszköz maga, mely hard- és szoftver egyben, kerek és lapos dobozokból állt, azok fedeleit tűvel
rögzítették, hogy köztük a képkerék forgatható legyen. Az egyik fedélbe egy lencsét illesztettek, a másikon egy kör alakú lyuk volt ugyanakkora átmérővel, mint az optikai cilinder szemlencséje. Az elbeszélés sebessége és ritmusa a felhasználó belátására volt bízva. Egyszerű lett
volna kicserélni a szoftverkereket. Az artefaktum ráadásul hordozható volt, működtetése pedig különösebb energiát nem igényelt.
Kaspar Schott, Kircher régi munkatársa, saját Magia optica – das ist geheime doch naturmassige Gesicht-und Augen-Lehr című értekezését (ami az arc és a szemek titkos, mégis természettudományos vizsgálata) ugyanebben az évben, 1671-ben adta ki, amikor a második
kiadása megjelent a Great Art of Light and Shadow-nak [A fény és az árnyék nagyszerű művészete]. Ebben Schott nemcsak felvonultatja tudását a nála jóval ismertebb jezsuita kollégájának ragyogó asszisztenseként, hanem felülmúlja őt aprólékosságával és részletekre való odafigyelésével, aminek segítségével leírja a mesterségesség révén átalakított látás különböző
anyagi rendszereit. A hatodik, Von der Spiegelkunst (A tükörművészetről) című könyvben
Schott lebontja Kircher allegóriagépét, és felhasználva annak összetevőit, többféle összetétellel kísérletezik annak érdekében, hogy képeket és projekciókat állítson elő. A tükörművészet
a csúcsát a XVII. században érte el. Mielőtt lineárissá változott volna, a film anyagi formájának eredeti kerékdobként vagy tárgyaként felfogott ideája makacsul kitartott, bár csak nagyon sok évtizeddel később tűnt fel újra videolemez és CD formájában. Kezdetben a tárolókapacitás annyira korlátozott volt, hogy csak rövidfilmek rögzítésére volt alkalmas. Henry V.
Hopwood könyvében (Living Pictures, 1899) a mozgókép készítésére alkalmas kamerák és

„

66

tiszatáj

projektorok több száz különböző típusát listázza és magyarázza, például két amerikai szabadalmat rögzít, melyek technikailag kiegészítik egymást. Az egyik egy olyan kamerát ír le,
amely több mint 200 különálló képet tud rögzíteni koncentrikus körökben egy 8 hüvelyk átmérőjű zselatinlemezen. Ez a masina, mint a Lumière testvérek kinematográfja, kétfunkciós,
így projektorként is lehetett használni. Ehhez hasonló, bár mechanikailag csiszoltabb volt
Nelson spirálkamerája, melynek hordozható tokja tartalmazta a lemezt, amin a felvétel megjelent. Továbbá, a müncheni Deutsches Museum feneketlen archívumában van egy
artefaktum, amely 1898-ban nem hozott túl sok pénzt londoni gyártójának, akinek nevét viseli: Kammatográf. A képrögzítésre szolgáló ostyavastagságú zselatinlemez átmérője kétszerese volt egy modern hanglemezének. Kevéssé meglepő, hogy a miniatűr képek koncentrikus
körben való elrendezésével ez az artefaktum felidézi az elektromechanikus televízió korai
lemezeit. Technikatörténetileg a televízió és a kinevízió majdhogynem párhuzamosan fejlődött.
5. George Bataille világegyetem-ökonómiájának legextravagánsabb égiteste a Nap. Szüntelenül energiát sugároz anélkül, hogy bármit is visszakapna ezen ajándék fogadóitól. Minden
energiáját kiadja. Több mint másfélezer évig a különböző modellek és kísérletek a Napot
használták fényforrásnak a projekciókhoz, egészen az első arab tudósokig (1000 körül) és
sokkal később az olyan európaiakig, mint a polihisztor és alkimista Roger Bacon, aki egy
konkrét apparátusra állt elő ötletekkel, olyan sötétkamraszerűre, amely az emberek által létrehozott fényforrások segítségével is képes volt működni.
Azonban igazi érdeklődés nem irányult a Nap tiszta fényére. A tudósok vágyai ennek a
pazarló égitestnek tisztátalan, sötét elemeire összpontosultak, amelyek segítségével a vetítésben lévő fény formákat és struktúrákat hoz létre. A Kepler, de mindenekelőtt Galileo által
háttérbe szorított Cristoph Scheiner egyike volt azoknak, akik a látható fizikáját megalapították. Annak érdekében, hogy napfoltokat10 figyelhessen meg, kifejlesztette a heliotropikus teleszkópot, egy egyszerű eszközt, mely megvédte a szemét, amikor közvetlenül a Napba néz,
de ezen túlmenően a napfoltok függőleges és fordított képeit idézte elő. Ez a vetítőgép akár
22 méter hosszú is lehetett, segítségével pedig Scheiner képes volt kivetíteni egy darab fehér
papírra annak a bolygónak a felszíni struktúráját, amely érdekelte, így rögzítve azt
(ikono-)grafikusan. Ennek feltűnő sajátossága, ami elválasztotta a camera obscura vagy camera clausa korábbi koncepcióitól, melyeknél a megfigyelői pozíció külsőleges volt, a következő: Scheiner lencsékkel felszerelt kamrája olyan megfigyelőszoba volt, amely magában foglalta a megfigyelőt.
Macuh etiam caelo deducit ab alto – „Még a napfoltokat is lehozzák az égből”. Ezen a nyomatékos hangon ünnepli Johannes Zahn a műszemről írott híres 1686-ös könyve azokat az eszközöket, amelyek lehetővé teszik a természeti szabálytalanságok időleges képpé válását.
Egy kiegészítő megjegyzés: a bűvös lámpa stilizált és kimunkált képein a foltok, amelyeket tudományos eszközökkel láthatóvá tett és kielemzett, a gonosz, a természetfelettien furcsa és a kísérteties testet öltésévé váltak. Nagyon ördögiek voltak az első olyan témák, amiket

10

Főművében (1626/30) Scheiner a napot „medverózsának” (rosa urisina) nevezte, amelyet a mitológiában gyakran összekapcsoltak női attribútumokkal: Vénusz istennő igazi virágaként a szerelem,
a szépség és az erotika szimbóluma lett. Scheiner könyvének címe, amelyben először közölte
teleszkopikus lencséjének leírását, latinul van és öt soron keresztül tart (Refractiones celestes…).
1617-ben Ingolstadtban adták ki.

2015. április

67

„

átlátszó lemezekre megfestettek, hogy aztán a gyertyafény segítségével kivetítve nagy és kísérteties képekké álljanak össze a falon: Lucifer és a purgatórium lángjainak allegorikus ábrázolása (mint Kircher első bűvös lámpás illusztrációján). A horrorisztikus képek 500 évnyi
médiumtörténeten ívelnek keresztül, egészen a mai napig. Az egyik legkorábbi, 1420 körül,
rendelkezett egy feltűnően különös sajátossággal: az ördögi elem igen határozottan női alakként volt elképzelve. A vetítő, kezében egy vékonyka gyertyát tartalmazó lámpával, keleti ruhát viselt (valószínűleg utalásként a bűvös lámpa eredeti feltalálóira). A rajz a lámpáról nem
volt pontos; a készüléket a kép területe köré rajzolták, és feketének kellett lennie, hogy a női
ördög árnyékönmagát megjeleníthesse a falon.
6. Csak Paul Virilo híres esszéje, a War and Film [Háború és film] óta lett posztmodern
szokás a fejlett médiatechnológiát eredeti katonai távlatpontból értelmezni; ez a háború mint
arkhimédészi pont, amelyhez képest és ahonnan az illúzió világa strukturálódik. A technológiatörténet elnyűtt hivatkozási pontjai többek közt például a forgódob, az ismétlőpuska és
főként Janssen fényképezőrevolvere és Marey fényképezőpuskája, mely utóbbit feltalálója
arra használta, hogy egymást követő képeket lőjön repülő madarakról.
De a film – amennyire egyáltalán meg lehet határozni az eredetét – nem olyan médium,
amely elpusztítaná a teret vagy a tömeget, ahogyan az végső soron következne belőle,
amennyiben katonai komplexumhoz rendeljük. Számomra a film elsősorban a strukturált és
megformált időt jelenti. A mechanikai és elektromos apparátusok jellegzetes történetéhez
érdemes annak elsődleges artefaktumkutatásában ezt a szempontot érvényesíteni. A kerek
óra, ami ebben a formájában a XIV. század közepén került kifejlesztésre, olyan technikai
rendszer, amely funkcionálisan már tartalmazza a meghatározó elemeket a kamerával történő képrögzítés folyamatához: a szabályos haladás (kontinuitás) és a fokozatosság (diszkontinuitás) kombinációját.
Az óra mechanikai szíve a fogaskerék. Az első ismert felhasználása az ókori egyiptomiaknál van dokumentálva: a Sakie egy tevékkel működtetett gépezet volt, amely a kútból vizet
húzott fel, központi alkatrészeként egy hatalmas, vízszintes, mély bemetszéseket viselő fakerékkel. Munkagép a túléléshez, és nem a halálhoz. Később az előbb fából, majd fémből készült
működő kerekek fogai garantálták rengeteg gép pontosan szabályozott működését. Ez természetesen magába foglalja a kinematográfot és a kinetoszkópokat is, amelyeket a könnyűgépipar óra- és karóragyártó üzletágának mérnökei építettek a korai években. Stop&Go, a
mozgás és mozdulatlanság örök váltakozása, ez jelentette a bináris kódolást a XIX. századi
ipari kultúrában. A moziban pedig végre elnyerte az őt megillető helyet a mozgókép. Mégis,
története majdnem olyan régi, mint a természet fölé kerekedő emberé.
7. Deviáns, tisztátalan és egy korszak arculata. A mozifilm-projekt a fiziológiai és pszichofizikai kutatások innovatív energiájától hatalmas lendületet kapott. Az ipari forradalom százada őrült lelkesedéssel hatolt a test működésének mélyrétegeibe, az izmok és végtagok
mozgását (amelyek elég gyakran egy mechanizmus részeként voltak elképzelve) tanulmányozva energiáikat és hullámaikat tette láthatóvá. Orvosok, biológusok, fiziológusok, irattárosok és mániákus enciklopédisták a legkülönbözőbb társadalmi hátterekkel kezdetben arra
csaptak le, ami a legközelebbi volt, hiszen az volt egyben a legnyilvánvalóbb: a deviáns viselkedést tanulmányozták. Például a XIX. század utolsó három évtizedében az orvostudomány
és a kriminológia olasz doktora, Cesare Lombroso kifejlesztett egy alapos, tényszerű rendszert, amelynek eszközeivel megkísérelte a heterogenitás mentális, kulturális és társadalmi

„

68

tiszatáj

jelenségeit megmagyarázni azoknak a testen feltételezett „inskripcióin” keresztül. Kézírást és
koponyafelépítést analizált, abortált magzatokat tartósított, összefüggéseket koholt a női aktivisták szociális nyugtalansága és menstruációs ciklusaik közt, fegyencek rajzait és dalait, illetve halálra ítélt foglyok írásait vizsgálta. Mindenfajta deviáns viselkedést és annak kifejeződéseit rögzítenie kellett. A Másikat, aki fenyegetőnek tűnt a polgári élet központjában, statisztikailag és textuálisan kellett rögzíteni, ha már megérteni nem lehetett.
Kohlrausch periódusos fotográfiája paradigmatikus: a neurotikus ember sétája kétszer
lett felvéve, egyszer térbeli, egyszer pedig időbeli haladásként. Az egymást követő mozgásokkal szinkronban van a kronométer az ember feje fölé helyezve. Ebben a tekintetben Étienne-Jules Marey beállítása még pontosabb és hatékonyabb volt. Az emberi és állati mozgást
tanulmányozó kutatásaihoz készített képei tartalmaztak egy azok alján futó mérőszalagot és
még egy működő órát is, amely a másik kéz feltételezett pozícióját mutatta. A fiziológiailag
orientált időmérő- és mozgásfotográfusok – ellentétben Muybridge-gel – elsődlegesen nem a
testtel mint felületi érzéklettel foglalkoztak. Kapcsolatuk a kamerájuk előtti tárgyakhoz mindenekelőtt analitikus volt. Ezért kellett szó szerint felkapaszkodniuk képeik alanyainak hátára. Georges Demenÿ – Marey asszisztense, majd később riválisa – végrehajtott néhány olyan
kísérletet, amelyek az artikuláció közbeni szájmozgások rögzítésére irányultak. Célja egy
olyan alapanyag összeállítása volt, mellyel siketeket tudott volna beszélni tanítani. E szándéka miatt kellett nagy képeket készítenie. Sokkal később, hasonló premier plánokból [close
shots] készült montázs a fél- és nagytotálokkal együtt sokk-horror élményként vált megtapasztalhatóvá a mozilátogatók számára.
A mesterséges szemnek a test funkcionalitására irányuló fókusza már alapjaiban tartalmazza a komputált és szintetikus kép kezdeteit, amely a XX. század végére egyre inkább integrálódott a filmbe. Azon vonalstruktúrák, amelyek a valódi tárgyaknak a 3-dimenziós beolvasókkal szkennelése révén jönnek létre, és amely vonalak a számítógépeken létrehozott
mozgó figurák generációjának alapját képezik, alapvetően nem különböznek azon mozgáskutatásoktól, amelyeket Marey hajtott végre fekete öltönybe öltöztetett tesztalanyaival, kiknek
végtagjain fehér pontok futottak végig. Még egy feltűnő hasonlóságot találunk a szubjektumok tekintetében: az élőlények számítógépes animációi leginkább a szörnyekre, a homályosra, a nem homogén emberekre korlátozódnak. De ez – miként száz évvel ezelőtt is – csak idő
kérdése; a mai időnek komputálásra van szüksége.
8. Valószínűleg magyarázattal tartozom arra nézvést, milyen célból hajtottam végre a
médiumtörténet heterogén jelenségeinek e vad egymás mellé helyezését, de különösen a digitális média jelenlétének és a következő században való átlépésének a tekintetében: nem
feltételezem a táguló jelenben [expanding present] a művészi produkcióknak és befogadásuknak a médiával és a médián keresztül megvalósítható koherens praxisát, és hasonlóképpen igyekeztem nem homogenizálni vagy univerzalizálni a médiumok történeti fejlődését.
Gondolatilag követve a mások, például George Bataille által felvázolt vonalakat, megpróbálok
hetero-logikusan gondolkodni és írni a médiumartikulációs artefaktumok fejlődésének korábbi technikai, esztétikai és teoretikus gazdagságáról. Ebben a koncepcióban a rekonstrukció és a jövőbeli fejlesztések elgondolása összecsiszolódnak. Az esztétikai kifejezés
univerzalizációjának és standardizációjának roppant mértékben növekvő divatjával szemben, különösen az egyre terjedő telematikai hálózatokban, egyedül azok a stratégiák és technikák lehetnek segítségünkre, amelyek megerősítik a helyi kifejezésformákat és a művészi

2015. április

69

„

tevékenység különbözőségeit, amelyek erőteljesen heterogén energiamezőket teremtenek,
egyénre szabott szándékkal, működéssel és hozzáféréssel annak a határnak a meghaladásához, amit ma medializációnak nevezünk.
Gyakorlatiasabban fogalmazva: egy változatos praxisokat tömörítő, fejlett médiagépezettel megtámogatott projektért szállok síkra. Ez kreatív, vállt-vállnak vetett együttlét, nem a
grandiózus önkényesség, hanem inkább a munkamegosztás értelmében, ami nagyon is szükséges, mivel – mint mozimániások, videómániások, számítógépmániások – nagyon különböző
kívánalmaink és elvárásaink vannak vágyaink homályos tárgyától.
Fordította: GOROVE ESZTER

„

70

tiszatáj

WOLFGANG ERNST

Az időkritikusra irányuló kérdés

1

Az időkritikusra irányuló kérdés2 itt áll előttünk, akár már most meg tudjuk válaszolni, akár
nem. Mindenekelőtt azt kell gyakorolnunk, hogy az időkritikus kérdését helyesen, azaz módszeresen tegyük fel. Elöljáróban így néhány vektor.
Az időkritikus fogalma a rezgések, ugrások és frekvenciák közötti interferenciákra kérdez
rá – mert a fülünk rendelkezik a legjobb tudással ezekről a folyamatokról. A fogalom tovább
pontosítja Martin Heidegger kérdését az idő és jelenvalólét viszonyáról – a szám és idő nemcsak ontológiai, hanem operatív viszonyáról. Posztpüthagoraszi fülünkkel a harmonikus
logoi helyett frekvenciákat hallunk meg az időben, vagy másképpen téve fel a kérdést: mi különbözteti meg Arkhütaszt Mersenne-től?
Szám és idő viszonyára kérdezünk rá egy olyan kor számára, amelyben ez a viszony időkritikus lesz: az idő mint mérőmédiumaink funkciója, és az idő médiummá válása a mérőműszerekben az, ami így átfordul operatív médiumokba [Medien im Vollzug]. A tényleges műveleti számítógép (ellentétben az írott ábécével és a Turing-géppel) időkritikus médium, hiszen
az idő mint dimenzió az absztraktabb gépek valós világba történő implementálásával kerül
képbe. Kérdésünk az időkritikus folyamatok iránti érzékenység korai bizonyítékaira (Szent
Ágoston, Oresme-i Miklós) irányul, és ennek következtében arra, hogy mely idővonalon lehetne ábrázolni az időkritika genealógiáját – amennyiben készen állunk arra, hogy e kérdés
által megkérdőjelezzük a történetiről folytatott gondolkodásunkat, és amennyiben többé már
nem a tudástörténet kényelmes szobájában rendezkedünk be. Ha a történelem modellje elmarad az időkritikusra irányuló kérdés igényéhez képest, akkor viszont mely alternatív formában írható le a kultúrtechnikák időkritikussá válása a technológiai médiumok korában?
Az időkritikus folyamatok új temporális (vagy egyenesen temperált) kozmoszt alkotnak,
egy időbeli ökonómia mikrokozmoszát, amely az eddigi korokban éppolyan hozzáférhetetlen
volt, és éppúgy kivonta magát a történelem törvényei alól, mint ahogy a kvantummechanika
a klasszikus fizika törvényei alól. A végén őszintén fel kell tennünk magunknak a kérdést,
hogy létezik-e az időkritikuson túli világ az összefonódott részecskék törvénye szerint.
Időkritika? Egy fogalom pontosítása
Már az „időkritika” fogalma lehetőséget ad egy produktív félreértésre. Első pillantásra kellemes meglepetésül szolgál Bernhard Dotzlernek Konrad Zusével, a németországi számítógé-

1

2

Wolfgang ERNST, Die Frage nach dem Zeitkritischen = Zeitkritische Medien, szerk. Axel VOLMAR, Kadmos, Berlin, 2009, 27–42.
[A cím és a kifejezés (Die Frage nach dem Zeitkritischen) egyértelmű allúzió Martin Heidegger A technikára irányuló kérdés (Die Frage nach der Technik) című szövegére. A cím struktúrájában nem Geréby György fordítói megoldása, hanem a Bacsó Béla és Vajda Mihály által fordított és szerkesztett
művek hivatkozása érvényesül – a ford.]

2015. április

71

„

pek megalkotójával készített interjújában az „időkritika” fogalmat olvasni. De ha közelebbről
megnézzük, kiderül, hogy Zuse a fogalmat nem médiumarcheológiai, hanem a korszellem
kultúrpesszimista értelmében használta: „Különböző terveim vannak. Egy általános időkritika, amely Spengler gondolataira épül. Igen kevés figyelemre méltatták, hogy milyen döbbenetesen igaza volt ennek az embernek. Mindennek az a célja, hogy ezt hangsúlyozzuk és ezt
az irányt követve egyet s mást mondjunk korunk lehetőségeiről, de egyben korunk dekadenciájáról is.”3 Máshol azonban ugyanez a Zuse az időkritikát egy implicit, jól meghatározott
médiatechnológiai értelembe írta be, amikor utal arra, hogy ő 1939-ben már a tárolt programú számítógép architektúráján kezdett gondolkodni: „Merő ostobaság lett volna 1939-ben
ilyen gépet építeni. A tárolt programvezérlés csak abban az esetben kifizetődő, amennyiben a
tároló nagyon gyorsan dolgozik, tehát elektronikusan, és nagy tárolókapacitás áll rendelkezésére. Ahhoz, hogy az egész lebegőpontos számábrázolást programokon és ne kapcsolásokon keresztül hozza létre, ahhoz a gépnek tízszer-hússzor több parancsra van szüksége. Ez az
elektronikus gépnél nem játszik szerepet, míg a kapcsológépnél [Relaismaschine] lehetetlen
volt.”4 Maga a kapcsolás, ellentétben a boole-i logika tiszta matematikájával, entrópiára hajlamos, hiszen a valós világban történik. Így a számítógép-történet a Neumann-architektúra
szekvenciái óta (az ENIAC-tól az EDVAC-ig) „a gyorsabb kapcsolások történeteként” fejthető
fel; Neumann János Norbert Wiener „valószínűségi mezejének topografikus modelljét egy
időkritikus modellé”5 alakította át. Valójában a 0-ból az 1-be történő átmenet a való világban
mikroidejű. Egy kapcsolási elem csak átmeneti időt tölt a köztes állapotokban, amelyek az
összekötő kontinuumot alakítják,6 továbbá „[m]inden digitális készülék a valóságban analóg
készülék. A valószínűtlenség egy bizonyos ideje (time of non-reality),7 ha kellően forszírozzák, minden eszközt digitálissá tesz. […] Úgy vélem, szükségszerű tekintetbe venni a digitális
készülékek fizikáját.”8 Akármennyire vitathatók is ezek a kijelentések, érthetővé válik, hogy e
számítási folyamatokban egy végrehajtott jelenvalóléttel [Dasein im Vollzug] van dolgunk, és
ezentúl olyan időfogalommal kell számolnunk, amely a valóságunkat régóta vezérli, de a hagyományos időfogalmak aligha tudták lefedni. Erre egy egyszerre episztemológiai, archeológiai és technológiai irányultságú médiatudomány nyújt megfelelő szenzóriumot és platformot. Itt teszünk kísérletet a médiumok krono-logikus meghatározására. Az időkritikus kettős
természete szó szerint itt jut érvényre: az egyrészt az időbeli operativitás, másrészt ezen
időbeli operativitás elgondolhatóságának, mérhetőségének és megvalósíthatóságának ma3

4
5

6

7

8

Idézet egy interjú átiratából, melyet Bernhard Dotzler készített Konrad Zusé-vel 1988 februárjában.
Az interjú részletei az alábbi címmel és címen jelentek meg: Neue Wege der Rechnertechnologie:
1936 http://www. culture.hu-berlin.de/verstaerker/vs002/ (Utolsó hozzáférés 2008 november)
[http://www.culture.hu-berlin.de/verstaerker/vs002/dotzler_zuse.html – a ford., 2015. 01. 16.].
Ua.
Claus PIAS, Elektronenhirn und verbotene Zone. Zur kybernetischen Ökonomie des Digitalen = Analog/Digital – Opposition oder Kontinuum?, szerk. Jens SCHRÖTER, transcript, Bielefeld, 2004, 295–310,
itt 306.
Neumann Jánost idézi Lily E. KAY, Von logischen Neuronen zu poetischen Verkörperungen des Geistes =
Cybernetics – Kybernetik: The Macy Conferences 1946–1953, szerk. Claus PIAS, diaphenes, Zürich,
2003, Bd. 2, 177.
Vö. Claus Pias szövegével ebben a kötetben. [Wolfgang Ernst jelen írása az alábbi kötetben jelent
meg: Zeitkritische Medien, szerk. Axel VOLMAR, Kadmos, Berlin, 2009. – a ford.]
Norbert Wienert idézi Stewart BRAND, For God’s Sake, Margaret: Conversation with Gregory Bateson
and Margaret Mead = Cybernetics, 304f.

„

72

tiszatáj

tematikai logikája. Az idő és szám viszonyának aktualizálásáról újratárgyalásként van szó,
amelyet explicit módon Arisztotelész fogalmazott meg először. Ennek lehetőségfeltétele az ő
részéről kultúrtechnikai: hogy az időről folytatott gondolkodás diszkrét egységekben vált kifejezhetővé, ahogy már Marshall McLuhan írta, az a vokális ábécé funkciója. Ebben az összefüggésben most az egyszer nem Leibniztől idézek, hanem a differenciálszámítás tekintetében
vett szellemi rokonától, Isaac Newtontól, annak 1704-es Értekezés a görbék területszámításáról című művéből. Mert egyrészt már az első mondatból érezzük azt, hogyan fejlődött a görögök ciklikus időfogalmának elbúcsúztatásaként az újkor keresztény teológiája által megszűrt
és alakított időfelfogása nemcsak a mozgás, de a mozgás dinamikájának (gyorsulás és lassulás) új érzékenységévé, és hogyan kérdezett rá egyrészt a diszkrét viszonyára (elemek,
stoicheia), másrészt a folytonosságéra rögtön úgy, mint egy időkritikus viszonyra: „A matematikai mennyiségeket itt nem úgy szemlélem, mint amelyek a legvégső kis részecskékből
állnak, hanem folytonos mozgásként írom le. Vonalak íródnak le, és a leírásban nem részek
összeállásaként állnak elő, hanem pontok folytonos mozgásaként […]. Ezek a generált vektorterek [Erzeugnisse] a természetben valóban végbemennek.”9 Newton itt írja le a fluxiós módszerét. Megszakadásuk után az elemek hamarosan újra a legkisebb részekként, időbeli kvantumokként térnek vissza: „A fluxiók egészen pontosan úgy viselkednek, ahogy a fluensek legkisebb azonos időrészecskéiben előállt növekedései.”10 Ezzel párhuzamosan Leibniz az
1684-es A végtelen analíziséről szóló művében azt írta, hogy a deriválási szabályok bizonyítása abban áll, hogy az ember az intervallumokat a pillanatnyi differenciákkal arányosan, azaz
a mindenkori paraméterek növekményeként vagy csökkenéseként képes szemlélni.11 „Ennek
[…] nyilvánvalóan az az elképzelés szolgál alapjául, hogy minden mennyiség az idő funkciója.”12
Ezt az érvet támasztja alá a nem görög, nem eukleidészi matematika. Riemann meghatározta a térgörbület tenzorát, Hilbert a szakaszt idővonalként definiálta, és az e szakasz mentén megragadott integrált nevezi aztán az idővonal egyenidejének. Hilbert egy ideális mérőműszert képzelt el, hogy ezeket a pszeudogeometrikus fogalmakat szemléltesse: a fényórát,
amelynek segítségével valamennyi idővonal mentén megállapíthatjuk az egyenidőt. „Ilyen
körülmények között […] már egyáltalán nem lehetséges a fizikai mennyiségek jelenbeli és
múltbéli ismeretéből egyértelműen következtetni azok jövőbeli értékeire.”13 Keressünk tehát
új fogalmakat a történetiek helyett. Ugyanis az aktuális médiakultúra csodás helyzete az,
hogy az intervallumok időbeli integrációjának ez a látszólag paradox elmélete a nagyteljesítményű számítógépekben időközben maga vált valósággá – amivel a számítógép a magjában azokat az időkritikus műveleteket hajtja végre, amelyekről eddig csak filozófiaispekulatív vagy matematikai beszéd folyt.
A 20. század egy, az időfolyamatokhoz tartozó ultrarövid lejáratú viszonyra képezte ki a
nyugati gondolkodást – a 19. század idegingermérő fiziológiája, az elektromágnesesség se-

9
10
11

12
13

Isaac NEWTON, Abhandlung über die Quadratur der Kurven, Verlag Harri Deutsch, Frankfurt/M., 1996, 3.
Ua.
Gottfried Wilhelm LEIBNIZ, Über die Analysis des Unendlichen, Verlag Harri Deutsch, Frankfurt/M.,
1996.
Szerkesztői jegyzet: NEWTON, i. m., 57.
David HILBERT, Die Grundlagen der Physik [beadva 1923. december 29-én – W. E.] = Mathematische
Annalen, 1924/1–2 (92), 1–31, itt 17.

2015. április

73

„

bessége,14 a világháborúk mint villámháborúk,15 a virtuóz televíziókapcsolgatások [zapping]
és a valós idejű komputálás öröksége a jelenben. Az időkritikus ezzel az új médiumok
processzuális meghatározására szolgál, ellentétben azok pusztán techno-logi(k)ai [technologische] fogalmával. A logika szillogisztikaként tiszta filozófia vagy matematika marad, és
csak akkor válik először médiafolyamattá, amikor valóban létező automatákba (akár emberbe, akár gépbe), és ezzel a világba, tehát az időbe implementálják.
Martin Heidegger mindkettőt – a technikai létét és a lét időviszonyát – megfontolta,
azonban nem integrálta. Az olyan óriások vállaira támaszkodva, mint Arisztotelész, Newton,
Leibniz, Heidegger és Wiener, ránk éppen ez a feladat hárul.
Az időkritikus az elektronikus médiumok definíciójának középpontjában
Siegfried Zielinski A médiumok archeológiája című könyvében határozottan kérvényezi a
„technikai médiumok specifikus időkarakterének figyelembevételét”.16 A médiatechnikai
mimézis időkritikus fogalma (Martin Carlé) még annál is tovább megy, amit eddig az „időalapú művészetek” átfogó fogalma jelentett; az elektronikus médiumok (televízió, videó, rádió)
kép- és hangvilága a világot annak specifikus időbeliségében utánozza.
Az elektronikus médiumokkal radikális átalakulás állt be az időfelfogásban, amelynek
emberileg tudatos észlelését ugyan már régen alámosták, médiumarcheológiailag, azaz mérőmédiumokon keresztül azonban bizonyíthatóvá vált. Ebben strukturális perspektíva rejlik:
az időkritikus médiumok, szemben a könyvhöz hasonló klasszikus tárolómédiumokkal, már
nem a retorikai-topológiai, hanem a dinamikus paradigmákból indulnak ki.
Ebben az összefüggésben az időkritikus szükséges ellenfogalmára mindig is mint bizonyos dinamikus folyamatok időinvarianciájára kell gondolni. Alexander Bain 1843-as másolótelegráfja összekapcsolta a képek és az idő konstrukciójának problémáit; izokrónia és
szinkrónia az inga mediális artefaktumában kulminált.17 A neurobiológia ragaszkodik ahhoz,
hogy vizuális érzékelőapparátusunkat szimultán képi folyamatokra alapozza; tételei úgy írják le a jelfeldolgozást, mint „amelyben az egész hálózaton áthaladó impulzusok pontos ideje
nem döntő”.18 A neuronális percepció csak időkritikus tekintetben érzékeny a digitális vagy
analóg adatfeldolgozások különbségeire; a mintázatfelismerésben [pattern recogniton] az idő
éppen nem kritikusnak, hanem szimfonikusnak számít.
Szó szerint közöttük áll az időbeli intervallum. Elvileg a számítógépekben az egyik legkorábbi tárolómédium, a higanyalapú késleltetővonal [mercury delay line] időkritikus módon
funkcionált, vagyis kihasználta az elektronok sebességéhez viszonyított lassú áramlási idejű
hanghullámokat az adatláncok köztes tárolására. A tárolt adatok itt sorosan voltak kapcsolva,
tehát időpontokként lettek egy vonalra címezve. A Williams-cső hasonlóképpen használta a

14
15
16

17

18

Vö. Kilian Hirt és Axel Volmar szövegével a kötetben.
Vö. Jens Schröter szövegével a kötetben.
Siegfried ZIELINSKI, Archäologie der Medien. Zur Tiefenzeit des technischen Hörens und Sehens, Reinbek, 2002, 45.
Lásd Christian KASSUNG – Albert KÜMMEL, Synchronisationsprobleme = Signale der Störung, szerk. Albert KÜMMEL - Erhard SCHÜTTPELZ, Fink, München, 2003, 143–165. Szakkomentár: Peter BERZ, Uo.,
167–171.
Warren MCCULLOCH – Walter PITTS, A Logical Calculus of the Ideas Immanent in Nervous Activity =
Bulletin of Mathematical Biophysics, 5, 1943, 115–133, itt 119.

„

74

tiszatáj

foszfor tehetetlenségét, ugyanis a foszfor egy képernyőn 0,2 másodpercig még megmarad,
következésképpen másodpercenkénti ötszöri frissítés mellett lehet tárolóként megtartani.19
Gépidő
A folyamatalapú médiumok vizsgálata a médiaelmélet sürgős feladata: tehát a médiumokat
nem csak a konkrét technológiai értelemben vett artefaktumokként, hanem éppúgy vektormédiumokként is kell érteni, mint mediális folyamatokat egy időbeli csatornában. A csúcstechnikai, idő-adó [zeitgebender]20 médiumok előterében a processzualitás fogalma áll. Az
időkritikus mediális műveletek egy folyamatorientált, digitális, ütemezett kultúra aláírásai,
amelyben a programok futási ideje válik esztétikájuk mércéjévé. A kritériumok a számítógép
idejével magát az életet is algoritmikusan mossák alá.21 Itt a számítógépek rendelkeznek a
jobb, pontosabb érzékeléssel (hogy azt ne mondjuk, fenomenológiai tudással): „Hogy a számítógépeknek a Neumann-módszer nyomán […] mindent egymás után kell feldolgozniuk,
semmit nem változtat az összes feldolgozott folyamat egyidejűségének szubjektív érzékelésén. Csupán a megélt idő és azon idő közti elkülönítéssel, amelyben a számolás történik, valamint ez utóbbi gyorsulásának az életidőre vonatkoztatásával keletkezhet az események
párhuzamosságának benyomása.”22 Galilei egykor azon fáradozott, hogy esési időket mérjen,
ezért a tárgyak esését mesterségesen kellett megkerülnie azzal, hogy ferde síkokat vezetett
be. De az elektrotechnikai mérőműszerek (hála az elektroncsőnek) megengedik egy időökonómia érzékelését, amely számunkra csak úgy mutatkozik meg, ahogyan valamikor a világűr
a teleszkópon keresztül – miközben ezen adatok érvényessége a mérőműszerek időkritikus
pontosságán és hitelességén állt vagy bukott, nem úgy, mint az emberi szemekhez (és fülekhez) kötött boncolás az ógörög diskurzus igazságkritériumaként. Max Bense így ír 1951-es
„Kibernetika, avagy egy gép metatechnikája” című tanulmányában: „A legkisebb intervallumot a kibernetikus gépek használják ki teljesen. Egy összeadás ötmilliomod másodperc alatt
történik meg […]. Már itt megjelenik ennek a gépnek a sajátos időviszonya: a finomszerkezetekben az idő mikrofolyamatokban dolgozik, amelyeket emberi eljárásokkal vagy gondolkodással nem lehetne kihasználni”23 – tehát a humán, drámai időablak innenső oldalán, sokkal
inkább valós időben. Képzelőerőnk már nem elegendő ahhoz, hogy „folyamatokat ilyen infinitezimális időtartományokba összenyomva gondoljuk el”.24 A gép itt elhagyja a newtoni időuniverzumot, amelyben a fizikai folyamatok megfordíthatók, és sokkal inkább a bergsoni
durée oldalán áll: „E kifinomult képződmény folyamatjellegének lényegéhez tartozik, hogy lé19

20

21

22
23

24

Claus PIAS, Computer-Spiel-Welten, Springer, Wien, 2002: a Sichtbarkeit und Kommensurabilität
fejezet.
[A „zeitgebender” folyamatos melléknévi igenévként szereplő alak itt valószínűleg a „Zeitgeber” értelmében használatos; olyan külső hatást jelöl, amely meghatározza vagy módosítja az élőlények
belső „időmérő rendszerét”. – a ford.]
Lásd Bernhard SIEGERT, Das Leben zählt nicht: Natur- und Geisteswissenschaften bei Wilhelm Dilthey
aus mediengesichtlicher Sicht = [medien]^i. Dreizehn Vorträge zur Medienkultur, szerk. Claus PIAS,
VDG, Weimar, 1999, 161–182.
André REIFENRATH, Die Gesichte der Simulation, k. n., Berlin, 1999, 66. (220. lábjegyzet).
Max BENSE, Kybernetik oder die Metatechnik einer Machine = Merkur, 5, 1951, 205–218; Újraközölve:
Ästhetik als Programm: Max Bense – Daten und Streuungen, szerk. Barbara BÜSCHER et al., diaphenes,
Zürich, 2005, 50–61, itt 57f.
Ua.

2015. április

75

„

te az időben nem megfordítható, irreverzibilis.”25 Martin Heidegger megbukott a számítógép
elgondolásában, amikor a Lét és időt időkritikusnak gondolta.
Kritikus határra érünk, mihelyst a digitális jelfeldolgozás a legkisebb hangzásbeli kvantumok időkritikus analízisén keresztül az akusztikát abba a helyzetbe hozza, hogy a gramofon által felvett hangok reszintetizálásával aktuálisan duettet énekelhetünk a halottakkal.26
Amióta a számítógép órajelének munkaütemei, tároló- és számítóteljesítményei (Mooretörvény) annyira megemelkedtek, hogy magát az emberi érzetadatfolyamot képes szimulálni,
azóta a (jelenvaló)lét és idő összefüggése újrafogalmazódott.
Érzékenyítés időkritikus folyamatokra
A „görögök statikus fizikájának”27 nem volt saját jogán mozgásfogalma? Parmenidész tanítványának, Zénónnak a paradoxonai a mozgást a logikus érvelés modelljében ad absurdum
kezelik, hiszen hiányzik hozzá egy infinitezimális kalkulus. Arisztotelész Fizikája a mozgást
csupán két létállapot – esetleg színek sorrendje – közötti célirányú átmenetek (entelekheia)
jelenségeként ismerte, de nem önálló természeti jelenségként. A rezgés azonban nem lét, hanem mozgás: „Az akusztikában már a püthagoreusok [is] a hangmagasságok és a monokordon lévő húrhosszúságok viszonyát vizsgálták, és számarányokban rögzítették; a hangot
azonban nem mozgásjelenségnek tekintették, és nem törődtek térbeli terjedésével.”28
Amennyiben Heller „nem”-jét egy „ha”-val helyettesítjük, és eltekintünk olyan gondolkodásés gyakorlatbeli elődöktől, mint tarentumi Arkhütasz, akik bár útmutatók, mégis egyedülállók maradtak,29 a következő állítás lép érvénybe: „A görög optika ugyanígy nem ment túl
azokon a jelenségeken, amelyeket geometriai ábrákkal le lehet rajzolni (mindenekelőtt a tükröződést és a fénytörést).” Marshall McLuhan A Gutenberg-galaxis című könyvében30 ezt annak a fonetikus ábécének tulajdonítja, amely a vizuális tudásfeldolgozást az akusztikus és
audiotaktilis térrel szemben előnyben részesítette. A hangsebesség kidolgozása is igencsak
távol maradt ezektől az antik szerzőktől (eltekintve az arisztotelészi to metaxy kategóriájától,
amelyet ő a hang terjedési késleltetésén [Laufzeitverzögerung] kvázi médiumként diagnosztizált). A kozmosz fogalma inkább a ciklikus visszatérést hozta közelebb, azaz a rekurzió figuráját. Az ógörög matematika a lét aritmetikus és geometrikus alapformáit kutatta: „[E]z csak
a kereszténység megjelenésével változott. Ez előfeltételezte az antik statika felbomlását; a világot már nem magától értetődőnek és az emberi létezés megingathatatlan alapjának tekintette. [… A] világ megszűnt örökké létező kozmosz lenni, az emberek és Isten közötti történelem helyévé vált, és ezzel szó szerint minden dolog mozgásba jött. A keresztény gondolkodás
25

26
27
28
29

30

Uo., 59, hivatkozva erre: Norbert WIENER, Cybernetics or Control and Communication in The Animal
and The Machine, MIT Press, Cambridge, 1948, 30–44. [Newtonian and Bergsonian Time c. fejezet –
W. E.]
Lásd Barbara BURKE HUBBARD, Wavelets: Die Mathematik der kleinen Wellen, Birkhäuser, Basel, 1997.
Bruno HELLER, Grundbegriffe der Physik im Wandel der Zeit, Vieweg, Braunschweig, 1970, 144.
Uo., 145.
A kinetikus egy rehabilitációjához az ógörög ontológiában lásd Sandrina KHALED, Psophos und phone:
Die matematische Formalisierung des Hörbaren in Archítas von Tarents Harmonikos = Die Geburt des
Vokalalphabets aus dem Geist der Poesie, szerk. Wolfgang ERNST – Friedriech KITTLER, Fink, München,
2006, 153–170.
Marshall MCLUHAN, Die Gutenberg-Galaxis, Econ, Düsseldorf 1968, 145. [Wolfgang Ernst itt és a következő esetben is tévesen hivatkozik McLuhan művére. – a ford.]

„

76

tiszatáj

kifejezetten dinamikus elképzeléseket fejlesztett ki, amelyek a mozgásfogalmat az antik
mozgásfogalommal szemben jelentősen módosították.”31 Az ógörög rendtudat a matematikát
kozmoszként gondolta el, megtagadta az irracionálist, ami először csak a kereszténységgel
(Szent Ágoston, a középkor) vált elgondolhatóvá: a végtelent. Ez az időfogalomra nézve is
következményekkel járt: „örökkévalóság” (aevum) nem mint állapot, hanem mint végtelen
kiterjedés. A keresztény-teológiai háttér előtt Szent Ágoston felfedez egy időbeliséget, amely
nem merül ki a kozmikus visszatérésben (görögök), hanem irányként terjed ki; a gondolkodás a történelemben választ adott egy ezzel szemben álló, újra felgyorsult és egyszerre profán időbeliségre, továbbá pontosította az időtudatot: a „végén” (ami maga is teleologikus
szókép) így a végletekig kiélezett ultrarövidtávú időtudat áll (időkritikus folyamatok, az idő
mikroökonómiái).
Rezgések és frekvenciák
Amint a médiaelmélet – eredete alapján – már nem vizuális, azaz figuratív és szó szerinti
elemzéseket részesít előnyben, hanem az akusztikai csatornáknak juttatja az azokat megillető figyelmet, úgy az időkritikus kérdése különleges analitikai helyi értékre tesz szert. Valamilyen rezgésnek, különösen a monokord húrjának észlelése, az antik görögöknél először egy
harmonikus, majd matematikai relációknak engedelmeskedő statikus kozmosz megállapítását eredményezte. Ez a belátás, jobban mondva behallás [Einhörung]32 az újkorban csak a
vektorként tételezett idő másfajta teológiájával való összekapcsolásában vezetett a frekvencialapú médiumok definíciójához.
A matematika mint a világ modellezése, még ha pontosan nem adósság és kétely nélkül is,
a médiumfogalom szempontjából, (minden digitalizáció ellenére) nemcsak matematikaiként,
hanem techno-matematikaiként érthető. A technében azonban, amit az antikvitástól Heideggerig a poézissel vagy az episztémével szemben olyannyira lefokoztak, és onnantól a középkorban is inkább csak a quadriviumhoz rendeltek, csak a mediális végrehajtás [mediale Vollzug] van, a médiumfizika (Arisztotelész, Walter Seitter); a hangzás időszerűsége mint világban-benne-lét. A legenda szerint Püthagorasz egyrészt felfedezi a zenében a jól hangzó hangközök és az egész számok matematikai kapcsolatainak analógiájára, „hogy a számok alkalmasak arra, hogy a valóság számára leíró rendszereket tervezzenek”,33 de a zenének ez a matematikaiként való modellezése nemcsak felismeréshez vezet, hanem félreismeréshez – a
hangzás időkritikus természetének félrehallásához is. Ami „Püthagorasz felfedezésének
alapvető jelentőségét idegenné tehette számunkra”, az az a közbenső megfigyelés, hogy „az
alkalmazhatóság matematikai modelljeinek és struktúráinak korlátlan elfogadása az emberi
létezés topologikus terének struktúráira” – itt tehát az akusztikus aspektusra [Sonosphäre] –
„a tudatot valamiért inkább elrejtetté, mint megőrzötté vagy támogatottá” teszi.34 Amennyiben a zenei megismerést egyértelműen harmonikus episztéméként értjük, akkor a fizikába és
az időbe rejtőzik el a hangzás médiumarcheológiai észlelése és a zene materialitása. Ullmann
31
32

33

34

Uo., 146.
[A „belátás” itt inkább ’ismeretként’ értendő, azonban az eredeti szövegben található szójáték
érzékeltetése okán az „Einsicht” szó ’belátás’ jelentését választottuk. – a ford.]
Így parafrazeálja ezt Jakob ULMANN, Lógos ágraphos: Die Entdeckung des Tones in der Musik, KONTEXT,
Berlin, 2006, 71.
Uo., 72.

2015. április

77

„

így írja le az episztemológiai dilemmát: „Ha a valóság hallható struktúrája maga is „hangzás”
[…], minden esetben lehetővé válhat […] a hangzásstruktúrák tisztán formális leírása. Kézenfekvő, hogy e leírás struktúrájának matematikainak kell lennie – a számok tehát köztes pozíciót foglalnak el a valóság hallható struktúrája és annak, mint magának a valóságnak leírása
közt. Egy gyengített változatban a számok a valóság ismeretének »médiumaként« léteznének, míg egy erős változatban a szám, hangzás és valóság egységeként.”35 Ez a bizonytalan
különbség modell és médium, laza (mediális) és szoros összekapcsolás (forma) között. Első
ránézésre még vonzó lehet Püthagorasz mérőmédiumközeli kísérleti hozzáférése (kovácskalapácsok ütése, a monokord), amely elrejti a tényt, hogy egyazon tradícióban már akkor sem
hallották pontosan ugyanazt, amikor a hangszeres hangzás már nem (és még csak nem is ellenhatások miatt) „illeszkedik” a harmonikus kozmosz modelljéhez. A kísérleti tapasztalatot
[Empirie] tehát egy teóriának [theoria] vetik alá, ami éppen ezért nem médiaelmélet. A kozmosz akarása, ami inkább a geometrikus mintsem aritmetikus mathesis ógörög praxisára
utal, éppen a műveleti számokhoz való hozzáférést gátolja, a rezgésfrekvenciát.36 Jóllehet, ez
is Püthagorasz szemei előtt játszódik le, a hangzás mégsem hallható és elsősorban csak a mechanikus órák és más ritmusszámlálók által érzékenyített korszakban a rezgések szuperpozíciójaként válik hallhatóvá. Itt különbség van az esztétika mint ideológia és az igazi médiatudomány között. A világ matematikai modellezése a püthagoreusok által jelentős mértékben
vezet annak félreismeréshez, ami a matematikát mint modellt a műveleti matematikától mint
médiapraxistól elválasztja: így aztán a püthagoreus iskola számára, eredményeivel együtt
egészen a kora újkorig „egy ilyen, a valódi fémben, a valódi húrokon és edényekben létező,
egységes struktúra feltárásának részletei idáig háttérben maradtak, hogy maguk a súlyos tévedések tolerálhatóak legyenek”.37 Ez tulajdonképpen az ógörög örökség által a médiaelmélet útjába állított blokád. Ezt az iskolát a hangzás mint mediális esemény nem érdekli. Ebből a
szempontból a médiumarcheológia valami mást ért episztémén, mint amit az antikvitás, ahol
az episztémé (mint tudás) a harmónia oldalán elválik a technétől (mint mesterség) a „ta
mousika”, vagyis a praktikus gyakorlat oldalára kerül. Amennyiben a hangzás csak médiumzeneként létezik, amelyben az időkritikus észlelhetővé válik, úgy ez a lét nem statikusontologikus (ahogy ezt a matematikai relációk kozmoszfogalma sugallja), hanem manifesztációja egy olyan „rendnek, amit nem készítenek, csak végrehajtanak.”38 Csak a matematikai
implementáció [Mathematik im Vollzug] operatív, és ezen osztozik a technológiai médiumfogalommal; csak a dinamizálás mint a matematikai modell és az időtengely differenciálja hozza működésbe ezt az ismeretet. Diszkrét szimbolika és keletkezés, a matematikai relációk és
időfolyamatok ahistorikus tere, csak mediális végrehajtásban juthat integrálhoz. Az orgona
valójában az igazi szerszám volt, premediális organon, amely, a korakeresztény nyugaton a
klaviatúra hangdiszkretizáló mechanizmusa révén, olyan akusztikai tudást indukált, amely
minden következményével együtt a zene szimbolikus notációjához vezetett.39
Friedrich Kittler ezt a Musik und Mathematik című műve I. kötetének 1. részében tárgyalja. Arkhütasz Püthagorasszal ellentétben már nem azt próbálta bizonyítani, hogy a harmónia
35
36
37
38
39

Uo., 80.
Vö. Uo., 75.
Uo., 78.
Uo., 94.
Uo., 293.

„

78

tiszatáj

a legszebb: „Varázsütések vagy (varázs)búgócsigák nem zenélnek, hanem, ahogyan Arkhütasz találóan megjegyzi, zajok. Így a szépség egy ellentét egyik oldalának látszik, amelynek fizikai másikját akusztikának hívják: Mersenne-től Sauveur-ön és Euleren át a mai napig. […]
Nem fogunk azon tűnődni, vajon Arkhütasz az ismétlődési sebességet, tehát a frekvenciát,
éppen a hangsebességgel tévesztette-e össze. Hiszen ez még Mersenne idejéhez tartozik.”40
De a kérdés éppen az, hogy az időkritikust az új média jelzőjeként határozzuk-e meg, ugyanis
ez elválaszt minket a görögöktől. Az antik görögök füle (Arkhütasztól eltekintve) még nem
érzékelte a zörejeket, tehát nem hallott nem zenei akusztikát. A zajfolyamatok a jelenkori
elektrotechnikában azonban pontosan akkor érdekesek, ha a legkisebb jelerősség melletti
feldolgozásáról van szó41 – tehát azok az apró percepciók (petites perceptiones), amelyeket
Leibniz sejtett.42
Marin Mersenne a Harmonie universelle: Contenant la théorie et la pratique de la musique
(Paris, 1636) című művében előzetesen hangsúlyozza, hogy zenei megközelítése fizikai. A
hangzásban a kés(leltet)és érdekli, ahogyan az eljut a fülünkhöz az eltérő fizikai médiumokon (levegő, víz, hőmérsékletváltozás) keresztül.43 A hangban ő mindenekelőtt az időt hallja;
az akusztika az időkritikus folyamat típusesetévé válik: „Azt tapasztaljuk, hogy minden természetes cselekvés nem egy pillanat alatt valósul meg és nem is egy felfoghatatlan időben, &
vannak olyanok, akiknek időre van szüksége.”44 Idő és fizika: a húr (chorde) egy hangján elsőként mindig a másodpercenkénti rezgést hallja, tehát a Hertz-frekvenciáját.45 Szám és idő:
„a húr negyvennyolcszor rezeg a levegőben egy másodperc alatt”.46 A szám és az idő a rezgő
húr médiumában kapcsolódnak össze: „Amit hasonlóképpen leszűrhetünk a húrokból, amelyeket az órák készítésénél használunk fel, mivel viselhetik az idő nevét, amit mérnek”.47
Ezenfelül a rezgéseket látni és tapintani is lehet – „megérintjük a hangokat”.48
Mindenesetre Brook Taylor fogalmazta meg elsőként a modern értelemben vett akusztikai kulcsfeladatot, nevezetesen azt, hogy „a rezgő húr minden egyes pontjának sebességét
matematikai analízisen keresztül egy adott időhöz rendelje”.49
A számtól az időig
Immanuel Kant a számot az időre mint specifikusan emberi szemléleti formára (apriori) vezette vissza, valamint az idő és a tiszta képzelőerő belső összefüggését hangsúlyozta.50 A szá40
41
42
43

44
45

46
47
48
49

50

Friedrich KITTLER, Musik und Mathematik I/1: Aphrodite, Fink, München, 2006, 324.
Heinz BENEKING, Praxis des elektronischen Rauschens, k. n., Mannheim, 1971, 1.
Vö. Jens Papenburg szövegével a kötetben.
Marin MERSENNE, Harmonie universelle. Contenant la théorie et la pratique de la musique, Pierre Ballard, Paris, 1638, I, 14.
Ua.
[Szójáték Heinrich Hertz nevével, a frekvencia mértékegységével és annak a szívhez (das Herz) való
paronomasztikus viszonyával. – a ford.]
Uo., 227.
Ua.
Ua.
Max BENSE (1949), Die Mathematik in der Kunst = UŐ., Ausgewählte Schriften, II., J. B. Metzler, Stuttgart, 1998, 223–428, itt 414.
Lásd: Martin HEIDEGGER, Kant és a metafizika problémája, Osiris, Budapest, 2000, 135–143. (22.§ „A
transzcendentális sematizmus” paragrafus.)

2015. április

79

„

molás az emberek lényegi időhöz kötöttsége által korlátozott (Oskar Becker, 1927), ahogy az
időkritikus(ként) a számítógépre is fokozottan érvényes, a parallel versus szekvenciális harcban az adatfeldolgozásért. Ez egy példát eredményez a stochasztikából: „Hogy esetleg a választási sorrend lépésről lépésre történjen az időben, és ne egy pillantással legyen áttekinthető önnön abszolút végtelen kiterjedésében, az közvetlen következménye az időhöz kötöttségünknek. Ebből tehát az a feladat következik, hogy a matematikai tárgyak helyzetét az időbeliségben, a jelenvalólét rendkívüli emberi momentumában vizsgálja.”51 A szillogizmus logikai eljárása teljesen szó szerint egy összeolvasást – és egy összeszámolást jelent, ha az többé már nem az arisztotelészi filozófia médiumában (nyelv), hanem absztrakt szimbólumokkal üzemel (Leibniz „karakterei”). Számolás és idő itt operatív módon függenek össze – addig,
amíg a matematika önműködő(algoritmus)ként a számítógépben médiummá nem válik.
Amikor a kijelentésből egy állítás középső tagjának segítségével jutunk el egy végkövetkeztetésig, akkor következik az argumentum a végrehajtásban – ez a médiumok techno-logi(k)ai
operativitásának lényege.
Husserl Az európai tudományok válságának nyolcadik paragrafusában kiemeli, hogy az
eukleidészi geometria és az antik matematika tulajdonképpen véges feladványokat, „egy véges zárt apriorit” ismer.52 „Valami ismeretlent is hozzá kell adni a görög geometriához azért,
hogy a matematika, mint olyan, az európai tudományok lényege meghatározható legyen, és
az egész bolygó európanizációját lehetővé tegye”.53 A nullára mint az „indiai bölcsesség”
ajándékára mutat rá Husserl Az aritmetika filozófiájában.54 Az antik püthagoreusok mindenben látták vagy hallották, a természetben és a kultúrában, az isteniben és az emberiben, a
számot a munkában – ez nem nyelvészeti, hanem egy aritmetikai strukturalizmus. „A Püthagoraszon lévő fejhallgató a létezőket teljes mértékben kizárja a zenéből.”55 Ám a skolasztikával (Szent Bonaventura, Aquinói Szent Tamás) homályossá válik a zene püthagoreus számelméletére történő utalás. „A szám mellett – Szent Ágostontól kezdve – a mozgás fogalma került előtérbe” azért, hogy a matematika és a bolygók keringési pályájának megfigyelése közti
differenciát áthidalja.56 Többé már nem a harmonikus számviszonyokat, hanem az időfolyamatokat hallják meg.
A későskolasztikus impetus-elmélet művelői adták a sebesség és a gyorsulás első definícióit, a mozgást saját törvénye szerint gondolták el (Bradwardine, 1200 körül). Oresme-i
Miklós a 14. században a minőségek mennyiségének keresésével megkülönböztette az egyenletesen gyorsuló mozgást (uniformiter difformis) a változóan gyorsuló mozgástól (difformitter difformis) – az esési és röppályán való mozgásnál inkább elméletileg, mintsem kísérletileg
nyert minőségekkel. Oresme-i Miklós a karteziánus koordinátarendszert megelőzve az egyenletesen gyorsuló mozgást fokozatosan növekvő szakaszokkal ábrázolta, melyeknek a sebes51
52

53

54
55
56

Oskar BECKER (1927), Matematische Existenz, Max Niemeyer, Tübingen, 1973, 197.
Edmund HUSSERL, Az európai tudományok válsága és a transzcendentális fenomenológia, I, Atlantisz,
Bp., 1998, 40.
Helmuth VETTER, Ursprung und Wiederholung: Überlegungen im Anschluß an Heideggers Vortrag Was
ist das – die Philosophie? = Europa und die Philosophie [Schiftenreihe der Martin-HeideggerGesellschaft, 2. kötet], szerk. Hans Helmuth GANDER, Klostermann, Frankfurt/M., 1993, 175–184, itt
189.
Edmund Husserl, Philosophie der Arithmetik, Meiner, Hamburg, 1992, 147.
KITTLER, Musik und Mathematik, 282.
Max BENSE, Mathematik in der Kunst, 406.

„

80

tiszatáj

ség növekedését kellett szimbolizálnia; ez ténylegesen is az „időtengely” grafikus megjelenítését tette lehetővé.
Ez „a világ az szám” mellé helyezett szám és idő összefüggésére is érvényes. A filozófiatörténetben (Arisztotelész, Kant) szüntelenül vitatott kérdés, vajon a számolást és az időt egy
tőről fakadókként kell-e elgondolni; operatív módon nézve a számolás időfüggő (jóllehet
nem időkritikus). A püthagoreus kozmosz-fogalom nem látja meg ezt az összefüggést.
Az akusztikai tudatosság esztétikai, fizikai és matematikai kidolgozásának meghatározó,
tehát időkritikus momentumai közé tartozott a „funkció” fogalmának érvényesülése a görögklasszikus „analógia” helyett Leibniz Nova calculi differentialis applicatiójában (1694). „A »funkció« fogalma robbanásszerűen rávilágított az új kutatásokra, melyeket a párizsi szerzetes és
zenetudós Marin Mersenne már közvetve elindított.”57 Mersenne eltérő súlyokkal feszítette a
húrt, különböző elasztikus anyagokkal pótolta azt, és figyelembe vette a környezet hőmérsékletét is. A régi püthagoraszi értelemben itt nem beszélhetünk hangközökről; Mersenne
sokkal inkább a hangmagasságról mint függvényről beszél, és annak különböző paramétereit
állapítja meg. A Harmonicorum libri XII. könyvében (1636) ezt az analitikus módszert az
akusztika szelleméből, s nem pedig a zene szelleméből vezeti le, ahogy Bense hangsúlyozza:
ez a módszer egy évvel később Descartes Analitikus geometriájának híres alapját képezi.
Sok minden ered tehát a görögöktől, de éppen annyi tovább is vezet tőlük – ez nem egy
történelmi hurok, hanem egy időalakzat, saját törvénye szerint. Mert a mediális időfolyamatok ahistorikus időn keresztül kapcsolódnak vissza a történelemhez. A magánhangzókban
gazdag indoeurópai nyelvek mozdították elő az írásosság megkülönböztetett használatát
(Johannes Lohmann után szabadon), és ez váltotta ki a hangzásbeli artikuláció analízisét matematikailag leírhatóként és alfabetikusan jelölhetőként [notierbare].58 Az alfabetikus notáció proto-digitális használata ezzel egyidejűleg gátolta a frekvencia észlelését, a húr így nem
geometriailag feloszthatóként (matematikailag egész számok viszonyaként és törtekként),
hanem rezgőként működik, éppúgy, ahogy egy hang alaphangból és felhangokból tevődik
össze: „Éppen a rezgés elméletében […] az ehhez kapcsolódó felhangok ábrázolása […] az
akusztikust újra zeneibe fordította, a matematikai-fizikai elmélet így a matematikai-esztétikai elmélettel újra egy szintre kerül, ahogyan ez tulajdonképpen az antik korban már egyszer jellemző volt.”59 Mersenne a monokordon (ami Püthagorasz szempontjából tulajdonképpen rekurzív mérőmédium) nem a távarányokat, hanem a rezgésszámokat (Bense ezt kifejezetten felkiáltójelekkel írja) számította ki. Ez egészen Johann Sebastian Bach Wohltemperiertes Klavierjáig [jól temperált zongorájáig] vezetett. Ezzel elméletileg és gyakorlatilag is cáfolhatatlan lett, hogy a pusztán matematikai-akusztikai temperatúrára épülő tiszta zenélés ideálja lehetetlen, és „hogy a tisztaság elvesztése mégis a moduláció utánozhatatlan dallamossága által egyenlítődik ki”.60 A fizikai diszperzió lép a matematikai esztétika helyére: az időbeli
frekvencia a harmonikus logoit váltja.

57
58
59
60

Uo., 414.
Geoffrey WINTHROP-YOUNG, Friedrich Kittler – Zur Einführung, Junius, Hamburg, 2005. zárófejezete.
BENSE, Mathematik in der Kunst, 418.
Uo., 418f.

2015. április

81

„

Az idő médiummá válása a mérőmédiumban
Az antik és skolasztikus időfilozófia a XVI–XVII. századi természettudományokkal háttérbe
szorult, „olyan mértékben, amennyire a mechanikus órák fejlődése haladt. [… M]ár nem a
nap állása, nem az ég változása volt irányadó, hanem a mechanikus óraműszerkezetek és
rendszerek működése”.61 A napórákon alapuló csillagászati időmérés [Temporalstunden] helyére ezzel a mindig azonos hosszúságú napéjegyenlőségi időszámítás lépett; ezzel az időmérést sztenderdizálták, teljesítve a médium első kritériumát – hasonlóan a könyvnyomtatáshoz.
Mióta Christiaan Huygens megalkotta az első ingaórát, lehetővé vált, hogy az az időmérés
következetes periodicitásának alapjául szolgálhasson. Ezáltal kapcsolódhat össze az idő az
időmérés médiumaival, a rezgéssel és frekvenciával: az idő legkisebb elemei a mozgás időkritikus szintjére emelkedtek. Ezzel az idő „egy semleges, indifferens médiummá válik, függetlenül a materiális valóság bárminemű változásaitól vagy eseményeitől”62 – Newton abszolútidő-fogalmától. Idő és történelem az esemény tekintetében szétválnak: „Hasonlóan időtlenek
a klasszikus mechanika alapelvei: A t mennyisége a képletében nem jelent konkrét időt a történeti korszakolás értelmében, hanem abszolutizált örökidejűséget […]. Így vált a newtoni fizika idő szerinti differenciálegyenlet-rendszerré, amely pontosabban meghatározza, hogy a
tárgytávolságok, mint impulzus, energia vagy hely, milyen módon változhatnak, ha adottak a
változó külső feltételek, […] a „ha/akkor”-állítások általános érvényű terepén a faktikus időbeliség egyáltalán nem merül fel.”63 A termodinamika második főtétele a fizika oldaláról szegélyezi azt, amit a keresztény eszkatológia régóta állított: Létezik az időnyíl. A kvantumfizikával azonban több techno-matematikai médium keletkezett, mint amennyi a gátlómű és az
ingaóra feltalálása óta valaha is volt. A természettudósokat kevésbé érdekli az idő filozófiai
létére irányuló nyomatékos kérdés, „sokkal inkább az a lehetőség, hogy az időt egyáltalán
mérhetik, és hogy felhívják a figyelmet a relativitáselmélet problémáira, melyek a klasszikus
fizika számára még ismeretlenek voltak”.64 1905-ben Minkowski és Einstein nyomán az abszolút idő helyére az idődilatáció lépett, amely elősegítette az időpontok átvitelének transzformációs egyenleteit a különböző rendszerekben. Ez megfelelt azon képletek matematikai
szerkezetének, amelyeket Lorentz a hosszmérték átszámításához az egymással ellentétesen
mozgó inerciarendszerekben megadott, és így jött rá Minkowski, hogy a transzformációs
egyenletek mindkét csoportját ugyanabba a matematikai formalizmusba kapcsolja – a tér–
idő-kontinuum felfogható a tenzorkalkulus (1908) hatalmas matematikai szerkezetével. Az
időkritikus nem redukálható a szinkronizáció kérdésére; a heisenbergi határozatlansági elv
szerint az idő(pont) és frekvencia soha nem figyelhető meg egyidejűleg.65
Végül ez az időkontinuum is felosztható diszkrét részekre: Jordan a fizika mezőegyenleteit egy diszkrét időkvantumokból felépített időbeliség segítségével számolja, azért, hogy így az
aszimmetriát a diszkontinuitási térmetrika és egy állandó időtartam között kiküszöbölhesse.
A feloszthatatlan részecskeidő fogalma azóta azt az időt jelöli, amelynek a fényre van szüksé-

61
62
63
64
65

HELLER, Grundbegriffe der Physik, 137.
Uo., 138.
Uo.
Uo., 140.
Vö. Alexander Fyrin szövegével a kötetben.

„

82

tiszatáj

ge egy elemi hossz [Planck-hossz – a ford.] megtételéhez. „Van egy jelentéktelen időtartam a
fizikában értelmes jelentés nélkül”66 – maga az időkritika kritikus határa.
Az időt a kvantumfizika többnyire megfigyelhetőként kezeli, de ezzel maga is egy diszpozícióhoz viszonyul. Egy a fény keletkezésével és átalakulásával kapcsolatos heurisztikus nézőpontról (megjelent az Annalen der Physikben) című írásában Albert Einstein foglalkozott a
fénykvantumok hipotézisével és a fotoelektromos hatással, amire Hertz 1887-ben részben
már rámutatott: „A fény folyamatos térfunkciókkal működő hullámelmélete kiválónak bizonyult a tiszta optikai fenomének ábrázolásában […]. Ennek ellenére szem előtt kell tartani,
hogy az optikai megfigyelések az időbeli középértékekre, nem pedig a pillanatértékekre vonatkoznak.”67 És pontosan itt időkritikátlan az idő szó szerinti theóriája, mivel ergodikus. Az
„analóg” és „digitális” közötti különbség ezzel az időkritikust tekintve eldőlt; ezen a szinten
az antik atomistákból és a kontinuitás gondolkodóiból álló Möbius-szalag bezárul.
A kvantummechanikából egy új, Neumann koncepciójától különböző számítógép-architektúra következik, a számítógépfürt [cluster computer], amelyben a mérés (tehát megfigyelés) által a számítógépnek előre megadják, amit ki kell számolni – ezt követően az haladéktalanul számol: többé már nem szekvenciálisan bitről bitre (a Neumann-architektúra alapján),
hanem parallel módon, a részecske-összefonódás logikája szerint. Ezzel a számítógép már
nem csak idő-, hanem állapotkritikus. A kvantált adatidő így „maga lehet a valódi nullidő művészete, mivel olyan idő, ami többé már nem múlik”68? Ezzel szemben minden digitalizálás a
jelfrekvencia információveszteségét termeli ki. „A múzsák múzsája – ami nem emberektől fogant, hanem ténylegesen kéznél lévő – az entrópia.”69
Fordította: KERESZTES BALÁZS – PATAKI VIKTOR

66
67

68

69

HELLER, Grundbegriffe der Physik, 143.
Idézi: Silvio BERGIA, Einstein: Das Neue Weltbild der Physik, Spektrum der Wissenschaft, Heidelberg
2002, 26.
Wolfgang HAGEN, Computerpolitik = Computer als Medium, szerk. Norbert BOLZ, Fink, München, 1994,
139–160, itt 144.
Michail WOLKENSTEIN, Entropie und Information, Akademie Verlag, Berlin, 1990, 224.

2015. április

83

„

CLAUS PIAS

Szintetikus történelem

1

1944. november 2-án történt, hat héttel az ardenneki offenzíva előtt. Az ötödik hadsereg vezérkara egy háborús játékkal volt elfoglalva a nyugati főparancsnok, Walter Model tábornagy
irányítása alatt. A terepasztal-szimuláció az ötödik és a hetedik hadsereg között zajló amerikai offenzíva elleni eszközök felmérésére, illetve az optimális stratégia kidolgozására irányult. Az összegyűlt parancsnokok alig kezdtek bele a játékba, amikor beérkeztek egy Hürtgen közelében megindult amerikai támadásról a hírek a hadiszállásra. Model azonban nem
hagyta félbeszakítani a játékot. Épp ellenkezőleg, minden játékost (kivéve a közvetlenül érintett tiszteket) arra utasított, hogy folytassák tovább, és a frontról befutó jelentéseket bemeneti információként használják fel a játék során. Az elkövetkező órákban a helyzet a fronton –
azaz a terepasztalon – kritikussá vált. Be kellett vetni a tartalékos 116. tankhadosztályt a veszélyben lévő hadsereg megtámogatására. A fenyegetett hadosztály parancsnoka, von
Waldenfels tábornok szintén az asztalnál állt és nem mást csinált, mint hogy az ott feldolgozott adatokat kimeneti információként vagy parancsokként továbbította vissza a hírnököknek.
Ezzel bezárult a szimbolikus és a valóság közötti áramkör, amelyen a jelenetet vizsgáló
történészek csak álmélkodni tudtak.2 Kialakult egy zárt irányítástechnikai hurok, mely jelentésekből és kódolt inputból, egy apparátuson keresztüli feldolgozásból, dekódolt outputból
és parancsokból állt, ami a frontról érkező jelentések ritmusával iteratívan futott.3 Minden jelentés a harctérről egyfajta szabálytalan megszakítási-jelként a játék ideiglenes felfüggesztését jelentette, melynek futási idejében az adatbevitel megtörténhetett. A játékállapotok, melyek a játékszabályok szimbolikus logikájából jöttek létre, ilyen pillanatokban keresztezték a
valós állapotokat, melyek a harctér materiális ok-okozatiságából eredtek. Ezeket a kereszteződéseket, melyekben két, belülről elégségesen meghatározott eseményláncolat találkozik,
és ennek következményei vannak a jövőre nézve, az arisztotelészi fizika tükhének, a tragédia
pedig sorsnak nevezte. A parancsnokok zsenialitása helyett, amelynek tettekben megnyilvánulva Clausewitz szerint „a legszebb háborús normákat” kellene megalkotni, algoritmusok
vették magukra tehát a küzdelem sorsát. A tisztek így egy olyan szoftver bétatesztelőivé vál1
2

3

Claus PIAS, Synthetic History, kézirat.
U.S. Army Historical Document MS P-094, Department of the Army, Office of the Chief of Military
History, Washington 1952.; John P. YOUNG, A Survey of Historical Developments in War Games, Johns
Hopkins University, Operations Research Office, 1959. (ORO-SP-98); Hugh M. COLE, The Ardennes:
Battle of the Bulge, Department of the Army, Office of the Chief of Military History, Washington,
1965.(U.S. Army in World War II, Bd. 3/7); Charles WHITING, Ardennes: The Secret War, Century
Publishing, London, 1984.
[Az iteratív algoritmus, az algoritmusok olyan sajátos válfaja, mely könnyen és hatékonyan alkalmazható és kezelhető a számítógépen. Az iteratív algoritmusok alapvetően egymáshoz nagyon
hasonló, vagy azonos alapműveleteket ismételnek – A ford.]

„

84

tiszatáj

tak, melynek összetett forráskódját kritikus helyzetekben nem tudták felülírni. Ez nem utolsó
sorban azt a kérdést veti fel, hogy ki, vagy mi egy olyan történelem szubjektuma, melynek
kairosza4 feketedobozokban dől el, illetve, hogy egyáltalán hogyan lehet egy effajta történelmet megírni.
Médiumok történelmet írnak
Alfred Hausrath szerint a háborúszimulációs játékoknak három funkciója van, és azok nemcsak szisztematikus megkülönböztetést, hanem történelmi fejlődésvonalat is jelölnek.5 Az első funkció a tisztek kiképzése, a második a rendelkezésre álló tervek tesztelése, a harmadik
pedig egyfajta virtualitás megalkotása.6 A háborús játékok első formája, mely Reiswitz [báró]tól, Müffling [tábornok]tól és a porosz hadsereg vezérkarának játékaiból származik, már a
XIX. századtól szerves részét képezte a hadászati kiképzésrendszernek, és mindenekelőtt
költséghatékonysága legitimálta a valós hadgyakorlatokkal szemben. A második formát az első és a második világháborúban alkalmazták minden nagyobb hadműveletnél, mint például a
Schlieffen-terv vagy a Seelöwe hadművelet (1940 nyarán lejátszva), a Barbarossa hadművelet
(1941 februárjában lejátszva) vagy Lengyelország lerohanása (melynek során végül az időjárás megváltozott, de nem volt már idő még egy játékra). Az Egyesült Államok Japán ellen játszott, elfelejtették azonban – ahogy azt Chester Nimitz végül bevallotta – „vizualizálni” a kamikaze-taktikát,7 a másik oldalról pedig Japán is tizenegy napon keresztül játszott Pearl Harbort a tokiói Naval War College-ban 1940 végén. A szimulációs játékok harmadik formája
azonban csak a ’30-as évek végén alakult ki az operációs kutatás [Operational Research]
(majd később operációkutatás [Operations Research] és végül rendszerelemzés [System
Analyis]) keretein belül. Kimondottan hatékonynak a tengeralattjáró-őrjárat és a torpedóelkerülés manőverei bizonyultak. Mivel ezek a hadműveletek nagyrészt olyan technikai teljesítményadatoktól függtek, mint a sebesség, a lőtávolság és a fordulási sugár stb., a változók
mennyisége elég kicsinek bizonyult ahhoz, hogy matematikailag le tudják írni, milyen körülmények között csapódhat egymásba egy tengeralattjáró és egy torpedó.
Az ilyen számításokból létrejövő diagramok olyan valószínűségi mezőket [Wahrscheinlichkeitslandschaften] mutattak, melyekben nagyobb találati lehetőségek vagy csekélyebb
megfigyelési sűrűségek, például szintvonalak zónái rajzolódtak ki. Ezek a virtuális térképeiként olvashatók, melyeken minden lehetséges esemény saját valószínűsége szerint van elrendezve és feltüntetve, és melynek fehér felületei azon lehetetlen események tartományait
jelölik, ahol az eseményhorizont valószerűtlen határai észrevétlenül haladnak át a csodák és
a katasztrófák peremén. Azonban az operációs kutatás nem a minden lehetséges esemény
részletes ismeretére támaszkodik, hanem csak a lehetséges terében kiválasztott, meghatáro4

5
6

7

[Az ógörög két szemantikailag jól elkülöníthető fogalmat használt az időre. Míg a kronosz szó az egymásra következő események, lineáris, kvantifikálható és ezáltal mérhető idejét jelölte, addig a kairosz az egymás után sorsszerűen lepergő események között bekövetkező, meghatározatlan és nem
számszerűsíthető időt jelenti, az örökkévalóság, az abszolút módon rendkívüli esemény rendhagyó,
nem kronologikus idejét. – A ford.]
Alfred H. HAUSRATH, Venture Simulation in War, Business, and Politics, McGraw-Hill, New York, 1971.
Joseph VOGL, Grinsen ohne Katze. Vom Wissen virtueller Objekte = Orte der Kulturwissenschaft, szerk.
Hans-Christian HERMANN – Matthias MIDDELL, Universitätsverlag, Leipzig, 1998, 40–53.
Roberta WOHLSTETTER, Pearl Harbor: Warming and Decision, Stanford UP, Stanford, 1962.

2015. április

85

„

zó pontok precíz kiszámolására. Grafikai műveletek feladata ezeket a pontokat összekötni,
interpolálni, és ezzel egy olyan tudást létrehozni, amelyből aztán további eredményeket lehet
leszűrni.8 Az operációs kutatás ebből a szempontból a statisztikával rokon, mely a saját módszereivel nemcsak a tudás hézagait tölti be, hanem pont a nem tudást képes produktívvá és
működőképessé tenni. Az operációs kutatás éppen ezért elkötelezettje a tömegek korának,
hiszen számításai technikai és ipari sztenderdeken és pszichofizikailag meghatározott szabályszerűségeken alapulnak. Azt, hogy ezek a feltételek csak meghatározott mértékben legyenek felül- vagy alulírva, a megbízhatósági szint [Konfidenzniveau] biztosítja, melynek határain belül a keresett optimum számításokkal meghatározható. Az operációs kutatás ebből a
szempontból statikus volt, mivel amint egy tényező változott, szükségszerűen újra kellett
mindent számolni, ahhoz, hogy a számadatok egy ideig újra érvényesek legyenek. Azonban az
is döntő jelentőségű volt, hogy elszemélytelenített eljárásokat nyújtott az eredményes döntések megállapításához. Vagy egy korai publikáció szavaival: „[az operációs kutatás – ford.] egy
olyan tudományos módszer, amely kvantitatív alapot ad a végrehajtó szerveknek, ahhoz,
hogy döntéseket hozzanak meg az irányításuk alá tartozó [had]műveletekben.”9
Az optimális értékek keresése köti össze az operációs kutatást az általánosabb, matematikai játékelmélettel. Neumann János és Oskar Morgenstern ’40-es évekbeli meglátásai bírtak
a legnagyobb befolyással a virtualitás előállítására.10 Sajátos vonzerejük abban állt, hogy egy
olyan matematikai formalizmust fejlesztettek ki, mely ugyanúgy informálta az embereket,
mint a gépeket az összes lehetséges lépés közüli legjobb (azaz a számítások szerinti legoptimálisabb) lépésekről. E formalizmus lehetőséget adott arra, hogy személyektől függetlenül
hozzanak meg és formalizáljanak döntéseket, ezzel (pedig) egy bürokratikus álmot teljesített
be. Már csak ezért is megvolt benne minden lehetőség ahhoz, hogy az ’50-es évek haditechnikai és politikai tanácsadó-gépezete legyen. A hidegháború elméleteként a játékelmélet a
miatt is szimptomatikus, hogy folyamatosan komputálja, hogyan tudná a saját eredményeit a
végsőkig fokozni, anélkül, hogy a döntő lépés – az első vagy második atomcsapás – végbemenne. Ahogy Neumann matematikailag minden játékot egyetlen lépésre [einzigen Zug] szűkített, amelyre minden számítás vonatkozott, úgy vált maga a háború is egyedülálló és halálos csapássá [einzigen und tödlichen Zug], melyet ugyan megszakítás nélkül generáltak, viszont nem engedték sosem bekövetkezni. A matematikai játékelmélet már ennek alapján is
emberfeletti munkát kínált – egy munkát, mely nem ismerte a megszakítás fogalmát és nem
érhetett soha véget. Ez azonban nem zárta ki, sőt inkább maga után vonta azt, hogy rövidebb
vagy közepesebb hatótávú döntések során számításba lehetett venni, mivel a mátrixalgebrán
keresztül kiválóan implementálható volt a számítógépekbe.11 Egyébként ez nem változtat
8

9

10

11

Wolfgang SCHÄFFNER, Nicht-Wissen um 1800: Buchführung und Statistik = Poetologien des Wissens um
1800, szerk. Joseph VOGL, Fink, München, 1999, 123–144.
Philipp E. MORSE – George E. KIMBALL, Methods of Operations Research, J. Wiley and Sons, New York,
1951.
John VON NEUMANN, Zur Theorie der Gesellschaftsspiele, Mathematische Annalen, 1928, 295–320.;
John VON NEUMANN – Oskar MORGENSTERN, Theory of Games and Economic Behavior, Princeton UP,
Princeton, 1944.
Werner Leinfellner, Morgenstern kollégája így emlékszik vissza: „Egy olyan nemzetközi háborús (=
kompetitív) konfliktus játékelméleti megoldásának példáját, amely a harmadik világháborúhoz
[Weltkrieg Nr. 3] vezethetett volna, a koreai háború szolgáltatta: az amerikai vezetőség felkért egy
szakértői csoportot, melyben Neumann és Morgenstern is részt vett, arra, hogy találjanak optimális

„

86

tiszatáj

semmit azon, hogy a matematikai játékelmélet nem ismeri a visszacsatolás fogalmát: minden
tényezőt egyértelműen meg kell határozni és számszerűsíteni kell egymáshoz való viszonyában ahhoz, hogy létrejöhessen az a számítási folyamat, amelyben a futásidő alatt nem keletkezik megszakítás vagy zavar, és a játék egy optimum elérésével fejeződik be.
Az inkább statikus és ennélfogva történelem nélküli optimalizációs folyamatok döntő
fordulata szinte észrevétlenül valósult meg az amerikai Operations Research Office kutatásainak keretében; ez a véletlen és az ismétlés összefonódása volt a számítógép új médiumtörténeti körülményei között.12 George Gamow fizikus az ’50-es években kezdett el tankütközetek
kombinatorikájával foglalkozni, a Los Alamosra kifejlesztett Monte Carlo-módszer és az
öröklődő DNS kombinatorikájának kutatása után.13 1952-ben az első igazi számítógépes játékban, a Maximum Complexity Battle-ben, összekötötte az ismétlést és a véletlent. Egy hatszögletű, rácsokra osztott játékmezőn két tankegységet helyezett el, és megadott néhány
helyváltoztatási szabályt és találati valószínűségeket. Ettől kezdve a játékot már nem emberek játszották, hanem számítógépek, méghozzá ezerszer. Az emberi játékosok, ahelyett, hogy
fejlődtek volna, hozzászoktak ahhoz, hogy a játék során esetlegességekkel és hibákkal hátráltatják önmagukat, és ezért jóval lassabbak voltak, mint a számítógép, mely csúcssebességgel
és történelemfeledtséggel [Geschichtsvergessenheit] állandóan aleatorikus játéklépéseket
tudott produkálni. Ezekben a személytelen [geistlosen] játékokban azonban nem a több ezer
hasonlóan lefutott változat volt a vonzó, hanem azok a verziók, amelyekben kiemelkedő győzelmek és megsemmisítő vereségek jöttek ki, úgyszólván a normális játéklefutások szélsőségei. Ezek a váratlan eredmények sajátos kontextualizációs és rendszerezési folyamatokat követeltek meg: az esetleges események extrém eseteiként a lehetőségek terében elfoglalt kiemelkedő pozíciójuknak köszönhetően a csoda és a katasztrófa fogalmaihoz közelítettek. A
számítógép tehát olyan szükségszerűen és teljes mértékben értelmezésre szoruló csodaszerű
események [Wunderbaren] szisztematikus kutatási eszközeként érvényesült, amelyek a lehetséges határesetei; pont annak, ami haditechnikai értelemben kontigenciakezelésre
(contingency-management) szorult.
Ami figyelemreméltó Gamow megfigyelésében, hogy abban már nem egy optimális megoldásról van szó (mint az operációs kutatás és a matematikai játékelmélet esetében), hanem
olyan eseménykövetkezményekről vagy történelmek [Geschichten] variációiról, melyek más

12

13

megoldást a koreai háborúra. Az USA és Kína közötti háború veszélyével fenyegető konfliktus
játékelméleti megoldását egy 3000×3000-es mátrixban vezették le. A mátrix tartalmazta mindkét fél
lépéseit (a stratégiájukat) háborús helyzetben, magában foglalva azok kiértékelését is. A mátrix egy
nyugvóponti megoldást javasolt optimálisként, (…) vagyis, hogy a háborút a lehető leggyorsabban
kell befejezni. A megoldást egy (…) ENIAC komputer számolta ki. Ennek köszönhetően adta ki Truman amerikai elnök azt a parancsot, hogy az amerikai seregek ne lépjék át a Kínát Koreától elválasztó Jalu folyót, McArthur főparancsnokot pedig kirúgta.” Werner LEINFELLNER, Eine kurze Geschichte der Spieltheorie = Jenseits von Kunst, szerk. Peter WEIBEL, Passagen, Wien, 1997, 478–481).
Ezt a szép történetet azonban eddig még senki sem igazolta.
Ennek legjobb példája továbbra is A Million Random Digits with 100,000 Normal Deviates, RAND
Corporation, Glencoe, 1955.
Vö. Lily KAY, Who wrote the book of life?, Stanford UP, Stanford, 1999.; George A. GAMOW, Certain
Aspects of Battle Theory, Johns Hopkins University, Operations Research Office, 1953. (ORO-T-230);
George A. GAMOW – Richard E. ZIMMERMAN, Mathematical Models for Ground Combat, Johns Hopkins
University, Operations Research Office, 1957. (ORO-SP-11).

2015. április

87

„

és más megoldásokhoz vezetnek; a játékok olyan számosságáról, amelyek különböző kimenetekbe torkollnak. Ez két dolgot jelent: először is a számítási folyamatnak meg kell tapasztalnia egy folyamatelkülönbözést, vagyis hogy ne csak egyetlen végpontot, vagyis eredményt
érjen el, hanem egy több állomással rendelkező lefutási folyamat legyen, melynek értékei képezik mindig a következő, további csúcsponttal rendelkező számítási ciklusok kiindulási
pontjait. Ez azonban kifejezetten ellentétes a játékelmélet céljával, miszerint minden játékot
matematikailag egyetlen lépésre kell absztrahálni. Gamow számítógépes játékai többlépéses
iterációk. És ez azt implikálja másodsorban, hogy játékainak van történelme. Pont ennek a
történelemnek a vizsgálata lett ettől kezdve az elemzők feladata, illetve annak felderítése,
mely történések láncolata és egymásra következése vezethetett csodához vagy katasztrófához. Ezt a feladatot hívhatjuk egyszerűen számítógép-történelemnek. Ahogy a UNIX-felhasználók még ma is lehívhatják a HISTORY paranccsal a lefutott események [TerminalEreignisse] történetét, úgy kellett Gamownak és kollégáinak, a „kontingencia protokollvezetőit”14 kinyomtatnia, hogy ki tudják belőlük olvasni, „hogyan is történt.” És ezek elsősorban
nem adtak ki többet, mint a Hayden White által idézett st. galleni annalesek – azzal a különbséggel, hogy a számítógép az évkönyveit saját maga írja naplófájlok formájában. A számítógépben a mediális historiográfia olyan médiumként jelent meg, amely saját történetét azonnal le tudta jegyezni, ráadásul mérhető bontásokban. Azonban csak az elemzők és a számítógép-történészek érdeklődő tekintetében tudtak a távíró végtelen számoszlopai ismét lehetséges csatákká, stratégiákká és ezzel elbeszélésekké összeérni.
A hidegháború legnagyobb hadiparanoiája kétségkívül a meglepetéstől való félelem volt.
Ebben a kényes helyzetben a számítógép képezte azt a reményteljes kilátást, hogy talán lehetséges lesz már eleve kiszámítani mindent, ami egyáltalán bekövetkezhet. Hermann Kahn,
aki A termonukleáris háborúról című könyvével a globális háborúszínház Clausewitzének adta ki magát, alkotta meg erre a híres kifejezést: „gondolkodni az elgondolhatatlanon” (thinking about the unthinkable).15 Az elgondolhatatlannak ez az elgondolása már nem kizárólag
a több millió halott összemérhetetlen megbecslésére vonatkozott, aminek cinizmusa még
bármilyen hallgatóságot sokkolt volna, hanem egy olyan számítási folyamat összemérhetetlenségére, mely annyira körülményes volt, hogy már nem lehetett volna emberi játékidőben
megvalósítani. Egy számítási folyamatnak, mely a lehetséges szcenáriók végtelenített ismétlése által hivatott megjeleníteni mindazt, amire senki nem gondolt volna. És pont ez volt az,
amit Gamow játéka legalábbis egy sajátos csatatér kis világában már lehetővé tett.
A RAND Corporation is ebben az értelemben viszonylag korán kezdte el automatizálni a
szerepjátékait, amelyeket korábban még katonákkal és tudományos tanácsadókkal valósítottak meg egy csoportdinamikai acting-out keretében: vagyis kémprogramokat fejlesztettek, a
játékmezőt pedig áthelyezték a számítógép láthatatlan terébe. És erre találták (ki) a szintetikus történelem szép kifejezését. Ez a történelemnek egy sajátos formája, mely nem tartozik
sem az alternatív történelem [Uchronie] (vagyis visszatekintő elbeszélés arról, hogy hogyan
és hol folyhatott volna le másként a történelem), sem az utópia vagy a disztópia (azaz az előretekintő elbeszélés arról, hogy a történelem valahol vagy valamikor miként valósulhat vagy
14

15

Hayden WHITE, A narrativitás értéke a valóság megjelenítésében = UŐ., A történelem terhe, Osiris,
Budapest, 1997, 103–42.
Herman KAHN, On Thermonuclear War: Three Lectures and Several Suggestions, Princeton UP, Princeton, 1961.; Herman KAHN, Thinking About the Unthinkable, Touchstone, New York, 1962.

„

88

tiszatáj

nem valósulhat meg, vagy kellene, illetve nem kellene megvalósulnia) műfajába. Pont az utópiával összehasonlítva különbözik abban a szintetikus történelem, hogy nem szingulárisként
lép fel, hanem mindig lehetőségnyalábként. Így jöttek létre például – a ’60-as évek helyzetéből kiindulva – néhány paraméter megváltoztatásával és számtalan számítási folyamat végigjátszásával a legkülönbözőbb forgatókönyvek arról, hogyan nézhet majd ki a világ a ’80-as és
a ’90-es években.16 A szintetikus történelem nem irodalom, amely egy másik helyet képzel el,
hanem egy számítási folyamat, melynek kombinatorikájából minden lehetséges hely fakad.
A számítógépek által generált világokba vetett kezdeti remény azonban a vietnámi háborúval válságba került, melyben nem utolsósorban e világok különbsége mutatkozott meg a
leibnizi együttesen lehetséges [kompossiblen] világok elméletéhez képest. A leibnizi elmélet
számításait végző Isten akár a számítógép előképének is tekinthető, hiszen minden kombinatorikus lehetőséget végigjátszott, vagyis a kevésbé tökéletes virtuálisaival egyidejűleg a legjobb világot rendezte be, mely a legegyszerűbb és a leggazdagabb, így az a lehetséges optimális megvalósítását jelzi. Azonban a leibnizi Isten elsősorban egy „abszolút olvasó”, akinek ennélfogva a múlt és jövő közötti különbség irreleváns. És ez minden követőjére nézve azt jelenti, hogy egy, az istenihez hasonló szintetikus történelemhez nem csak egynéhány vagy sok
változót, hanem az összeset ismernie kellene. Rögzítőmunkájuk pedig egy lehetetlen „1:1-es
arányú birodalomtérképre” futna ki.17 Magának Leibniznek is fel kellett ezt ismernie ércbánya-igazgatói tevékenysége során, illetve azzal, hogy egy modellezhető, működő és minden
elemében egymásba fonódó világot rendezett be. Így számtalan körülményt kellett egybefűznie egyetlen összefüggésben: jogi, adminisztratív, technikai, gazdasági vagy geológiai tényezőket. És csak a lehetőség szerinti minden tudományterület integrációján keresztül lehetett egyáltalán elgondolni egy optimalizált mikrokozmoszt.18 Harry Summers ehhez egy tanulságos viccet elevenített fel a ’60-as évek végéről, melyben Vietnám mikrokozmosza bizonyos tekintetben az USA hadseregének műveleti területeként jelenik meg: „1969-ben, a Nixon-kabinet hatalomra jutásakor minden adatot betápláltak Észak-Vietnámról és az Egyesült
Államokról egy Pentagon számítógépbe – a népességet, a bruttó nemzeti termékek összegét,
az ipari kapacitást, a tankok, a hajók és vadászgépek számát, a fegyveres erők nagyságát (…)
Majd megkérdezték a géptől, „Mikor fogunk nyerni?” A válasz egy szempillantás alatt megérkezett: „1964-ben nyertetek!”19 Másodsorban, már Leibniznél is, a benne lakók számára a lehetséges világok legjobbikának virtuális berendezése nem attól függött, hogy az „csodálatra
méltó gépként” vagy „a legjobb államként” valósuljon meg. És ez a vietnámi háború esetében
nem jelentett mást, mint hogy a politikai és katonai beavatkozásokat kényszerűségből hiányos adatokon alapuló számítógépes modellekkel csatolják vissza. Vietnám és a Pentagon gigaszámítógépei között így az adatgyűjtés, kódolás, adatfeldolgozás, dekódolás és parancsadás hurkai, amelyek a hürtgeni ütközet és [Walter] Model [főparancsnok] terepasztala között még kivételesnek számítottak, mindennapossá váltak.
Ezért tűnt fel már korán az ARPA-nak, a számítógépes játékok egy korai megrendelőjének, hogy a vietnámi háború nem a használt modellek előrejelzései szerint alakult, és meg16
17
18
19

Fred KAPLAN, The Wizards of Armageddon, Stanford UP, Stanford, 1991.
[Utalás Borges novellájára. – A ford.]
Joseph VOGL, Kalkül und Leidenschaft. Die Poetik des ökonomischen Menschen, Fink, München, 2002.
Harry G. SUMMERS, On Strategy: A Critical Analysis of the Vietnam War, Carlisle Barracks (Army War
College), 1981.

2015. április

89

„

bízták az Abt Associates-t egy olyan számítógépes játék kifejlesztésével, melynek szimulálnia
kellett „egy belső zavargás és a felkelés leverésének főbb jellemzőit”. Ellentétben egy globális
és kölcsönös nukleáriscsapással, a gerillaháborúban döntő szerepet játszanak az olyan nehezen számszerűsíthető tényezők, mint a kreativitás [Einfallsreichtum], a hadi morál, a szabotázs, a pszichológiai hadviselés stb., de a kül- és belföldi politikai tekintély és támogatottság
is. Ezzel nemcsak a modellezéshez releváns ismerethalmazok és azok számszerűsítésével
kapcsolatos új kérdések merültek fel, hanem a hadicselekmények végrehajtóinak problémája
is. Hogyan mérhető az ideológiai alapú hazafiasság? Hogyan lehet modellezni a logisztikai
kompetenciát, a kulturális jellegzetességeket és a kreativitást? Csak az volt biztos, hogy a
Neumann-féle egoizmus nem bizonyult univerzális egyenletnek, melynek alapján az eseményeket szereplőkre lehetett vonatkoztatni.
Ahhoz, hogy egy olyan szituációt megfelelően lehessen modellezni, melybe nemcsak
technikai teljesítményadatokat vagy a robbanóanyagok erejét számolják bele, hanem a politikát, a gazdaságot, a technológiát, továbbá a pszichológiát, a kultúrát és a történelmet stb. is
egymással összefonódva, és hogy ne csak lineáris forgatókönyveket, hanem rendhagyó és határjelenségeket is produkáljanak, több játék integrációjára volt szükség. Egy legjobb világ berendezése (ami legyen akár olyan kicsi, mint Vietnám) egy nehezen áttekinthető terepmunkán alapuló adatmennyiség megállapítását követelte meg, ezzel pedig érzékelhető ítéletnapot
provokált ki.20 Egy programnak ezenfelül azonban arra is szüksége volt, hogy ezeket az adatokat összefüggésbe szervezze, működési folyamatba illessze és szoftverré formázza. Ez
mindenekelőtt azt jelentette, hogy az eddig alapvetően különböző játékoknak, amelyek taktikai vagy stratégiai, társadalmi vagy logisztikai, hadászati vagy politikai szinteken különültek
el egymástól az ’50-es években, egy egyesítő, koordináló és értékelő, röviden: egy adminisztratív és szabályozó felettes vagy metajátékra volt szükségük.
A Joint War Games Agency éppen ezért (és nem utolsósorban McNamara high-tech lelkesedésének irányítása alatt) ambiciózus módon számítógépesjáték-megoldások készítésébe
kezdett, mint a taktikai AGILE-COIN, vagy a stratégiai TEMPER.21 Az AGILE kifejlesztésének
célja például az volt, hogy egy négyzetrácsokra felosztott Vietnám minden egyes csataterét
falvakként modellezze, és előkészítse azokat a szükséges paramétereket és algoritmusokat,
amelyek egy ilyen falu irányításának feltételeit és lehetőségeit számítógép-kompatibilis módon írják le. Ezekből tudta egy fölérendelt program – például egy egyszerű celluláris automata modellje alapján22 – a különböző mezőknek a kapcsolatát egymás alá rendezni. Húsz tör20

21

22

Bernhard SIEGERT, Perceptual Doomsday = Europa: Kultur der Sekretäre, szerk. UŐ. – Joseph VOGL,
Diaphenes, Zürich, 2003, 63 –78.
Garry D. BREWER – Martin SHUBIK, The War Game: A Critique of Military Problem Solving, Harvard UP,
Cambridge, 1979,; Morton GORDON, International Relations Theory in the TEMPER Simulation, Abt
Associates, Inc., 1965.; W.P. DAVISON – J.J. ZASLOFF, A Profile of Viet Cong Cadres, Santa Monica 1966.
(RAND RM 4983-ISA/ARPA); Frank H. DENTON, Some Effects of Military Operations on Viet Cong
Attitudes, Santa Monica 1966 (RAND RM 49 66-ISA/ARPA); Michael R. PEARCA, Evolution of a
Vietnamese Village: Part I, The Present, After Eight Month of Pacification, Santa Monica 1965. (RAND
RM 4552-ARPA); Counter-Insurgency Game Design Feasability and Evaluation Study, Abt Associates,
Inc., 1965.
John VON NEUMANN, Theory of Self-Reproducing Automata, szerk. Arthur W. BURKS, University of
Illinois Press, Urbana, 1966.; Stephen WORFRAM, Theory and Application of Cellular Automata, World
Scientific Press, Szingapúr, 1986.

„

90

tiszatáj

ténelmi esettanulmány alapján az „információt”, a „lojalitást” és az „eredményes katonai
erőt” állapították meg főváltozókként, és tizenöt analóg tesztverziót játszottak le az MIT és a
Harvard szaktanácsadóival. Az első játék során hat „falulakó” volt egy térben, és felváltva keresték fel őket parancsnokok és forradalmárok. Mindkét csoport rendelkezett játékkártyákkal, amelyek katonákat, fejadagokat és a várható termést reprezentálták, hogy amerikai szokás szerint megnyerjék a falu lakóinak eszét és szívét (hearts and minds). A „képviselő” célja
az volt, hogy hatból négy lakót a maga oldalára állítson három játéklépés alatt, és általuk
eredményes értékelést kapjon. A második játékba bevezették a terrorcselekményeket, a
résztvevőket elválasztott terekbe helyezték, és egy hírközlési rendszert modelleztek. A harmadik játékban (és e felsorolás lezárásaként) bevezettek egy időrést [Zeitverzögerung], hogy
leképezzék a lakosság gondolkozási idejét, és felállítottak egy falutanácsot, melynek képviselője természetesen orvgyilkosságnak eshetett áldozatául, de meg is vesztegethették. Ezeket a
kísérleteket olyan adatok támasztották alá, melyeket a RAND Corporation közvetlenül a fogolytáborokban készített interjúkból szerzett be. A kihallgatások egészen a foglyok rémálmáig hatoltak, és a félelem mértékét is számszerűsítették. A tizenötödik játék után így több száz
tényezőt és kölcsönös kapcsolatot kaptak, ami lehetővé tette azt, hogy az eredményeket folyamatábrákként írják át. Az ilyen programok futtathatóságával, valamint az input és az output, az adatgyűjtés és a parancs közti visszacsatolással, a (háború)történet a médiumok
ügyévé vált, melyek végtelenül haladták meg az irodalom, a fényképészet és a film lehetőségeit. Lehettek ezek bármennyire alkalmatlanok és hibásak – kibernetikai áramkörökként
egyszerre maradtak el és haladták meg egy legjobb világ leibnizi koncepcióját. Mert ahol
Leibniznél a legsűrűbb és leggazdagabb és ezért a legvalódibb világ már mindig folyamatában van, és csak szükségszerű aktualizálására vár a kibernetika által, ott az optimum vég nélküli elhalasztása keletkezik. A Valós minden egyes letapogatása újabb információkat és ezzel
újabb zavarokat eredményez, amelyeket a modellnek fel kell dolgoznia. És a modell minden
kimeneti információját átültetik politikai-katonai beavatkozásokba, ami megzavarja valós lefutását. Eközben történnek még vészhelyzetek és mellékesemények [spin-offs], melyeket csak
lépésről lépésre véghezvitt kölcsönös igazítással kell feldolgozni. Az úgynevezett valóság így
a modell próbaesetévé válik és, fordítva, a modell a valóság próbaesete lesz. A tér, amelyben
ez a kölcsönös teszt kibontakozik azonban maga a történelem: Vietnám története és azon
programok számítógépes történelme, amelyek Vietnámot mint történelmi időt és programlefutási időt modellezik.
Médiumtörténelmet írni
Ez a kevés és szűkös példa felvet néhány kérdést a médiumtörténelem lehetőségéről. Így a
harcterek programokkal való visszacsatolása, melyek egyszerűen már nem átláthatók, mivel
összetettségükkel és sebességükkel minden emberi mértéket meghaladnak, legalább három
dolgot problematikussá tesznek. Először is a különbséget a történelemcsinálás [Machen von
Geschichte] és -írás [Schreiben von Geschichte] között, másodszor a történetírás poetológiáját, harmadszor pedig magát a történetíró anyagát.
Michel de Certeau híres állítása szerint a történetíró nem szubjektuma a műveletnek, hanem technikusa. Nem ő „csinálja” a történelmet [faire l’histoire], hanem azzal foglalkozik, mit

2015. április

91

„

lehet csinálni a történelemből [faire de l’histoire].23 Ez utóbbi pedig olyan médiumtechnikai
alapműveletekben valósul meg, mint a másolás, az átírás, vagy a fényképezés; a tárgyakat
(vagy monumentumokat, ahogy Foucault mondaná) dokumentumokká alakítják és gyakorlatilag így hozzák létre magukat a dokumentumokat. A történetírás egy olyan szubjektumot teremt, aki olvasni tud, és egy objektumot, ami egy ismeretlen és még desifrírozandó [zuentziffernden] nyelven van megírva. E tevékenységek a tárgyakat dekontextualizált építőelemekké
alakítják, melyek egy meghatározott (másfelől ismét csak történeti) mérték szerint megformált diskurzus hézagaiba illenek. Gyakorlatilag azt kell eldönteni, mi lehet megérthető és
minek kell elfelejtődnie, hogy a jelenben felfogható legyen. A történelmet tehát elsősorban
egy autoritáshely határozza meg, egy olyan szervezőerő, amelyben és amely által az elemzésnek helye van. A történelmet másodsorban olyan gyakorlatok, azaz intézményesített
transzformációs technikák határozzák meg, melyeken keresztül „forrásai” megállapításra kerülnek, és amelyek egy új felosztást eszközölnek ki. Harmadszor, és utolsósorban, a történelem egy művelet, mely ezt a gyakorlatot írásba ülteti át, teret nyitva az alkotásnak és az irodalmi színrevitelnek [Inszenierung]. Az esemény így sajátos szerepet fog játszani. Az esemény artikulálja azt, amit az úgynevezett „tények” minden esetben jobb híján csak betűznek.
Az eseményt feltételezni kell ahhoz, hogy lehetségessé váljon a dokumentumok elrendezése.
Ez egy eszköz, amellyel a rendetlenséget renddé tudjuk alakítani.
Hogyan lehetne megírni azon számítógépes modellek médiumtörténetét, amelyek ugyanakkor maguk is történelmet írtak? A kérdés kettősnek bizonyul. Először is a médiumok különleges esetei a történelem tárgyának. Mivel, ami a történelmi diskurzus dokumentuma lehetne, már eleve mediálisan – írás, kép vagy szám formájában – áll rendelkezésre. A médiumok formatálják azt, amiről azt állítják, hogy merőben semleges módon jegyzik fel, és létrehozzák sajátos korlátozásaikat és kizárásaikat. A médiumtörténet-írásban ezért lesz problematikus maga a történetírás is, mivel tárgya egy kvalitatív másik, nevezetesen magának a
történetírásnak a lehetőségfeltétele. Másodsorban – és ez a korábbi példák legsajátosabb esete – a számítógépben mint kibernetikai médiumban a történelem írása és csinálása többé
már nem elkülöníthető. Már az első próbálkozások alatt, a vietnámi háborúban és legfőképpen a kezdetlegesebb és még küszöbön álló információs hadviselésben [information warfares]24 is megmutatkozott, hogy a számítógép több mint a riporterek írógépe, vagy a titkosszolgálatok kódfejtőgépe. Sokkal inkább ő avatkozik bele magába a történelembe (megfigyelve, feldolgozva az adatokat, és katalizálva); bekapcsolva a kalkulációk szimbolikus és a Valós
termodinamikus világát egy vezéráramkörbe, ezzel olyan eseményeket hozva létre, melyek a
szó specifikus értelmében „médiumesemények”.
Ezek az események azonban egyszerre hadiesemények és mediális programesemények,
azaz az írás eseményei. Egy médiumtörténet nemcsak az előbbi, hanem sokkal inkább az
utóbbi események története kell legyen. Mivel azonban a számítógéptörténet ebben a sajátos
értelemben maga egy vég nélküli írásfolyamat a gép memóriájába [RAM – ford.], merevlemezére és processzorára, nyitva hagyva, hogyan nézhetne ki ez a történelem, és, ismételten, mit
23
24

Michel DE CERTEAU, Das Schreiben der Geschichte, Suhrkamp, Frankfurt/M, 1991.
Friedrich KITTLER, Zur Theoriegeschichte von Information Warfare = Information. Macht. Krieg, szerk.
Gerfired STOCKER – Christine SCHÖPF, Springer, Wien, 1998, 301–307.; Wolfgang ERNST, Unterbrechung der Information im und als Krieg: Ardennenoffensive, elérhető az interneten: http://
90.146.8.18/infowar/NETSYMPOSIUM/ARCH-DT/msg00007.html (2015. 01. 16.)

„

92

tiszatáj

lehetne felírni és leírni. Az olyan alapfunkciók, mint a történelmi mező elemeinek kronologikus sorrendbe vagy „krónikába”25 rendezése már magában a Turing-gép hardware-koncepciójában megalapozott. Az több mint kérdéses, hogy az input és output közötti feldolgozásintervallumok, melyek mindazonáltal egy kezdetet, egy közepet és egy véget sejtetnek, ennélfogva lehetnek-e „történetek” [„Fabeln”]. Így az egyes programrészek iteratív parancsai – egy
ferde metaforával – még mindig „motivikus kódolásként” [„motivische Verschlüsselung”] értelmezhetőek, ami Hayden White szerint minden történelmi elbeszélés csíráját képzi. A processzor regisztereiben végbemenő számítások már bizonyosan nem elbeszélések.26 A számítógépes események (amelyek egybeesnek a valódi halottakkal) sorrendje és csoportosítása
végül nem eredményez már egy „bizonyos típusú” történelmet – sem tragédiát, sem románcot, sem komédiát –, hanem maga az adatfeldolgozás egy egészen sajátos és médiumspecifikus formájának eredménye. A történelem – Timothy Lenoir szavaival – a saját médiumába
íródik bele. És ez leginkább oda vezet, hogy a programesemények következményeinek már
nem tudunk többé úgy jelentést kölcsönözni, hogy narratíve modellezzük őket. Mert ezek a
programesemények ugyan önmagukban formalogikailag meghatározottak, és így ugyananynyira létezők, mint amennyire értelmesek, de nem értelemmel telítettek az elbeszélési lehetőségekben és hagyományban. A tudás, ami számítógépes programokban és számítógépes
programokból [in und aus Computerprogrammen entsteht] születik, sokkal inkább saját
technikájának ivadéka és ezért – Heideggerrel szólva – nincs benne semmi tisztán emberi.
Fordította: URBÁN BÁLINT

25

26

Hayden WHITE, Metahistory: Die historische Einbildungskraft im 19. Jahrhundertin Europa, Suhrkamp,
Frankfurt/M, 1991.
Wolfgang ERNST, Bauformen des Zählens: Distante Blicke auf Buchstaben in der Computer-Zeit = Literaturforschung heute, szerk. Eckart GOEBEL – Wolfgang KLEIN, Akademie Verlag, Berlin, 1999, 86–97.

2015. április

93

„

GARNET HERTZ – JUSSI PARIKKA

Zombi médiumok
A MÉDIUMARCHEOLÓGIA ÁTHUZALOZÁSA MŰVÉSZETI ELJÁRÁSSÁ1
Az Egyesült Államokban évente mintegy 400 millió szórakoztató és háztartási elektronikai
gépet [consumer electronics] selejteznek le a fogyasztók. Az elavult mobiltelefonokból, monitorokból és számítógépekből álló elektronikai hulladék képezi a leggyorsabban növekvő és
legmérgezőbb hányadát az amerikai társadalom szemetének. A gyors technikai változásnak,
az alacsony előállítási költségnek és a tervezett elavulásnak köszönhetően minden évben
nagyjából 250 millió működő számítógép, tv, kamera és mobiltelefon kerül az Egyesült Államok szeméttelepeire.2 A szövetségi Környezetvédelmi Ügynökség [Environmental Protection
Agency – EPA] becslése szerint a szemétbe dobott fogyasztási cikkek kétharmada még működőképes.
A digitális kultúra elkerülhetetlenül hálózati kábelek, telefonvonalak, routerek, kapcsolók
és egyéb igen materiális dolgok végtelen felhalmozásával jár, melyek, ahogy Jonathan Sterne
nyersen és találóan kijelentette, nem kerülhetik el azt, hogy a „kukában landoljanak”.3 A technikai alkatrészek feleslegessé válása és kiselejtezése korántsem esetleges folyamat, mivel tulajdonképpeni részét képezi a kortárs médiatechnológiának. Sterne szerint a new media logikája nemcsak a régi médiumok új médiumokra való lecserélését jelenti, hanem azt is, hogy a
digitális kultúrába bele van programozva a gyors feleslegessé válás feltétele és elvárása.
Mindig van egy közeljövőben megjelenő jobb laptop vagy mobiltelefon: az új médiumok mindig elöregszenek.
Kutatásunk tárgya a tervezett elavulás, a médiakultúra és a médiatárgyak időbelisége;
ehhez a médiaelmélet egyik ágának, a médiumarcheológiának a spektrumát használjuk fel,
amely történeti médiumokkal és a dead mediával [holt médiumokkal] foglalkozik. Munkánkban az a cél vezérel, hogy a médiumarcheológiát művészeti módszerré terjesszük ki, ezért
olyan elméletírók munkáját követjük, mint Erkki Huhtamo,4 és más médiateoretikusokat,
Friedrich Kittlertől Wolfgang Ernsten keresztül Sean Cubittig, akik lendületet adtak annak a
felfogásnak, amely a médiumok komplex materialitását mint a hardver technológiai kondícióit feltételezi. A médiumarcheológia védjegyévé vált az elfojtott, elfelejtett és múltbeli médiatechnikák innovatív módon történő feltárása azzal a céllal, hogy unortodox módon találjon
1

2

3

4

Garnet HERTZ – Jussi PARIKKA, Zombie Media: Circuit Bending Media Archaeology into an Art Method,
Leonardo Journal, 2012/5 (vol. 45), 424–30.
A Környezetvédelmi Ügynökség 2008. júliusi jelentése az egyesült államokbeli elektronikus hulladék
kezeléséről: EPA 530-F-08-014
Jonathan STERNE, Out with the Trash: On the Future of New Media = Residual Media, szerk. Charles R.
Acland, University of Minnesota Press, Minneapolis, 2007, 17.
Erkki HUHTAMO, Tinkering with Media: On the Art of Paul DeMarinis = Paul DeMarinis: Buried in Noise,
szerk. Ingrid BEIER – Sabine HIMMELSBACH – Carsten SEIFFARTH, Kehrer, Berlin, 2010, 33–46.

„

94

tiszatáj

hozzáférést a kortárs audiovizuális technológiai szcénához. Ennek fényében a médiumarcheológiát a „Do-It-Yourself”-hez [„csináld magad” – DIY] hasonló művészeti eljárásmóddá terjesztjük ki, melyhez hozzátartoznak többek között az új áramkörök kialakítása, a hardver
hekkelése, és egyéb olyan praxisok, amelyek szoros kapcsolatban állnak az információs technológia politikai gazdaságtanával. A médiumkonstellációk a memória valamennyi formáját
képesek színre vinni; nemcsak az emberi emlékezetet, de a tárgyakét, az eszközökét, a vegyszerekét és az áramkörökét is.
Tervezett elavulás
A tervezett elavulás gondolatával Bernard London rukkolt elő 1932-ben, eredetileg a nagy
gazdasági világválságra adott megoldásaként. London felfogásában azok a fogyasztók, akik
annak vásárlásától számítva kifejezetten sokáig használtak vagy újrahasznosítottak egy készüléket, hozzájárultak a válság elhúzódásához. London javaslata körvonalazta azt, hogy
minden terméket el kellene látni egy lejárati dátummal, és a kormánynak adót kellene kivetnie azon termékekre, amelyeket meghatározott élettartamukon túl használnak:„Véleményem
szerint, arra aki, a gyártási szakaszban meghatározott lejárati időn túl továbbra is birtokol és
használ régi ruhákat, autókat és épületeket, adót kellene kivetni, mivel olyan dolgokkal veszi
körül magát, melyek jogilag már »halottá« lettek nyilvánítva.”5 Noha London javaslata sosem
lépett életbe kormányrendeletként, a kalkulált feleslegessé válás gyakorlatát magukévá tették mind a tervezők, mind pedig a forgalmazók. A fogyasztásra szánt árucikkek élettartamának mesterséges redukálásával – mint az új divat, amely idejétmúltnak tünteti fel a régebbi
ruhákat – az elavulás folyamata felgyorsul, és így növekszik a vásárlási kényszer. A Brooks
Stevenshez hasonló ipari tervezők tették népszerűvé és terjesztették el széles körben a tervezett elavulás dinamikáját 1954-ben, belenevelve a társadalomba „a vágyat arra, hogy mindig kicsit újabbat, még egy kicsit jobbat és valamennyivel előbb birtokoljon, mint az szükséges”.6 Az olyan tapasztalt forgalmazók, mint Victor Lebow tovább árnyalták a képet egy évvel
később: „Ezeket az árucikkeket és szolgáltatásokat rendkívül gyorsan kell felajánlani a fogyasztónak. Nemcsak »gőzerejű«, hanem »drága« fogyasztást is szeretnénk. Arra van szükségünk, hogy a dolgokat töretlen ritmusban fogyasszák, égessék és használják (f)el, illetve cseréljék ki és selejtezzék le.”7 Ami a kortárs fogyasztói kultúra termékeit illeti, a tervezett elavulás dinamikája számos formát ölt magára. Ez nem csupán egy ideológiaként, vagy egy diskurzusként állja meg a helyét, sokkal inkább a tervezés mikropolitikai szintjén valósul meg:
ehhez tartoznak az MP3 lejátszók beépített akkumulátorai, a csak rövid ideig gyártott kábelek és töltők, a korlátozott jótállás és az olyan leragasztott műanyag borítások, amelyek darabokra hullnak, ha megpróbáljuk felnyitni őket.8 Más szóval, a technikai tárgyakat „fekete

5

6

7
8

Bernard LONDON, How Consumer Society is Made to Break [“Ending the Depression through Planned
Obsolescence” (1932) újraközlése]: http://micahmwhite.com/adbusters-articles/ending-the-depression-through-planned-obsolescence – a ford., 2015. 02. 23.
Brooks Stevens 1954-es minneapolisi előadása nyomán: http://www.mam.org/collection/archives/
brooks/bio.php – a ford., 2015. 02. 23.
Victor LEBOW, Price Competition in 1955, The New York University Journal of Retailing, 1955/1 (31).
Például az iPod vagy az egyéb zenelejátszók annyira kompakt módon vannak megépítve, hogy a felhasználó semmiképp sem fogja tudni megjavítani külön az egyes részeket. Például a lítiumos akku-

2015. április

95

„

doboznak” tervezik – helyreállíthatatlannak, olyan alkatrészekkel, amelyek javítására a felhasználó nem képes.
Újratervezés: az elavulás szerepe a kortárs művészetben
A tervezett elavulás ellenére a „lejárt szavatosságú” elektronikai eszközökkel való kísérletezés, feltárás és manipulálás a kortárs művészet egyik legalapvetőbb eljárásmódjává vált. Az
általában vett fogyasztási cikkek újrahasznosítása a XX. század elején kezdődött meg, a korai
avantgárddal: Pablo Picasso és Georges Braque talált újságpapírokból készített 1912-es
munkáitól kezdve Marcel Duchamp 1913-as Biciklikerékéig vagy a Forrás névvel ellátott,
1917-es fordított piszoárig. A művészettörténet médiaművészetet tárgyaló írásai sokat foglalkoztak ezekkel a gyakorlatokkal,9 éppen ezért mi most más aspektusokból fogjuk vizsgálni
a kérdést.
Az árucikkek tömegtermelése jelentős változásokon ment keresztül a XX. században,
Braque, Picasso és Duchamp ’10-es években készített ready-made-jei óta. Mivel ezen árucikkek nagy része az amerikai társadalomban árammal működik, ezért a művészek felfedezték
maguknak az elektronikus berendezéseket, számítógépeket, televíziókat, háztartási gépeket,
és elkezdtek ezekkel kísérletezni. Az elektronikai eszközök korai művészeti felhasználói között ott találjuk Nam June Paikot, aki már 1963-ban televízió-kábelek átkötésével absztrakt,
minimalista formákat hozott létre. Míg sok, az elektronika adta lehetőségeket felhasználó
médiaművész az új mediális formák felfedezésére szorítkozott, addig mások az elektronikai
eszközöket az asszamblázs, a barkácsolás [bricolage], a ready-made, vagy a kollázs szellemében közelítették meg: mint a köznapi, hozzáférhető anyagok felhasználásra váró, heideggeri
állományát [Bestand].10 Ahelyett, hogy az elektronikát arra használná, hogy valami grandiózusan új, élvonalbeli technológiát fejlesszen vagy fedezzen fel, ez a megközelítés a „másodvonalbeli”, mindennapi és a feleslegessé vált technológiát használja.
Áramkörhajlítás: az Incantor
Az áramkörhajlítás praxisának megalkotása Reed Ghazala, egy Cincinattiben élő, ’50-es
években született amerikai művész nevéhez kötődik. A módszer lényege az elektronikai eszközök áramköreinek kreatív átkötése, és az így keletkező kisülésekből nyert új audiovizuális
effektusok felhasználása.11 Az újrahuzalozás technikája olyan talált tárgyakhoz fordul, mint

9

10

11

mulátor nagyjából három év után felmondja a szolgálatot, így a tulajdonos vagy beadja szervizbe a
készüléket, vagy kidobja az egészet.
Diane WALDMAN, Collage: Assemblage and the Found Object, Harry N. Adams Inc., New York [NY],
1992, 17.; Erkki HUHTAMO, Twin-Touch-Test-Redoux: Media Archaeological Approach to Art, Interactivity, and Tactility = Mediaarthistories, szerk. Oliver GRAU, MIT Press, Cambridge, 2007, 71–101.;
Dieter DANIELS, Duchamp, Interface, Turing: A Hypothetical Encounter between the Bachelor and the
Universal Machine = Uo., 103–36.
David JOSELIT, American Art since 1945, Thames & Hudson, New York, 2003, 126.; Edward A.
SHANKEN, Art and Electronic Media, Phaidon, New York, 2009.
Reed GHAZALA, The Folk Music of Chance Electronics, Circuit-Bending the Modern Coconut, Leonardo
Music Journal, 2004 (14), 96–104.

„

96

tiszatáj

az elemes gyerekjátékok vagy az olcsó szintetizátorok, és átalakítja őket egyedi (DIY) hangszerekké és hanggenerátorokká.
Az áramkörhajlítás egyik legjellegzetesebb példája valószínűleg Ghazala Incantor gépsorozata, melyet minden ízében átalakított „Mondd és Betűzd”, „Mondd és Olvasd”, „Mondd és
Számold” [Speak & Spell, Speak & Read, Speak & Math] gyerekjátékok alkotnak 1978-tól
kezdve. A „hajlítás” során a játékot szétszerelik és új elemekkel bővítik; gombokkal, kapcsolókkal és szenzorokkal, amik lehetővé teszik a felhasználó számára, hogy megváltoztassa az
áramkört. Ghazala Incantor gépei teljes mértékben újraalakítják a játék belsejében a mesterséges emberi hang szintetizálásáért felelős áramköröket, zajos, furcsa hangkavalkádot produkálva: dadogás, lárma, sikolyok és dübörgés varázsolhatók elő a gépezetből.
Az áramkörhajlítás módszerének elengedhetetlen részét képezi, hogy a bolhapiacon és
lomtalanításokon szerzünk be olcsó, akkumulátorral működő eszközöket, melyeknek hátsó
borítását lecsavarozva hozzáférhetünk kísérletezéseink terepéhez, az áramkörökhöz. A
bütykölő [tinkerer] egy összekötőkábel segítségével a rendszer egyik tetszőleges pontját egy
bármelyik másik ponthoz kapcsolja, ezzel – miközben ideiglenes rövidzárlatot okoz – újraköti magát az áramkört. Mivel az akkumulátor a folyamat közben is aktív, ezért a barkácsolónak
lehetősége nyílik az áramkör módosítása során keletkező különböző, szokatlan hanghatások
felkutatására és megfigyelésére. Amennyiben különösen érdekes hangeffektre bukkan, a
rendszer adott pontját megjelöli a későbbi, végleges átalakítás érdekében. Az egyes pontok
közé kapcsolókat és gombokat is lehet integrálni, mivel így irányíthatóvá tehető az adott
hanghatás.
A (valaha) új médiumok áramkörhajlítása
Az áramkörhajlítás egy elektronikai DIY mozgalom, amelynek tagjai olyan emberekből verbuválódtak, akik nem rendelkeznek hivatalos képesítéssel vagy igazolható gyakorlattal az
elektrotechnika területén. Lényegét az áramkörök átalakítása és a technológiailag eleve adott
funkciók manipulálhatósága képezi. Az elektronikai eszközök átalakítója általában keresztülvág egy technikai apparátus rejtett tartalmán azért az örömért, melyet az eszköz gyárilag elrejtett rétegeibe való betekintés nyújt; gyakran darabokra bontva és újrahuzalozva a gépet,
bármilyen korábbi gyakorlat, használati útmutató vagy meghatározott cél nélkül. Ez a fajta
megközelítés már megnyilvánult a XX. század eleji vezeték nélküli és rádiókultúrában is, de
leginkább a második világháború utáni elektronikus kultúrát (ideértve legfőképp a ’70-es
évek utáni amatőr bütyköléseket), valamint az olyan DIY mozgalmakat jellemzi, mint a
Homebrew Computer Club.12 Elméleti szinten az ilyen technikák története kapcsolatba hozható azokkal a nomád, kisebbségi gyakorlatokkal, amelyeket Deleuze és Guattari emelnek ki;
mindazonáltal ez, ahogy arra Huhtamo rámutatott, szintén összefüggésbe állítható a bütykölés mint médiumarcheológiai irányultságú művészet technikáival is, például Paul DeMarinis

12

John MARKOFF, What the Dormouse Said: How the Sixties Counterculture Shaped the Personal
Computer Industry, Penguin, New York, 2005.; Susan DOUGLAS, Inventing American Broadcasting
1899-1992, Johns Hopkins UP, Baltimore, 1989.

2015. április

97

„

munkáiban.13 Certeau-t idézve: „[E]zekből a »cselekvésmódokból« ezernyi gyakorlat áll öszsze, melyekkel a felhasználók újra birtokba vehetik a társadalmi-kulturális termelés által
szervezett teret.”14 Az áramkörhajlítás egy olyan cselekvési mód, amely újra emlékeztethet
minket arra, hogy a felhasználók akkor is folyamatosan alakítják és átformálják a fogyasztási
cikkeket, ha beláthatatlan módokon avatkoznak a gépek belső operacionalitásába, annak ellenére, hogy az szándékoltan szakértői terepnek lett kialakítva. Ghazala Incantora ezért fontos mementója a jelenlegi társadalom olyan szociotechnikai problémáinak, mint a tervezett
elavulás, a technika feketedoboz-jellege, a hétköznapi használati cikkek működésétől való elzártságunk.
Az áramkörhajlítás mint cselekvési mód a digitális kultúrának egy olyan aspektusa, amely
nem illik bele igazán annak az „új médiumokról” alkotott koncepciójába. Az áramkörhajlítás
személyre szabott, igénytelen és háztáji módszerei rehabilitálják az újrahasznosítás hagyományos gyakorlatait, ezzel hasznos ellenpontját képezik annak, hogy a digitális kultúra kizárólagosan mint csillogó, high-tech, szilícium-völgyes „Kalifornia-ideológia”15 lenne elgondolható. A Ghazala innovativitása mögött megbújó motivációt elméleti síkon nagyon hasonlónak
találjuk ehhez a megközelítéshez, ezért is szorgalmazzuk, hogy vegyük komolyan a médiumarcheológia művészeti praxisként való működésmódját. Ennek a módszernek a lényeges
pontja éppen nem abban rejlene, hogy megszólítja a múltat, hanem, hogy kiterjeszti magát
egy jóval szélesebb kérdéshorizontba: a holt vagy más – általunk – zombi médiumokként
aposztrofált apparátusokat illetően. Ez a figyelmet végre a médiumtörténet élőhalottjaira,16 a
leselejtezett hulladék elpusztíthatatlan és le nem bomló elemeire irányítja, ami nemcsak inspirációforrásként szolgál a művészeknek, hanem a halált közvetíti, méghozzá a lehető legkézzelfoghatóbb értelemben: a természet igazi halálát a mérgező vegyi anyagok és nehézfémek révén. Röviden összefoglalva az eddigieket, amit hajlításnak hívunk, az nem csupán a lineáris történelem csalóka képét dolgozza meg, hanem a jelenkori médiatartományt [media
landscape] alkotó áramkörökre és archívumra is hatást gyakorol. Mi a médiumok kérdését a
konkrét artefaktumok, tervezési megoldások, valamint a hard- és szoftverfolyamatokból kialakuló különböző technikai szintek alapján közelítjük meg; mindegyik részt vesz a maga
módján az idő és az emlékezet működésében, körforgásában. A média foucault-i értelemben
már mindig archívum is a tudás feltételeként, de archívum továbbá a percepció, az érzékletek, az emlékezet és az idő katalizátoraként. Eltérő megközelítésben, az archívum nemcsak a
dokumentumok rendszerszerű tárolásának a helye, hanem maga a tudás előfeltétele, a priorija. Tanulmányunkban különösen nagy hangsúlyt fektetünk a hardware-re, mindazonáltal
nem áll szándékunkban azt állítani, hogy ez az egyetlen aspektus, amelyet figyelembe kell
venni a médiumok kapcsán.
13

14
15

16

Vö. HUHTAMO, Thinkering with Media, 33–46. A bütykölő fogalma illeszkedik a nomadizmus szélesebb
kultúrtörténetébe. (Vö. Mary BURKE, “Tinkers”: Synge and the Cultural History of the Irish Traveler,
Oxford UP, Oxford, 2009.)
Michel DE CERTEAU, A cselekvés művészete: A mindennapok leleménye I, Kijárat, Budapest, 2010, 10.
A “kaliforniai ideológia” kifejezés 1995-ben Richard Barbrook és Andy Cameron azonos című tanulmányában jelent meg, amely végigkövette az internetnek az információs technológiák korlátozásokon, határokon, földrajzi adottságokon átívelő természetéből fakadó univerzális és heterotopikus
utópiaként való azonosításának genealógiáját. L. http://www.hrc.wmin.ac.uk/theory-californianideology-main.html – a ford. 2015. 02. 23.
Charles R. ACLAND, Introduction = Residual Media, xx.

„

98

tiszatáj

Médiumarcheológia mint áramkörhajlítás
A fogyasztói kapitalizmus politikai ökonómiája médiumarcheológiai probléma is egyben.
A médiumarcheológia úgy pozícionálta magát sikeresen az elfeledett és meg nem valósult ötletek, a szokatlan és feltálalásukkor megépíthetetlen gépek, valamint az újra s újra felszínre
bukó vágyak és diskurzusok metodológiájaként, hogy közben megtalálta annak is a módját,
hogy ezeket leválassza a domináns technikai zsongásról és hájpról, ellenállva annak a gyakorlatnak, amely szüntelenül a politikai ökonómiához és ökológiához kapcsolta azokat. A médiumarcheológia metodikai segédleteként újragondolt archívum többé már nem a történelmi
események térbeliesített emlékezete, hanem kortárs technológiai áramkörként funkcionál,
amely átrendezi a temporális konstellációkat. Wolgang Ernst szerint az elméletíróknak és a
művészeknek a következőképp kellene felfogniuk a médiumarcheológiát: nem a múlt feltárásaként és rehabilitálásaként, hanem mint intenzív pillantást a miktrotemporális változásokba, amelyek az információtechnológia (áram)köreiben állnak be.17 A technológia időbeliségének ez az alternatív felfogása jóval közelebb áll a diagramok és áramkörök mérnöki megalkotásához, mint ahhoz a hermeneutikai attitűdhöz, amelyet a történészek általában érvényesítenek a dokumentumokkal való találkozás során. A technológia [mikro]temporalitásán azt
értjük, hogy a technika nemcsak benne áll az időben, hanem ő maga saját időbeliséggel rendelkezik, amely működésében megmutatkozik. A Foucault nyomán haladó Ernst számára a
médiumarcheológia monumentális, nem pedig narratív: sokkal inkább a diskurzust lehetővé
tevő technológiai feltételekre helyezi a hangsúlyt, mintsem a médiumok közvetítette tartalomnak a diskurzusban való megjelenésére. Éppen ezért Ernstet hidegen hagyja az alternatív
médiumtörténetek lehetősége (úgy, ahogy azt Huhtamo vagy Siegfried Zielinski vállalkozásaiban látjuk), valamint a médiatechnika alapvető diskurzusát megkérdőjelező imaginárius
médiumok is.18 Érdeklődésének homlokterében a konkrét gépek állnak, amelyeken keresztül
megérthetjük a jelenlegi elektronikai és digitális kultúra időbeli folyamatainak jellegét. Ernst
számára a médiumarcheológia a médiumasszamblázstól kezdődik – a valóban működő, saját
áramköreit is működtető géptől. Hasonlóképpen gondolkodik sok médiaművész is, mint például DeMarinis, Gebhard Sengmüller, valamint a fiatal művészek legújabb hulláma, mint az
Institute for Algorythmics, akiket a jelenkori médiumok konkrét, akusztikus archeológiája
érdekel.
Modernitásunkat és információtechnológiai irányultságú létezésmódunkat az áramkörök
határozzák meg. A rádiók, számítógépek és televíziók belsejében található áramkörök csak
egy oldalát képezik a kapcsolási rajznak. Ugyanis azok az áramkörök, amelyekhez a felnyitható műanyag borításokon keresztül férünk hozzá, csupán kapcsolók olyan szélesebb, absztraktabb áramkörökhöz, amelyeket kábelek, vonalak, elektromágneses rezonancia és vezeték
nélküli hálózatok képeznek. A wifi-routerek által életre hívott információtechnológiahullámok a maguk „testnélküliségében” lengik be a troposzférát, a kultúrát pedig átszövik a
politikai ökonómia áramkörei. Éppen ezért sürgető feladat az áramkörök médiumarcheológiájának megírása. Amennyiben egy konkrétabb, design-orientált verzióban akarjuk művé-

17

18

Wolfgang ERNST, Let There Be Irony: Cultural History and Media Archaeology in Parallel Lines, Art
History, 2005/5 (28), 582–603.
L. The Book of Imaginary Media, szerk. Eric KLUITENBERG, Nai, Rotterdam, 2007.

2015. április

99

„

szeti eljárásmódként pozícionálni az újrahasznosítást és a remedializációs folyamatokat,19 a
médiumarcheológiának az áramkörből és nem a múltból kell kiindulnia.
Így is egy kivételes kihívás elé állítódik az a vállalkozás, amely tárgyát a technika konkrét
felnyitásában jelöli ki. Az elektronikai eszközök és az információs technológiák belső folyamatai egyre inkább elrejtetté válnak, ami a technikák újabb generációjának eredménye és az
utóbbi évtizedek technológiai kultúrájának jellemzője. Hogy nézne ki az elektronikai eszközök médiumarcheológiája, ha ahelyett, hogy azt egyből kiutaljuk a médiatörténetnek, a gépek
belsejébe tekintünk?
A kifejlesztett és elterjedt technikai komponenseket a fogyasztók olyan tárgyakként kezelik, amelyek egy bizonyos funkciót szolgálnak ki: az elektromos játék hangot ad, ha megnyomunk egy adott gombot, a telefon hívást indít, a nyomatató kinyomtat egy dokumentumot, ha
úgy akarjuk. A gépek belső mechanizmusai a felhasználók előtt ismeretlenek, áramköreik
egyfajta rejtélyes fekete dobozként tételeződnek, amely a használat szempontjából semmifajta jelentőséggel nem bír. Nem több mint egy tárgy egy adott inputtal és egy annak megfelelő
outputtal; működési elve láthatatlan. A terméktervezés szempontjából ezt a technológiát
szándékosan azért hozták létre, hogy elrejtse a felhasználói szemek elől a működési elvet, és
azt egyszerű, egyfunkciós [punctualized] tárgyként tegye használhatóvá.
Az egyfunkciósítás [punctualization] az Actor-Network elmélet20 egyik fogalmára utal,
amelynek értelmében különböző összetevők fúziójával alkotnak meg egy olyan összetett
rendszert, amely így végül egyetlen tárgyként funkcionál. Az ilyen egyszerű tárgyak szétszerelését az egyfunkciósítás megszüntetésének [depunctualization] nevezzük; ez nem más,
mint egy gyakorlat, amely felfedi az áramkörök kapcsolatait és infrastruktúráját.21
A feketedoboz-effektust – vagyis a technikai eszközök fejlődésének azt a stádiumát,
amelyben azok használata kizárólagossá válik működésük megértésével szemben – az infrastruktúra és a technológiai progresszió teszi meg előfeltételévé. Egy számítógéprendszer
például szinte felfoghatatlan, ha milliónyi tranzisztorának, áramkörének, matematikai számításainak és technikai összetevőjének fényében próbáljuk elgondolni. A fekete dobozok azok
az egyfunkciósított építőkockák, amelyekből az új technikák és infrastruktúrák épülnek.22
A fekete doboz, mindazonáltal, egy rendszer, amely technikailag felfoghatatlan és hozzáférhetetlen, ennek köszönhetően ezek a technológiák általában használhatatlanná válnak, ha
elromlanak vagy leselejteződnek. Ha az input/output-logika vagy a kívánt funkció megszűnik
működni, a felhasználók többsége általában nem tudja sem megjavítani, sem átalakítani a
gépet. Ha nem világít többet az asztali lámpánk, egyszerűen kicseréljük a villanykörtét, a legtöbb elektronikai eszköznek azonban nincsenek olyan részei, amit az átlagos felhasználó ké19

20

21

22

Vö. Jay David BOLTER – Richard GRUSIN, Remediation: Understanding New Media, MIT Press,
Cambridge, 1999.
Michel CALLON, Techno-Economic Networks and Irreversibility = Sociology of Monsters: Essays on
Power, Technology and Domination, szerk. John LAW, Routledge, London, 1991, 153.
L. Bruno LATOUR, Pandora’s Hope: Essays on the Reality of Science Studies, Harvard UP, Cambridge,
1999.; Eugene THACKER, Introduction = Alexander GALLOWAY, Protocol: How Control Exists after
Decentralization, MIT Press, Cambridge, 2004, xiii.
Albert BORGMANN, Holding on to Reality: The Nature of Information at the Turn of the Millenium,
University of Chicago Press, Chicago, 1999, 176.; Susan L. STAR – Karen RUHLEDER, Steps Toward an
Ecology of Infrastructure: Design and Access for Large Information Space, Information Systems
Research, 1996/1 (7), 63–92.

„

100

tiszatáj

pes lenne megjavítani; a technológiát leselejtezik, ha elromlik. A termékspecifikus tervezési
és gyártási folyamatnak köszönhetően az egyfunkciósítás megszüntetése és a gép darabjaira
szedése embert próbáló feladat: a jelenlegi elektronikus eszközöket úgy rakják össze, hogy
szándékosan bekalkulálják az elavulást, így a fogyasztók majd kénytelenek leselejtezni azokat.
A médiumarcheológia keretei között lehetővé válik annak felismerése, hogy nem csak
egyetlen fekete doboz van. Egy fekete doboz számos másikat rejt magában, és azok különböző funkciókban és időintervallumokban működnek egyszerre. Ahogy Bruno Latour felhívja rá
a figyelmet: csak a gép meghibásodása esetén válik nyilvánvalóvá, hogy látszólag egyszerű és
statikus elemei további elemekből tevődnek össze, és ezek számtalan különböző kapcsolatokkal, történetiségekkel és érintkezésekkel bírnak. Most tekintsünk úgy Latour propedeutikai gyakorlatára mint a médiumarcheológia művészetszemléletének megalapozására: „Nézz
körbe a szobában. […] Vedd észre, mennyi fekete doboz hever szerteszét. Nyisd ki őket és
vizsgáld meg belső szerkezetüket. Minden egyes rész a fekete dobozban egy újabbat rejt magában tele egyéb részekkel. Ha bármelyik eleme elromlana, vajon hány emberi lény materializálódna azonnali hatállyal körülötte? Meddig kell visszamennünk időben és térben ahhoz,
hogy végig tudjuk követni azokat a nesztelen elemeket [entities], amelyek hivalkodás nélkül
járultak hozzá ahhoz, hogy el tudd olvasni ezt a fejezetet az íróasztalodnál? Térítsük vissza
ezeket a legelső lépéshez: képzeljük el őket szétszóródva, olyan állapotukban, amikor még
érdektelenül léteztek anélkül, hogy egymásba lettek volna hajlítva, tekerve, állítva, mozdítva,
behajtva. Melyik erdőből szerezzük a fát? Melyik kőfejtőben hagyjuk csendesen pihenni a köveket?”23 A művészet számára a tárgyak sosem statikusak, hanem számos olyan idősíkból,
relációkból és potencialitásokból állnak, amelyeket egybe lehet venni és szét lehet bontani.
A dolgok úgyis napi szinten mennek tönkre – főleg a high-tech kütyük –, amelynek eredménye, hogy statikus tárgyakként végzik, holt médiumokként, leselejtezett technikaként. A holt
médiumok mégis visszaszivárognak mérgező anyagokként a földbe vagy – alternatív formában – beépített alkatrészként újabb gépekbe, mint zombi médium. Ernst szerint a médiumarcheológiát nem „a holt médiumok, […] hanem az élőholt médiumok érdeklik. A médiumokban megnyilvánuló időinvariancia.”24 Ennek fényében meghatározó különbség rejlik Bruce
Sterling Holt Médiumok Projektje [Dead Media Project] és Wolfgang Ernsté között, hiszen az
előbbi más módon közelíti meg az elfelejtett és feleslegessé vált médiumokat. A zombi médiumok számára a használaton kívüli állapot csak az első lépés, mivel az újrahasznosítás és az
új kontextusba integrálás az adaptálhatóságra feltámasztott médiumokban teljesedik ki.
Archiváló/áramkörhajlító
A művész figurájának a technikai médiumok csomópontot képeztek, mind a mérnöki munkálatok, mind az archívum irányába úgy, ahogy azt Huhtamo megállapította: „A ’60-as években
megjelent művész-mérnök szerepét (noha a két funkció ritkán találkozott egy emberben)

23
24

LATOUR, Pandora’s Hope, 185.
Garnet Hertz levélváltása Wolfgang Ernsttel 2009. október 20-án.

2015. április

101

„

részben átvette a művész-archeológus.”25 Az újrafelhasználás, a hardverhekkelés és az áramkörhajlítás módszerei azonban egyre fontosabbakká válnak ebben a kontextusban. A médiumtörténet archívumának hajlítása és újragondolása szorosan kapcsolódik az olyan művészek munkáihoz, mint Paul DeMarinis, Zoe Beloff és Gebhard Sengmüller. Ezekben a vállalkozásokban régi technikai médiumokat módosítottak és szereltek át azzal a céllal, hogy
pszeudo-történeti tárgyakat hozzanak létre egy elképzelt jövőből. DeMarinis olyan, elsősorban hanghatásokkal dolgozó projektjére hivatkozva, mint az Edison-hatás (1989–1993) és a
Szürke Anyag (1995), Huhtamo felvetette: a művész-archeológus fogalmát a bütykölőgondolkodó [t(h)inkerer] felől is meg lehet közelíteni.26 A felhasználói elektronika korában a
művészt felfoghatjuk akár archeológiai áramkörhajlítóként vagy hekkerként, mivel kapcsolatot teremt a médiumarcheológia és a kortárs médiumtermelés politikai agendája között. A
történeti archívum fogalmának felnyitása és módosíthatóvá tétele pedig ugyanolyan módon
valósult meg, ahogyan azt az elektronikus eszközök esetében láttuk.
Médiumarcheológiai idő mint az élőholtak ideje
Végezetül egybe szeretnénk fűzni ezeket a különböző elemeket: a tervezett elavulást, az információ materialitását és az elektromos hulladékot. A tervezett elavulás a fogyasztói technológia ciklusai mögött álló logikaként tűnt fel, mint amely részét képezi az információs materializmus kultúrájának. Az egész folyamatot inkább úgy kellene felfogni, mint kemikáliák,
mérgező anyagok és egyéb maradványok forrását, miután a tárgyak médiumként „el lettek
fogyasztva”. Feladatként így annak tudatosítása és felismerése adódik, hogy az információs
technológia sosem illékony természetű, ennek folytán sohasem halhat el teljesen, és ez mind
ökológiai, mind pedig médiumarcheológiai jelentőséggel bír. Az információs technológia saját
materiális alkatrész-együtteseiben olyan működési időtartammal bír, amely nem szorítkozik
pusztán emberközpontú használati értékére: a médiumok, legyenek azok kulturális vagy hírközlési technológiák, bensőséges kapcsolatot ápolnak a földdel, a levegővel és a természettel
mint konkrét, történeti valósággal. Ahogy a természet lehetővé teszi az információs technológia kiépítését – gondoljunk csak példának okáért arra, milyen fontos szerepe volt a guttaperkából készült szigetelőanyagnak a XIX. századi telegráfvonalak esetében, vagy mekkora
jelentősége van a koltán ércből nyert fémnek a jelenlegi high-tech eszközök szempontjából –,
úgy ezek a készülékek végül vissza is térnek a természetbe.27
Röviden, az információs technológia többféle élettérspektrumot foglal magában a politikai gazdaságtantól az ökológiáig.28 A médiaökológia ilyetén, Guattari-féle felfogása összekapcsolódik egy ökozófiai alapállással: az egymást átfedő ökológiák tudatával, ami kapcsolatokat
teremt a szociális, a mentális, a szomatikus, a szervetlen és az állati között. Sean Cubitt gon25

26
27

28

Erkki HUHTAMO, Time-Traveling in the Gallery: An Archaeological Approach in Media Art = Immersed
in Technology: Art and Visual Environments, szerk. Mary Ann MOSER – Douglas MCLEOD, MIT Press,
Cambridge, 1996, 243.
HUHTAMO, Tinkering with Media, 33–46.
A guttaperka dél-ázsiai és észak-ausztrál trópusi fák nedvéből kinyert természetes latexgumi. A ferroniobát-tantalit, vagy más néven koltán, fekete színű érc, amelyet elsősorban a Kongói Demokratikus Köztársaság keleti részén bányásznak. A koltánexport kérdését gyakran emlegetik a jelenlegi
kongói válsághelyzet mozgatórugójaként.
Félix GUATTARI, The Three Ecologies, Athlone Press, London, 2001.

„

102

tiszatáj

dolatmenetét követve úgy véljük, hogy a képernyő és az információs technológiai médiumok
archeológiájának a múlt helyett sokkal inkább a képernyő belsejébe kellene néznie annak érdekében, hogy feltárjon egy újfajta alapállást a jövőorientált avantgárdon belül. „A digitális
világot abban az értelemben tekinthetjük avantgárdnak, amennyiben azt a folyamatos megújulás és a szüntelen rombolás folyamatai irányítják. A digitális kultúra beépített elavulása, a
tavalyi modellek vég nélküli leselejtezése, töltők, mobiltelefonok, monitorok és egerek pazarló kidobása […] egy isten háta mögötti kínai újrahasznosító-faluba szállított összes nehézfém
és mérgező anyag […] na, ez a digitális avantgárd.”29 Így a bütykölés, a remixelés és a kollázs
archeológiája nem Duchamp-mal és a történeti avantgárddal kezdődne, hanem azzal, hogy
felnyitjuk a gépet és a technológiát.
A médiumarcheológiai módszerek az emberi világ összetett, egymást átfedő, többsíkú
időbeliségét tárták fel a mediális kultúrtörténetek révén; a jelenlegi ökológiai válság közepette azonban szükség van egy alaposabb, ahumán nézőpontra is. Ebben a kontextusban a médiumarcheológia művészeti módszerré „huzalozását” felfoghatjuk úgy, mint egy eljárást,
amellyel hozzájuthatunk az olyan gyakorlatoknak, mint az áramkörhajlítás, a hardverhekkelés, és egyéb, a médiumokat új életciklusba vezető formáknak az ökozófiai potenciáljához. Új konstrukciókba állítva ezek az anyagok és ötletek élőholtakká válnak; zombikká, akik
egyszerre hordoznak történetiséget, és egyúttal folytonosan a technikai médiumok emberen
túli temporális folyamatainak mementóiként is szolgálnak. Lehet, hogy a technikai médiumok szubfenomenológiai sebességgel és frekvenciákon keresztül fejlődnek és dolgoznak,30
de a természettel való kapcsolatuk éppen az időbeliségnek köszönhetően nem függeszthető
fel – ez több ezer évnyi nem-lineáris és ahumán történelem.31
Összefoglalva, a kommunikációs technológia túljutott az új médiumok korán és keresztülhaladt a fogyasztói árucikkek fázisán; a legnagyobb része már feleslegessé vált és bekerült
az „archeológiai” fázisba. Az amatőrizmus és a hobbiszerű DIY nemcsak az egyes technológiák kialakulási szakaszára jellemzők, hanem a feleslegessé-válás fázisára is érvényesek. Kronologikusan szemlélve: a digitális médiumok a ’90-es évek spekulatív, lehetőségekkel teli fázisából, a 2000-es években fogyasztói árucikként történő globális elterjedésük után most archeológiaivá váltak. Éppen ezért az olyan témák tanulmányozása, mint az újrahasznosítás, a
remixelés vagy a szemplerezés [sampling] nagyobb jelentőségre tett szert, mint a technikai
lehetőségekről szóló diskurzus. Továbbá, ha korunk időbeliségében egyre meghatározóbb
szerepet vállalnak a médiumok áramkörük temporális folyamatainak, ezáltal az idő modulációjának és tárolásának révén – a diagrammatikus és konkrét áramkörök azt a mikrotemporalitást képviselik, amely túllép az emberi érzékelés határain –, hasonló áramkörhajlító, művészeti és aktivista praxisokat innovatív artisztikus és elemezői eljárásmódokként kell kialakítanunk: erre vezethető vissza az archívum felértékelődése és fogalmi tágulása, ami így már
magába foglalja az áramköröket, kapcsolókat, chipeket és egyéb high-tech folyamatokat. Az
ilyen episztemo-archeologikus feladatok nemcsak művészi jelentőséggel bírnak, hanem ösz29

30

31

Sean CUBITT – Simon MILLS, Framed: Sean Cubitt, http://www.ada.net.nz/library/framed-sean-cubitt
– a ford. 2015. 02. 23.
Ilyen rejtett, részben absztrakt, ám egészében valós, a materialitásra koncentráló „episztemológiáját” nyújtja a „mindennapi életnek” médiumarcheológiai tónusban az Institute for Algorhytmics:
http://www.algorhythmics.com/ – a ford., 2015. 02. 23.)
Manuel DELANDA, A Thousand Years of Non-Linear History, Zone Books, New York, 1997.

2015. április

103

„

sze is kapcsolódnak az ökozofikus szférával az által, hogy feltárják és egyszersmind újragondolják a szubjektivitás, a természet és a technika különböző ökológiái közötti kapcsolatokat.
A médiumok haláláról szóló fejtegetések hasznosak lehetnek abból a szempontból, hogy
ellensúlyozzák azt a diskurzust, amely csak a médiumok újdonságával foglalkozik. Mi mégis
úgy gondoljuk, hogy a médium sosem hal meg: lebomlik, elrohad, újraformálódik, elkeveredik, történetivé alakul, újraértelmeződik és összegyűjtődik. Vagy a földben marad hulladékként és a levegőben konkrét holt médiumként, vagy újra felhasználják művészi, bütykölős
módszereken keresztül.
Fordította: SMID RÓBERT – URBÁN BÁLINT

mérlegen

SZUTORISZ SZABOLCS BENCE

Egy családi legendárium
feljegyzései
PÁL SÁNDOR ATTILA: PONTOZÓ

JAK-Prae.hu
Budapest, 2013

Pál Sándor Attila, a tavaly megjelent Pontozó című kötet
szerzője, ahogyan azt az újabb első köteteseknél már megszokhattuk, jól ismeri az identitás utáni nyomozás technikáit.
Tudja, hogyan kell besurranni a múlt záruló ajtaján, hogy
még utoljára szemügyre vehesse azt, amin most – a felnőtté
válás folyamatában – túllépni készül. Indulása egyszerre
kényszerű és irigylésre méltóan ösztönös aktus a világ külső
és lénye belső tereibe. Kényszerű abban az értelemben, hogy
Pál Sándor Attila, mint nyilatkozataiból is kiderül, a dokumentálás, az elenyésző emlékek kimentésének célzatával ír.
Feltérképezi szülőföldjét, a szanki tájat, nagyító alá helyezi a
családi legendáriumot, és kalapba gyűjti a gyermekéveket, e
reliktumszerű életanyagait pedig intuitívan kitapogatott kohéziós kapcsokkal, egy jelenre reflektáló történetmesélés keretei között szervezi az identitáskeresés, vagy éppen -vesztés
motívuma(i) köré.
Prózaszerű szövegei többnyire nosztalgikus felütéssel
zavarják fel a szanki gyermekkor állóvizét, kijelölve mintegy
a hiány territóriumát, amelybe a természeti képek, és a falusi
élet ismétlődő mozdulatsorainak áramlása vezeti be az olvasót. Ezek a leírások azt tanúsítják, hogy Pál egy adekvát, bár
csöndes megfigyelői attitűddel bír; visszahívott emlékei autentikusan teremtik meg a falusi miliőt, érzetei pedig időnként olyan szuggesztív nyelvi megoldásokkal párosulnak,
amelyek jótékony hatással mitizálják az élőbeszédszerű elemekkel vegyülő történeteket. Pl.: „Az én harmadik nagyapám
az Istent akarta/ lefényképezni, a régi Praktikájával a legváratlanabb helyeken és időpontokban beleexponált az arcomba vagy az égbe, és aztán a sötétkamrában imádkozott.” (Kevert) Innen pedig már csak egy ugrásra vannak azok a fikcióban kiteljesedett poémák, amelyek mágikus, és szerethetően
önironikus hangvételüknek köszönhetően mesés árnyalattal
vizionálják egy-egy magányos élet, vagy az eljövendő öreg-

2015. április

105

„

kor remetenapjait. Ezek közé tartozik az Erdész című szerzemény, amelyről elmondható,
hogy még a szándékolt bodori hatás ellenére is kellemesen harmonizál a kötet nyelvével:
„Egyszer aztán egy vasárnap reggel a varrónő/ ébresztett, hogy esztendeje, három hónapja,
és tizenegy napja/ alszom, és hogy menjek be a faluba, mert egy kisfiú belerepült a/ villanyvezetékbe és az agyoncsapta, és a falubeliek kérik, hogy vágjam ki a villanyoszlopot.” De az
sem ritka, hogy egy generációkon átöröklődő elbeszélés (Hideg; Barackfa), egy gyűjtésből
származó szentencia (Templomkert), vagy egy életrajzi átirat (Fák) elevenedik meg Pál tolmácsolásában, ezek azonban – néhány esetet kivéve, amelyek anekdotikus olvasatuk, vagy
régies írásmódjuk miatt inkább csak hangulatfestő szövegekként vehetők számba – az emlékezés relativitásának problematikájába torkollanak. Pál gondolatai ugyanis gyakran forognak ekörül: hogyan őrződhetnek meg az emlékek akár egy individuális, akár egy kollektív,
családi emlékezés szintjén. Nem lehet véletlen tehát, hogy Biciklik című versében a történetek generációváltások termékeként létrejövő narrációcseréjét említi meg – „elmeséltem
nagyapám emlékeit, mint a sajátjaimat” –, hiszen erre vonatkozó módosulások figyelhetők
meg az elbeszélés technikáját illetően is. Ezt a metanarratív kiszólást viszont nem kíséri más,
hasonló gesztus, mi több, itt is hiába fejeződik ki egy bensőséges, családi kapcsolat megléte a
versbeszélő és nagyapja között, mert ennek a fajta intimitásnak nincsen folytatása, a lírai én
utolsó szavaival megvonja a feltárulkozást a szövegben szereplő hallgatójától: „Nem beszélek
soha magamról, mondtam.” Közel megegyező passzivitás olvasható ki a Felhők című szöveg
gondolatmenetéből, amely bár konzekvens marad, a mű kifutásában szinte egy, az emlékek
megőrzése elleni retorikát folytat: „Talán/ nem is lényeges, hogy mi marad meg belőlem
benned./ A pusztaszag, a tücsökzene és a tehénlepények korongjai,/ vagy egy mezítlábas
öregember a vetésben. Nyomot hagyni felesleges.” Jóllehet, a nyomtalanság érzetét kialakíthatja a hagyományból, a családi környezetből való kiszakítottság élménye, valamint az emlékezet szubjektív variációinak végeláthatatlansága is, az emléknyomok mellőzhetőségének
gondolata mégis olyan erős végső kijelentés, amely elhomályosítja az értelmezés elkülönülő
ösvényeit, és összezavarja az olvasót – a megszólaló mentalitása és a kötet eredeti intenciója
egyszerűen nem keresztezik egymást ezen a ponton.
Nem jellemző viszont ez a fajta puhatalpúság a kötet többi darabjára. Nemcsak jelzésképpen kitaposott nyomok süppednek ugyanis a versekbe, de maga a séta is meghatározó
motívumként strukturálja a szövegeket, így például amellett, hogy élőbbé teszi a tájábrázolást, dinamikát adva ezzel a látkép általi emlékidézéseknek, a tudat szintjén válik a gyermeki
létállapot utáni kutatás eszközévé. Erre rímelnek a Ház című vers tudatfolyamként hömpölygő sorai is, amelyek Pál régi családi házába kalauzolják az olvasót, ám annak belsejét mégsem
a jelen állapotában láttatják, falai csupán fekete-fehér hátterét adják a kivetülő emlékek színes jeleneteinek, és e jelenetek plasztikus képisége az, ami rámutat: valójában nem egy
szanki ház szobáiban, hanem a múlt labirintusában, az örvénylő emlékek ismerős-ismeretlen
sétaterében járunk. Elmondható ugyanakkor az is, eltekintve most a szerkesztettség hiányától (erről még később szót ejtek), hogy a környezetére érzékeny Pál, aki számára a vidék, az
otthon, és annak tárgyai mind emlékekkel zsúfolt gyűjtőmedencék, amelyekből meríteni képes, ebben a versében jut legközelebb az identitás körül kibontakozó problematikához. Úgy
tűnik ugyanis, hogy bár sikeresen fürkészi gyermeki énjének tükröződéseit, felnőtt önmagát
az időbeli disztancia híján képtelen meghatározni: „[…]lefekszem a/ szobámba és alszom,
hogyan változnak a kisautóim/ könyvekké, apu és anyu már nem takarnak be, öcsém/ a má-

„

106

tiszatáj

sik szobába, vele sem beszélgethetek, holnap/ nincs ovi, én tanítok, de az kicsoda”. Erre a citátumra ráolvasva válik aztán interpretálhatóvá a Séta (3) című vers önazonosság hiányára
utaló sora is, amelyben a falu mögött sétáló férfi nem ismer rá elhagyott lábnyomaira: „Csak
saját nyomai látszottak a porban, de/ olyan volt, mintha nem az övéi lennének.” Mindazonáltal ennek, a korábbi versek E/1-ű elbeszélőjét megtestesítő figurának az önmagával való
meghasonlása mint identitás-vesztés értelmeződhet, amennyiben számolunk azzal, hogy a
kötet saját koncepciója szerint is a gyermeki én esszenciális megismerését, megőrzését
priorizálja. Az előző példa mintájára a Mezítláb című poémában szintén szerepel lenyomat,
érdekes módon azonban ez a jelölő pont az ellenkező irányba, tehát a fikcióba mutat, ismételten játékba hozva a történetmesélés olyan építőelemeit, mint az űr, vagy a galaxisok, újraidézve mintegy a magány légüres tereit: „Az őserdőkertű ház előtt jól/ ismert mozdulattal
kanyarodott ki az útra a fenyők/ alatt, a cipőtalpa mintája úgy maradt a poros földön,/ mint
egy asztronautáé.”
Első kötetről lévén szó, nem okozhat meglepetést, hogy az olvasó belefuthat bizonyos
szerzői hibákba. Felesleges volna azonban számszerűsíteni ezeket, hiszen olyan nyelvhelyességi baklövésekről van szó, amelyeket Pál visszafogott megszólalása nem tetéz, és ha meg is
rongálják helyenként a versélményt, olyan emlékezetes sorok egyenlítik ki ennek a „szelíd”
célkitűzésű kötetnek a színvonalát, mint például a következő: „Szeretem a ködöt, ahogy hajnalban leereszkedik, mint nagymamák kibontott kontya.” (Apó) Tény viszont, hogy Pálnak az
elkövetkezőkben mindenképpen több időt kell fordítania ezeknek a hibáknak a kiszűrésére,
ily módón javulást produkálva például a kihagyásos szerkezetek használatában, ellipszisei
ugyanis olykor nemcsak hogy funkciójukat nem fejtik ki, de az általuk hibásan megjelölt szóelemig visszamenőleg rombolják le mondatainak értelmét.
Összességében Pál Sándor Attila Pontozója egy szépen megkoreografált kötet, amelyben
az eltérő hőfokon megedzett darabok együttállása meghozta gyümölcsét: egy gyermekien
őszinte szemből nyíló kilátás a családra, szülőfalura, annak erdőire és legelőire, és nem utolsó sorban az emlékek kútmélyére, ahová lepillantva a jelen leginkább egy homályos tükörképnek tetszik. Pál debütálása egy magával ragadó séta a gyermekkor magházaiban, és mostantól szívesen tarthatunk vele.

2015. április

107

„

DECZKI SAROLTA

A rock and roll az nem egy
tánc!
FENYVESI O TTÓ: A SZABADSÁG FOGLYAI

Művészetek Háza –
Vár Ucca Műhely
Veszprém, 2014
170 oldal, 1990 Ft

Nem egy tánc, hanem egy életforma. Lázadás, ellenszegülés,
szabadság. Tudás és sebezhetőség, és még egyszer szabadság. Akkor is, ha nyomasztó és ostoba a világ, ha mindenki
lapul és igazodik, ha önelégült párttitkárok osztják az észt.
Ha a bornírt, a giccses, a középszerű tetszeleg magának a piedesztálon, ha turbófolk szól a rádióban.
Nem (csak) tánc, hanem élet. Olyan élet, amilyen a trianoni döntés következtében Jugoszláviához csatolt Vajdaságban lehetett. Szűkös keretek között, megregulázva, betiltva,
ám mégis a szabadság enyhe mámorában – erről az életről
mesél Fenyvesi Ottó esszékötete.
Persze, amikor a kötet műfaji illetősége felmerül, érdemes figyelembe venni a szerző által adott meghatározást is,
amit az alcímben olvashatunk: Esszék, képek, toldalékok, törlések. Hogy mi az esszé, azzal többé-kevésbé tisztában vagyunk. A „képek” szó sem szorul különösebb magyarázatra,
kiváltképp a szerző költői életművének fényében – örömmel
jelentem, a könyv gazdagon illusztrált, ki-ki megtalálja benne, ami a szívének kedves: pucér nőt, jó pasit, Tito elvtársat
Che Guevarástul, borítókat, íróportrékat satöbbi. Na, de hogy
mik azok a bizonyos „toldalékok, törlések”? Úgy gondolom,
kevésbé formai, mint inkább olyan tartalmi sajátosságokra
utalnak, melyek magának a szerzőnek a személyes attitűdjéből erednek; arra nevezetesen, hogy ő milyen történeteket
érez toldaléknak, törlésnek – és persze az is kérdés, hogy mihez képest.
„Volt egyszer egy Jugoszlávia” – ahogyan a kötet közepe
táján olvashatjuk. Volt egyszer egy ország, egy életvilág,
melyben pár évtizedig viszonylagos békességben megfért
egymás mellett szerb, magyar, szlovén, horvát, albán, bosnyák, macedón, montenegrói és még számos egyéb kisebbség. A népek közti feszültségeket a diktatúra próbálta meg
kordában tartani, mint ahogyan a lázongó ifjúságot is. Aztán

„

108

tiszatáj

egy idő után egyik sem sikerült.
Mégis, ez volt az az időszak, amikor minden zaklatás, betiltás és diktatúra ellenére élénk
irodalmi élet zajlott a Vajdaságban. Amikor a vajdasági szellemi életben megjelent egy olyan
nemzedék, mely tagjainak korabeli irodalmi-művészeti-filozófiai munkássága mára már legendává lett, s akik közül sokan a mai napig a magyar szellemi élet megkerülhetetlen szerzői.
Fenyvesi Ottó erre emlékezik; a barátokra, bulikra, irodalomra, művészekre, zenészekre, a
régi időkre.
A kötetnek körülbelül a közepén olvasható Volt egyszer egy Jugoszlávia című szöveg az
egykori sok nemzetiségű népköztársaságot idézi meg, néhány töredéken keresztül. Ha jól tudom, „jugónosztalgia” az itt megfigyelhető tünetegyüttes hivatalos neve, ahogyan ezt Dubravka Ugrešić is megírta kiváló regényében, a Félelem minisztériumában. S kétségtelen, Fenyvesi írásában is tetten érhető a nosztalgia, méghozzá nem csak itt, hanem máshol is. Igaz, jelen esetben ezt valamelyest opponálja egy, mai fejjel már-már elképzelhetetlen „tipikus jugoszláv történet” leírása: az el nem kötelezett országok konferenciájáé, amikor a világ legszegényebb országainak a vezetői és diktátorai ellátogattak Belgrádba. Az illusztris vendégek
között szerepelt például Moammer al-Kadhafi is, akit nemrég kergettek el és öltek meg, és aki
a mértéktelenül szedett Viagra hatásának köszönhetően erőszakolt meg nőket és férfiakat
egyaránt. Kollégái sem különböztek tőle nagyon, a korabeli rezsim pedig lelkesen és büszkén
parolázott a világ alfelébe tartozó diktátorokkal. S persze – ahogyan olvashatjuk – a hatalom
nem csak köztereken tolakodott bele a jugoszláv állampolgár életébe, hanem árgus szemekkel figyelte, mik jelennek meg irodalmi lapokban, s olykor egészen blőd szempontok alapján
engedélyeztek vagy tiltottak be műveket. Fenyvesi leírja például azt az esetet, amikor azt a
versét, amit magyarul nem engedtek megjelenni, minden gond nélkül közöltek szerbre fordítva.
A dolog másik oldala viszont az, hogy nem kellett mindig elviselni ezt a bornírt és mindenféle gyüttment zsarnokkal szóba álló országvezetést, hiszen számos egyéb dolgot is kínált
a korabeli Jugoszlávia, melyek sokkal közelebb álltak szerzőnk szívéhez. Csak pár oldalt lapozunk, és máris – minő fertő! – fedetlen női keblek garmadáját láthatja a jámbor olvasó,
akik becses tulajdonosait a szerbiai mozikban csodálhatta az egyszeri költő. De a helyi lányok
is „miniszoknyában és forrónadrágban jártak, és nem hordtak melltartót. Ettől nagyon boldogok voltunk, és nem nagyon törődtünk az el nem kötelezett országok mozgalmával” (95).
De nem csak a film, a lányok, hanem a zene is életre meghatározó élmény volt a szerző
számára, aki évekig az újvidéki rádió munkatársaként szerkesztett rockzenei műsorokat.
A kötet címét is adó esszé pedig nem csak afféle szubjektív seregszemle a rock and roll nagyjairól, hanem afféle „tudományos” leírással, meghatározással és klasszifikációval is kísérletezik. Fenyvesi érezhető nosztalgiával gondol a rock and roll hőskorára is, amit még nem fertőzött meg annyira a show business, mint korunk zenei életét. S ebben az esszében futunk bele
kor- és kultúrkritikai észrevételekbe, melyek a „mai fiatalokat” bírálják. Ezek a kicsit rossz
ízű szólamok úgy írják le a „mai fiatalokat”, mint akiket kilóra megvett a szórakoztatóipar, és
már nem lázadnak semmi ellen. E ponton vitatkoznék vele, mert abban ugyan igaza van, hogy
manapság teljes a zenei, ideológiai, öltözködési, stb. katyvasz, és mára már a mainstream részévé vált az a zene, divat vagy viselkedés, ami évtizedekkel ezelőtt még szubkulturális jelenség volt, és amitől a derék kispolgárt felváltva törte ki a sikítófrász és a mélységes megbotránkozás. De a szerző pozícióját meg éppen, hogy az évszázadok óta makacsul felhangzó „mai

2015. április

109

„

fiatalok” szólam emeli be a mainstraimbe. Én sem vagyok már „mai fiatal”, de talán nem csak
valamilyen naiv optimizmus mondatja velem, hogy minden generáció megtalálja a maga lehetőségét a lázadásra – csak talán más módokon, fórumokon, mint megszoktuk.
A kötet legerőteljesebb vonulatát viszont irodalomról, és az irodalomhoz köthető barátságokról, intézményekről, táborokról szóló „esszék, képek, toldalékok, töredékek” alkotják.
A könyv első felében voltaképpen afféle erősen szubjektív szerzőportrékat olvashatunk, melyekben persze nagyon erősen érezhető a kor és a helyszín atmoszférája. Afféle szubjektív
vallomások, megemlékezések ezek a vajdasági magyar irodalom hőskorának nagy alakjairól:
Tolnai Ottóról, Ladik Katalinról, Végel Lászlóról, Fehér Ferencről, Penavin Olgáról, Várady
Tiborról, Nagy László Cimbáról, Sziveri Jánosról és a magyarországi barátról, Zalán Tiborról.
De mindezek mellett néhány írásnak a korabeli jugoszláv irodalmi élet egy-egy alakja a főszereplője, ráerősítve a kötet egészét jellemző multikulturális hangulatra.
Az esszék fő gravitációs pontja persze az Új Symposion, melynek harmadik nemzedékébe
tartozott Fenyvesi is; „nekünk létformánk volt az Új Symposion. Egyet jelentett a fiatalságunkkal, a barátsággal, a kiteljesedéssel. Valamiféle féktelen életigenlés és az akkori diktatórikus rendszerrel való szembenállás vezérelt bennünket” (136). A folyóiratot többször betiltották, de ez már a legenda része. A legenda pedig ebben a kötetben is él tovább, avagy the
song remains the same.
Fontos korszakról, fontos vidékről és főleg nagyon fontos emberekről kapunk egészen
személyes, sőt, szenvedélyes szövegeket ebben a kötetben. Afféle személyes zene- és irodalomtörténeti skiccek ezek, melyekben mind az irodalom mind pedig a zene „létformát” jelent.

„

110

tiszatáj

MÓDOS ÁDÁM

Az innenső és a túlsó
DECZKI SAROLTA: AZ ÉRZÉKISÉG DICSÉRETE
A kötet 256 oldal terjedelemben jelent meg Mészáros Sándor
főszerkesztésével. Jól olvasható, nem esik szét, a ragasztás
tartósnak bizonyult a kimerítő használat ellenére is. A borítóterv Hrapka Tibor munkája, aki szokásához híven egy fotón keresztül próbálja az olvasót a szöveghez vezetni. Nem
hivalkodó sem a tipográfia, sem a borító elrendezése, sem
pedig a fényes papírra nyomott fénykép, amely egy telefirkált falat ábrázol, közepén lámpával. A lámpatest középpontba állításával, és a körülötte kavargó, jól-rosszul megvilágított szavakkal az értelem és a kifejezés közötti viszonyt
helyezi a középpontba. Ez a fajta erős, hangulati értelmezés
Hrapka munkáira egyébként is jellemző, a borító jelen esetben (is) olyan, mint egy kapu fölé festett figyelmeztetés.
Miért van szükség egy olyan tanulmánykötetre, amely
látszólag egyértelmű kapcsolódás nélkül tartalmaz disszertációrészletet, recenziót, verselemzést, tanulmányt, esszét és
Pesti Kalligram Kft. konferencia-előadást? Egy ilyen kötetet általában nem az
Budapest, 2013 elemzett könyvek gondos megválasztása, vagyis nem az ösz256 oldal, 2800 Ft
szegyűjtött szövegek egymástól függetlenül értelmezett
helytállósága igazol. Valószínűleg kevés olyan olvasója van a
kötetnek, aki pontosan azon könyvek recepciójára és elemzésére kíváncsi, amelyek Deczki érdeklődését is felkeltették.
Ha van is átfedés, az nem igazolja a szóban forgó kötet végigolvasásának idejét, már csak azért sem, mert a szövegek nagyobb része folyóiratokban, tanulmány- és konferenciakötetekben amúgy is hozzáférhető.
Egy tanulmánykötet, egy gyűjteményes írásokat tartalmazó kötet esetében a szerző egyéni hangvétele, a szövegek
alkalmi csoportosítása, az ebből származó tágabb kontextus
megléte, hiánya, és ereje lesz mérvadóvá. A következőkben
tehát arra a kérdésre próbálok meg válaszolni, hogy Deczki
Sarolta könyvében megjelenik-e, és ha igen, akkor hogyan jelenik meg Deczki Sarolta, az általa elemzett szövegek között,
mögött, előtt és alatt.
Nem egyszerű azonban válaszolni erre a kérdésre.

2015. április

111

„

A kötetben szereplő írások több szempont szerint is csoportosíthatók. Németh Zoltán
például két részre osztja az írásokat kritikájában: az irodalommal, pontosabban a kortárs
magyar irodalommal, és a filozófiával, pontosabban a husserli fenomenológiával és annak
francia értelmezésével foglalkozókra: „A kötet írásai nagyjából két – hol egymásba fonódó,
hol egymástól eltávolodó – vonulatba sorolhatók: az egyik a kortárs magyar irodalom értelmezésében érdekelt, a másik fenomenológiai alapozottságú filozófiai írásokból áll. A két vonulat dinamikus együttjátszása adja meg a kötet ívét, amelynek mozaikszerű felépítése folyton új színben tünteti fel a címbe emelt „érzékiség” jelenségét. (Németh Zoltán: Az „érzékelés
újratanulása”, Műút, 2013/41. szám.) László Eszter ezzel szemben minden szövegben a fenomenológus tekintetére figyel, és nem arra, amire ez a tekintet néz: „A fenomenológus szemléletmódjával vizsgálódó szerző esszéi, kritikái és tanulmányai a fenomenológiai nyelven nem
beszélő olvasót is igazi szellemi kalandra hívják.” „Deczki Sarolta a fenomenológus szemével
tekint a szövegekre, és bennük társadalmi valóságunk háttérbe szorított mozzanatairól
lebbenti fel a fátylat.” (László Eszter: A fenomenológus tekintete, http://www.jelenkor.net/
visszhang/86/a-fenomenologus-tekintete). És valóban. Mindkét értelmezőnek igaza van.
A könyvben található szövegek apropójaként azonosíthatjuk Tar Sándor, Darvasi László,
Oravecz Imre, Ilja Kabakov, Esze Dóra, Parti Nagy Lajos, Nádas Péter, Darabos Enikő és Radnóti Miklós egy-egy írását ugyanúgy, mint Vajda Mihály, Edmund Husserl, Maurice MerleauPonty, Michel Foucault, Immanuel Kant, vagy Martin Heidegger gondolatait. Impozáns névsor
ez, mindkét irányból olvasva. Egy ilyen impozáns névsor pedig nem csak arra alkalmas, hogy
a szerző jó ízlését demonstrálja, hanem arra is lehetőséget biztosít, hogy megnézzük, mit tud
kezdeni ezzel a súllyal, hogyan képes újraolvasni, újjá alakítani azt a tudást, amelynek saját
nehézkedése alakítja a hagyományt? Az élő hagyomány működése, szabályozottsága, vagy
éppen szabálytalanságai jelölik ki azt az elsődleges felületet, amelyen a kötetben szereplő
szövegek elhelyezhetők. Deczki úgy tekint a hagyományra, mint olvasás-események kusza,
egymásba fonódó szövedékére, folytonosan összegabalyodó érintkezésekre. Ezeknek a jelenségeknek pedig nem az összeadódása a fontos, hanem, hasonlóan a testek fizikai érintkezéséhez, azoknak a mintázatoknak a leírása válik érdekessé, amelyek révén meg tudjuk érteni,
és képesek vagyunk elgondolni ezeket az eseményeket a maguk egyszeri és megismételhetetlen, ám mégis sematikus szerkesztettségük alapján. Az érzékiség tehát az érintkezések minőségi, azaz kvalitatív leírhatóságának kérdéséből származó problémák összefoglaló elnevezéseként szerepel a kötet címében.
Ebből a gondolatból három, szorosan összetartozó megfontolás származik.
1. Minden szöveg saját, belső logikával rendelkezik, és ennek alapján kell megértenünk
őket. Ez a belső kohézió teszi lehetővé a művek sajátos kapcsolódását az azokat körülvevő világhoz. A kötet írásaiban ez a gondolat folyton visszatér, különböző alakokat öltve. Tar Sándor kapcsán például így ír Deczki: „Tar a valóságra apellál, s ha egy fejlődéselvű irodalomtörténetben akarnánk számot vetni vele, mely szerint csak az az író számít jó írónak, akinél szinte percre pontosan jelentkeznek az aktuális trendek, akkor bizony jócskán <megkésettnek>
számítana.” (16.) Nem lehet tehát Tar Sándor prózáját megérteni anélkül, hogy fel ne térképeznénk annak belső viszonyait, azt a tapasztalati szervezettséget, amely Tar Sándor írásait
összefonja és egybefűzi. Ehhez a belső rendezettséghez képest idegen szempont a kánon, és
általában az irodalomkritikai kontextus. Annak más eszközei vannak arra, hogy értelmezze a
szövegeket, és ezek az eszközök a hatás és az okság fogalmaival operálnak. Másik példa, Dar-

„

112

tiszatáj

vasi Virágzabálók című írásának negatív recepciója kapcsán: „Olyan dolgokat kér [Radics Viktória] számon a regényen, amiket annak esze ágában sem volt teljesíteni. Olyan ez, mintha
valaki egy szegedi halászcsárdába tér be vacsorázni, aztán azért kéri a panaszkönyvet, mert
nem a bajai receptúra szerint főzik a hallevest. S voltaképpen a többi elutasító kritikával kapcsolatban is hasonló érzésem volt: nem a saját belső törvényeiből akarják értelmezni a regényt, nem annak a logikáját igyekeznek megfejteni, hanem prekoncepciókkal közelítenek
hozzá. Márpedig a Virágzabálók nem az elvárásokhoz igazodik, hanem megteremti a saját
törvényeit.” (40.) Sőt: „[…] a Darvasi-mondatok csak egymás mellett hatnak, a szöveg egységében, annak világában, és más szövegkörnyezetben elfonnyadnak.” (41.) A jó irodalmi szöveg olyan dokumentációja az eseményeknek, amely nem tagadja meg a szubjektumot, mint a
tapasztalat ágensét, hanem megpróbál elszámolni annak hatásaival, azaz „maga a felmutatás
gesztusa, azaz a megfelelő nyelvi forma megtalálása is a tapasztalat egyik módjaként jelenik
meg.” (60.) Ezért fonnyadnak el a mondatok, mert az azokat jellemző őszinteség, rigorózusság, elkötelezettség és bátorság, tehát az igaz beszéd következményei mindig egy performatív
aktusban rögzülnek. Az irodalmi művek ezen aspektusát pedig csak az általuk kijelölt vonatkozási rendszerben lehet megérteni.
2. Az olvasás olyan tapasztalat-esemény, amelynek értelme soha nem bontható ki teljesen. Az olvasás erőtér, méghozzá értelmezői erőtér. „A tapasztalat nem igazodik az előzetes
elvárásokhoz, és azokhoz a sémákhoz, melyek segítségével a világot értelmezzük. Éppenséggel útjába áll a spontán módon és bizonyos egyöntetűséggel lefutó értelemadó aktusoknak,
és egy olyan jelenség keletkezését jelenti, amely új és váratlan számunkra.” (53.) Mi más lenne az olvasás, ha nem tapasztalat? Az olvasás eminens formája az értelmezés. Az értelmezés
során pedig a tapasztalat mindkét vége vásárra viszi a bőrét. A mű ugyanúgy, és ugyanolyan
módon sérülékeny, ahogyan az a művet értelmező szubjektum is. A másik számára való kitettségben megbolydulnak az előzetes adottságok és elvárások. Erők színtereként jelenik
meg a tapasztalat, amelynek leírásakor nem hagyhatjuk figyelmen kívül azokat a hatásokat,
amelyeket a szöveg és olvasója elszenved. „A tapasztalat […] szerkezete pedig azt a belátást is
magával vonja, hogy identitásunk, önmagaságunk sem egyszer s mindenkorra elintézett ügy,
egy szilárd középpont köré rendezhető élményhalmaz, hanem olyan sérülékeny képződmény, melyet újra meg újra kell értelmezni. Hiszen számos olyan tényező hat ezen identitásra, mely megbolygatja annak egységét, és összekuszálja narratív rendjét.” (96.) Az olvasás, ellentétben a szöveggel, már magában foglalja a szöveg és a környezet, vagy másképpen a
szubjektum és az életvilág, vagy másképpen a jelen és a múlt, vagy másképpen az érintő és a
megérintett viszonyát is.
3. A szöveg és az olvasó közötti viszony elgondolható az érzékiség módozataiban. „A tapasztalat tehát olyan esemény, melynek hangsúlyozottan megtörténés-karaktere van, melyet
viszonylagos passzivitásban élünk át, eminens értelemben azonban sorseseményként beszélhetünk róla. Nem minden tapasztalat sorsesemény természetesen, hiszen tapasztalat lehet az is, hogyha egyszerre csak mindaddig szokatlan megvilágításban pillantok meg egy tűzfalat, mely így új értelmet nyer számomra. […] A sorsesemény viszont az a határtapasztalat,
mely által az élettörténet során addig rögzült értelmek érvényüket vesztik, és az önazonosságban valamilyen radikális idegenség jelenik meg.” (53.) Majd végül: „Azt állítom, hogy többek között a szerelem is effajta sorseseményként értelmezhető.” (55.) A szerelmet jellemző
és azt övező cselekedetek uralhatatlan események. A szerelem alaptermészetéhez tartozik az

2015. április

113

„

anarchia, vagyis a kockázat, a kaland, a nyugtalanság és az uralhatatlanság. (254.) A szerelem: tapasztalat. Esemény a világban. Olyan esemény, amelyben a szubjektum saját létének
határaiba, vagyis a másik testébe ütközik, tolakodik és szorul. A szerelem emellett az érzékiség működésének speciális közege is. Olyan szituáció, amelyben az érzékiség virágzásnak indul, és tobzódni kezd. Az érzékiség hétköznapi, metaforikus vagy esztétizált jelentéstartalmai
végtelen gazdagsághoz juttatják az egymással mechanikusan találkozó testek tapasztalatát.
Az érintkezésből érintésbe való átmenet folyamata válik kérdésessé, mivel az érzékiség olyan
esemény, amelynek megélése összemérhetetlen magával az aktussal, ahogyan az van. Az érzékiség a sematizmus permanens felmondása. „Az érzékelés nem rögzített és igazságértékkel
ellátott benyomások, <érzetadatok> felhalmozása a külvilágról, hanem egy olyan, már testi
szinten is lefutó reflexió, mely ugyanakkor saját magára is reflektál, s a világot nem rögzített
állapotában, hanem folyamatos keletkezésében (Werden) észleli.” (108.) A puszta érzékelésben már eredendően jelen van a megérintettség, az, hogy ki vagyok téve annak, hogy engem
is megérinthet valaki más, ahogyan én is képes vagyok megérinteni őt. Sőt, továbbfűzve az
érzékelés többrétegű önvonatkozásának gondolatát, kézenfekvő, hogy „a reflexivitás egyben
önreflexivitás is: amikor valamit tapintok, akkor egyúttal saját magamat is tapintom. […]
Márpedig a dolgok tétje éppen ez: érintetté válni – a szó mindkét értelmében. Fizikailag is,
metaforikusan is. Nem a látvány hűvös megfigyelői vagyunk, […] hanem az érzékelés mezeje
hús a húsunkból.” (109.)
Ez a három pont valamiképpen megjelenik minden szövegben. Hangsúlybeli eltolódások
persze vannak, és ezekből fakadóan újabb és újabb kérdés-mezők nyílnak fel a szövegek nagy
részében. Hiszen a szubjektum saját szerepével kapcsolatban, az értelmezés működésével
összefüggésben, a szövegek befogadásával, a tartalmi és formai szempontok elemzésének
problematikusságával rokoníthatóan kérdések bukkannak fel szinte minden oldalon, és minden elemzett szöveg terhére. Ezeket a kérdéseket azonosíthatjuk, és a hangsúlyok dinamikája alapján van lehetőségünk értelmezni magát az értelmezőt is. És jelen esetben megvan a lehetőség, mivel olyan értelmezővel van dolgunk, aki figyelembe veszi a recepciót, elszámol a
hagyománnyal, és vitára kel, ha szükségét érzi. Erősen értelmez, ahogy mondani szokás, vagy
másképpen értő módon olvas, vagy másképpen nem vonja ki magát az értelmezés folyamatának rá gyakorolt hatásai alól. Hanem megpróbál elszámolni azzal, és témájává tenni. Mivel
az irodalmi szövegek esetében az értelmezőnek – az értelmező szerint – nincs is más lehetősége, ha komolyan, felkészülten és őszintén szeretne beszélni. Miért? Mert „az irodalmi nyelv
nyugtalan működése minden felmutatás és minden teremtés aktusa. Az irodalmi nyelv a saját
magába való folyamatos visszahúzódás. A sematizmus permanens felmondása. Az irodalmi
nyelv saját maga purifikátora: kíméletlenül lemetszi magáról a sematikus mozzanatokat, melyeknek azonban meg kell mutatkozniuk, hogy a redukció egyáltalán lehetővé váljék.” (109.)
Hogy a kötet hogyan sikerült, azt mindenkinek saját értelmezői felelőssége megítélni.
Szerintem jól. Alkalmiságának, tapogatózó és széttartó gondolatiságának és tartalmi heterogenitásának dacára.

„

114

tiszatáj

REICHERT GÁBOR

Hamis foltok
ZÁVADA PÁL: TERMÉSZETES FÉNY

Magvető Kiadó
Budapest, 2014
632 oldal, 6990 Ft

„Én azt mondom, nem, az írás a szó szoros értelmében nem
bizonyító erejű dokumentum – szemben a fotográfiával,
amely kétséget kizáróan meg tudja győzni az embereket valaminek a valóságosságáról. Mondjuk arról, hogy az ajtó fölött tényleg a hentesüzlet cégére látható, hogy előtte egy kislány áll, hogy a szalag a hajába van bekötve, nem pedig a karjára fölhúzva, s hogy a lábánál valóban hever egy komondor.
A fiatalember vitatja álláspontomat – szerinte létezhetnek
dokumentatívan hiteles írások ugyanúgy, mint szavahihetetlenül hiteltelen fényképek” – olvassuk Závada Pál Természetes fény című regényének 192. oldalán. A szöveget egy fénykép illusztrálja: a felvétel kislány helyett szikár, bajuszos –
talán épp az elbeszélő álláspontját vitató – fiatalembert ábrázol, aki a haja helyett karjára fölhúzva visel (a munkaszolgálatra utaltakat megkülönböztető) szalagot, a lábánál nem hever komondor, az említett hentesüzlet – ha az egyáltalán – ajtaja fölött pedig cégér helyett Dávid-csillag látható. A képnek
higgyünk, vagy inkább a szövegnek? Mindkettőnek és egyiknek sem: a Természetes fényben sokszor egymásnak ellentmondó, hangsúlyosan fiktív szövegrészek egészítik ki, írják
fölül, értelmezik újra a hiteles(nek tűnő) dokumentumokat,
fotókat, személyes beszámolókat. Könnyen eszünkbe juthat
erről az eljárásról Márton László Árnyas főutcája, hiszen az
1999-es regény is egy ismeretlen, szinte kizárólag fényképek
által megőrzött vidéki közösség tagjait keltette életre a szövegtér minden apró szegletét uraló elbeszélő jóvoltából.
Závadánál azonban épp ez utóbbi, vagyis az elbeszélő (vagyis
inkább elbeszélők) hatóköre marad mindvégig kétséges. A
regényben egymás mellé kerülő narratívák között képtelenség sorrendet felállítani, és épp ez az eldönthetetlenség hívja
fel a figyelmet arra, hogy a T. nevű település második világháború előtti, alatti és utáni története – fényképek, beszámolók, dokumentumok ide vagy oda – sohasem lesz megörökíthető az írói fantázia eszközei nélkül. „[A] felnőtt ezeket a
memóriaszakadásait – legyenek akár gyerekkoriak, akár ké-

2015. április

115

„

sőbbiek –, hogy egyberántsa őket, össze akarja folyton fércelni, a hiányokba pedig hamis foltokat próbál betoldani” – olvassuk a 362. oldalon. A Természetes fény az itt említett „memóriaszakadások” szükségszerűen hamis – mert utólagos – foltokkal való betömésére tett gesztusként is olvasható.
Ehelyütt nincs módunk rá, hogy akár csak dióhéjban is megpróbáljuk összefoglalni a regény cselekményét. A T.-ben történtek nem sokban különböznek a legtöbb magyar település
második világháborús tapasztalataitól: a zsidó lakosság túlnyomó többségének deportálása
vagy munkaszolgálatra kényszerítése, a katonaköteles férfiak besorozása és a keleti hadszíntérre vezénylése, az otthon maradottak félelme és a frontátvonulás idején átélt megpróbáltatásai sajnos nem számítanak egyedi esetnek a kor Magyarországán. (Talán épp az általánosító szándék lehet az egyik oka annak, hogy a Závada Pál szülőfalujaként is ismert Tótkomlósnak csak a kezdőbetűje jelöli a történet központi helyszínét.) Ennek ellenére nem állíthatjuk,
hogy az olvasás során különösebben közel kerülnénk bármelyik szereplőhöz: az objektivitás
látszatát fönntartani igyekvő, néhol pedig e szándék lehetetlenségét leleplező elbeszélés láthatóan ellenérdekelt az érzelmi azonosulás elérésében. A szöveg működésmódja sokkal inkább a mikrotörténetírás eszközkészletét imitálja, amennyiben vázát a túlélők visszaemlékezései és – a fikció szerint – a történetek közreadójának rendelkezésére bocsátott fényképei
adják. Csakhogy az oral history egyébként sem problémátlan műbe emelését megnehezíti,
hogy az archív képek forrása – a kötet végén található mutató tanúsága szerint – nem azonos
az aktuális elbeszélő által elmondottakkal. Még tovább bonyolítja a helyzetet, hogy a dokumentarista próza látszólagos sterilitását rendre megtörik az utólagos írói fabulálásra figyelmeztető szövegrészek: erre jó példa az egyik főszereplő, Weisz Jakab fiktív, a munkaszolgálat
hónapjai során „fejben” fogalmazott riportsorozata, amelynek egy pontján a szöveget uraló
entitás átveszi a szót és elárulja az épp csak megkezdett résztörténet Weisz által még nem is
ismert végkifejletét. Szándékosan írtunk entitást elbeszélő helyett: azáltal ugyanis, hogy a
műben többször történik utalás egy elbeszélőnek nevezett – elejtett megjegyzések és egy
családi fotó alapján Závada Pálra emlékeztető – alakra, hamar nyilvánvalóvá válik, hogy nem
ő, hanem egy még őt is kívülről láttató, közelebbről meg nem nevezett felettes narrátor tartja
kézben a regény számtalan irányba szétfutó cselekményét.
A némiképp a 2008-as, Idegen testünk című Závada-regényt idéző megszólalásmód is az
egyes szólamok egymásmellettiségét hivatott érzékeltetni. Akár egyazon bekezdésen, sőt
egyazon mondaton belül megváltozhat beszélő és megszólított viszonya, egyesből többes
számba csúszhat át a narráció, egyik szereplő fejezheti be a másik által megkezdett gondolatmenetet. Ez a mozaikszerű szövegépítkezés elbizonytalanítja az egyébként komoly kutatómunkát végző író által lejegyzett valódi és kitalált emlékek közötti határvonalat, ekképpen
pedig a regény is a saját maga által teremtett átmeneti sávban marad – valahol félúton szépés tudományos-ismeretterjesztő irodalom között. A megformáltság fokával kapcsolatban
nem emelhetünk kifogást, az viszont egyedül az olvasó személyes ízlésén múlik, mennyire
érinti meg ez a legapróbb részletekig kidolgozott, de kidolgozottságával látványosan tüntető
próza. A fényképek elhelyezése viszont nem minden esetben vall a szövegéhez hasonló mérnöki pontosságra: bár nagyon sok esetben tényleges párbeszéd alakul ki kép és szöveg között
(mint például a kritika elején idézett részben), nem egyszer pusztán illusztratív funkcióval
bírnak a beillesztett fotók. Ezek a felvételek mintha csakis a több száz oldalas szövegtenger

„

116

tiszatáj

tagolásáért volnának felelősek, hiszen esetükben elmarad a jelenlétüket indokló narrátori
reflexió – ilyen módon pedig nem is tekinthetők a mű integráns részének.
Az „archív képek regényeként” beharangozott Természetes fény – címével ellentmondva –
sokkal inkább laboratóriumi körülmények között készített és előhívott fotók gyűjteményeként írható le. Persze nincs ebben semmi meglepő: kibeszéletlen múltunk fennmaradt dokumentumai a rájuk irányított mesterséges fény egyszerre torzító és megvilágító sugarai nélkül
végleg láthatatlanok maradnának.

2015. április

117

„

PUSKÁS DÁNIEL

„[A] szavak ingoványában”
PÁL DÁNIEL LEVENTE: HOGY ÉLTÜNK, NEM HIÁBA

Fiatal Írók Szövetsége
Budapest, 2013
1500 Ft

„Beszélni annyi, mint állandóan úton lenni.” (ford. Makai Imre), mondta Mandelstam Beszélgetés Dantéról című esszéjében. Glyn Maxwell, kortárs brit költő Time’s Fool (Az idő bolondja) című verses regényének (ami szintén él dantei párhuzamokkal) egyik mottójaként találkoztam először ezzel a
mondattal, de nagyon illik Pál Dániel Levente kötetére is.
A kötetben nagyon hangsúlyos az utazás és a nyelv szerepe. Többféle utazással találkozhatunk az olvasás során, s
eleve már magát az olvasást is felfoghatjuk a mű világában
tett fiktív utazásnak, ahol a kötet elbeszélője idegenvezetőként kalauzol minket végig, mint Apollinaire Égöv című versének narrátora, aki életének főbb állomásait utazási élményein keresztül mutatja be. Olyan, mintha egy fényképalbumot nézegetne az olvasó. Az élet mint utazás jelenik meg,
amire a kötet szerkesztése is utal. A kötet nyitó verse a nemi
élet legelső megnyilvánulásáról szól, az első merevedésről és
magömlésről, majd az első ciklus Olho azul című versében a
születés jelenik meg, s az első versekben hangsúlyos a hajózás és a tenger motívuma, mely a magzatvízzel állítható párhuzamba. A Prófétakörben a barlangba zárt és falhoz kötözött ember is az anyaméhben lévő magzathoz (és a cetben
lévő Jónáshoz) hasonló, majd a kötet záró versében egy sírnál ér véget a narratíva. A kötet első ciklusának egyik helyszínét, Afrikát is az emberiség bölcsőjének tartják, s az itt található Alexandria a könyvtára miatt szintén jelentős állomás
az emberiség kultúrájának szempontjából. Az emberiség
kezdeti szakaszaira, a kultúra kibontakozására utalhat a mitologikus történetek, mesék felelevenítése, vagy a különböző
népcsoportokhoz kapcsolódó hiedelmek. A Lélekfa-lélekben a
fává változott Daphné alakja elevenedik meg, a Prófétakörben pedig a tengeren hánykolódva imádkozó Jónás és a barlangba temetett Jézus alakja, majd a motívum újra visszatér
az Autoekphrasisban, ahol a falra akasztott képet a keresztre
feszített keresztényekkel hozza párhuzamba az elbeszélő. Az
első versben a jósló cigánylányok és a tündérmesék („ho-

„

118

tiszatáj

mokba / várat neked építettem, sárkány / vagy hős lovagok ellen” (5.)), a Vörös halakat vacsoráztunk halászainak halakkal kapcsolatos babonája, vagy az Olho azul születendő gyermekek szemszínével kapcsolatos hiedelme.
A születés motívuma nem csak emberi szempontból értendő, hisz a kötet során többször
előfordulnak a vers keletkezésére való utalások. Ez kibővül általánosan a művészetre is,
ahogy például az Akire érdemes odafigyelni című versben egy költő a padon felidézte egy
nemrég látott nő emlékét, ahogy „kezében / üres képkerettel megy, át a hídon, / valami be
nem keretezett / festmény lehetősége felé.” (51.) A műalkotás keletkezésének lehetősége folyamatosan fennáll, a szerzőn, alkotón múlik, hogy él-e a megörökítés lehetőségével, mint egy
fényképezőgéppel, azaz fontosnak tartja-e, hogy emlékezzen a pillanatra.
A kötet felépítését tekintve a világ távoli pontjaitól (Afrikától, majd az eszkimók vidékétől) jutunk el az anyaországig, míg egyre közeledve elérünk a belső világhoz. Az elbeszélő saját múltjában tett pokoljárása felidézi Dante látomásos és Rimbaud önmagában tett pokoljárását, és a nyitó vers háromsoros versszakai is mintha az Isteni Színjáték tercináit idéznék.
A múlttal való számvetés és az út- vagy otthonkeresés jelenik meg Pál Dániel Levente könyvében. A szerző immár három kötetet tudhat maga mögött, s lassan eléri a dantei 35. életévét, ahogy a Nyomok című vers elbeszélője mondja: „olyan nyomot szeretnék hagyni, / amit
e parton nem találtam / harminc év alatt sem.” (52.).
Az elbeszélő az utazásai során sem igazán találja a helyét, amihez hozzáadódik a mai magyarországi helyzet, így a szülőföld sem jelenik meg otthonként, a narrátor már-már Ahasvérusként bolyong a világban, hogy valahol otthonra leljen benne. A kötet szerelmeiben sincs
igazán harmónia: új szerelmek lehetőségei, rosszul működő kapcsolatok, egyéjszakás kalandok, vagy a kapcsolat hiánya. A versek során többször előforduló méz, mintha ezt példázná,
ahogy egyfelől a kellemes érzés, másfelől a beleragadás dominál, amitől az elbeszélő nem tud
szabadulni. Ez leginkább a Lélekfa-lélek című versben van jelen, ahogy a két fa egymásba fonódik (s az ismétlődő szöveghelyek is ezt az összegabalyodást fejezik ki), olyan, mintha a fává változott boldogságban élő idős házaspár, Philémón és Baukisz történetének ellentéte
lenne, mely az egymáson élősködő párral inkább Ady Héja-nász az avaron című versére hasonlít, melynek végén szintén összefonódik a szerelem és a halál.
Ahogy az országokat elhagyja az elbeszélő, a kapcsolatokból is távozik. Ha Platón A lakoma című művében lévő androgünt felidézzük, ahogy a két fél által alkotott egész kétfelé hasad, úgy már megjelenik a szilánkok és törött tárgyak motívuma a kötetben, amik az emlékezéshez kötődnek. A Prófétakör című vers így épül fel lázálomszerűen a mondattöredékekből,
mint egy mozaik, de felidézi Beckett Az utolsó tekercsének Krappját, ahogy a fiatalkori tekercsét hallgatja, s közben tekergeti oda-vissza. A Te vagy a nyelvem, ami idegen című versben az
elbeszélő szerelmének emléke törött darabokra, s a kavicsdobálás fogja jelenteni a felejtést.
A kötet során többször megjelenik a felejtés, illetve az idő múlásának motívuma: a gyakran
előforduló homok, por, a hó, vagy a baromfiudvar istenének kezéből aláhulló magok. A Nyomokban az elbeszélő által említett nyomhagyás is kudarcot vall, ahogy a kötet utolsó versében mondja: „nyomunk azóta por, feledés / homokja lepte be” (61.), amit csak fokoz a szerző
honlapján közölt Hiába éltünk – tévedtem korábban című versének (2013.06.13.) erősen kiábrándult hangja. A felejtés azonban nem minden esetben működik, hisz a nyelv szintjén már
bizonyos mértékig kezd működni, de a kapcsolatok területén folyamatosan jönnek vissza az

2015. április

119

„

emlékek: ahogy a köveket újra partra veti a tenger, vagy a mosdó alól előkerülnek a hajszálak.
A nyelvet illetően megjelenik az anyanyelv háttérbe szorulása, feledése, s ahogy a port
nem akarja kiköpni („csócsálom órákon át / mézbe ragadt fogaim között” (33.)) a Te vagy a
nyelvem, ami idegen elbeszélője, úgy az édes anyanyelvtől sem tud szabadulni, s hasonló öszszegabalyodás jön létre, mint a Lélekfa-lélek esetén. Megjelenik a kifejezés nehézsége, s ahogy
a vers narrátora beszélve is szerelme hangját véli hallani, felelevenedik a Lélekfa-lélekből ismerős élősködő, strindbergi vámpír alakja. A kifejezésben adódó nehézség metaforikusan a
Prófétakör című versben szintén megjelenik, ahogy a barlang szája elé követ gördítenek, s
maga a lázálomszerű mozaik is a történtek összegzésére irányuló kétségbeesett próbálkozás.
Az utazás motívuma a verseket nézve is érvényes, hisz sokféle költői hanggal találkozunk
a kötetben. Van szerelmi költészet, ekphraszisz, a Család, gyerek, kenyér, mosoly és a Harminc
a mondókák, népdalok egyszerűségét eleveníti fel, a Földrengés után ciklusban közéleti témájú szövegekkel találkozhatunk, és A baromfiudvar istene az orwelli állatmesét idézi. A következő ciklusban A test szabad egy szonett, s a kötet címét adó utolsó vers, mintha Villont és a
vágánsköltészetet idézné. Ahogy az utazásban, úgy az olvasásban is versről versre, ciklusról
ciklusra lépjük át a határokat, átszállunk, de például a szonett szokásos rímképletének vagy
hangnemének megszegése, vagy a kötetben gyakori soráthajlások szintén értelmezhetők határátlépési gesztusként (ahogy a Muzsikus Rádión mondta a szerző a szonettről Ferenczfi János interjújában (2013.06.28.)), ami a Reménytelen soráthajlásban teljesedik ki leginkább,
ahol ironikusan hat a szöveg, hisz egyes soroknak soráthajlásként és hagyományos sorként is
van értelme. A vendégszövegek, parafrázisok átutazó turisták Pál Dániel Levente verseiben.
Madách Az ember tragédiájában lévő eszkimó asszonyának mítosza bukkan fel az első ciklus
végén, Az ágy közös című vers Pilinszky gyakran idézett Életfogytiglanjának parafrázisa, míg
az Avagy kinek van jó? című vers elején József Attila A Dunánál című versének rövid átirata jelenik meg. A Kis esti gyors utolsó mondatában Szabó Lőrinc versének címe lappang: „Élete,
szíve és mosolya, álma, / Legyen az egy” (24.) (kiemelések tőlem), a Család, gyerek, kenyér,
mosoly cím mintha Kemény István novelláskötetének címét (Család, gyerekek, autó) rejtené
magában. A Lelkiismeret című versben, ahogy a nő lábai közé nézve azt mondja az elbeszélő,
hogy: „rám ne nézzen / ezen a szent helyen / isten / mozdulatlan / haragvó szeme!” (58.),
felidézi Georges Bataille A szem története című kisregényéből a női nemi szervbe esett szemgolyót. Nem mellékes, hogy a kötetben többféle szem fordul elő: tyúkszem (mint látószerv),
az afrikai halászok zöld szeme, a harisnya szeme, női szem s a fekete halak formáját is a tágra
nyitott szemhez hasonlítja az elbeszélő, továbbá a narrátor által vizsgált nyomok és a követett nők felvetik a megfigyelés problematikáját (az angolban például a magánnyomozót
private eye-nak hívják), ami, ahogy Bataille-nál, az isteni mindent látó szemben teljesedik ki.
A verselést és versformákat tekintve szintén törekszik a kötet a változatosságra, hisz a
szabad versek mellett találhatunk kötött formákat is. Ahogy már említettem, A test szabad
című vers egy páros rímekből és tíz szótagos lüktető sorokból felépülő szonett, melynek nagyobbik része egy nem fogadott üzenetek mozaikjából összeálló monológ (mely felidézi a
kortárs szlovén költő, Primož Čučnik Szonettek nem fogadott hívásokra című ciklusának
alapötletét), melyhez a szonett végén két mondatból álló felelet tartozik, melynek váratlansága feleleveníti a hagyományos szonett fordulóját. A Harminc című versben 4/4-es ütemhangsúlyos sorokat használ (a versszakok utolsó sora csak négy szótagos), ami egyben fel-

„

120

tiszatáj

idézi a mondókák, népdalok egyszerűségét, de ahogy a kötet helyszíneiben: van külföldi versforma és magyaros verselés is. A vers utolsó versszakában beragad a refrén, és a kezdő sorral
létrejön a keretes szerkezet, amivel a versbeszélő kiszól a szövegből: „Harminc éve nem változol” (60.). Ez összefüggésbe hozható a kötet többi ismétlődő szöveghelyet tartalmazó szövegével, vagy az időnként kávézgató elbeszélő napi szokásaival, de tágabb értelemben utalhat még a kötetben lévő megmerevedett állapotokra: a működésképtelen szerelemben ragadt felekre, a barlangba zárt és megkötözött emberre, a változatlan politikai- és gazdasági
helyzetre, vagy a tyúkokra, amik nem mernek megmozdulni.
A képek és szójátékok terén vegyes a felhozatal: akadnak példák zseniálisakra, de sajnos
időnként kevésbe jókra is. A Vörös halakat vacsoráztunkban a halászok „énekeltek, karmos
hangjukkal / karcolták a tengert” (10.), majd „megtelt a hajó, jóllakottan recsegett” (Ua.). Az
Olho azulban az „öt nap általában, / ahány az ujjak száma az egészséges kézen” (12.) jól megteremti a természeti kultúrák légkörét, amire a Lélekfa-lélek is törekszik a varázslásszerű
kezdettel, s ebbe jól illenek az ismétlődő szöveghelyek. Az Átszállás és eltévelyedés nélkülben
azonban az „elszívok / egy utolsó szorongást” (55.) eléggé elhasznált kép. A Nyomok című
versben viszont az „erővel nyomom a lábam / olyan nyomot szeretnék hagyni, / amit e parton
nem találtam” (52.) (kiemelések tőlem) ötletes megoldás az azonos szótövű szavak használata, vagy a Lélekfa-lélekben a „gyengeség vett rajtam erőt” (15.) ellentéte, illetve a Te vagy a
nyelvem, ami idegen címében és a IV. részében az idegen nyelv kétértelműségével játszik (de
ha erőltetni akarjuk, akkor a vers idézett és az előző két részében még a tolvajnyelv képzete
is ott lapul). Azonban A baromfiudvar istenében lévő tyúkok, akik „tyúkszemüket / forgatták
körbe” (46.) esetén nem túl szerencsés megoldás, hogy a ziccerként adódó szójátékkal élt,
mert nem igazán illik a kötet többi versének hangneméhez és megmunkáltságához.
Pál Dániel Levente harmadik kötete egy eléggé sokszínű válogatást nyújt: a déli féltekétől
az északiig bejárjuk a Földet, az emberek és az állatok világát, s az avantgarde szabad verseken és merész soráthajlásokon keresztül eljuthatunk a kötött formák rendszerszerűbb világába. Az elbeszélő eddigi életútjából megmaradt töredékének lehetünk tanúi, ahogyan a szilánkokat összeillesztgetve a gyerekkortól kisebb-nagyobb megszakításokkal eljutunk a harminc éves férfiig. A kötet jól indít és az utolsó vers is nagyon erős, azonban mintha a kötet
közepe körül bizonyos helyeken (például az Avagy kinek van jó? esetén) megtorpanna ez a
lendület. Mindent összevetve, egy izgalmas kötetet vehet kezébe az olvasó.

2015. április

121

„

CSEPCSÁNYI ÉVA

Struktúrák és emberi sorsok
KÁCSOR Z SOLT: RETTENETES VLAGYIMIR

Kalligram Kiadó
Budapest, 2013
190 oldal, 2600 Ft

Kácsor Zsolt a Rettenetes Vlagyimir című regényében zavarba
ejtő módon ötvözi a rendszer, az intézmény és az emberi
sorsok mikrovilágának kapcsolódásait. Azokba a pozíciókba,
helyekre, melyeken ismert és ismeretlen emberek – politikusok, miniszterek, diktátorok, pribékek, katonát, rendőrök,
ÁVH-sok, áldozatok és elkövetők mozogtak a negyvenes évek
végétől a nyolcvanas évek végiéig a magyar történelem színpadán, Kácsor Zsolt Molnár Ferenc híres ifjúsági regényének,
a Pál utcai fiúk szereplőinek alakját illesztette be.
Már Molnár Ferenc műve is túlmutatott a konkrét cselekményen – néhány tucat pesti fiú virtuskodásán, játékain –
Kácsor Zsolt regényében viszont egyértelműen manifesztálódik a Molnárnál még csak burkolt üzenet: a magyar társadalmi és politikai élet eseményeinek, harcainak, problémáinak leképezése.
A Rettenetes Vlagyimir szerzője némiképp felrúgta és
módosította ugyan a vörösingesek és a Pál utcai fiúk táborának összetételét és relációit, de ez logikus és életszerű lépés
volt tőle a kommunista rezsim visszáságainak bemutatáshoz.
Molnár Ferenc ismert regényalakjaiban felfedezhetjük Rákosit, Gerőt, Nagy Imrét, Kádárt, ha akarjuk, de a nevek és az
események konkrét egyeztetése, azonosítása helyett érdemesebb a rendszer működési elvére figyelni, mivel X behelyettesíthető Y-nal, és az eredmény szinte ugyanaz:
Emberek, akik vagy megalkusznak, meghunyászkodnak,
esetleg föllázadnak, elszöknek egy adott politikai, társadalmi
berendezkedésből, esetleg ideológiai alapon vagy egzisztenciális szükségből, tudatlanságból, közömbösségből kiszolgálják
azt. Kácsor Zsolt művében nincsenek egyértelműen fekete
vagy fehér figurák, mint egy romantikus regényben: a „jóknál”
is kiütköznek az emberi gyengeségek, érdekek, esendőségek,
és a „rosszak” is tudnak megindítóan emberi és kedves gesztusokat produkálni. Időnként – ahogy sokszor a társadalmi és
politikai élet szereplői esetében – nehéz eldönteni, ki kit, és
miért szolgál, mik a motivációi, és mit akar valójában.

„

122

tiszatáj

Több olvasata van a Rettenetes Vlagyimirnek. Egyrészt lehet egy cinikus, közömbös kívülálló perspektívájából szemlélt, sajátos leírása az ötvenes éveknek és az 1956-os szabadságharcnak. Ebből a szemszögből olvasva provokatívnak és túl liberálisnak, posztmodernnek
tűnhet a mű, mely a magyar történelem egyik kardinális, és mind a mai napig mély sebeket
okozó korszakát dolgozta föl.
Másrészt lehet egy történelmi korszak jellemző eseményeit, történéseit, visszáságait két
ember életén keresztül sematikus mozzanatokban megragadó, izgalmas regény. Témája, politikai érintettsége, és az egész magyar nemzet sorsára kiható, a mű cselekményének kibontakozást biztosító történelmi korszakválasztása miatt viszont az egyén szintjén aligha lehet
közömbös az olvasó reakciója. A fejezeteket már-már balladai tömörség jellemzi, a kimondatlan dolgok, elhallgatások, fojtott utalások feszültséggel telivé teszik a légkört.
Nagyszerűen visszaadja az ötvenes évek hangulatát, a bizonytalanságot, a bizalmatlanságot, a gondosan megválogatott és mérlegelt szavak súlyát és jelentőségét, a cinkosságot, helyezkedést, a megmaradásért folyó küzdelmeket.
Egy biztos: az író nem kíván állást foglalni, csupán szemléltet, némi távolságtartással, írói
eszköztárából pedig nem hiányzik a humor, az irónia, a jellem – és helyzetkomikum sem.
A regény két főszereplője Wendauer és Szebenics, Molnár Ferenc művében a füvészkerti
vörösingesek táborába tartozó fiúk voltak, a Rettenetes Vlagyimirben pedig az Államvédelmi
hatóság két alkalmazottja, akik fekete autóval – a közbeszédben Rettenetes Vlagyimirnek elnevezett – szolgálati autóval járnak-kelnek, embereket hoznak – visznek, éjjelente órákig
lesben állnak egy utcában, jelentéseket írnak, vagy gyilkolnak: mindig szigorúan és következetesen a parancs szerint. Ahogy halad előre a regény cselekménye, úgy tudunk meg egyre
többet és többet az életükről:
„Ültek az autóban, és nyögtek.
– Jaj a fejem – morogta Wendauer.
– Nekem inkább a gyomrom vacakol – tette hozzá Szebenics, és kiszáradt szájjal nyelt egy
nagyot.
Másnaposak voltak mind a ketten, mert előző este muri volt a székházban: az állami ünnep
előestéjét arra használta föl a hivatal vezetése, hogy nagy eszem-iszomot rendezzen az állomány számára. (…) Szebenics erős hányingerrel küszködött, ráadásul hasmenése volt, de a körülményekhez képest mégiscsak vidáman ecsetelte az est eseményeit.
– Képzelje, a százados elvtárs éjfélre annyira berúgott, hogy csirkepörköltet akart főzetni
kaviárból – mesélte.
– Emlékszem, Szebenics elvtárs – heherészett rekedt hangon Wendauer.”
Összetett, sablonoktól mentes leírást kapunk a két férfiról. Egyrészt szorgalmasan, elkötelezetten, kissé naivan, és elvhűen, jó „elvtársakként” hajtják végre az utasításokat. Másrészt
elénk tárul a mindennapi életük sok apró-cseprő részlete: közös étkezések az autóban, betegségek, félelmek, remények, aggályok, szerelem, hétvégi programok. Egy idő után azt veszi
észre az olvasó, hogy megszokja, megkedveli ezt a két embert, akik sokszor csetlenekbotlanak, beszólogatnak egymásnak, káromkodnak, kialvatlansággal küzdenek, viccelődnek,
vagy elegük van az egészből. Viszont a parancsot, a feladatok teljesítését szó szerint, komolyan veszik, és teszik azt, amire alkalmazták, kiképezték őket.

2015. április

123

„

Egyszerre ellenszenvesek és sajnálatra méltók, szerethető vonásokkal is rendelkeznek, és
meg vannak győződve arról, hogy amit ők szolgálnak, amit tesznek, az jó, és hasznos. Bíznak
a hatalomban, a személyi kultusszal övezett Áts Feriben, a rendszerben, a megbízhatónak
ítélt elvtársakban és a kötelességben. Bár rámegy a szabad idejük, az egészségük, a nyugalmuk erre a szolgálatra, ők mégis rendületlenül hisznek az ideológiában, melynek végül áldozataivá válnak.
A két főszereplő közül Szebenics a karakteresebb, meghatározóbb, „a főnök”, Wendauer
pedig a hű csatlós, a sofőr, aki sokszor nem találja el, mit kellene épp mondani, vagy inkább
elhallgatni. Aggályos gonddal ügyel arra, hogy meg ne bántsa, föl ne mérgesítse Szebenicset,
és aki a „grófnő elvtársba” szeret bele, olyannyira, hogy a vidékre kitelepített úri családot
meg is látogatja, természetesen úgy, mintha csak kiküldetésben járna.
„Wendauer elbűvölten állt a grófnő mosolyának fényében, s hirtelen úgy érezte, mégsem
jött hiába. Az istennő egyetlen sugárzó mosolyáért már megérte ez az esztelen utazás. Ekkor a
legnagyobb, úgy kilenc körüli fiúcska közelebb lépett, azt kérdezte nagy bátran Wendauertől:
– A bácsinak is van pisztolya? Mert akik nyomozni szoktak jönni édesapához, azoknak mindig van.”
Ahogy halad előre a regény cselekménye, egyre több szereplő lép színre a Pál utcai fiúkból: Boka, Kolnay, Geréb, Bauer, Csele, Richter, Leszik, Csónakos, a két Pásztor. Közülük némelyek áldozatok, némelyek magas pozíciókat töltenek a pártban. A komoly és kimért Bokát,
az évekig börtönben sínylődő veterán tábornokot rendőrfőkapitánynak, majd később belügyminiszternek nevezik ki, Áts Feri, a hatalmas diktátor meghal, a két Pásztor pedig Boka
szolgálatába áll, és monumentális ünnepség keretében rehabilitálják és felmagasztalják azokat az embereket – Csónakost, Gerébet, Kolnayt – akiket nem sokkal azelőtt a párt utasítására tettek el láb alól.
„Szenvtelen arccal bámulták a mellettük elhaladókat, akik grandiózus, fekete fényképeket
emeltek a magasba: az újratemetett elvtársak valószerűtlenül hatalmasra nagyított arcképét.
Szebenics és Wendauer a fotókon nem ismert föl mindenkit, hiszen összesen tizenkét halott elvtársat temettek újra aznap – mindegyikhez nem volt közük. De az óriás transzparenseken mosolygó Gerébet, Kolnayt, Csónakost és Molnárt megismerték messziről.”
A cselekmény tetőpontjaiként pedig kitör a forradalom, melynek szemléltetéséhez a Pál
utcai fiúk és a vörösingesek végső csatájának leírását illesztette be Kácsor a Molnár Ferenc
regényből. Ehhez hasonló, írói fogásokat, csavarokat találhatunk még a műben: A Tizenharmadik fejezet egy, a Zakariás próféta könyvéből vett idézetet és néhány üres oldalt tartalmaz,
Molnár Ferenc írót, szerkesztőt pedig saját kreatúrái, Wendauer, Szebenics és a Pásztorok
ölik meg.
„Ekkor odaballagott az idősebbik Pásztor is, hogy segítsen a testvérének. Talpra állították
Molnárt, és elráncigálták a kocsi mellől. Ekkor Wendauer ingerülten elfordult, majd beült a
nagy, fekete autóba, Szebenicst pedig újra köhögési roham fogta el, és a motorháztetőre támaszkodva kapkodott levegőért. A közelben kutyaugatás hallatszott, az idősebbik Pásztor pedig elővette a fegyverét és kibiztosította. A fémes kattanásra a főszerkesztő önkéntelenül a fülére tapasztotta a kezét”

„

124

tiszatáj

Végül ők is áldozatul esnek, a forradalom felbőszült ifjúsága megkínozza és kivégzi a két
főszereplőt, holttestükre pedig fölkerül a „hazaáruló” felirat. Viszont az elérhetetlen „nagyok”
bármit is követtek el, élnek tovább gond nélkül, a kisembereken, a végrehajtókon csattan a
nép haragja, azon nép haragja, melyen nem sokkal később véres bosszút áll a párt és a szovjetek.
Wendauer és Szebenics története viszont nem zárul le a kivégzésükkel, egy sajátos túlvilágon folytatódik tovább az életük…
Sokrétű, remekbe szabott kortárs regény a Rettenetes Vlagyimir. Írója kiváló érzékletességgel ötvözi a mikro és makro világ mozzanatait. A legaprólékosabb realista, naturalista
részletek kidolgozása, és a nagy összefüggéseket, hatalmi struktúrákat láttató események
felvázolása között finom összhang és egyensúly van.
A súlyos, komor témának könnyedséget, „fűszert” ad a humor és az irónia. Állásfoglalás
nélkül nem lehet mellette elmenni, ez a könyv provokál, fölszólít, perspektívaváltásokra
kényszerít, és mindvégig képes fönntartani az olvasó figyelmét. Érdemes kézbe venni.

9

A
E oTizetö'knek: 5

s
wQ

r*

(T

i ( W

I W W

I I W w w V

I »» W

»

fe

