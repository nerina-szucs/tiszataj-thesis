IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma, a PAGEO Alapítvány
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXI. évfolyam, 12. szám / 2017. december
LADIK KATALIN

Keményen és látva mindent ......................................................

3

CSEHY ZOLTÁN

Lassú Kapitány asszociál (Kassák-motívumokra) ...........

4

MOHÁCSI BALÁZS

„lettem a dac, mi az égre dörömböl” (Észrevételek
Kassák Lajos korai költészetéről) ...........................................

6

SOPOTNIK ZOLTÁN

Meredek zóna .................................................................................. 19

ACZÉL GÉZA

(szino)líra (torzószótár) ............................................................. 20

NÉMETH ZOLTÁN

Kassák ................................................................................................. 22

HÁY JÁNOS

Kassák Lajos kivégzése jambusvetőgéppel ........................ 24

PASSUTH KRISZTINA

A magyar aktivizmus: elődök és utódok .............................. 25

BÍRÓ JÓZSEF

Brief (wien, XIII. amalienstraße 26.) ............................. 36

STANDEISKY ÉVA

Kassák barátja (Összeboronálva egy egész életre) ......... 38

TÓBIÁS KRISZTIÁN

Kicsi gyíkocskák napoznak a lövészárokban (részletek) ....................................................................................................... 52

BALÁZS IMRE JÓZSEF

Kassák Lajos és Reiter Róbert .................................................. 56

KONKOLY DÁNIEL

A szavaló, a költő és a túlvilág (Kassákné Simon Jolán
hangja) ................................................................................................ 64

RŐCZEI GYÖRGY

kassák - wagner maszkjában .................................................... 73

TANDORI DEZSŐ

Kassák ez is ....................................................................................... 74

NEMES Z. MÁRIÓ

Komjáthy Jenő költeményei a Szíriuszi Magkórus előadásában a 2789. Hungarofuturista Kongresszuson
(1. Csúzik a nyarmat; 2. Nyápocok) ....................................... 79

FRIED ISTVÁN

Kassák Lajos három NYUGATos esztendeje ....................... 82

SZIJJ FERENC

A világ szerkezete (Kassák-emlékvers) ................................ 99

ÉLES ÁRPÁD

„Jól ismerlek, Paul Klee” (Paul Klee alakja Kassák Lajos lírájában) .................................................................................... 101

KABDEBÓ LÓRÁNT

Egy Kassák-kritika esettanulmánya ...................................... 113

ILIA MIHÁLY

Kassák Lajos a Tiszatájban ........................................................ 136

KATONA ESZTER

Kassák Lajos és a magyar avantgárd spanyolországi
recepciója .......................................................................................... 141

SASVÁRI EDIT, DOBÓ GÁBOR Kassák Múzeum: a magyar avantgárd kortárs múzeuma ....................................................................................................... 155

ILLUSZTRÁCIÓK

Bíró József: vizuális költemény - ( Kassák Lajos emlékére )
a címlapon
Kassák Lajos kollázsai a 22., 37., 64., 81., 98., 112. és a 140.
oldalon.
A Kassák-munkák a Petőfi Irodalmi Múzeum – Kassák Múzeum engedélyével kerülnek publikálásra. Ezúton mondunk köszönetet a múzeum munkatársainak a dokumentumokhoz való hozzáférésben nyújtott segítségükért!

LADIK KATALIN

Keményen és látva mindent
Kassák Lajos emlékének

A fekete bolygók vizei
gyönyörtől ájultan és látva mindent
nyörtől jultan ájult izein.
A világ egészen más tájain
jain jain jain
az anyag és szellem vonzásában
egy fényesre borotvált gőzmozdony
elhullajtott tollaival ámulatba ejti a költőket:
iiiissss iiiissss
Ők is növesztenének
szárnyakat és vasalókat,
fekete vizek fölött vágtatókat.
2017. 02. 04.

„

4

tiszatáj

CSEHY ZOLTÁN

Lassú Kapitány asszociál
(KASSÁK-MOTÍVUMOKRA)
1
a kéz jeleket ír megint antipatikus jeleket
a szavak zsilipkamráinak játékát hallom
az erő gödreiben a fekete és fehér féreg átrágja magát a színek gyökérzetén
a mezőn kisarjadó ezer tükör virágba borítja a nézést
piperkőc narcisszusok lepik el a gyárak csarnokait
hermaphroditusok dugják ki emlőiket a felhőkarcolók ablakain
nemtelenek meztelenkednek az országimázsreklámok lilázó fényében
már nincs mit mutatniuk túl sok mindent mutattak
a tavasz statikája inog mint áriában a vonalon izmozó tükörhangjegy
a transzvesztita szubkulturális hangjában vagy itt az örökös ütőér fölött
lelkifurdalás nélkül leszek bátor a bádoggal kivert siralomvölgy ölén
fém ez is mint a lélek fémszaga van a zenének
várj
teremtő szóval szabadítom fel a föld alatt gubbasztó ásványt halott csontot
kalandor testeket képzelek és a köznapok árnyékában hűsöltetem őket
felruházom őket vöröskeresztes futurizmussal
míg csöndben nőnek
a meszesgödör alján
rátok uszítom a moralista telet
2
két halottas ló halad a célig
bóbiták fekete bóbiták nőttek ki a testükön
és kantár nőtt rájuk nyereg és lovas
és a lovasban lassan megkel a tészta
a belek a zsigerek a húsok meleg anyaga
kenyérré érik lassan a massza
kenyér kenyér
mi a kenyér?
halottas ló terhe folytatása

2017. december
3
az érhálózatban kúszó folyondár
kijön kibújik a holtak száján
most már mindig hideg lesz
dalos folyondárkelyhek pici
szíve dobog zárt tenyeremben
4
Lassú kapitány, ó, Lassú Kapitány,
hová dugod vörös répaorrod? A kisasszonyok
alszanak már a szoknyájuk alatt,
galamb módra dugják fejüket a szárnyuk alá,
és befelé élveznek,
de még a hamueső is bennragadt a bibliában,
nem tud kijönni többé már a láng se. A cet
megzabálta Jónást, és kiszarta.
Ne olvass
Coleridge-t, Lassú Kapitány! A Nagy Lavór
ringásába vegyült sirálysikolyt is fertőtlenítik. És nem
álomtalan rummal, hanem láthatatlanná tevéssel:
te sem látszol többet,
a matrózaid se,
a kék–fehér sávos mellkas is elmosódik,
s a textil, a pipa mögött, a sapka alatt még
egy ideig ott vagy. Aztán érzékeny papírvirágokat
hintünk a sóba.

5

„

„

6

tiszatáj

MOHÁCSI BALÁZS

„lettem a dac, mi az égre dörömböl”
ÉSZREVÉTELEK KASSÁK L AJOS KORAI KÖLTÉSZETÉRŐL
„Meggyőződésem szerint bármely huszadik századi
magyar költő oeuvre-jének, illetve bármely huszadik századi
magyar költői iránynak meghatározó
jellemzője az Adyhoz való viszony.”
(Tábor Ádám)1
„Költészettechnikai iskolázatlanság és világszemléleti
egyoldalúság (akár a megtéveszthetőségig)
fel is róható a tízes évek Kassákjának.”
(Kulcsár Szabó Ernő)2

Kassák Lajos korai, 1915 előtti költészete epigonköltészet.3 Indulását meglehetősen különböző formanyelvek határozták meg. Egyrészről a Csizmadia Sándor nevével fémjelezhető
„népszavás” munkásköltészet,4 másrészt a Nyugat, de inkább az Adyval kiálló A Holnap, harmadrészt pedig (talán) Berzsenyi klasszikus formái. Kassák e meghatározó költészetek által
sajátította el lírája alapjait.
Ahogy Rónay György írja, Kassák találkozása az irodalommal, „[n]em a legszerencsésebb
találkozás. Az egész költészet, amellyel az egyletben és munkáskörökben megismerkedhetett, mindenestül naiv és maradi, élén az Ady ellen kijátszott, jobb sorsra érdemes Csizmadia
Sándorral. (…) ő a mintaképe, és mellé, szerencsére, Petőfi”.5 Rónay azt mondja, „szerencsére” Petőfi is mintaképe Kassáknak, és hogy van egy verse, ami Az apostol hatását mutatja. Ám
az Egy ember élete vonatkozó helyei alapján arra kell következtetnünk, hogy Kassák Petőfi
költészetével valamivel előbb ismerkedett meg, mint Csizmadiáéval.6 Mindez számunkra abban a tekintetben fontos, hogy Kassák felismeri és beszélni kezdi – legalábbis megpróbálja

1
2

3

4

5
6

TÁBOR Ádám: Füst-problémák, in: Szellem és költészet, Kalligram, 2007, 106–117., 106.
KULCSÁR SZABÓ Ernő: „…ki üdvözöl téged születő pillanat”. Alanyiság és deperszonalizáció a húszas
évek Kassákjánál, in: Beszédmód és horizont, Argumentum, Bp., 1996, 124–156., 146.
Lásd ehhez: RÓNAY György: Kassák Lajos alkotásai és vallomásai tükrében, Szépirodalmi, Bp., 1971,
49–56.; ACZÉL Géza: Kassák Lajos, Akadémiai, Bp., 1999, 5–10.; SZOLLÁTH Dávid: Ady-epigonizmus a
korai József Attila-lírában és környezetében, Literatura, 2006/4, 468–493.
Ennek rövid összefoglalását lásd: SZOLLÁTH Dávid: Világhiány proletárversben. József Attila külvárosverseinek műfajához, Literatura, 2013/4, 385–399., 387.
RÓNAY György: Kassák Lajos. Alkotásai és vallomásai tükrében, Szépirodalmi, Bp., 1971, 49.
Vö. az Egy ember élete „Kamaszévek” fejezetének 13. és 14. részével. KASSÁK: Egy ember élete I., Magvető, Bp., 1983, 217–230.

2017. december

7

„

beszélni – a századforduló (utó)romantikus, biedermeieres, kissé avíttas költői köznyelvét.7
Aczél Géza arra is felhívja a figyelmet, hogy „közvetve a petőfis látás és verselés hagyományait kapja a Csizmadia Sándor, Peterdi Andor, Gyagyovszky Emil neveivel jelezhető munkásköltészettől is”,8 vagyis a „szerencse” az, hogy Kassák nem pusztán másodkézből ismerkedik ezzel a költői nyelvvel, nem(csak) a másolatot másolja, hanem visszanyúl a forráshoz, Petőfihez. Nem sokkal előtte Ady hasonlóan indult, ő elsősorban Reviczky Gyula és Ábrányi Emil
költészetéhez nyúlt vissza első két kötetében – mely (legalábbis a modernség felől tekintve)
a Petőfi és Arany nevével fémjelezhető paradigma kései hajtása.9 Mekis D. János tanulmányának terminológiájával úgy is mondhatnánk, ez a (késő)romantikus költészet volt a századforduló domináns diskurzusközössége. Ehhez tartozott Csizmadia Sándor is. Az ő ekkori
költészete középszerű, Petőfi-utánzó, ám politikai elkötelezettsége és az ezáltal felvetődő
társadalmi–politikai témák érdekessé tehették verseit. Kassák számára a munkásság, a munkásotthon, a Népszava volt az elsődleges kulturális közeg – Csizmadia és a munkásköltészet
is ennek a közegnek volt része.10 Megítélésem szerint ez a szocializációs és akkulturációs közeg elsősorban Kassák szociális érzékenységét alakította, a költői nyelvet csak „ráadásul”
kapta, nem volt más mintája. Ám amint más formanyelvekkel is megismerkedett, már azokban próbálgatta témáit.
*
Adyt, ahogy azt Szegedy-Maszák Mihály kimutatta, a baudelaire-i szimbolizmus és más francia költők termékeny hatása (vagy termékeny félreértése) mozdította ki epigonszerepéből.11
Ezért is, illetve e fordulat kanonizációjának érdekében az 1906-os Új versekkel kezdődik az
Ady-összes. Kassákra pedig – ezt is tudjuk – immár (főként) Ady volt hatással, és mindenekelőtt az 1908-ban megjelent A Holnap antológia versei. De kiterjeszthető ez persze a teljes
antológiára, hiszen Babitsot, Balázs Bélát és Juhász Gyulát kivéve mind Dutka Ákos, Emőd
Tamás, Miklós Jutka Ady-epigon.12 Ám azt is meg kell jegyeznünk, hogy Juhásznak is akad
néhány verse, mely „ismerőse és rokona” Ady-költészetének, például a „mindenség melódiáját” felcsendítő Szonett vagy A himnusz és a Botond apánk Bizáncban. Továbbá érdemes Csap-

7

8
9

10

11

12

Úgy gondolom, az itt vizsgált korpuszra is érthető az, amit Balázs Imre József a kortárs költői köznyelv(ek)ről mond. „Tételezzük föl, hogy adott időpontban, adott helyen létezik egy költői köznyelv.
Tételezzük fel, hogy az éppen aktuális költői köznyelv az, amelyen egy kortárs versirodalomban némiképp tájékozott költő megszólal, ha különösebben nem figyel oda.” (BALÁZS Imre József: Ne legyen
túl szép, in: UŐ: Az új közép, Universitas Szeged, Szeged, 2012, 85–88., 85. – kiemelés az eredetiben)
ACZÉL: Kassák Lajos, i. m., 7.
Vö. pl.: EISEMANN György: Modernitás, nyelv, szimbólum, in: A magyar irodalom történetei (szerk.
SZEGEDY-MASZÁK Mihály – VERES András), Gondolat, Bp., 2007., 689–703. és MEKIS D. János: Tiszteletadás, utánzás, hatás. Költészet Ady bűvkörében, Literatura, 2013/12., 372–384.
Nem annyira a közeg, mint inkább Csizmadia – az önéletírásban egyébként elég ambivalensnek mutatott – szerepéről tanúskodik, hogy Kassák tőle kapja első útmutatásait költészethez: tanuljon
nyelvtant, poétikát, stilisztikát (vagyis verstant). Vö.: KASSÁK: Egy ember élete I., i. m., 230–234.
Vö.: SZEGEDY-MASZÁK Mihály: Ady és a francia szimbolizmus, in: Tanulmányok Ady Endréről (szerk.
KABDEBÓ et al.), Anonymus, Bp., 1999, 102–114. vagy in: UŐ: Irodalmi kánonok, Csokonai, Debrecen,
1998.
Ez már a korban is közvéleménynek számított. Vö.: KEMÉNY Simon: A Holnap, Nyugat, 1908/19.,
214–216. és TÓTH Árpád: A Holnap új könyvéről, Nyugat, 1909/12., 664–666.

„

8

tiszatáj

lár Ferenc Kassák és Babits,13 Kassák és Juhász Gyula,14 Kassák és Kosztolányi15 című írásait
szem előtt tartanunk, mivel ezekben e költők és oeuvre-ök kapcsolatát érdekes filológiai tényekkel világítja meg.
Monográfiájában Rónay György kimerítően foglalkozik Kassák Ady- és a nyugatos epigonizmusával. Ady-pózok és -szimbólumok tarkítják ezeket a verseket, találhatók kosztolányis, babitsos és Tóth Árpád-os szövegek is. Továbbá általában elmondható, hogy nyomot
hagy a költeményeken a nyugatos jelzőkultusz16 – ez abban a tekintetben különösen fontos,
hogy még az Eposz Wagner maszkjában című első verseskötetében is a jelzőhasználat lesz a
domináns, a Hirdetőoszloppalban azonban már az igék dinamizmusa lesz meghatározó formanyelvi eszköz.
Nincs mód arra, hogy részletezőbb alapossággal, konkrét példákon mutassuk ki Kassák
korai költészetének epigonvoltát. Természetesen nagy számban találnánk szöveg- és stílusimitációkat, garmadával adyzmusokat.17 Azonban ezek felsorolásával csak e korai korszak értéktelenségét tudnánk hangsúlyozni, miközben a nyilvánvaló értékeiről nem ejtenénk szót.
És ahogy azt Bori Imre is írja: „A »holnapos«, lényegében a »nyugatos« magyar irodalom hatásai szemléletét befolyásolva, továbbvitték ugyan, de alapvetően megváltoztatni, a valóban
új költészethez elvinni nem tudták”.18
*
Ha a fiatal Kassák kinőtte a népszavás epigonköltészetet, részben Ady hatását is, és ha a nyugatos poétika csak – nem minden haszon nélküli – kerülő volt, akkor Berzsenyi költészetének
vajon milyen szerepe lehetett Kassák korai lírájának alakulásában?
„[K]ölcsönkaptam Berzsenyi költeményeit, s ezek a kemény, vasból és acélból való mondatok egyszerre átlöktek együgyű tépelődéseimen. Ezekből a versekből egy embernek a hangját
hallottam ki, akit ugyan nem hívnak Sándornak, mégis rendkívüli jelentősége lett előttem. Érez13
14
15
16
17

18

CSAPLÁR Ferenc: Kassák és Babits, in: UŐ: Kassák körei, Szépirodalmi, Bp., 1987, 320–340.
CSAPLÁR: Kassák és Juhász Gyula, Uo., 341–360.
CSAPLÁR: Kassák és Kosztolányi, ItK, 1993/1, 39–51.
RÓNAY: i. m., 68–71.
Rónay bőséges példatára mellett még SZOLLÁTH Dávid Ady-epigonizmus a korai József Attila-lírában és
környezetében (Literatura, 2006/4, 468–493.) című tanulmányában is számos példát találhatunk. Én
ehelyütt csak Az én nászom (KLÖV II. 638.) című verset emelem ki, melynek a Héja-nász az avaron az
előzménye, és amely mind a szöveg-, mind a stílusimitációra kiváló példa. A vers témája és hangütése kétséget kizáróan adys, találni benne a Szolláth által kiemelt adyzmusokat, például kötőjeles szóalkotást: „velőt-forraló”, „pipacs-arcú”. Ugyanakkor a zárlat hangzásában is (megjegyezhetjük: kicsit
komikusan) megidézi az Ady-verset: „Hej az én nászom / Egy kéjbe fulladt részeg álom.”
BORI Imre: Kassák Lajos, az író, in: BORI Imre – KÖRNER Éva: Kassák irodalma és festészete, Magvető,
Bp., 1988, 9–173., 17.
Nem árt megjegyezni, hogy Bori teleologikus szólama nagyban Kassák önelbeszélésére támaszkodik.
Az Egy ember életének Kassákját ugyanis az újonnan megszerzett ismeretek mindig továbbviszik valahova, valami felé, vagy burkokat fejtenek le róla stb. Ugyanakkor Bori megjegyzésének jobb értéséhez tudni kell, hogy felfogása szerint a modern magyar irodalom az avantgárddal kezdődik, Ady
„[n]em kezdet, lezárt egy költői (s nemcsak költői) korszakot” (BORI Imre: Ady Endre lírájáról, in:
Huszonöt tanulmány, Forum, Újvidék, 1984, 16.). Gondolkodása szerint Ady és az 1910-es évek Nyugatja legjobb esetben is átmenetet képeznek, a modernség előfutárai. (A korszakkal foglalkozó írásainak egyik legfontosabb premisszája ez az elképzelés.)

2017. december

9

„

tem, hogy Berzsenyi némely soraiban Petőfinél és Csizmadiánál is közelebb áll hozzám. Ezt a
két utóbbi költőt eddig fölülmúlhatatlannak, egészében jónak találtam. Berzsenyi komor versei
megmutatták Petőfi eddig általam észre nem vett handabandázásait s Csizmadia szónokiaskodásait is.” – írja az Egy ember életében, s még azt, hogy „Nem tudtam, hogy másoknak mi a véleménye Berzsenyiről, csak azt éreztem, hogy ez az ember sokban rokonom lehetett nekem, s
most, hogy a verseit megismertem, egy egész világgal lettem gazdagabb.”19
Rónay azt állítja, „a gazdagodás nemigen látszik meg a Valami készül darabjain”.20 A Valami készül az 1905 és 1908 közötti verseket foglalja magában, s bár Kassák valóban ekkortájt ismerkedik meg Berzsenyi lírájával, hatása csak később, és csupán igen halványan, bizonytalanul mutatható ki. Aczél – immár későbbi szövegek kapcsán – mondja, hogy „Berzsenyi öblös hangú lírájának felfedezése” gazdagította a költőt, és hogy ez hallatszik az olyan
ódai szövegekben, mint az Utcagyerekek (II. 657.), Ének egy józan és tiszta hajnalon (II. 673.),
Óda a pénzhez (II. 674.).21 Bori Imre szintén a megszólalásmód „tónusában” talál rokonságot
Berzsenyivel – igaz, ő már az Eposz Wagner maszkjában versei kapcsán tesz erről említést –
habár megjegyzendő, hogy az Aczél által kiemelt versek az Eposz darabjaival közel egy időben keletkeztek. „»Forr a világ« – hirdette mestere a versben, Berzsenyi Dániel, aki talán a
legméltóbban vezethette a kifejezés síkján e gigászi küzdelem szemléletekor. Hiszen a változó világ énekesei ők, érzékelve és felfogva az adott helyzet ellentmondásos jellegét, értelmetlen értelmességét – egyszóval: sajátos dialektikáját. Ugyanis a világ, amely önnön pusztulása
drámáját éli, a születés drámai helyzetét is felkínálhatja és megteremtheti, s lehet nyitány és
finálé is egyszerre.”22
Sajnos egyik monográfus sem igyekszik konkrétumokkal alátámasztani meglátását – hiszen az öblös hang vagy tónus kijelölése nem kifejezetten tekinthető berzsenyis tulajdonságnak, lehet az egyszerűen az óda műfajához illő konvencionális megszólalásmód is. Így kénytelenek vagyunk Kassák vallomására hagyatkozni, mely szerint Berzsenyi legalábbis fontos
olvasmányélménye volt, de ha hiszünk neki, akkor éppen ennek (illetve A Holnap és a Nyugat) hatására kerül ki abból a (késő)romantikus diskurzusközösségből, mely addig egyetlen
követhető példaként állt előtte.
Rónaynak szemléletes – Kassák önéletírásának vonatkozó részét parafrazeáló – metaforája, amikor azt mondja, „A Holnap és a Nyugat burkokat fejtett le róla, de ugyanakkor új
burkokat is rakott rá”.23 Berzsenyire is mondhatnánk, hogy burkokat fejtett le Kassákról.
Berzsenyi nemzeti sorskérdésekkel foglalkozó verseinek természetszerűleg revelatívnak kellett lenniük a maguk kemény, kissé rezignált, ódás hangjukkal a petőfis, lánglelkű költészethez képest. Továbbá – bár ez talán puszta kombinációnak tűnhet – az sem kizárható, hogy a
különböző antik metrumban írott versek valamifajta szabadversként, különös, új verszenét
hordozó költeményekként értelmeződhettek Kassák számára a rímes verselés ellenében. Ezt
az elképzelést alátámaszthatja, hogy Berzsenyi metrikája, például a szótagok ritmusértéke
idomul a sajátos, a tájszólás szerinti kiejtéshez. Továbbá – nem perdöntő ugyan – de figyelembe veendő analógia, amit Vas István írt éppen sajátos kassákos–szabadverses korszaka
19
20
21
22
23

KASSÁK Lajos: Egy ember élete, Magvető, Bp., 1983, 243.
RÓNAY: i. m., 50.
ACZÉL: i. m., 9.
BORI: Kassák Lajos, az író, i. m., 40.
RÓNAY: i. m., 78.

„

10

tiszatáj

kapcsán: „Amikor Kassák modernségétől elfordultam, eleinte még csupán a szabadvers megreformálására törekedtem: valamelyes »belső zenét« akartam belevinni. Kezdetben a kivezető utat Catullusnál kerestem, akiben – verstani ismereteim fogyatékossága következtében –
ilyenféle megoldást véltem felfedezni. Nemsokára azonban más latin költőket is olvastam,
például Vergiliust és Ovidiust, és mint már említettem, Vörösmarty hexameterei is eleven varázzsal zuhogtak szívembe, fülembe. De azért most sem gondoltam rá, hogy verstani hiányaimat pótoljam, így hát ez a latinos zenei hatás inkább öntudatlanul befolyásolta elképzelésemet az újfajta szabadversről.”24
Ugyan aligha mutatható ki textuálisan, de még talán poétikailag sem Berzsenyi hatása –
ennyiben igaza van Rónaynak –, ám azt akár el is hihetjük az Egy ember élete elbeszélőjének,
hogy a fiatal költő találkozása ezzel a költészettel volt akkora hatású, hogy kibillentette az addig
egyedüliként ismert (késő)romantikus költészetet korábbi helyéből. Ennyiben tehát a Berzsenyi költészetével való megismerkedés (egyik) katalizátora lehetett Kassák korai költészetének,
amely megmutatta egyrészt azt, hogy elkötelezettséggel nem csak Petőfi hangján lehet szólni,
másrészt felmutatta egy rímtelen, kevésbé vagy másként kötöttnek érzett költészet lehetőségét
– igaz, e tudás nem rögtön nyilvánult meg Kassák írásaiban. És Berzsenyi költészetének jelentős
szerepe volt abban, hogy Kassák nyitottá vált Ady és a nyugatosok poézisére, mondhatni előkészítette nekik a terepet.25 Érdekességként azt is megjegyezhetjük, hogy Berzsenyi lírájában ittott találhatunk olyan megoldásokat, szóalkotásokat, amelyek izgalmasan hathattak a fiatal Kassákra. Hogy ezek a szavak, szóalakok mennyire voltak bevettek a nyelvújítás korszakában, további kutatást igényelnek, de így is elmondható, hogy a nomen possessorisok, amelyeket Szolláth nyomán adyzmusként ismerhetünk fel Kassák korai lírájában, ha nem is jellegadó költői
eszközként, de már Berzsenyinél is előfordultak: „Még gyenge a szűz, s már kacéros / Gerjedező
tüzeit kinálja.” (A magyarokhoz I.); „halmok koszorús oldalain” (Keszthely); „dús búzakalász hullámos tengere” (A Balaton); „Ott hörpölték egymás vérét / A párducos magyarok” (Múlandóság). Találunk továbbá érdekes igeképzéseket is: „Érzi, hogy itt isteni szárnyait / Eléggé nem
héjáztathatja” (A halál); „Itt, hol hársak árnyékoznak” (Fannim emléke).26 A nomen possessorisok főleg Kassák 1915 és 1920 közötti időszakának, míg a hasonló igeképzések egész életművének meghatározó formanyelvi eszközei.
*
Ahogy Rónay írja, az Ady és a Nyugat úttörésével megjelenő modern költészet nemcsak burkokat fejtett le Kassákról, hanem új tehertétele is volt költészetének. Ez legkirívóbban akkor
látszik, ha áttekintjük a függelékben közölt korai verseket, elsősorban a Játék – Élet 1909 és
1915 között írott verseit, melyeknek nagy része szonett. Kassák több szonettjén is lehetne
szemléltetni, ahogy mondanivalóját 14 sorba igyekszik bepréselni, ám kísérletei kevés siker-

24
25

26

VAS István: Nehéz szerelem II., Szépirodalmi, Bp., 1983, 141.
Simon Zoltán hasonló következtetésre jutott Kassák Berzsenyi-élménye kapcsán: „egy kölcsön kapott Berzsenyi-kötet hamarosan új világot tárt fel előtte: olvasmányélménye itt már nem az agitációs
hasznosság, hanem az esztétikai érték szerint formálódott. Így aztán a holnaposok antológiáját –
környezetével ellentétben – már megértéssel fogadta, s ha nem tudta is szavakba foglalni, felismerte
bennük a továbblépés jeleit.” SIMON Zoltán: Kassák Ady-képe, Alföld, 1977/11, 94–99., 94.
Kiemelések tőlem. A verseket a következő kiadásból idéztem: BERZSENYI Dániel: Összes versei, Szépirodalmi, Bp., 1986.

2017. december

11

„

rel járnak. Az Egy külvárosi ivóról (KLÖV II. 669.) című szonett kvartináiban például megsejthetjük egy komoly (szociografikus?) téttel bíró zsáner lehetőségét, ám az kisiklik a – forma
szabályainak megfelelően nemcsak rím-, hanem tematikai fordulattal is járó – kvartina–
tercina váltásnál, s helyette furcsa munkás-dekadens haláltáncot kapunk.
Ami e szonettekben és a négysoros dalformákban meglepő lehet, hogy verselésük meglehetősen pontos. Szabályosan, ötös és ötödfeles jambusokból építkeznek, igaz, nem mentesek
tévesztésektől. A versek rímminősége olykor hagy némi kívánnivalót maga után, de ez igazán
csak akkor látványos (vagy zavaró), ha a nyugatosok rímeivel vetjük össze őket. Korai versei
tanúsítják ritmusérzékét, és hogy – beszerzett stilisztika tankönyve alapján27 – bizonyos
mértékig magabiztosan elsajátította egyes kötött formák szabályszerűségeit. Ez a felismerés
talán banálisnak tűnhet, de alátámasztja Babits későbbi kritikájának azt a kijelentését, amikor az avantgárdok szabadvers-költészetét bírálva Kassákról mégis megengedően szól:
„egyedül Kassák egyéniségét látom a szabad vers formáiba erőltetés nélkül beilleszkedőnek –
ő már érettebb és fejlettebb költő, egy hosszabb fejlődésen át érlelte meg a formát, s nem
mindjárt, elvszerűen választotta”.28
Ez az érési folyamat elég látványos a Játék – Élet verseiben, a szonettek között egyre gyakrabban tűnnek fel a kötött formát szétfeszítő mondanivalójú versek, például az Utcagyerekek
(KLÖV II. 657.), az Ének egy józan és tiszta hajnalon (KLÖV II. 673.), az Óda a pénzhez (KLÖV II.
674.) stb. Érdekes átmenetként értelmezhetjük formailag – kötött rímes és rímtelen szabad között – a Malmok a hegyent (KLÖV II. 707.), a szabadvers folyását elszórtan rímek díszítik.
Mondom e dalt múltán huszonhat évnek
Huszonhat ősznek magtára a lelkem
Éveim íze ma borral a számon
S holnapra régi magam elveszejtem
Ősz van.
S virrad már vidám tüzekkel a hajnal
De mégis messze-messze reng az élet
Csók, asszony: fekete igézet rajtunk
S hiába nyit bennünk a holnap vágya
Hol ködlik a cél a távoli dombon
Malmunk az évet üresen darálja29

27

28

29

Vö.: KASSÁK: Egy ember élete I., i. m., 230–234. Arra kell következtetnünk, hogy az önéletírásban említett stilisztika tankönyv vagy verstan volt valójában, vagy tartalmazott verstani részt: „De azért vettem nyelvtant is és stilisztikát is. Beláttam, hogy a szavakat valóban nem tudom helyesen leírni, s
hogy a versírásnak tényleg vannak szabályai. A nyelvtant csak átolvastam, a stilisztikával azonban
többet foglalkoztam. Kemény dió volt a számomra. A sokféle jel és szabály nehezen akart a fejembe
menni. Ha verset akartam írni, úgy csináltam, hogy először a vízszintes és görbe jeleket felrajzoltam
egy papírra, aztán erre a skálára írtam a sorokat. Kicsit úgy éreztem, mintha kötőféken vezetgetne
valami láthatatlan kéz, ez sokban csökkentette előttem az írás érdekességét. Később aztán nem írtam fel a jeleket, már ezekre a ritmusokra születtek meg bennem a sorok, s csak utólag skandáltam
végig a verseket.” Uo., 233.
BABITS Mihály: Ma, holnap és irodalom, in: B. M.: Tanulmányok, esszék (vál. JANKOVICS József), Kortárs,
Bp., 2005, 377–392., 387.
Kiemelések tőlem: M. B.

„

12

tiszatáj

A vers ránézésre szabadvers, ezt a benyomást erősíti az idézett első szakasz írásképe is. A
szövegnek nincs kötött strófaszerkezete, az elszórt rímek egyetlen szabályossága, hogy a
strófák végén rím áll – igaz, a verszárlat ezt éppen megsérti. Ha azonban a verset jambizálva
olvassuk végig, kitűnik, hogy két sort – az „Ősz van.”-t és a vers utolsó sorát – kivéve mindegyik hibátlan, ötödfeles jambus.30 (Sőt, némelyik sor olvasható daktilikusan is, a sorzárlatok
olyankor a hexameterére emlékeztetnek.) Ez azzal is jár, hogy e sorok zárlata nőrím, ami pedig az elszórt asszonáncokon túl sokkal erősebb kohéziót ad a szövegnek, hiszen az adott
ritmusminta következetesen vonul végig a versen. Ha ezt a ritmusképletet bokorrímként fogjuk fel, a következetes, kimért rímismétlődés adja meg a vers feszes komolyságát, és főleg az,
hogy nőrímek a sorzárlatok, hiszen a sorvégi fél verslábak tagolják és kimértté teszik a szöveg ritmizálását. Ha ötös jambusban volnának a sorok, vagyis ha hímrímmel zárnának, a szöveg jóval áradóbb lenne, hiszen nem lassítanák ezek az apró megállások.
A szöveg verstani érdekessége, hogy első olvasásra könnyedén hiteti el az olvasóval, hogy
szabadvers, és csak a többedszeri figyelmes olvasás mutatja meg, hogy a kezdettől érzékelhető feszesség oka, talán nem várt módon, mélyszerkezeti kötöttség. De a szöveg ettől függetlenül sem érdektelen. Az első négy sor szubjektívum: a költői én konstatálja, hogy elmúlt huszonhat éves. Ám a vershelyzet már ezen a személyes szinten tágulni kezd, a költői én – elég
petőfisen megverselt – lelke magtárként metaforizálódik, ami végső soron a lírai én megszólalását legitimálja, hiszen azt hivatott mutatni, hogy a versbeszélő huszonhat év tapasztalatából beszél. A költői én határhelyzetben – adys vehemenciával – szólal meg: „holnapra régi
magam elveszejtem”. Ennek a személyes átmenetiségnek szolgál antropomorf háttérül a
természeti átmenet, az ősz.
Érdemes röviden fölmérni, milyen allúziókat fedezhetünk még fel a szakaszban. A „S virrad már…” sorfelütésben meghallhatjuk Berzsenyi két versfelütését is: „Zúg immár Boreas…”
(Horác); „Hervad már ligetünk…” (A közelítő tél). A sor folytatása pedig a tűzzel és a hajnallal
a forradalmi, marxista ikonográfiát juttathatja eszünkbe. A folytatásban a „messze-messze”
akár Babits híres versét is megidézheti, s a rákövetkező sor, „Csók, asszony: fekete igézet rajtunk” egyszerre utal Kosztolányi Utolsó versek című ciklusában megjelenő fekete asszonyra
és juttatja eszünkbe Ady Lédáját.
Az „Ősz van.” sora után a versbeszéd egyes számról többes szám első személyre vált át. A
többes szám eleinte csak az asszonyra, a feleségre vonatkoztatható, de a második szakaszt nyitó
„Ember!” felkiáltás – mely Nietzsche Im-igyen szóla Zarathustrájának egyik dalbetétjét idézi31 –
visszamenőleg is szélesebbre tágítja a többes szám első személyű megszólalás közösségét. Innentől a vers beszédmódja már az avantgárd versek optimista, humanisztikus közösségi be-

30

31

Jambikus vagy trochaikus lejtésen nem (feltétlenül) tiszta jambusok vagy trocheusok sorát értem. A
sor lejtését ugyanis a sor szótagszáma és a sorzárlat, vagyis egy sorvégi kötött ritmusképlet, a hímrím vagy a nőrím határozza meg. Ebben az értelemben jambikus az a sor, amely (1) páros szótagszámú és hímrímre végződik, illetve (2) amelyik páratlan és nőrímmel zárul. Trochaikus az a sor,
amely (1) páros szótagszámú és nőrímre végződik, illetve (2) amelyik páratlan és hímrímmel zárul.
A mámoros dalról van szó. Lásd: NIETZSCHE Frigyes: Im-igyen szóla Zarathustra (ford. WILDNER Ödön),
Grill Károly Könyvkiadóvállalata, Bp., 1908. (http://mek.oszk.hu/01700/01740/01740.htm#64) –
utolsó letöltés: 2017. 06. 29. (Ugyanezt a szöveget Keresztury Dezső Az ittas ének címmel fordította
le, lásd: Friedrich Nietzsche versei, Lyra Mundi, Európa, Bp., 1989, 71.)

2017. december

13

„

szédmódja felé mutat,32 csupán nem mozdul ki a liminális pozícióból: „hiába nyit bennünk a
holnap vágya”. A vers ilyen irányultsága mégis megkérdőjelezhető, mivel a népszavás költészet
felől is olvasható: Bori hívja fel a figyelmet arra, hogy az új kezdetet metaforizáló hajnal vagy
reggel (de ilyen a jövő szinekdochéja, a holnap is) a szocialisztikus líra konvenciókészletének
darabja,33 és meg kell jegyeznünk, a „nyit” ige is ezt a képzetet erősíti, nemcsak az ajtónyitás értelmében, hanem olyan szinonimakörben is, mint a nyílás, rügyezés, virágzás.
Meglátásom szerint a Malmok a hegyen beszélői pozíciója azonban már más, mint a népszavás költészeté. Ha Kassák Zsoltár (KLÖV II. 686.) című szonettjét vesszük például, melynek első
tercinája a szintén az új kezdetet jelentő ébredéssel kezdődik, azt látjuk, hogy a beszélői pozíció
hasonlóan liminális, ám a kitörés lehetősége csak vágyként fogalmazódik meg: „Lesz-e majd
perc, mikor magamnak ébredek”. Különös fogása a versnek, hogy bár a két tercina egy-egy nagy
kérdés, végükön pont van kérdőjel helyett, ami nem lehet véletlen, hiszen a vers második kvartinájában kétszer is kérdőjel zárja a kérdéseket. Hogy a vers kérdései tulajdonképpen a kvartina–tercina határon megszűnnek kérdésnek lenni, csak a kilátástalanságot nyomatékosítják.
Ezzel szemben a Malmok a hegyen első szakaszában megjelenő hiábavalóságon túl semmi sem
jelöl kilátástalanságot, sőt, amíg a Zsoltár vágyott jövője távoli („Vajjon célhoz érek-e egyszer
sokára?”), addig itt az ősz és a tél után érkező közeli tavasz (az új kezdet rég állandósult toposza
ez is) reménye dalol, kiváltképp a vers harmadik szakaszától:
Malmunk legyen malma nyűtt férfi búnak
És csiszolja szűz fehérre a lelkünk
Szívünk égjen, mint éjbelátó fáklya
Hogy ne szabadjon álmosan keresnünk
Testünk, lelkünk legyen örökké útban
S ha pihenni a horizontra állunk
Piros virág nyisson a gomblyukunkban
Amikor azt írom, a tavasz reménye dalol ebben a versben, nem modoroskodni, költőieskedni kívánok. Kevés egyértelműbb nyomát látom annak a valószínűleg Whitmantől tanult
himnikus, patetikus, nemegyszer prófétai hanghordozást megütő megszólalásmódnak, mint
amikor a versbeszélő énekel vagy dalol valamit. Egyetlen jellegzetes példaként megemlíthetjük az amerikai költő Téli mozdony című versének34 felütését, mely Kosztolányi fordításában
úgy szól: „Téged dalollak” (eredetiben: „Thee for my recitative”).35 A Malmok a hegyenben ez

32

33
34

35

Bori Imre így fogalmaz a versről: „Ebben a versben a kassáki »új« már egyértelműen adott, még ha
hőfoka közelről sem olyan magas, mint azokban a költeményekben, amelyeknek »wagneri« az orkesztrációjuk.” BORI Imre: Kassák Lajos, az író, i. m., 33.
Vö.: BORI Imre: Kassák Lajos, az író, i. m., 13–15.
Walt WHITMAN: Téli mozdony, in: KOSZTOLÁNYI Dezső: Idegen költők. Összegyűjtött műfordítások, Szépirodalmi, Bp., 1966, 18.
Természetesen ez a versbeszélői önreflexív formula toposz: több évszázados hagyománnyal bír. A
Kassákra ható költészetek közül Whitmanén kívül még Adyéra jellemző a hasonló megszólalásmód.
Azonban Ady költészetének nem ez a jellege az, ami egyszerre adys és másolható is, jóval szuggesztívabbak Ady szóalkotásai. Az „éneklésnek” a versbeszélő profetikus szubjektumához van azonban
köze, ám Ady költészetének hipertrofikus énje beszélői pozíciója előtt elsősorban tartalmi közlései
által nyeri kiterjedését (pl. „Góg és Magóg fia vagyok én…”). Whitman versbeszélője ezzel szemben a

„

14

tiszatáj

a fogás talán már túlzóan is hangsúlyos: a versfelütés úgy szól, „Mondom e dalt”, a második
szakaszban azt olvassuk, „Sorsod szekerét dallal küldd előre”. A negyedik szakaszban a testvér „gazdag égi szóval” és a „harcos büszke szóval” való köszöntése újra e képzetkörhöz köthető. Végül: „Tanuljon meg árván bánatot űzni / Bő férfi szájjal életről dalolni / a világnak.” –
szól a kissé sután megfogalmazott („bő férfi száj”) verszárlat.
*
A korai versek egy másik érdekes darabja a nagy lélegzetvételű Óda bíborban (KLÖV II. 692.).
Ez kötetlen szabadversben énekli a modernségben fontos témává váló város, illetve az élet
dicsőségét. Az Óda bíborbanról mindenképpen elmondható, hogy kiemelkedik a korai versek
közül, és a második kanonikus Kassák-kötet, a Hirdetőoszloppal olyan fontos város- és életverseivel rokon, mint a Fiatal lányok mennek át az utcahosszon (KLÖV I. 31.), a Sorok ideges
órákban (KLÖV I. 32.), a Himnusz (KLÖV I. 40.), a Nyár-orcheszter (KLÖV I. 44.), a Kompozíció
(KLÖV I. 45.). Tulajdonképpen ez Kassák első verse, melyben a város nem egyszerű szcénája
a versszituációnak, hanem tárgya, témája („Üdvözlégy szemem új szerelme: Város!” – kiemelés tőlem: M. B.).36 Talán ez a tématalálás az oka annak, hogy ilyen hosszan dicsőíti a várost, a
modern ember „természetes” közegét, melyben „az élet dinamizmusának” szépségét látja
meg.37 Már a vers felütésében egyértelműen összekapcsolódik az új tárgy megtalálása azzal a
határhelyzettel, ahol a Malmok a hegyenben láttuk a lírai ént: „most áldom az utat s e szent
ordító órát, / Hogy tanyátlan vándor én idáig értem, / S néked adhatom legszebb ajándékom:
az új dalt!”. Itt is az avantgárd korszak verseinek hangütését meghatározó Whitman hatását
érezni a pátoszos, himnikus, ódás versbeszédben, és kevésbé a nyugatos „mesterek” hangját.
Igaz, az is hallatszik még: Adyt például igencsak megidézi az erős jelzők intenzív használata
(elég az alább idézett részlet első sorát megnézni: kormos, bomlott, zeg-zugos) – az „új dal”
pedig óhatatlanul felidézi a Góg és Magóg fia vagyok énben írott „új időknek új dalait”.38 Az is
nyugatos hatás, hogy a szöveg – kissé talán már erőltetetten is – törekszik a széphangzásra,
rímek helyett rengeteg alliterációt találunk a szövegben. A vers második szakaszát idézem:
Ó, kormos káosz, bomlott zeg-zugos Bábel.
Így álmodtam célbaérni a szalmás falusi ágyról:
Dallal és vidáman, mint a májusi idő.
Most buggyan belőlem a bő himnuszok folyója,
Most kerget a láz a görbe gödörből
Gyűrűs, szörnyű táncban futni a dús föld színén.

36

37
38

dicsőítő éneket zengő krónikás inkább. Bár Kassák szövegei szubjektumának sok tekintetben Ady az
előképe, a megéneklésben inkább a whitmani dicsőítő, krónikási hangot hallom.
Aczél Géza Bori Imrét idézve mondja azt az Óda bíborbanról, hogy ezzel a „művével Kassák átlépi
»költői Rubikonját«„. (ACZÉL: i. m., 19.) Bori Imre szerint ez az első „kassákias” vers, habár „[a] vers
még nem egységes szemléletet tükröz, a költő magatartása romantikus elemekből áll össze benne,
szóhasználata pedig közelről sem jellemző még, s csupán nyugtalanságaiban, a versmondatok feszítő, lázasabb képeiben közeledik majdani expresszionista önmagához”. (Lásd még bővebben: BORI:
Kassák Lajos, az író, i. m., 23–26.)
Vö. BORI: Kassák Lajos, az író, i. m., 25.
Az Ady-verseknek a következő kiadását használom: ADY Endre: Összes versei I–II., Szépirodalmi, Bp.,
1975, 7.

2017. december

15

„

S akit járni s látni tanított meg bús önmaga sorsa,
Térdig is szívesen járom el téveteg lábam,
Hogy két szemem tágra meredten fürödjön
A tengernyi szépben, mi utcáidon életbe lendül.
A tengernyi semmiben, mit csak kívánni kell merészen
És csodába teljesedik rút szolgaöklök nyomán.39
E kiemelt részletből még inkább kiütközik a szöveg „szépcsengése”, az első sor tiszta
hangorgia: a két k keménységét nemcsak a játékos, hangfestő zeg-zugos jelző oldja, hanem az
azt keretező (alliterációként még mindig érzékelhető) bomlott Bábel is. De az első túlzás nem
is a negyedik sor háromszoros b-s alliterációja, hanem az ötödik sor „görbe gödre”, amikor
már tagadhatatlanul kitűnik, hogy a szintagma jelzőválasztását valamifajta alliterációs kényszer magyarázhatja csupán. Kassák effajta eljárásának előképét nem egyszerű megadni (bár
kézenfekvő, nem gondolom, hogy produktív volna Babits erős alliterációival vonni szorosabb
párhuzamot40), az egészen biztos, hogy a költői eszköz az elhagyott rímzenét igyekezett pótolni. Érdekes lehet azonban összevetni az alliterációkat a Füst Milán Őszi sötétség című ciklusában találhatókkal, főleg az V. Az új szobrászhoz! című darabjában találunk sok alliteráló
szintagmát: „kék kányák”, „kidolgozott kőnek”, a zárlatában végig dominál a k hang: „S éjszín
haját, amint gyürűzve kibomlik, akár a forró füst karikái… / S képzeld el könnyű kezét s készítsd el aranyból”.41
Fent azt állítottam a versről, kötetlen, áradó szabadformában íródott, ám ha a kiemelt
szakasz sorait ritmizáljuk, egy kivételével („Most kerget a láz a görbe gödörből”) mindegyik
trochaikusnak mondható, de ha ennek a sornak a zárlatát egy daktilusnak és spondeusnak
olvassuk – vagyis adóniszi kólonnak, ami egyébként elhagyhatatlan zárókólonja a hexameternek, zárósora a szapphói strófának –, akkor a szakasz ritmikáját hibátlannak mondhatjuk.
Az is érdekes, és nem tudom teljesen a véletlennek betudni, mivel nyilvánvalóan valami sajátos (mikro)struktúra-ötlet megvalósulása, hogy a tizenkét soros szakasz összes sora nőrímre
végződik, kivéve a hímrímre záruló harmadik, hatodik és tizenkettedik sort – igaz, a kilencedik nem.42 S hogy tovább érveljek hipotézisem mellett, miszerint Kassák elsajátíthatott Berzsenyitől valamifajta rontott antik ritmust, megfigyelhetjük, hogy az „önmaga sorsa” hibátlan
hexa-zárás, s ugyanennek a ritmusnak az árnyékát, rontását ismerhetjük fel még több sorvégen: „zeg-zugos Bábel”, „falusi ágyról”, „téveteg lábam”, „életbe lendül”. (Sőt, a fent idézett
Füst-sorpár „kötetlen kötöttségeit” is hexa-zárlatok zárják.)
*
Az előzőkhöz hasonlóan több okból is érdekes lehet számunkra az Ének egy józan és tiszta
hajnalon (KLÖV II. 673.) című vers. (1) Eredetileg a Nyugat 1915/15. számában jelent meg
39
40

41

42

Kiemelések tőlem, M. B.
Viszont érdekes párhuzam lehet, hogy Babits Páris. Fantázia című versében, melyben ambivalens
képet fest a városról („Messze szőke Szajna partján feketűl egy híres város” – szól a zárlat), Babylon,
tehát Bábel párhuzama is felbukkan. A Babits-verseknek ezt a kiadását használom: BABITS Mihály:
Összegyűjtött versei, Osiris, Bp., 2007.
Füst Milán verseinek a következő kiadását használom: FÜST Milán: Összes versei, Fekete Sas, Bp.,
2008.
A hatodik sorban a „színén” rövid i-vel olvasandó.

„

16

tiszatáj

Ének Angyalföldről címmel.43 (2) Az életmű egyik legkorábbi darabja – a Gyárvárosi fiúk kara
(KLÖV II. 671.) mellett –, melyben Angyalföld név szerint a versszituáció konkrét helyeként
szolgál. Ezáltal olyan verseknek, mondjuk úgy, prototípusa ez a szöveg, melyeket Aczél Géza
sétálóverseknek nevez44 – ezek közül kézenfekvő példa a Séta a perifériákon (KLÖV I. 46.),
mivel a verstörténés konkrét helye ott is Angyalföld. Ezekben a versekben a séta nem pusztán verstörténés, hanem egyfajta forma is: nem pusztán a város, az utcák bejárása, hanem
gondolatmenet is.
A versben a lírai ént újra csak határhelyzetben látjuk: „sárga gúnyám múlt nyarak porát szitálja rám, / Gondolom: sorsom e napon bizton jobb útra tér”. E köztesség mindvégig jelen van a
versben: a munka éneke gyászos, de a kovács vidám ütemet üt hozzá. Az én „terhes napokra”
emlékezik, ám rögtön azzal folytatja: „Múltam megáldom szelíden – nagy béke van velem”. A
múlthoz, az emlékekhez társuló negatívumot mindvégig valamifajta optimizmus ellensúlyozza.
Ez alig változik a verszárlatig, itt nem könnyű eldönteni, a lírai én továbblépett-e.
Az utcahosszban tiprok, mint nyűtt pártalan legény,
De bút, borongást, mint rossz garast, könnyen vesztek el.
Két lábam boldogan bokáz, s bár félem holnapom:
Jó szívvel szánom a testvért, kit bánata köt még
Beérni az örökké szűk kört sima síneken.
E verset poétikailag is határhelyzetben látom. A meglehetősen konvencionális jelzőhasználat – főleg, ha a többször is használt bús jelzőt vesszük figyelembe –, az alliterációk mind
nyugatos hatást mutatnak. Azonban az éneklés és az ipari munkazajok zeneiségének kiemelése minthogyha újfajta vers-eufóniát akarna teremteni – arról nem beszélve, hogy ez az
„irodalmi zajzene” elvi szinten párhuzamba állítható a futurista bruitizmussal.45 Ráadásul az
olyan igehasználat, mint a fölficánkol vagy a bokáz – utóbbi népies felhanggal – szintén az
avantgárd korszak verseinek igekészletét idézik. Mind mozzanatosságukban, mind hapax
legomenon-szerű szintagmaalkotásukban benne foglaltatik – de legalábbis megelőlegeződik
– az avantgárd dinamizmusa, ereje.
A szöveg verstani érdekessége újfent kettős. Az ötsoros szakasztagolás a kötött formák
árnyékaként arról árulkodik, hogy a szimmetrikus, strofikus tagolás rendje még nem bomolhat föl. Ugyanakkor a strófáknak nincs se rím-, se ritmusképlete, a soroknak nincsen kötött
szótagszáma. Viszont – ahogy az a korábban elemzett verseknél is történt – ritmustöredékeket talál az olvasó. A látszólag kötetlen sorok egész könnyen, természetesen jambizálhatók:
„Sarokra lépve járok el vén házaid alatt.” Máskor viszont daktilusok, és mint feljebb, adóniszi
kólonok ugrasztják vagy torpantják meg a jambust: „Kinek, kinek szebb, mint nékem a messzi
menyország.”, vagy: „Most fölficánkol az égig a lusta sarokból”. Meglátásom szerint nem lehet
véletlen az adóniszi kólon megjelenése Kassák verseiben, még ha nem is kifejezetten időmértékes versekben kerülnek elő. Mintául két lehetséges költészet tűnik fel. Az egyik Füst Miláné, akinek „lírájában az időmérték, ahol oldott, sajátosan oldott, ahol kötött, ott sajátosan
43
44

45

KASSÁK Lajos: Ének Angyalföldről, Nyugat, 1915/15., 848.
Aczél Géza Kassák lírájának következő jellegzetes alaptípusait különíti el: „a plakát-, a messianisztikus-, a sétáló-, az erotikus-, a fiatalember-versek vonulatai”. ACZÉL: Kassák Lajos, i. m., 36.
Lásd erről: FRIED István: Kassák Lajos zenéje. Az irodalmi és zenei avantgarde Kassák első verseskötetében, in: Tanulmányok Kassák Lajosról, i. m., 227–243.

2017. december

17

„

az”46 – írja róla Radnóti –, amit valószínűleg hasonló jelenségre kell értenünk: az oldott szabadvers néha kötött ritmusúvá sűrűsödik. A másik lehetséges előkép Berzsenyi Dániel, akinek szapphói strófában írt versei – pl. Osztályrészem, Magányosság, Horatiushoz – szolgálhattak (ritmikai) mintául.
Ám harmadikként álljon itt újabb példa a ritmusátvételre, -másolásra. A Sóhaj a ház küszöbéről (KLÖV II. 715.) című vers ritmikailag pontos másolata Petőfi Sándor Szeptember végén című versének.47 A két vers strukturálisan megegyezik abban, hogy három nyolcsoros
strófából áll, amelyekben tizenkettő és tizenegy szótagos, anapesztikus sorok váltogatják
egymást.48 Ez azt is jelenti, hogy a tizenkettes sorok végén – ha az ütemhatárok máshol vannak is – az adóniszi kólon ritmusképlete jön létre. Felmerül a kérdés, a fentiekben miért nem
említettük Petőfit is mint e verstani érdekesség mögött álló lehetséges hatásközpontot. Ennek oka, hogy Petőfi verszenéje jóval dallamosabb, mondjuk úgy, hallhatóbb, mint Berzsenyi
– valószínűleg nem teljességében érzékelt – metrikája, vagy mint Füst Milán kötetlen kötöttségei. Ilyenként – Kassák szempontjából – Petőfi költészete formalista, míg Berzsenyi és Füst
lírája formabontó – vagy legalábbis akként értelmezett.49
Mindezt számításba véve a Sóhaj… formáját valamifajta Petőfi-hommàge-ként értjük. E
vers ráadásul több szempontból is kiütközik a korai versek közül. (1) A szonettek és a dalformák mellett ez az egyetlen, mely verstanilag-formailag hasonlóan – sőt pontosabban – kidolgozott, ám ehhez hasonló versformájú költemény nincs még egy a korai versek között. (2)
A vers első szakaszát Kassák az Eposz Wagner maszkjábannak mottójává választotta (sőt,
több későbbi válogatás esetében is így járt el).
Ó élet! ki hátamon hordtam a házam
És csúsztam az árkot a gondfa tövén,
Most nyisson a bánatok árva gubója
És nyisson utamra a messze világ.
Mert voltam idáig a könnyek igása,
Ki szántja a szemnek a drága körét.

46

47

48

49

RADNÓTI Miklós: Kaffka Margit művészi fejlődése, in: UŐ: Művei, Szépirodalmi, Bp., 1973, 577–656.,
618.
Érdekes, hogy az Egy ember életében ezt olvassuk: „Petőfi Szeptember végén című versét se tudtam
szeretni soha.” KASSÁK: Egy ember élete I., i. m., 255.
Arra, hogy a Sóhaj… mintája a Szeptember végén nem Kassák Petőfi-olvasásából következtettünk
csupán, hanem abból is, hogy a Petőfi-vers verstanilag és verstörténetileg egyedülálló a kor magyar
költészetében. (Vö: GÁLDI László: Ismerjük meg a versformákat!, Móra Ferenc Ifjúsági Könyvkiadó,
1961, 113–114.) Petőfi verse formai kuriózum tehát a korban, így ez alapján arra kell következtetnünk, Kassák mintája nagy valószínűség szerint nem lehetett más, mint a Szeptember végén.
Hipotézisemet továbbra is a Vas István memoárjában olvasottakra alapozom (lásd ehhez: VAS: Nehéz
szerelem II., 19. Verstani csörte című fejezetét). Vas korai költészetének analógiája abból a szempontból is revelatív, hogy megmutatja, miként történik a metrika fül utáni átvétele. Vas „hexameterei”
eleinte valóban hibásak: botlanak, nem elegendő szótagból állnak, ami ezekben a hexameterszerű
sorokban mégis közös, hogy a daktilikus lüktetés jól érezhető, és a sorzárlatok, egy daktilus és egy
spondeus szinte kivétel nélkül megvannak. És Kassák ekkori tudatosan vagy tudattalanul verstani
kísérletekbe bonyolódó költeményeinek is éppen e jellegzetességei domborodnak ki: a néhol hibás,
de felismerhető és jellegadó lüktetés, valamint a sorzárlatok.

„

18

tiszatáj

De lettem a dac, mi az égre dörömböl,
Emberszívek mécsese: vágyteli tűz.
Ha mindeddig arról beszéltünk a kiemelt korai versek kapcsán, hogy lírai énjük helyzete
liminális, amelyből ráadásul nem is biztos, hogy ki tudnak mozdulni, úgy itt már nincs erről
szó. Talán ez a Kassák-versek közt az első, amely prófétásan szólal meg (forradalmi, „vágyteli
tűz”-ként), ily módon nem véletlen, hogy e szakasz mottóvá vált, hiszen ez képezi az átmenetet a preavantgárd és a korai avantgárdként kanonizálódó életmű-részek között. Különösen
érdekes, hogy ennek a fordulópont-szerű versnek ilyen kötött, zenei formát választott Kassák, igaz, mintha éppen az anapesztusok szökkenései hoznák meg a vers dinamizmusát. És
köthető e vers a lírai főműként jegyzett A ló meghal a madarak kirepülnekhez is, hiszen a „háton hordott ház” a batyus csavargásokra utal, vagy amikor azt mondja, „Nem állom a posztot
a ház küszöbén.” és később: „Jövőbe bolondul el mind a szegény”, ezek az életműben fontos
vándorlás-motívumhoz köthetők. S az is közös a két versben, hogy mindkettő a költővé válásról, a költői elhivatásról tudósít – csupán eltérő formanyelveken. Vagyis már itt föltűnnek
jelzésszerűen olyan életrajzi és költészetnyelvi töredékek, melyeknek a lírai művek közti elsődleges helyeként A ló meghal…-t tekintjük.
*
A korai versek közül természetesen rengeteg szempont alapján ki lehet emelni egyes darabokat, szándékosan választottam főként szabadverseket, méghozzá mert Kassák kanonikussá vált költészetének szinte egészét szabad formában írta. Ezek a választások azért sem okoztak különös nehézséget, mivel a szonettek között önkéntelenül is ezekre irányul a figyelem. A
kanonizált életmű felől tekintve a fent kiemelt verseket mindenképpen érdekessé teszik a
szemléltetett beszédmódbeli és tematikus vált(oz)ások, személy szerint legérdekesebbnek
mégis azt tartom, amit a verstani elemzésekkel megtudtunk ezekről a szöveg(részlet)ekről. A
szakirodalom e korszakról alig mond többet, mint hogy epigonkorszak, a közvéleményben
hangsúlyosan az áll, hogy Kassák autodidakta volt és a versritmusra süket. Aki mégis számba
veszi ezeket a korai verseket, többnyire kárhoztatja őket. Pedig ezeken a korai verseken
mérhető le, hogy a pályakezdő Kassák milyen költészettechnikai képességekkel rendelkezett
és milyen tudást sajátított el. Felismeréseink mindenképpen árnyalják Kassákról eddig alkotott képünket, az életmű helyes megítélése, megértése szempontjából azt fontos hangsúlyoznunk, hogy már ekkor megkezdődik Kassák „avantgárd fordulata”, és talán az Eposz Wagner
maszkjában versei tényleg inkább a „korai” (vagyis még nem érett) művek közé sorolhatók,50
ám már egyáltalán nem az avantgárd korszak kezdetét jelzik.

50

Aczél monográfiája például a korai korszak lezárásaként értelmezi (ACZÉL: i. m., 5–26.), de ha áttekintjük a szakirodalom javát, akkor is azt látjuk, hogy a hangsúlyt a Számozott Költemények és A Ló
meghal a madarak kirepülnek kapja – ennek szemléletes bizonyítéka a Kassák-újraolvasó (Tanulmányok Kassák Lajosról (szerk. KABDEBÓ Lóránt et al.), Anonymus, Bp., 2000).

2017. december

19

SOPOTNIK ZOLTÁN

Meredek zóna
A líra meredek, mindig is az volt, mindig is a kétely tartotta
össze, mindig is a kétely óvta meg magától, a roncs erőktől,
amik nem tudnak természetéről sokat. Mert ki tud? Túl sokan
pofáznak ártatlanságáról. Nem irigylem a fiatal költőt, aki
szétnéz most e lusta terep asztalán, és háborúk ólomkatonáit
látja, csatákat szimulálnak, mikor, ki kerül ki mögé. Segítséget
kérjen, ne kérjen? Hát ne, kaparja ki magának a szirének szemét.
Ne engedje magát befűzni táskahordóznak, mert Dunát lehet
táskahordozókkal rekeszteni. Egész csapatokat nevelnének ki,
és ha nem veszi időben észre, mehet a háborúba, amihez
semmi köze sincs. És jönnek a dilettánsok, az asztalra basznak,
na, de milyen asztal az, előre befűrészelték a lábait, persze hogy
beszakad. Az a beszakadás csak árnyék egy régi fotón, vagy egy
folyóparton kint felejtett ócska kerti szék. Nem irigylem a fiatal
költőt, aki nem látja át a morbid egészet, hogy már a verseket
is szagolgatni kell, melyik metaforának van korrupció szaga, melyik
rímet vágták oda csak úgy megszokásból. És az arrogancia nem
tisztánlátás, a gyűlölet nem esztétika, a pátosz nem tudás,
a pontot meg nem ő fogja kitenni saját verse végére. Pedig
művésznek lenni: nem számolni, nem méricskélni, nem maszatolni,
nem megfelelni, nem megfelelni, nem megfelelni. És a független
értelmiségit felrúgta a történelem, a morál kutyáinak kihullottak
a fogai, már ugatni is alig. Nem irigylem a fiatal költőt, akire távcsöves
puskával vadásznak. Igazodni pedig célkereszt.

„

„

20

tiszatáj

ACZÉL GÉZA

(szino)líra
TORZÓSZÓTÁR

ambíció
egy ideje a szellemi szint virtuális vonala izgat mint a gyanús páternoszterben a lent
és a fölé a sötét lyuk előtt gyorsan eldönteni följebb vagy lentre mégy először még
azt sem tudva rossz ütemezéskor a plafonon vagy a pincében ezek netán ledarálnak
ha kellően fölérzett ritmusban nem üzensz vissza a háznak a nyugodt folyosónak
ám ha rutinosan újra kezdenéd holnap még mindig csökkentett habzású benned a
kedély egészséges ambíciók mellé egy romlott világban mennyi a törleszkedés vagy
mennyire van túlmoralizálva ha a kor ütemétől elszakadva elvont ideákat lobogtat
meg a bamba olykor közröhejnek is kitéve mert a képzeletbeli túloldalon rég fontosabb az összekacsingatások szánalmas erénye vagy az útba eső alany valamely leágazása odaadóan kefél-e ősi kultúráktól az ortegai széthullásig a sok kiegészítő ábra miközben a nyáj persze kellően differenciálva hol szűrrátétes lovagként az etnográfiába az ínyencek az oszkár közelébe vágyva parányi életét végig kolompolja a
zuhogó téridőben az erőszakosabbja pedig kierőszakolja ki légyen elefánt és ki légyen a bolha míg csak el nem tűnnek régészeti leletnek
ambiciózus
lassan elfogy a söröm s még sehol az ihlet bár nevezhetnéd az esedékes divat szerint másképp is ami éppen nincsen sámánkodástól a blazírtig húzva szét a képet s a
hatalmas tablón a verset faragó bőven zokoghat vagy heherészhet szinte már minden hangütéshez adott a készlet gyökverstől a több kilométeres eposzig hol zárt
kebellel hol a dalnokon nincsen ing mivel háborgó lelke kitakarva ha túldimenzionált egója a nép nevében így akarja közben pedig kölcsönösen szánják egymást a felek szavakat csiszolgatni hónapokon át beteges hajlam lehet duruzsolják ezek amott
szürke mániákus robotra gyanakszanak az ambiciózus lendület alatt holott a tanult
avult esztétikák szerint ez még csak nem is az alkat hanem merev forma mely karakter nélkül van kioldva a misztikus egészből s akkor még hol van jobb esetekben
méltó sugallatja amikor érzelmi gomolygásából kibomolva szintén avult esztétikák
szerint valami ideológiai tartalmat is kivet a napra serkentve a süket befogadót némi kakaskodásra hol a fogalomba a kor modern szellemében belefér a dáma s nemsokára sör és műélvezet nélkül a rezignáltan bámészkodó is

2017. december

21

„

ambulancia
az egykor szemérmesen szűkre szabott családi háttérből nagy ívek nemigen lendültek a tágabb világ felé nem véletlenül lett gyerekkorunk szimbolikus üzenete egy
megbízható cserépkályha miként morális mérce a tisztes szegénység szereteté sok
múltból hozott őszinte versikével hol gazdag csábítások ellenére az övéitől sosem
tér el a hűséges istenadta s ha bűne labirintusában el is téved néhány napra meleg
fészkébe bűntudattal visszatalál igen a nehezen fölfejthető kis közösség lelki nehezéke és összetartozásához valami különös béke mely beleég a gesztusokba apai feszültségekbe és anyai komplexusokba anarchista hőbörgések nélkül amelyekből az
idő előbb-utóbb csak kifésül némi penetráns önmutogatást ám ebben a levegőtlen
kamaszkori önkörben jól emlékszem egy váratlan morbid kiszögelés csak megtalált
véres háborúkról riadtan olvasgatva hogy kibomlott belek leszakadt lábak csonkolt
kezek mögött ott bujkál a kozmikus ambulancia haszna hol állva vágva vagy szöges
deszkán a fél-hullákat futószalagon menthetik mivel később e rutin kell nekik azóta
óvatosabb vagyok s lefokozom csöndben a régi honlapot

KASSÁK LAJOS: 40 ÉV JUBILEUM (KOLLÁZS)

„

22

tiszatáj

NÉMETH ZOLTÁN

Kassák
A magyar irodalom bombázása,
pontosabban a kötött formák
elpusztításának terve eleinte
nem kecsegtetett túl sok reménnyel,
néhány évtized alatt azonban
a totális háború végül teljes győzelmet
aratott.
Lázas, lobogó sorok zúdultak
a magyar költészetre zuhanórepülésben,
kiáltványok repkedtek, gyomrukból
több tonnányi érc hullott a lírára,
nem kímélve verset, verssort,
költőt, egész életműveket.
A jambusok, hexameterek, verslábak
napokig égtek az emésztő tűzben.
Megolvadtak az évezredes formák,
az évszázadok alatt kicsiszolt csillár
leszakadt.
Az időmértékes költészet
törmelékei betemették az elhasznált
strófaszerkezeteket, az irtózatos erő
először levegőbe röpítette, majd
darabokra törte és szétporlasztotta
a költészet zenéjét.
A rím és környéke:
mielőtt felmérnénk a pusztítás erejét,
ismerkedjünk meg a rímekkel,
e csodás szerkezettel,
a magánhangzók és mássalhangzók

2017. december

23
mennyei zenéjével,
a váratlanság lüktető hangjaival!
A tiszta rím tökéletes alakjával,
a csoportrím monoton szépségével,
a páros rím tiszta, ősi erejével.
Merthogy ebből a szépségből
szinte minden elveszett.
Az áldozatokról illik megemlékezni:
több ezer verssor, több száz költő,
egész életművek,
hirtelen minden elavult,
semmivé foszlott.
Az elveszett tudás híján
megközelíthetetlenné vált,
ami valaha érték volt,
és elérhetetlenné,
mint egy szó,
amelyet félúton visszanyel
a gége.
És bár a nyelven új vetés lobog,
ugyan ki tud beszélni ma már
a madarak nyelvén?

„

„

24

tiszatáj

H ÁY J ÁNOS : K ASSÁK L AJOS KIVÉGZÉSE JAMBUSVETŐGÉPPEL

2017. december

25

„

PASSUTH KRISZTINA

A magyar aktivizmus: elődök és utódok
Az első manifesztum 1919 április 10-én jelent meg a MA folyóirat IV. évfolyamának 4-ik számában1, tehát mintegy tíz évvel az első futurista manifesztum után.
Mindamellett az aktivizmus, mint hazai mozgalom, már 1915-ben az A Tett2 című folyóiratban formát öltött, ha egyértelmű elnevezése még nem is született meg. A Tett első külföldi közlése: Apollinaire Saint Merry muzsikusa (magyar fordításban), majd Jules Romains és
Georges Duhamel írásai. Az induló lap a továbbiakban Walt Whitman-t, és Marinettit és egy
teljes „Internacionális szám”-ot közölt, majd hivatalosan is „elnyerte jutalmát”: végérvényesen betiltották.3
A Tett kutatása – tartalmának, külső formájának elemzése – sokáig elmaradt a MA folyóirat kutatásához képest. Ez abból a gyakorlati nehézségből is adódott, hogy az A Tett-hez még
itthon is viszonylag nehezen lehetett hozzájutni, míg a Ma folyóirat több évtizedes létező facsimile kiadása megkönnyítette a kutatást. A Kassák Múzeum legutóbbi, alapos, tényfeltáró
felfedezései (konkrétan Balázs Eszter, Dobó Gábor, Szeredi Merse Pál publikációi a „Jelzés a
világba – A Tett – Háború, Avantgárd, Kassák” 2016-ban megjelent kötetben) a korábbiaktól
eltérően alaposabban vették górcső alá A Tett születésének körülményeit, valamint Kassák A
Tett-et megelőző cikkeit. De főként magukat a Tett-ben megjelent írásokat, amelyek jellege
nem homogén, hanem az idő - és a háború - múlásával változott, átformálódott. A munkát
nehezítette, hogy – mint a „Jelzés a világba” szerzői közül Szeredi Merse Pál leszögezi – A Tett
szerkesztői hagyatéka teljesen elveszett, csupán Kassák véletlenszerűen megmaradt hivatalos levelezésének egyes darabjai, valamint kéziratai ismertek.4 Mindamellett magának A
Tett-nek jelentőségére, a publikált anyagából, valamint a nemzetközi analógiákból lehet következtetni. S természetesen A Tett profiljára, átalakuló politikai állásfoglalására, változó
művészi horizontjára is fény derül.
A Tett megszűnését követően Kassák – a cenzúrától nem zavartatva magát - MA néven új
lapot indított, ami viszont egy évtizedig kiállta a viharokat, a betiltást, az emigrációt, s megmaradt 1925-ig5. Apollinaire költészetének varázsa – s vele Párizs élménye – tehát Kassák
számára nem halványult el, s a MA-ban is a francia írások fordításai és a festmények reprodukciói fontos helyet kaptak. Így – különös módon – azok az élő (vagy már halott) francia
költők, festők, írók, akiket Kassák lapjaiban közölt, tudtukon kívül is Kassák antimilitarista
szemléletének részeseivé váltak, s a lapok internacionális (nacionalista-ellenes) irányvonalát

1
2
3
4

5

Kassák Lajos: Aktivizmus. (Az 1919 II. 20-i felolvasás szövege). MA, 1919, IV. 4. sz., 46–51.
A Tett, Budapest, 1915–1916, Főszerkesztő Kassák Lajos
Kassák Lajos: Az izmusok története. Budapest, Magvető Könyvkiadó, 1972, 183.
Szeredi Merse Pál: A Tett nemzetközi horizontja. in: Jelzés a világba - A Tett – Háború, Avantgárd,
Kassák. Kassák Alapítvány, Budapest, 2016, 70.
MA, Budapest, 1916–1919, Wien 1920–1925 Főszerkesztő: Kassák Lajos

„

26

tiszatáj

erősítették meg. Erről viszont már éppen Apollinaire – aki fronton szerzett sérülésébe 1918ban belehalt – már nem értesülhetett.
A Tett és a MA a világháború és a politika sodrában
A MA 1919-július 1-ig Budapesten, majd – közel tíz hónap szünet után - 1920 május 1-től
1925-ig Bécsben jelent meg, a mindenkori főszerkesztő, Kassák Lajos költő- író irányításával.
Az első manifesztum után már teljes fegyverzetben tudott magának – már amennyire ez az
adott viszonyok között egyáltalán lehetséges volt – érvényt szerezni. Ahhoz, hogy ennek jelentősége világos legyen, A Tett-re is röviden ki kell térnünk.

A Tett
A korabeli európai- vagy akár amerikai- publikációkkal ellentétben Magyarországon a MA s
az őt 1915-ben még megelőző A Tett folyóirat nem kizárólagosan művészeti elvekért, az új
festészet megteremtéséért, új irányzatok jogainak érvényesítéséért szállt síkra. Kassák viszszaemlékezésében: „1915 november 1-én jelent meg A Tett: ezen a napon indult sokat vitatott útjára a magyarországi aktivista mozgalom (...) A lap nem adott programot. Azt vallottam, amit a matematikus Poincaré: előre programot készíteni annyi, mint előkészíteni a csődöt”.6 Kezdetben az A Tett-ben a művészeti kérdések is az aktuális társadalmi–politikai problematika köntösében jelentek meg, a kettő elválaszthatatlanul kapcsolódott össze. A politika
napi élet-halál kérdéssé vált az első világháború sodrásában. A kezdeti nemzeti lelkesedés
már ott is megcsappant, ahol korábban még létezett. Evvel szemben mikor már az első sebesültek hazaérkeztek, az is nyilvánvalóvá vált, hogy a háború nem néhány hétig tartó diadalmas felvonulást, hanem hosszantartó szenvedést, létbizonytalanságot, anyagi katasztrófát jelent. A Tett-et 16. Internacionalista számát követően (még egy száma jelent meg) „antimilitarista” szemlélete miatt tiltották be, amit végeredményben nem lehet koholt vádnak tekinteni.
Ami pedig a művészetet illeti, 1919 januárjában már világosan felmerül a „forradalmi
művészet vagy pártművészet” elveinek és gyakorlatának kibékíthetetlen ellentéte. „Az igazi
művész sohasem fogadott el pártprogramot, világszemléletet sem. Ő alkotott magának és az
univerzumnak programot, világszemléletet, de mihelyt megalkotta, már meg is tagadta, mert
túlhaladta egy még fejlettebbért, hogy következő lépése azt is túllépje.”- írta Szélpál Árpád.7,
a MA egyik kitűnő szerzője. Megállapításából kiderül, hogy a MA baloldali elkötelezettjei
számára a Kommunista párt nevében, a párt égisze alatt folytatott politika ugyanolyan elfogadhatatlan, mint az ellenkezője: a meglévő hatalommal való kiegyezés. De kiderül az is, hogy
az „aktivisták” számára nincs megállás, megnyugvás: mindig tovább kell lépni, egy új világnézet kialakítása érdekében. Ennek értelmében kevesli azt, ami a szépirodalomban addig történt: a Nyugat folyóirat mértéktartó modernizmusát, de még de Ady Endre költészetét is, mivel szerinte Ady „Új hangot, új formát hozott, de új világszemléletet nem.”8 Érdekes módon,
Kassák hasonló követelést Apollinaire költészetével szemben nem támaszt.

6
7
8

Kassák Lajos: Az izmusok története. Budapest, Magvető Könyvkiadó, 1972, 170.
Szélpál Árpád: Forradalmi művészet - vagy pártművészet. MA, IV. 1. sz., 1919 január, 4.
Szélpál Árpád, id. cikk, 4.

2017. december

27

„

Régi és új műfajok
A műfaj tehát, amire a MA cikkírói 1919 előtt többnyire hivatkoznak, legtöbbször a szépirodalom, s azon belül is a költészet. A képzőművészet, a festészet, a grafika fontossága inkább
csak 1920 után kerül igazán előtérbe s nyer a szépirodalommal szinte egyenrangú jelentőséget. Az elvárás viszont a képzőművészetre is vonatkozik: az állandó előrelépés igénye, azaz
változtatás a korábbiakhoz képest. Kétségkívül: a Ma-val egykorú európai lapok, magas esztétikai igényeik ellenére is olykor mozdulatlannak, monotonnak tűnnek a MA dobogó, hangos
ritmusához képest. A dinamizmus pedig nem kívülről jön, magukban a szerzőkben, s nekik
köszönhetően az egész folyóiratban rejlik.
Ez pedig valóban nem hasonlít egy már megszokott, bejáratott publikációhoz, amely elfogadott nemzetközi normák szerint építi fel egyes számait, s ahol a vezércikkek, tárcák, kritikák, tanulmányok, illusztrációk, esetleges hirdetések stb. egy létező rendszer struktúrájába
illeszkednek bele. De mivel a MA más szerepet is tölt be, mint általában egy korabeli kulturális folyóirat, eleve más elvárásoknak tesz eleget. Természetesen itt meg kell különböztetnünk
a MA első, magyarországi, és második, bécsi periódusát, amelyek más és már stratégiát teremtenek, más és más közönségnek szólnak, és teljesen eltérő politikai szituációban születnek meg.
Új irányzat a folyóirat köntösében
Evvel kapcsolatosan felmerül a kérdés: valójában miért is öltötte fel a „folyóirat- köntöst” egy
olyan mozgalom, aminek mind társadalmi, mind művészeti mondanivalója igen erőteljes –
adott esetben szinte agresszív – volt, és már eleve túlmutatott egy szokásos sajtótermék keretein? Kassák Lajos célkitűzéseit legvilágosabban 1919-ben fogalmazta meg. Addig ugyanis
– legtöbb szerkesztőtársától eltérően - nem előlegezte meg az új programot, amiből addig
még kevés valósulhatott meg. Ebből a szempontból nézve Kassák – a többi lapszerkesztőtől
eltérően - már nagyrészt kiforrott gondolatokra, és többéves szerkesztői gyakorlatra támaszkodhatott. Mi több, 1916 és 1919 között már lényegében kibontakozott az az irányzat,
aminek addig nem volt neve, s csak 1919-től kezdve nyerte el az „aktivizmus” rangját. Mi
több, mivel az egész mozgalomnak néhány hónap múlva külföldön, emigrációban kellett újjászületnie, az elnevezés igen gyorsan nemzetközi meghatározássá is vált. „Aktivizmus – új
terminológia a mi társadalmi mozgalmunkban. Magyarra fordítva így értődne: közvetlen cselekvés. Én szeretném bővebb és átfogóbb jelentőséggel az elnyomott emberek, a csupán önmaga erejével megváltható nép spontán és végtelen forradalmi életvitelének magyarázni.
Ezen a szélesen elgondolt fundámentumon alakult meg a budapesti aktivisták csoportja és
ezzel a célirányossággal akarja tovább indítani mozgalmát a minden kormányformát és pártdiktatúrát elemésztő individuális forradalomért.”9
A terminológia eredete német: a Die Aktion10 baloldali folyóiratból ered - de az aktivizmus, mint mozgalom, már hazai termék. A berlini Die Aktion folyóirat leginkább az induláshoz, a baloldali önmeghatározáshoz nyújtott Kassáknak kiindulópontot – a továbbiakban az
irodalmi és képzőművészeti kibontakozáshoz már nem, az már Kassák autonóm személyiségének, ízlésének és az adott lehetőségeknek volt köszönhető.
9
10

Kassák Lajos: Aktivizmus, id. cikk, 46.
Die Aktion, Berlin 1911–1932, főszerkesztő: Franz Pfemfert

„

28

tiszatáj

Aktivizmus mint képzőművészet
Ha mi a továbbiakban a MA törekvését elsődlegesen mint művészeti (képzőművészeti) irányzatot fogjuk elemezni, ez nem változtat azon a tényen, hogy a művészet – pontosabban a képzőművészet – a budapesti MA-nak csak egyik, s talán nem is a legfontosabb megnyilvánulási
formája volt. Kassák széleskörű programot hirdetett meg 1919-ben. Programjából ugyanúgy
kizárta a gazdasági szempontokat, mint – lehetőség szerint – a pártpolitikai harcokat, de a
konkrét művészeti célokat is. Kassák Lajos közvetlen tevékenysége céljának a „létezés forradalmának végnélküliség”-ét és „az ember önmagára találásá”-t11 tekinti. Mindezt pedig egy
olyan időszakban mondja ki, amikor Magyarországon 1919 márciusában éppen kikiáltották a
Tanácsköztársaságot, amely inkább a „kollektív művészet”-et, mint az individuális tendenciákat részesítette előnyben.
Az újonnan 1919-ben „aktivizmus”-ként meghatározott irányzatnak a Tanácsköztársaság
rá nézve részint kedvező, részint kedvezőtlen konzekvenciáit egyaránt viselnie kellett. Ebben
a kettős, ellentmondásos helyzetben a főszerkesztő, Kassák Lajos gondosan ügyel arra, hogy
belső – és külső – emberi, intellektuális függetlenségét megőrizze. A lap funkciója tehát sokkal összetettebb, mintha csupán egy új irányzat – mondjuk a kubizmus – szószólója lenne.
Akkor történik meg tehát a névadás, mikor az Osztrák-Magyar Monarchia egész társadalmi
és kulturális struktúrája éppen összeomlóban van, s helyette még egy új struktúra nem született meg. Viszont az egymásnak feszülő világnézetek, pártharcok, politikai szenvedélyek kereszttüzében kristályosodik ki az a senkire nem támaszkodó, krónikus pénztelenséggel küzdő, minden társadalmi támaszt nélkülöző szűk kis csoport, amely – jobb híján – aktivistának
nevezi magát
Ez a csoport már 1919 előtt, tehát 1915–1916-ban kezdett formálódni, legnagyobbrészt
írók részvételével, s attól kezdve egyre gyorsabban bontakozott ki, s vált nemzetközileg is
ismertté, sőt hatékonnyá. Megfelelő működési területe azonban nem volt: sem székház, sem
bejegyzett társaság, sem színház, még egy állandósult kávéházi asztal sem. Mindezt az általuk
indított, általuk fizetett és terjesztett folyóiratnak kellett – annyira, amennyire – pótolnia.
Méghozzá igen szűkreszabott és teljesen esetleges anyagi forrásokból. Ilyen módon a MA lapjain bonyolódtak a viták, oda futottak be a külföldi lapok, amelyekről a szerzők (honorárium
nélkül) írtak ismertetést, s készítettek fordításokat. Kiállítási – virtuális – térként is egészen
1917 októberig a MA lapjai szolgáltak. Csak ezt követően alakították át a szerkesztőséget
esetenként kiállítási térre. Mint ahogyan ez más, szegény lapoknál (mint például a belgrádi
ZENIT) vagy jobb módú nemzetközi publikációknál (a berlini Der Sturm) is megtörtént. A
legtöbb kiadvány egyszemélyes vállalkozásként működött, ami nem függött társadalmi, politikai beállítottságától, sőt művészeti preferenciáitól sem. Így például a berlini Der Sturm-nak
kezdetektől, tehát 1910-től kizárólagos mozgatója, főszerkesztője, úgyszólván lelke Herwarth Walden, a zágráb- belgrádi Zenit-é (1921-től után) Ljubomir Micic, a De Stijl-é Theo
van Doesburg, a prágai RED-é Karel Teige, a zürichi dadaista lapoké Tristan Tzara volt, és
még folytathatnánk. Őket részben megelőzve, vagy velük egy időben az aktivizmus, mint új
irányzat a MA lapjain, és csakis a MA-nak köszönhetően született meg. Egyébként nem is létezett volna. Tehát az aktivizmus gyakorlatilag egyenlő a MA tevékenységével. Éppenezért a
következőkben a MA történetét, változásait, koncepcióját, képanyagát, tipográfiáját fogjuk
11

Kassák Lajos: Aktivizmus, id. cikk, 49.

2017. december

29

„

részletesebben vizsgálni, de a MA-ban közölt szépirodalommal, kottákkal, színházi műhellyel
stb. itt nem foglalkozunk.
Proletárból lapszerkesztő
A MA az első olyan hosszú életű (1916–1925) folyóirat volt, amelyet Kassák Lajos az új társadalom-és művészetszemlélet jegyében megalkotott. Ehhez nélkülözhetetlen volt, hogy Kassák Lajos maga olyan emblematikus egyéniséggé váljon, mint ahogyan az már az 1910-es
évek folyamán megtörtént. A lap megalapítója mintegy magában hordozza a később kibontakozó mozgalom legfontosabb karakterisztikumait. A MA mozgalom dinamizmusa magából
Kassákból sugárzik. Ahogy kezdetben személyes sorsát irányítja, úgy irányítja később az
egész magyar avantgárd mozgalmat is. Elszántan, kérlelhetetlenül, szabályokat és emberi barátságokat is lesöpörve tör át az akadályokon, hogy céljait megvalósítsa. Kassák, aki szegény,
teljesen képzetlen proletárcsaládból származik, maga is csak két alsó osztályt végez, azt is
nagy ellenszenvvel, és belső ellenállással teszi. Lényegében autodidakta, aki még magával a
magyar helyesírással is évtizedekig hadilábon áll. S így lesz belőle az egyik legjelentősebb
magyar író. Fiatalkorában mint vasmunkást, az üzemek és a sztrájkok világa vonzza, s még
mielőtt folyóiratot alapítana, sztrájkok szervezésében éli ki szenvedélyét. Indulása tehát
alapvetően eltér olyan – ugyancsak erős – mozgalomalapító egyéniségektől, mint például a
Der Sturm folyóirat megteremtője, a német Herwarth Walden, a futurizmus motorja: Giuseppe Tommaso Marinetti, vagy a cseh poétizmus iró-festője, Karel Teige, az orosz Majakovszkij,
vagy a párizsi Amadée Ozenfant és Le Corbusier, a l’Esprit Nouveau folyóirat „animateur”-jei.
Egyéniségben Kassákhoz Franciaországban még talán leginkább Guillaume Apollinaire és
Blaise Cendrars fékezhetetlen, bohém, autonóm karaktere áll közel.
De Kassák nemcsak külföldi szerkesztő-író kollégáitól különbözik: különbözik a hazai írói
és művészeti hagyományoktól is. Ahogy – kezdő poéta létére – nem fogadja el a mindenki
számára mérvadó Nyugat folyóirat feltétlen felsőbbségét, ugyanúgy a képzőművészetben
sem fogadja el az akkortájt kibontakozó Nyolcak csoport fölényét a többi irányzattal szemben. Távolabbra, messzebbre vágyik, s autodidakta csökönyösségével már 1909-ben Párizst
tűzi ki a maga számára célpontnak. 1909-ben tehát, amikor a Nyolcak először állítanak ki
Budapesten, Kassák egy hozzá hasonló csavargó-író társával együtt, gyalog (Ausztrián, Németországon, Belgiumon keresztül) hihetetlen kalandok és koplalás árán jut el Párizsba. Párizs pedig - még pár percnyire az annyira óhajtott találkozástól is - szinte inkább elérhetetlen
utópiának tűnik. „Már láttuk Párizst, és láttuk a megváltás kapuit, égbe szaladt tornyok mögött az ígéret földjét sejtettük, emlékeztem Zola hús és vér regényeire, és nemsokára ott leszünk a Szajna-parton, ahol Ady nyomaiba lépünk, ahol virágot vásárolt Guillaume Apollinaire, a kubista költő.”12 Még évtizedekkel később is emlékszik arra az élményre, amit
Apollinaire versei nyújtottak neki „Mint megmunkálatlan fatuskó érkeztem ide [Párizsba], és
néhány hónap alatt megcsiszolódtam, érdeklődővé lettem a világ dolgai, az emberi alkotások
iránt. Most hallottam először Guillaume Apollinaire-ről, Pablo Picasso-ról, Henry [sic!] Rousseau-ról. (…) Hátat fordítottam tegnapi magamnak valami ismeretlenért, amiben látatlanul is
hittem. Picasso képeit egy műkereskedés külön szobájában (nem termében) láttam, Rousseau két képével pedig valami üzlethelyiség kirakatában találkoztam. (…) Éreztem, hogy percek
12

Kassák Lajos: Egy ember élete. Budapest, Magvető, 1966 (Harmadik kiadás), 486.

„

30

tiszatáj

alatt más emberré lettem, következésképpen hinni kezdtem a magam zöldülő kis tehetségében is. Ezekben a napokban született meg az első »szabad versem«, mely később a Renaissance című folyóiratban jelent meg. Az út végére értem, s egy kapu kinyílt előttem.”13
Amikor a magyar királyi belügyminiszter A Tett című „szépirodalmi lapot” a „hadviselés
érdekeit veszélyeztető tartalma miatt”14 lényegében betiltotta, valójában, szándékai ellenére,
nagy lehetőséget adott Kassáknak. Miután az A Tett nemzetközi kitekintésű száma a Monarchiával hadban álló országok (szerb, orosz, francia, olasz stb.) szerzőinek írásait is közölte,
joggal váltott ki nemzetközi érdeklődést és szimpátiát a Monarchiával szembenálló értelmiségiek körében. Mindez végső soron előmozdította Kassák új laptervének megvalósítását. Az
új lapnak a MA nevet adta. „A lap alapelvei semmiben se változzanak, de legyen tudatosabb,
perspektivikusabb az irányvonal, amit követni szeretnénk” - írta Kassák, majd hozzátette a –
számunkra legfontosabb – megjegyzést: „Taktikai szempontból a hangsúlyt egyelőre tegyük
át a képzőművészetre, mondtam: tartalmában nehezebben ellenőrizhető, mint az irodalom,
formavilága gazdagabb lehetőséget nyújt.”15 Ha megnézzük a MA folyóirat első számait, úgy
tűnik, Kassák igyekezett eleget tenni eredeti célkitűzéseinek. Mindjárt az első címlapon a kitűnő cseh festő, Vincenc Beneš erőteljes kubista csendélete16 hívja fel magára a figyelmet.
Összegező, erőteljes stílusával a korabeli magyar alkotások, csendéletek felfogásától meglehetősen eltér. Leginkább a francia kubizmushoz igazodik. Kassák viszont – a képzőművészet
ürügyén – ha nem is vizuálisan, de írásban úgy fejezi ki magát, hogy az egyszerre érthető művészeti elemzésnek és forradalmi célkitűzésnek.
A plakát és az uj festészet
A folyóirat első, hangadó cikke: „A plakát és az uj festészet.”17 „A keresők (…) akárcsak a plakátművész, ép úgy harcosok, próféták és emberek ők a maguk művészi körében… Képeikkel
tisztító hatalmat akarnak beledobni a korba, művészetükben a vajúdó század irányt jelző
póznái. Az ő képeik már nem szobadísznek készülnek, hanem mindannyiszor eleven kérdő és
felkiáltó jelek akarnak lenni az értelmi tömeg előtt. (…) Az uj festő erkölcsi individuum, tele
hittel és egységbe vágyással! A képei pedig harci eszközök! (…) Az uj festészet a monumentalitás jegyében, az ész reviziója alatt készül s egészében mindig valami a mainál örömösebb
célt szolgál! Karaktere akárcsak a plakáté: egyéni demonstráció és szabad erő!”18
A plakát egyszerre lesz Kassák számára az új festészet – és egyben – a társadalmi küzdelem szinonimája. S noha Kassák maga ekkor még nem igazán tud festeni, már kísérletezik a
különböző technikákkal. Mindeközben a képzőművészet számára már nemcsak taktikai célt
szolgál, hanem azon túl egyre inkább öncélúvá is válik. Ennek is köszönhető, hogy Kassák az
új lapban fontos szerepet juttat a festőknek, grafikusoknak, olyanoknak, akiket ő tehetségeseknek talál. Igazán csak a radikálisabb felfogású művészekkel foglalkozik, azok érdeklik. S
13
14

15
16
17
18

Kassák Lajos: Az izmusok története. Budapest, Magvető Kiadó, 1972, 166–167.
A Magyar királyi belügyminiszter rendelete 1916 október 2-án. In: Kassák Lajos: Az izmusok története, id. mű, 197.
Kassák Lajos (Pán Imre): Az izmusok története, id. mű, 198.
V. Beneš: Linóleummetszet. in: MA, 1916, I.1.sz. címlap, Budapest
Kassák Lajos: A plakát és az uj festészet. MA, I. 1. sz., 1916, 2–4.
Kassák Lajos: A plakát és az uj festészet, id cikk, 4.

2017. december

31

„

mindezt a háború kellős közepén, amikor a legtöbb fiatal a fronton van, s kisebb gondja is
nagyobb annál, mintsem a MA számára készítsen alkotásokat. Így Kassák hazai választási lehetősége eleve leszűkül, külföldi művek beszerzése pedig még nehezebb: leginkább a Der
Sturm folyóirat révén tud reprodukciókhoz jutni. Mindent összevéve azt is mondhatjuk, hogy
Kassáknak, illetőleg a MA folyóiratnak hihetetlen szerencséje van, mert így is több átütő tehetség bukkan fel, és jelenik meg a lapban. A korábbi, modern szemléletű csoport, a Nyolcak,
már 1912 után, mint csoport felbomlott. Tehát az ő mozgalmukat a lap nem képviselhette.
Viszont egyes alkotóikat, mint Kernstok Károlyt, Berény Róbertet, Orbán Dezsőt s főként Tihanyi Lajost igen. Ők jelentik a korábbi Nyolcak csoporttal való személyes kapcsolatot, mégha stílusuk nem is feltétlenül egyezik Kassák felfogásával. Míg Kernstok inkább erőtlenné válik, addig Tihanyi Lajos, elsősorban portréinak köszönhetően, a korabeli magyar festészet
egyik legerőteljesebb egyénisége lesz. De a kapcsolat mindig személyes: nem a hajdani Nyolcak csoportra, csak egyes művészekre vonatkozik, akik valamilyen módon Kassák látókörébe
kerültek, de nem voltak az ő felfedezettjei.
Kassák fokozatosan talál rá új emberekre, akik folyóiratához csatlakoznak. 1916–1919
között nincs más nevük, mint „maisták”. Ők nemcsak stílusukban, hanem társadalmi helyzetükben, magatartásukban is különböznek a Nyolcaktól. Míg azokat alapvetően a polgári
származás és a nagyvárosi életformában, a kávéházak világában való otthonosság jellemezte,
a „maistákat” inkább a proletár származás, életformájukat a szoba-konyha világa erősen
meghatározta. Maga Kassák is ebbe az életformába nőtt bele – édesanyja még analfabéta volt.
A MA művészeinek egy része nem a fővárosban nőtt fel, hanem Erdélyben – Kassák pedig Érsekújváron született. Ezen túlmenően maga a háború is nyomasztotta a jövendő aktivistákat,
például Nemes Lampérth Józsefnek egy életre szóló testi és lelki traumát okozott a világháború.
Kubizmus Párizsból
Kassák művészei mégis hamarabb szabadultak fel a művészi megkötések alól, mint annakidején a Nyolcak. Alapvető pozitív élményük Párizs volt, de az nekik már nem a Fauve-ok Párizsa, sokkal inkább a kubizmus városa. A kubista művészettel ott a helyszínen, vagy valamilyen közvetítéssel megismerkedtek. De a kubizmus elméletileg is hat: a MA II. 6. és 7. (1917
ápr. 15., 1917. május 15.) számában jelentetik meg Jacques Rivière A festészet mai követelményei című tanulmányának részleteit, amely a kubizmust elemzi. A szerző kifejti – többek
között –, hogy a hagyományos perspektíva hierarchiája helyett az összes tárgy egyenlő értékű lesz, olykor a tárgy több nézőpontból is megjelenhet. „A kubista festő pártatlanul követeli
meg ezeket az áldozatokat, mert az összes tárgyakat egyazon síkban helyezi el.” 19 A tanulmány második részében egyrészt azt tudjuk meg, hogy „A kubistáknak köszönhető, ha új,
egészséges jövő vár a festészetre, ha a festészet megtalálja igazi feladatát. Ez a feladat: a dolgok állandó lényegének benső, igazi ábrázolása.”20 Ugyanebben külön részt szentel „A kubisták tévedései”-nek, s leszögezi: „egy új, derengő művészet tudattalan munkásai a kubisták:
19

20

A festészet mai követelményei. (Szemelvények Jacques Reviere (sic!) tanulmányából. MA, II. 6.sz,
1917. ápr. 15., 92.
A festészet mai követelményei (Szemelvények Jacques Reviere (sic!) tanulmányából) MA, II., 7. sz.,
1917. máj. 15., 112.

„

32

tiszatáj

evvel meg is bocsátottuk botlásaikat, miknek fő oka az elvekbe makacsodás”21 Ha Rivière tanulmánya nem is mélyül el a kubizmus felfedezésének jelentőségében „…viszont részletesen
elmagyaráza a kubista képalkotás ábécéjét.” – írja Szabó Júlia.22 Szabó Júlia véleménye szerint a MA körében keletkezett tusfestmények és olajfestmények közül legvilágosabban Bortnyik Sándor kompozícióin, 1917-től Uitz Béla tusrajzain, sőt bizonyos fokig Nemes Lampérth
művein is lehet érzékelni hasonló jegyeket.23 Kassák viszont igyekszik az otthon élők közül
megtalálni a kubistákat, így például a Fiatalok csoportkiállításán szereplő Kmetty Jánost mint
kubistát elemzi24, ,noha hiányolja nála a kubisták belülről teljesedő formáit. Ugyanakkor egy
igen erőteljes portrérajzát leközli a III. 4. sz. címlapján. Kassák – érthető okokból – nem foglalkozik azokkal a magyar kubistákkal, akik Párizsban élnek, s ez időben közülük többen
francia internáló táborban (Réth Alfréd, Szobotka Imre), vagy éppen a fronton vannak (Csáky
József). Dénes Valériát és Galimberti Sándort viszont 1918-as nekrológjában elemzi. Másrészről viszont reprodukcióban leközli Picasso Festmény című művét,25 ami az Avignoni kisasszonyok sorozatába tartozik.
Kassák tájékozottsága természetesen – különösen a háborús viszonyok között – nem lehet más, csak meglehetősen korlátozott. Mégis, él a lehetőségekkel: megrendeli, és szerkesztőségében mindenki számára megtekinthetővé teszi a Die Aktion és a Der Sturm könyveit,
ezek közül a képzőművészeti szempontból nyilván a Der Sturm kiadványai (például Herwarth Walden: Einblick in Kunst, 64 reprodukcióval), illetőleg a Der Sturm 75 darabból álló
képes levelezőlapjainak sorozata (a legújabb francia, orosz, német stb. törekvésekről) nyújtják a legfőbb vizuális tájékoztatást. Ezek között – többek közt – Albert Gleizes, Fernand Léger
és Robert Delaunay művei is szerepelnek. Noha a németországi tájékoztatás erősebb, mint a
francia, mégis, Kassák régi vonzódása Apollinaire-hez erősen érvényesül, amikor 1919-ben
megjelenteti: „A KUBIZMUS, Guillaume Apollinaire-től”, méghozzá Dénes Zsófia írónő fordításában.26 A fordítás lendülete, gazdag képvilága, váratlan fordulatai nem maradnak el az
eredeti Apollinaire szöveg mögött. Feltehetően revelációként hatottak a korabeli költők, festők számára, s egy egészen új betekintést nyújtottak az új felfogás irányába. A költő által felvetett kubizmus problematikát a következő számban a magyar Hevesy Iván Túl az impresszionizmuson című nagyszabású tanulmányában folytatja.27 Hevesyé egyike az olyan korai
elemzéseknek, amelyek Franciaországon kívül, de a francia festészet új eredményeinek tudatában jelentek meg, egy olyan országban, amely még nem heverte ki a világháborút, és a legsúlyosabb politikai, anyagi problémákkal kellett megküzdenie.
A kubizmus és természetesen a Der Sturm által képviselt irányzatok (futurizmus, expresszionizmus stb.) publikációi, az itthon megrendezett korábbi kiállítások mind hozzájárultak ahhoz, hogy a MA-nak saját művészei legyenek, egyéni stílussal. Ez az egyéni stílus eltért
a Nyolcak-étól, túlmutatott rajtuk modernségben, felszabadultságban. Kassáknak nemcsak jó
érzéke, szerencséje is volt: igazán nagy művészeket „fedezett fel”, publikált a lapjában, és
21
22
23
24
25
26
27

A festészet mai követelményei, id. cikk, MA, II. 7. sz. 113.
Szabó Júlia: A magyar aktivizmus története. Akadémiai Kiadó, Budapest, 1971, 42.
Szabó Júlia, id. mű, 1971, 42.
Kassák Lajos: Tárlatok Nemzeti Szalon: Fiatalok csoportkiállítása MA, II. 9.sz., 1917 július 15, 147.
Picasso: Festmény. MA II. 11.sz., 1917 szeptember 15
Guillaume Apollinaire: A KUBIZMUS. MA IV, 2.sz., 1919 febr.26, 16–21, Dénes Zsófia fordítása.
Hevesy Iván: Kubizmus, in: Túl az impresszionizmuson. MA IV. 3.sz., 1919 március 20, 34–39.

2017. december

33

„

amennyiben módja volt rá, kiállította őket a MA helyiségében. Érdekes módon ezek a művészek (elsősorban festők) nem feltétlenül feleltek meg azoknak az elveknek, amelyeket Kassák
cikkeiben képviselt. Azaz nem jellemezte őket feltétlenül harcos, forradalmi magatartás, sokkal inkább művészetükben képviseltek más irányzatot, mint magyar kortársaik. Így egyértelműen eltávolodtak mind a posztimpresszionizmustól, mind a fauveizmustól, hogy helyettük mind a kubizmus, mind az expresszionizmus áramlataiból merítsenek. Közülük Mattis
Teutsch János és Bortnyik Sándor a figuratív ábrázolásból kiindulva az absztrakcióhoz közeledett, mintegy a két stílusirányzat mezsgyéjén egyensúlyozva.
Ugyanakkor a velük egyidőben kibontakozó zürichi dadaizmushoz vagy a holland De Stijl
folyóirat geometrikus absztrakt stílusához ekkoriban még nem kapcsolódnak. Ugyanúgy
nincs közük 1920-ig az oroszországi absztrakcióhoz sem. Legközelebb a németországi Die
Brücke és a Der Blaue Reiter csoport szemléletéhez állnak. Nyugat európai szempontból nézve tehát meglehetősen magányosak, de a közép-kelet európai (például cseh, lengyel) kollégáikkal ugyancsak nincsenek stiláris vagy személyes kapcsolatban. Míg korábban, 1906–1914
között a fiatal magyar piktorok természetszerűleg illeszkedtek be a legmodernebb francia
áramlatokba – így a fauveizmusba, és valamelyest a kubizmusba is –, addig a világháború kitörése után az itthon maradottaknak erre már nem volt módjuk. Bizonyos szórványos információk érkeztek hozzájuk a német folyóiratokból, de lényegében, 1915-től 1919 nyaráig elsődlegesen magukra építhettek, magukból meríthettek. S ez váratlanul jól sikerült.
Rajz és szöveg
A lap korlátozott anyagi lehetőségeiből fakad, hogy nem annyira képeket, mint inkább nagyméretű rajzokat és linómetszeteket jelentetnek meg. Ezek nem válnak ki, hanem inkább beilleszkednek az adott szöveg-környezetbe, akár a címlapon is: kép és szöveg (beleértve a MA
feliratot és a hozzátartozó fejlécet) szerves egységet alkot. Az első valóban hatásos kompozíció: Nemes Lampérth József Tusrajza a MA I. évfolyam 2. számának címlapja. Nemes Lampérth mellett Kassák másik felfedezettje (sógora) Uitz Béla. Ők azok a művészek, akiknek stílusa Kassák elképzeléseinek legjobban megfelel. Mindketten proletár származásúak, igen nehéz körülmények közt váltak művésszé. Mindkettőjüknek erőssége a rajz, a lendületes fekete
vonalak, foltok sajátos ritmusa. Mindkettőjük alkotásai még kisméretben is monumentális
hatásúak. Nemes Lampérth Budapesten és Párizsban is tanult, erőteljes stílusa már 1912-re
kialakult. Aktfiguráit és tájképeit is belső szenvedély fűti, a fekete, sokszor satírozással kiegészített vonalak szinte plasztikus formákat teremtenek. Egyike volt azoknak a festőknek, akik
már a MA megszületésének évében, 1916-ban csatlakoztak a MA köréhez. Pályájának legtermékenyebb ideje egybeesett a MA működésével. Kassák Lajosról ő rajzolta az egyik legszebb portrét28 Sajnálatos módon életútja már igen korán, 1924-ben lezárult.
Hozzá szemléletben legközelebb Uitz Béla állt, aki lakatosként kezdte pályáját, majd a
budapesti Képzőművészeti Főiskolán tanult. Mind az olaszországi útján látott reneszánsz
emlékek, mind pedig a budapesti Művészházban 1913-ban látott Picasso-művek meghatározó módon hatnak rá. Már 1915-től az A Tett, majd 1916-tól a MA körébe tartozik, Kassák legközelebbi munkatársa. Alkotásaiban modellként a freskó lebeg szeme előtt, és mind rajzaiban, mind festményeiben a monumentális hatást keresi. „A kompozíciós kötöttségeken gyak28

Nemes Lampérth József: Kassák Lajos portréja (Tussrajz). MA, II.12.sz., 1917 október 15, 187.

„

34

tiszatáj

ran túlnövő, spontán vonalvezetésű expresszív tusrajzok a Kassák-körben hangoztatott antimilitarista gondolat és az ennek legjobban megfelelő expresszionizmus hatását mutatják.” írja monográfusa, Bajkay Éva.29 1922 után Kassák és Uitz útja élesen elválik, Uitz előbb Párizsban, majd Moszkvában telepszik le.
Ugyanaz a lapszám, amely Nemes Lampérth Kassák portréját, Mattis Teutsch kiállításának katalógusát is közli.30 Ez a MA első képkiállítása, a katalógus szövegét Kassák írta. A festő
brassói szász eredetű, kultúrája szorosan kötődik a német kultúrához, a müncheni Der Blaue
Reiter csoporthoz. Kompozíciói síkszerűek, elvontak, a vonalak hullámzó ritmusa jellemzi.
Egyformán otthonos a linóleummetszetek, az akvarell, az olajfestészet, sőt, még a faragott,
színesre vagy feketére festett szobrok technikájában is. Festményein és akvarelljeiben az
egymást kiegészítő pasztellárnyalatok együttese szinte zenei összhangot teremt, Kandinszkij
vagy František Kupka kompozícióihoz hasonlóan. Akárcsak Nemes Lampérthnak és Uitznak,
Mattis Teutschnak is a MA-val való együttműködés időszaka jelenti legtermékenyebb korszakát. Mattis Teutsch-tól távol áll a politika, a társadalmi kérdések megvitatásának lehetősége, inkább a spirituális problémák foglalkoztatják. Mindamellett a MA folyóiratnak egyik
leghűségesebb munkatársa, akinek linóleummetszeteiből a MA külön albumot ad ki, és az
egymást követő számokban számos kompozíciója megjelenik.
Akárcsak Uitznak és Bortnyiknak, Tihanyi Lajosnak is számos konfliktusa volt Kassák Lajossal, noha róla festette egyik legszebb portréját31, s noha neki rendezett Kassák a MA helyiségében nagyszabású kiállítást 1918-ban. Tihanyi, aki korábban jelen volt a nagybányai,
majd a hazai fauve művészek között, és a Nyolcak csoportjában is, mintegy hidat képez a korábbi modernista törekvések és a maisták között. Tihanyira elsősorban mint portréfestőre
figyelnek fel – modelljei általában uralják a nekik szánt szűk teret, mintegy megteremtik saját
környezetüket. Rajzaiban is rendkívül expresszív, de az expresszionizmuson kívül kubista,
futurista elemek is felfedezhetők művészetében. Alakjai általában tele vannak belső feszültséggel, s ez a feszültség kiárad a térbe, s a leggazdagabb színárnyalatok bontakoznak ki portréin, tájképein. A maga módján erőszakos, ugyanakkor gyermeteg személyiségével hódítja
meg kora kitűnő személyiségeit, legyen az Fülep Lajos, Kassák Lajos, vagy a későbbiekben
Tristan Tzara. Portréi minden más portréval összetéveszthetetlenek. Számára is a MA-val
együtt töltött periódus, az ott rendezett kiállítás révén is, egyik legfontosabb korszaka életének, amit 1920 után már sok hányódás, gyötrődés kudarc-élmény jellemez, és tesz végérvényesen tönkre.
A MA folyóirat megjelenését, baloldali elkötelezettsége ellenére, a Tanácsköztársaság papírhiányra hivatkozva betiltja. Utolsó budapesti száma 1919. július 1-én jelenik meg. A Tanácsköztársaság bukása után viszont a baloldali művészeket, írókat a bebörtönzés veszélye
fenyegeti (az utóbbi Kassák esetében meg is valósult), így legtöbben külföldre, első lépésként
Bécsbe menekülnek. Itt Kassáknak hihetetlen erőfeszítéssel, s csodával határos módon sikerül a MA-t 1920 május 1-étől ismét kiadni. A beköszöntőt An die Künstler aller Ländern! címen németül és magyarul fogalmazza meg. S noha az osztrák környezetbe való beilleszkedés
csak kevéssé sikerül, a MA ekkor válik valóban nemzetközi folyóirattá. Ezt a tényt hónapokon
29
30
31

Bajkay Éva: Uitz Béla, Budapest, Képzőművészeti Kiadó, 1987, 23.
MA II, 12.sz, 1917 október 15
Tihanyi Lajos: Kassák Lajos arcképe, 1918. Olaj, vászon, j. b. l. Tihanyi Lajos, 86,5x70 cm, Szépművészeti Múzeum-MNG

2017. december

35

„

belül felismerik a hozzá közelálló mozgalmak. Kassák fenntartja az aktivista elnevezést, baloldali elképzeléseit, próbálja az otthon-maradottakkal is fenntartani a kapcsolatot, de evvel
egyidejűleg integrálódni abba a nemzetközi hálóba, amit a határokon túl a különböző folyóiratok, almanach-ok, szerkesztők, művészek és bohémek együttesen alakítanak ki. Módjuk
van a legfrissebb avantgarde irányzatokkal – a dadaizmussal, az orosz szuprematizmussal és
konstruktivizmussal, a holland De Stijl-lel és még számos más törekvéssel – megismerkedni.
Ebben az időszakban válik Kassák költőből, íróból, szerkesztőből még festővé is. Az ugyancsak emigrációban élő Bortnyik Sándor 1921-ben jelenteti mg Album-át (6 lappal) amelynek
műfaját „képarchitektura”-nak nevezi el Kassák, az általa megfogalmazott előszóban. Ekkor
alkotja meg Kassák is első képarchitekturáit (Bildarchitektur), s ekkor jelenteti meg Mátyás
Péter (aki később Kállai Ernő néven válik ismertté) első cikkét, ami Kassákról, a képzőművészről szól.32 A címlapon pedig Kassáknak egy erőteljes, tisztán megkomponált tökéletesen
absztrakt képarchitektúrája szerepel A régebben szokásos címlap a rajzolt MA felirattal és
részletező alcímmel már 1921 márciusától eltűnt: ekkortól kezdve a címlap önmaga is műalkotássá válik, s a MA szó a kompozíció része lesz, a többi tudnivaló pedig beolvad magába a
folyóiratba. A lap gazdag képanyagát és avantgarde tipográfiáját továbbfejleszti az új németországi képviselő: Moholy-Nagy László, aki 1921 áprilisától Berlinből a MA képszerkesztője
lesz. Az első szám, amelynek a koncepciója tőle származik, Archipenkonak van szentelve, 15
reprodukcióval, remekül tördelve. Evvel a MA valóban betört a nemzetközi folyóirat mezőnybe, amit a következő, Georg Grosz-nak szentelt 1921 júniusi szám még csak megerősít.
Az igazi felfedezés azonban a következő, 1921 augusztusi szám, amely az absztrakt film megalkotóját, Viking Eggeling-et mutatja be, akit ekkor még csak a legszűkebb körben ismertek.
Mindez jól „felvezeti” s nemzetközi környezetbe helyezi magának Moholy-Nagy Lászlónak a
művészetét – valahol a dadaizmus és a konstruktivizmus határán. Mátyás Péter (Kállai Ernő)
kitűnő elemzése kapcsolódik az illusztrációkhoz, s evvel megalapozza az addig szinte ismeretlen magyar művész helyét a nemzetközi művészetben. A MA következő, novemberi száma
pedig Kassákot avatja festővé, Mátyás Péter (Kállai Ernő) cikkével, négy nagyméretű s egy kisebb reprodukcióval, ami már önmagáért beszél. Ha ettől az időponttól, tehát az 1921–1922es év fordulójától kezdve a MA tartalmát, formai kivitelét, tipográfiáját akarjuk elemezni, akkor azt már csak nemzetközi kontextusban tehetjük meg.
A MA folyóirat közvetlen utódai – Kassák Lajos hazatérése után – a Dokumentum, majd a
Munka folyóirat, már kevésbé a szorosan vett képzőművészetre, mint inkább a fotóra, filmre,
mozgásművészetre, színházra irányítva figyelmüket. Más korszak, más követelmények – de
mindezeknek nem tudott volna Kassák eleget tenni, ha előzőleg az A Tett és a MA folyóirat
nem bontakozik ki és nem kapcsolódik be a nemzetközi folyóiratok hálórendszerébe.

32

Mátyás Péter (Kállai Ernő): Kassák Lajos. MA, VII 1.sz. 1921 november 15, 139.

„

36

tiszatáj

BÍRÓ JÓZSEF

Brief
WIEN ,

XIII. AMALIENSTRAßE 26.

tisztelt kassák úr,
volt szerencsém olvasni néhány igen – igen érdekes figyelemre
méltó
sőt kitűnő kiadványát s az ön az új művészet él című
érdekfeszítő
munkáját
[ 1926 „ k o r u n k „ kiadása cluj – kolozsvár ]
„ a művésznél, aki alkotó karakterénél fogva új egységek hordozója, nem a
majd megcsinálandó magyarázatára, hanem a kész alkotásra vagyunk kíváncsiak, a mű kell, hogy dokumentálja önmagát, jelenvalóságával kell, hogy
aktív szerepet vállaljon a környező
világban. „
magam is így gondolom
déry reiter tamás kudlák
nádass
talán
barta ujvári moholy – nagy és a többiek igen
ők s ön lesznek azok akik feltámasztják poraiból a pangó
agonizáló
– ? –
– ( bár itt – ott még látszólag hamvaiból feltámadni képes )
magyar irodalmat illyés és józsef attila is láthatóan
hasznosítják
az avant – garde – mozgalmak új eredményeit persze ne feledjük
párizs
izzik micsoda tüzijáték
breton tzara cendrars
aragon
soupault
és a festők színészek táncosok szobrászok
filmesek
micsoda isteni tüzijáték forr brüsszel róma berlin
vityebszk
philadelphia bécs … … itthon ? … vak
pocsolyák
hártyásodnak tél van a gázlámpák halovány fénye
mint /
osvát a new york – ban trónol fenségesen móricz pipáz köpköd
és
kapál babits gondterhelten fújogatja asztaláról a port
karinthy
írja
( ? ) minden másképpen van c. elbeszélés – kötetének darabjait
nagy lajos káromkodik kosztolányi korzózik tamási áron a
minap
( ! )
tért meg amerikából … … … – – – – – – – – – – – –
ha netán
úgy tűnik ady halála óta PEST is halott mit gondol ( ? )
felforrósodnék a levegő megperzselődnék a n y u g a t is
( ?! )
talán az újonnan felbukkanó friss erős akaratos okos
fiatalok
talán ők ők a bátrak s a bátrak közül is a legki /
a
esküszöm ( ! )
megleljük !
kiválasztottak meglelik a szintézis …

2017. december

37

KASSÁK LAJOS: MI LESZ VELED EMBERKE? (KOLLÁZS)

„

„

38

tiszatáj

STANDEISKY ÉVA

Kassák barátja
Ö SSZEBORONÁLVA EGY EGÉSZ ÉLETRE
„Általában visszariadunk attól, hogy az
élet és a műalkotás analógiáit firtassuk.”
(Radnóti Sándor: Pilinszky János)

Hogyan tudott Kassák Lajos alacsony sorból jőve, első generációs értelmiségként bekerülni a
szellemi élet első vonalába? Miért válhatott a patikusszolga és a mosónő fiából író, művész?
Szittya Emilhez fűződő ellentmondásos barátságának vizsgálata segíthet a fenti kérdések
megválaszolásában.
„Olyan vagy, mint én” – deklarálta Kassák öreg korában (Elporzott évek). Évtizedekkel
korábban a költő inkább elhatárolódni igyekezett Szittyától, semmint azonosulni vele. A
„nem vagyok olyan, mint te” érzése küzdött benne a „hozzád hasonlóvá szeretnék válni” vágyával. Az 1920-as évekbeli írásaiból ez az ambivalencia, az 1960-a évekbeli verséből pedig
gondolkodói és alkotói rokonságuk elfogadása olvasható ki. A két lázadó autodidakta avantgárd művész és anarchista szocialista kapcsolatát ez az írás Kassák szemszögéből vizsgálja,
így sokkal inkább szól Kassákról, mint barátjáról.1
Kassák a tízes évek végén, a húszas évek elején lett a magyarországi avantgárd megteremtője. Művészi kiteljesedésben Szittya Emilnek meghatározó szerepe volt. Ő nyitotta fel
Kassák szemét a művészetekre, és segítette eligazodni a kor emberét izgató eszmék és mozgalmak között. Szittya életvitele, világlátása, gondolkodásmódja pedig szembesítette szűkebb
környezete kispolgári mentalitásával, és oldotta vallásos családjából hozott prüdériáját. Ennek a korábbi énjét újjal felváltó emberpróbáló folyamatnak a kínjai jelennek meg a gyűlöltszeretett barát ábrázolásában. Amikor Kassák az 1920-as években először idézte fel csavargótársa emlékét, akivel néhány hónapig együtt barangolták be Európát, még nem járta be azt
az utat, amin végigmenve a mindennel elégedetlen lázadó munkásból önmagával megbékélt,
önértékét felismerő művésszé vált.2 Miután útja elvált csavargótársáétól, még évekig próbálgatta önmagát. Kereste a művészi kifejezés formáit, s ezt segítették azok a tapasztalatok,
amelyekben Szittya példája és szellemi útmutatása révén lett része.
Vajon miért volt az 1920-as években annyi negatív érzelem, ellentmondásos érzés Kassákban egykori csavargótársa iránt? S a rákövetkező évtizedekben miért nem említette őt?
És miért írt kapcsolatukról verset öreg korában? Mivel magyarázható, hogy hasonlóan Szitytya 1914-es első, név nélküli említéshez, negyvenkilenc év múltán ismét meleg szeretettel
idézte fel alakját?

1
2

Nem tudok arról, hogy Szittya Emil írt volna Kassákhoz fűződő barátságáról.
Az önmegvalósító folyamat beteljesedését én az 1930-as évekre teszem.

2017. december

39

„

Első emlékezés: alkotói útkeresés és barátsághárítás
Kassák 1909-es csavargóútjáról beszámoló, öt évvel későbbi írásában szó van társáról, akivel
– mint írja – „talán egész életre itt boronált össze a sors”.3 A név nélkül említett személy csak
Szittya Emil lehetett.
Szittyát Kassák akkor ismerte meg, amikor csavargása egyik állomásán elvált az útja attól a
korábbi csavargótársától, akivel mindkettőjük közös ismerőse, Simon Jolán biztatására együtt
indultak világot látni.4 Szittya neve Kassák-alkotásban először A ló meghal a madarak kirepülnek című művében fordul elő, amelyben alkotói útkeresését, testi és lelki történéseit ötvözte új
minőséggé: szabad verssé. Kassák A ló meghal…-ban rokonmotívumokat ismételve mutatja be
Szittyát. „csak ezek a belga parasztok ne lennének ennyire piszkosak / ezek a soviniszta állatok
még mit se tudnak a világ folyásáról / hiába állok előttük / egyik sem látja meg homlokomon a
csillagot / olyan voltam mint a 7 árva / de azért mégis itt értek bennem össze a görbe vonalak /
itt találkoztam össze szittyával aki zürichből jött és / csillébe készült vallásalapitónak / én komolyan hittem hogy lehet belőle valaki / nagyon különösen voltak megkoszosodva a fülei […]
hát igen reggel elindulunk isten csárdája felé / krisztus könnyeit fogjuk inni a nádfödelü pajtában és / szilvóriumot / ó de minden jó ember sorsába belepottyan legalább / egy krokodilus / s
ő aki a zürichi herbergből jött és csillébe készült / vallásalapitónak / ezen az éjszakán trippert
kapott a rivoli utcai matróz- / bordélyban [… ] szittya az öltözőben felejtette az uj vallás kulcsát
/ s az első napon hangosan sirt utána mint a gyerekek / aztán levazelinozta a füleit és elindultunk brüsszel felé / mint akit kiraboltak / mindenről lemondtunk és tudtuk csak az idő ért meg
/ minket / ő sohse fog bennünket kiejteni magából”.
Szittya csapongása, eszmei bizonytalansága mintha Kassák vívódásainak tükörképe lenne, s ebben a tükörben feltűnik Jolán képe is. Viszonya hozzájuk ambivalens, ezért is kerülhetnek a versben egymás közelségébe:
ó ha most ide tudnám kapcsolni a szeretőm gyémántszemeit
a középső lámpa körül elhajóztak a szalamanderek
szittya már aludt a vörös tócsákban
s most szép volt mint egy fiatal buldog
mi mindennel gazdagodhatna az ember egy óra alatt
ha olyan okos lenne mint teszem egy fényképezőgép
de az ember mindig be van csukva s bőre fölött észrevétlenül elszaladnak a világok
éjfélkor az orosz gyülésre mentünk a petit passageba
egy szőke tovaris beszélt még egészen gyerek
lángok virágoztak ki a szájából s a kezei röpködtek
3

4

Egy csavargó noteszkönyvéből. Új Nemzedék, 1914. november 1. Ebből az újságcikkből Gucsa Magdolna idéz 2016-ban az ELTÉ-n megvédett Szittya Emil. Közelítési javaslatok egy fragmentált életműhöz című diplomamunkájában, amelynek rendelkezésemre bocsátását ezúton is köszönöm. A továbbiakban erre a munkára így hivatkozom: Gucsa, 2016.
A ló meghal… vele kezdődik: „Az idő nyeritett akkor azaz papagályosan kinyitotta a / szárnyait mondom széttárt vörös kapu /szeretőmmel kinek fekete gyémántok voltak befalazva / az arcába s 3 gyereket cepelt a kétségbeesésében / a gyárkémények alatt ültünk / tudtuk holnap a görbe vonalak / ho
zsupp ho zsupp azt mondta elmész KASIKÁM”

„

40

tiszatáj

mint vörös galambok
hát igen mi rokonok vagyunk dosztojevszky ördöngőseivel
mi leharaptuk magunkban a szentimentálizmus hetedik
fejét
és mindent le akarunk rombolni
Szittya volt az, aki elvitte Kassákot Brüsszelben az orosz emigránsok gyűlésére, s akinek
lelkesedése a forradalmi eszmék iránt őt is magával ragadta. Amorf gondolatai Szittya révén
kaptak a versében formát:
az én hátamról ekkor leesett egy pup
ablakokon kinyiltak a jégvirágok
s szittya akiből azsan provokatőr és rendőrkém lett később
megcsókolta az orosz kabátját
tiszta vagyok mint a gyermek
mondta – ha tripperem nem lenne elmennék csarszkoje szélóba hogy megölhessem a cárt
E versrészletből azonban mindenekelőtt a visszaemlékező költő tartózkodása, ellenszenve olvasható ki a csavargótárs iránt, akit A ló meghal…-ban egyszer sem nevez barátjának.
Kassák 22, Szittya 23 éves volt, amikor találkoztak. Közös csavargásuk után 16–17 évvel,
immár túl avantgárd fénykorán Kassák önéletrajzi regényében, az Egy ember életében is ellentmondásos képet rajzol Szittyáról: hol lekicsinyli, hol feldicséri. „Oda voltam kötözve
Szittyához, s ő cipelt magával.” „Mézeskalács-buldognak”, „göndör hajú sivatagi tevének, „hátizsákkal megrakott hétszínű papagájnak”, piszkos csavargónak nevezi, aki piszkos lapokra
jegyzetel. Szittya Kassák leírásában csélcsap természet: hol cárgyilkos akar lenni, hol vallásalapító Chilében. Krisztus-képekről készül könyvet írni, s ezért a legnagyobb nyomorúságaik
közepette is cipeli magával feljegyzéseit, s amikor elveszti hátizsákját, nem mutat bánatot a
veszteség felett. Külsejével is taszította Kassákot. Mégis, mintha valami mágneses delej kötötte volna hozzá hónapokig. Amikor rövid időre el kellett válniuk – a vagonok alá szerelt, kutyáknak készített, elkülönített fülkékben csempészte át őket egy jótét vasutas a belga–francia
határon – szorong, de a félelem Szittya eltűnésétől ambivalens érzésein nem változtat: „Lehet, már ki is mászott a fülkéből, lecsúszott a vonat alá, átszaladtak rajta a kerekek, s rossz
vérének a szaga már megfertőzte a nyáréjszaka levegőjét.” Szittya nemi betegsége undorítja
Kassákot, mivel számára az rendellenesség az „egészséges” természet rendjéhez képest.5
Ferenczi László jól látja, hogy az Egy ember életében a legbonyolultabb részek Szittyára
vonatkoznak: „Leírás és értékelés szinte bekezdésenként ellentmond egymásnak. Az odi et
amo, a gyűlölök és szeretek sajátos formája. Kassák érzékelteti s olykor ki is mondja Szittya
iránti adósságát, ugyanakkor irtózik is tőle, noha sem nagylelkűségről, sem jóságáról nem feledkezik meg. […] Kassákot Szittya vezette be Európába, az az ember, aki mind 1909-ben,
mind 1915-ben feltétlenül bízott tehetségében. […] Kassákot mindaz irritálhatta, ami Szity-

5

Valamennyi fentebbi idézet és a továbbiakban minden jelöletlen citátum Kassák Egy ember élete című önéletrajzi regény Csavargások című harmadik könyvéből való. Ennek a Kassák-műnek számos
kiadása van, így oldalszámot nem adok meg.

2017. december

41

„

tyában magára emlékeztette: apostoli ténykedése, nyugtalan szelleme, életerős szellemi függetlensége. És bizonytalan egzisztenciája.”6
Rendellenesség, piszok, kisebbrendűségi érzés versus rend, tisztaság, egyensúly
Kassák minden piszoktól, rendellenességtől irtózott, ugyanakkor kereste az érintkezést velük. Otthagyta például a „tiszta” tanulást, és a piszkos munkával járó munkáslétet választotta.
Egész ifjúkorát jellemzi ez a végletes ambivalencia. A brüsszeli emberroncs koldusok undorító menedékhelyén verekedés tör ki az „űződő szerelembe” belegabalyodott megcsonkítottak
között. Kassákból kitör a rendellenesség miatti ellenszenv: „– Miért nem ölik meg magukat az
ilyen emberek – mondtam önkéntelenül. – Hiszen ezek rosszabbak már a hulláknál. Eleven
hullák! Ilyen fogyatékosságokkal sose akarnék élni”. A két barát szinte kéjesen veti be magát
a „gomolygó csoportba”. Vajon miért? Szittya indulatkitörése saját kegyetlen szenvedélyeit
juttatja eszébe. „Üsd – visította Szittya –, üsd az öregannyát neki! – Olyan volt, mint egy elragadtatott gyerek, összecsapkodta a tenyereit, és dobogott az asztal tetején. […] Úgy éreztem,
rettenetes kaszával oda kellene állnom a verekedők közé, és szó nélkül, de nagyon kemény
lendülettel, le kellene kaszálnom valamennyiüket. A kegyetlenkedésnek ezt a formáját már
többször észrevettem magamon, és nem szégyelltem magam miatta, ez az én alaptermészetem volt. Valami ösztönös formában kívántam a rendteremtést.” Meghökkentő az utolsó
mondat: a kaszás halál, az erőszak állítja elő a világ rendjét? Az egyszerre romboló- és építővágyú anarchista jelenik meg itt. Szittya anarchistának vallotta magát, Kassák már csavargóútja előtt vonzódott az anarchizmushoz.
Kassák számára a tisztaság ellentéte, a piszkos a legellenszenvesebb fogalom. Szittya
piszkossága, indulatkitörései taszítják Kassákot: „Láttam, hogy tegnap milyen vidáman éltél
abban a piszokban, s most összevissza hazudozol itt, hogy újra megfürdesd magad a saját
szópiszkodban. Mondtam már, nem hiszem el rólad, hogy homoszexuális vagy, de elhiszem,
hogy nem tudsz piszok nélkül élni, és belehalnál, ha nem játszhatnád el hisztérikus pózaidat.”
A regényben azonban arról is szó esik, hogy Szittya ad a külsejére, s ő veszi rá Kassákot, hogy
küldessen magának Pestről egy rendesebb ruhát, hogy eredményesebben tudjanak egyesületektől – eszperantisták, vegetáriánusok –, magánszemélyektől, főleg zsidóktól pénzt pumpolni. Kassák Szittya nemi betegségét is a piszokkal társítja, bár itt a jelzőt Szittya szájába adja:
„Piszkos, csúnya állatnak érzem magam…” – idézi Kassák Szittyát. Regénye más helyén tiszta–piszkos kettősséget így fogalmaztatja meg Szittyával: „Itt kint a piszkos parasztok között
megalázottnak érzem magam, ezek még nem emberek, otromba tuskók, akik állatokkal és
trágyarakásokkal vannak körülvéve. Én a lelkemnek élek, s szeretem a tiszta, szép dolgokat.
Általában érzem, hogy a zsidó arisztokráciához tartozom.” Kassák védekezik Szittya hatása,
befolyása ellen: „Hogy én csak a piszkos, lehasznált csavargót tudom látni benne, annak bizonyára az én paraszti alaptermészetem az oka. Az én fantáziám nem tudott olyan magasra
fölröpülni, mint az övé, éreztem a fizikai gyötrődéseket […] Oda voltam kötözve Szittyához, s
ő cipelt magával. És ő fáradhatatlan volt. Szakadatlanul menetelt, és prédikált vagy írt menetközben piszkos irkalapokra.” „Nehéz, határozottan nehéz volt mellette az élet. Ha beleesett ezekbe a tehetetlen szomorúságokba, bozontos hajáról leszáradt a zsír, rőten megvörö-

6

Én Kassák Lajos vagyok. Kozmosz, 1987. 38.

„

42

tiszatáj

södött, s a szemei ijesztően kancsalítottak. Ilyenkor látni lehetett, hogy démonok laknak
benne, könyörtelen utcagyerekek és gonosz vénasszonyok.”
Kassák kisebbrendűségi érzését Szittyával szemben, egyenlőtlen viszonyukat az alábbi
idézetek is jelzik: „Megszoktam, hogy kitartott legyek”; „Valami nyegle, tárgytalan szomorúság tartotta megszállva ezt az emberkét, mint egy terhes, nagy folt élt mellettem, néha a hátamon is, néha az agyvelőmön is. Ha pedig beszélt valamiről, akkor látszott rajta, a fellegek
mögött jár, én pedig jelentéktelen pontocska vagyok a szemében.” Az Egy ember életétben
megjelenített alá-fölérendeltségi viszonyukban Szittyáé a tanár szerepe, az övé pedig a hiányos tudású, az irodalomban, művészetekben tájékozatlan tanulóé, aki boldog, amikor jó feleletét elismerik. Szittya – Kassák regénybeli interpretációja szerint – megdicsérte „tanítványa” alábbi Grünewald-értelmezését: „ez a kép nem az értelemhez, hanem egész kozmikus
életemhez szól. […] Szittya el volt ragadtatva az észrevételemtől, és sokáig komolyan vitatkoztunk művészeti kérdésekről”. Ilyenkor „kivirágoztak az elnyomott erők” Kassákban: „repülni tudtam, szinte testetlenül” – idézi fel az író a csaknem két évtizeddel korábbi élményét.
Amikor regényét írja, képzőművészeti tudása, műértése és esztétikai ítélete már nyilvánvalóan sokoldalúbb, gazdagabb és „szakmaibb”, mint a műalkotásokkal való első találkozása
idején, amikor Szittya múzeumokba, templomokba, kiállításokra cipelte. Amikor Kassák
Wiertz képeiről ír, nehezen elválasztható az eredeti élmény a későbbi években megszerzett
tudástól, és az is szerepet játszhatott a belga festő festményeinek (le)értékelésében, hogy az
emlék leírása idején Kassák már eltávolodott, elhidegült csavargótársától.
Regénye szerint az „anarchista” Wiertz képei, amelyek iránt Szittya rajongott, neki nem
tetszettek. Kassák úgy ír az Egy ember életében, mintha művészetértelmezésben e múzeumlátogatás során haladta volna meg Szittyát. Antoine Wiertz valójában nem volt anarchista, a
hanyatló romantika, a romantikus horror hatásvadász, fellengzős festőjeként tartják számon,
akire Edgar Allan Poe és Victor Hugo hatott. Vajon miért tetszettek Wiertz képei Szittyának, s
mi taszította bennük Kassákot?
Kassák a húszas évek közepén, amikor már túl volt a tiszta renden alapuló geometrikus
művészet, a képarchitektúra megteremtésén, undorral emlékezett a nagyméretű, piszkosbarnás, feketébe hajló, az élet értelmetlenségét, az ember kiszolgáltatottságát sugalló képekre. Az Egy ember életében leírt Wiertz-festmény – Kassáknál hibásan Wirtz a festő neve – utólagos képélmény-konstrukció: „Egy torzonborz, szörnyű figura állt az egyik kép közepén,
szétvetett lábakkal, körülötte milliónyi szöcskenagyságú emberek, mint maga a nyüzsgő társadalom. Az óriás egyik kezével lenyúl közéjük, a másik keze azonban már tele van kis emberkékkel, a roppant ujjai között úgy préselte őket össze, mint valami szőlőfürtöt. A vásznon
nagy, vörös foltokban csurgott a vér.” Az Egy ember életében említett festmény 1855-ben keletkezett, címe: A jelen dolgai a jövő embere előtt.7 A képen a bolygós, csillagos világűrben,
puha felhők között az Úr két angyalkától csodálva hatalmas bal tenyerében egymással harcoló embereket tart, másik keze hüvelyk- és mutatóujjával piszkálgatja egyiküket. Csorgó vér
sehol. A kép leírása Goya Szaturnusz felfalja gyermekét című művére emlékeztet inkább.8
A romantikus-szimbolista Böcklin festményei, amelyekre szintén tanítómestere és csavargótársa hívta fel Kassák figyelmét, az Egy ember élete megírása idején is élményként idé-

7
8

http://www.bc.edu/bc_org/avp/cas/fnart/art/19th/belgian/wiertz016.jpg
Nem tudok arról, hogy Kassák Goyát kedvelte volna, említette volna őt bármikor is.

2017. december

43

„

ződtek fel benne. Mintha a későbbi Kassák-líra egyik lehetséges ihlető forrása tűnne itt fel.
Böcklin képeiből ugyanaz az a nyugalom, melankólia árad, mint azokból a Kassák-versekből,
amelyek a harmincas évektől a költő 1967-ben bekövetkezett haláláig születtek.
Önéletrajzi regénye szerint Szittya vitte el Brüsszelben Meunier és Rodin kiállítására, akiknek szobraiban Kassák „az egészséges teremtő erőt” csodálta. A műélvezet az eufória érzését
keltette benne: „kinyílt előttem a látóhatár, boldog voltam s tele nagy munkára készülődéssel”.
„Nem mint szocialista, hanem mint egyetemes ember fogtam fel és szerettem a művészetet…”
Homoerotika
Szittya „piszkossága” mellett a homoszexualitás félt-vágyott kísértését is jelentette Kassák
számára.9 Gyanús neki, hogy Szittya a fiatal fiútesteket csodálja. Önéletrajzi regényében így
emlékszik csavargótársa szavaira: „– Te is szép fiú vagy, de ez a szépség még nyers és érzéketlen. Kár, hogy ennyire unintelligens vagy. A cizellált lélek a tiszta dolgok iránt vonzódik, a
fiatal férfitest mindig tisztább, mint a nőé.”
Az Egy ember életében többször előfordul valamilyen vonatkozásban a homoszexualitás.
Kassák csavargótársát homoszexuálisnak vélte, amit a betegséggel rokonított. Csomóra kötötte hosszú hálóingét, amikor egy ágyba kényszerültek, s megkönnyebbült, amikor semmi
jelét nem látta csavargótársa testi közeledésének.
A mindenre kíváncsi Szittya elvitte őt egy meleg szórakozóhelyre, amitől Kassák idegenkedett, de elkísérte mégis, ami ambivalenciát sejtet. „Abban már biztos voltam, nem homoszexuális, s abban is, hogy nem ő a hasfölmetsző Jack, mégis megmaradt titkolódzó, álarcos
idegennek. Úgy beszélt, mint egy Istentől megszállott, s lompos és piszkos volt, mint ősszel az
elcsavargott ebek. Jó ember? Rossz ember? – szoktam kérdezni magamtól. S nem találtam határozott választ a kérdésemre. Talán a gyerekkorát kellett volna ismernem, vagy talán még
messzebbre visszamenően a származását. Egy lehetett azok közül a legendás zsidók közül,
akik egész életükben úton vannak, és sosem érkeznek haza.”
Együttléteik leírása más regénybéli helyeken is homoerotikus késztetéseket sejtet. A brüszszeli koldusverekedés kapcsán olvassuk: „Mi lenn maradtunk a teremben, az egyik asztal tetején szorosan egymáshoz bújva aludtunk hajnalig.” Amikor a hideg eső elől egy község fogdájába
záratták magukat: „Mint két rendes kutya, egymáshoz bújtunk a szalmán, hogy kissé fölmelegedjünk, összefontuk a lábainkat, elhervadt fejünket keresztbe fektettük egymás nyakán.”
Kassák szó szerint vél emlékezni barátja szavaira: „– Ha már nem volna nemi bajom, akkor most isten fiának érezném magamat, tisztának érezném magamat, mint a harmatos virág
– mondta.” Kassák, mint korábban már említettem, irtózott minden betegségtől, rendellenességtől – s ide tartozott a homoszexualitás is – és a szélsőséges indulattól. A kancsalítás is a viszolygást váltott ki belőle: mindenekelőtt az embert önkontrolljától megfosztó heves érzelem
– a szexuális megkívánás, a nemi vágy – testi megjelenését látta benne. Szintén az Egy ember
életében írja: „Nyers és brutális volt a nemi éhségem. A lány hagyta, hogy kezeimmel végigtapogassam, csak nézett rám, a feje égett, s a szemei összekacsintottak a felindulástól. Bolond
és buta játék volt ez. Néha határtalanul elvadultam, s néha ágyékom körül nagy fájásokkal
vánszorogtam haza. Ez az ösztönös állatiasság visszavezetett a bordélyházba…” Jolánt így láttatja, amikor csavargóútjára Bécsbe viszi a hajó, s a fedélzeten elaludva róla álmodik: „…a há9

Korábbi homoerotikus kapcsolata az ugyancsak az Egy ember életében leírt barátsága szülővárosában a fiú-lány szabósegéddel.

„

44

tiszatáj

zinyúl a Jolán volt csúnya, szalagos kalapban, és csúnyául kancsalítottak a szemei. – Te vagy
az? – kérdeztem akaratlanul, és elfordítottam a fejem, hogy ne kelljen látnom. […] Határozottan csúnya volt ez az asszony. Mi a fene az, ami mégis mindig megmutatja nekem.” A kancsalítást regényében Szittyára is vonatkoztatja, a deformáció, a kiszolgáltatottság, az eltérés a
normalitástól ugyanakkor ámulatra is készteti: „Szittya ott állt mellettem, láttam, hogy remegett az izgalomtól, a szemei kancsalítottak, mint mindig, ha túlfeszültek az idegei, bulldogábrázata megszépült, s szinte artikulálatlanul ordított a lelkesedéstől.”10
A Szittya-hatás és a Simon Jolán-hatás közötti összefüggés
Az Egy ember életében talán egyetlen valamelyest elismerő megjegyzés van Szittyáról: így ír
róla, amikor kétségbeesett állapotában társa étellel-szóval vigasztalja: „Ott állt előttem Szitytya, és duruzsolt melegen, mintha most benne lakott volna apám és anyám egy személyben”.11 Az említések túlnyomó többségében elhatárolódik Szittyától, idegenkedik tőle. „Szitytya darált, hencegett, fölényeskedett, de hiába terrorizált, nem tudta a maga nézeteit elfogadtatni velem. Csavargásom alatt, ami látszatra nem volt egyéb léha munkakerülésnél, észrevétlenül megedződtem, kifejlődött a látásom, megtisztultak a gondolataim és érzéseim. Mikor
elindultam, meggondolatlan gyerek voltam, most mint komoly, felnőtt ember állottam a dolgokkal szemben. Volt egyéni mértékem, amivel mérni tudtam, s amivel egy magasabb fokon
az általános értékeket kerestem. A művészetet nem eszköznek, hanem a cél egyik részének
tartottam.” Jolán az Egy ember élete szerint így látja a hazatért Kassákot: „Te egészen másképp látod az életet, mint ahogy annak idején láttad. Hiszen nemcsak velem, de a többi barátaiddal sem tudsz újból összemelegedni. Pedig ők ugyanazok, akik azelőtt voltak. De te megváltoztál, valahogyan előreszaladtál az életben s most idegenül, értelmetlenül nézel ránk
vissza. Talán le is nézel bennünket.” Míg korábban Kassák érezte magát jelentéktelen pontnak Szittya mellett, most Jolán szájába adja saját pozícióváltozását.
Szittya és Simon Jolán abban hasonlítanak egymásra, hogy életkorban, élettapasztalatban
Kassák felett állnak. Kassák önéletrajzi regénye szerint mindkettőtől tanult, mindkettőjüktől
sokat kapott. Kassákot Szittya és Jolán esetében is zavarhatta kiszolgáltatottság-érzete, s talán ezért is túlozza el ellenszenves(nek vélt) tulajdonságaikat. Nem akar kiszolgáltatott lenni,
de még nem képes arra, hogy ne függjön tőlük, hogy ne szoruljon rájuk. Ahogy egyre többet
tanul Szittyától, úgy távolodik el tőle. Ahogy egyre tanultabb, tapasztaltabb lesz, s ahogy sorra jelennek meg versei otthon – Jolán közvetítésének köszönhetően is – egyre közelebb kerül
az asszonyhoz. Jolánból őt mindenben támogató testi-lelki társ lesz, Szittyából pedig lesajnált, hosszú időre elfeledett emlék: csavargótárs, akivel néhány hónapig összehozta a sors.
Jolán iránti érzéseiről úgy ír csaknem húsz évvel a csavargása után az Egy ember életében,
mint a körülbelül vele egy időben keletkezett Tisztaság könyve utószavában: a magára, és az

10

11

Füst Milán regénybéli főhőse saját szenvedélyétől kancsalít: „…milyen furcsa is volt, mikor hirtelen
megláttam magam ezen a folyosón a tükörben. Mert volt ott egy tükör is. S csak akkor láttam én,
mennyire bandzsít ilyenkor az ember. Ha rájön a szenvedély.” Füst Milán: A feleségem története.
Magvető, Budapest, 1964. 180–181.
Kassáknak Jolán anyapótlék volt. Hazatérve a csavargásból, Jolán Kassákékhoz költözik: „Most egészen jól megvagyunk, részben a szeretőm ő s részben az anyám az anyám mellett. Jólesik, hogy szeret, jobban ízlik a kenyér, ha ő vágja le azt, mintha magam kanyarítanám le magamnak s nyugodalmasabb mellette, az ő karjára hajtott fejjel az éjszaka, mintha egyedül kellene aludnom a díványon.”

2017. december

45

„

őt segítő társra talált alkotó megelégedettsége érződik ki mindkettőből. Önéletrajzi regényében írja: „Köztem és Szittya között mindeddig nem tudott egy mélyebb barátság kifejlődni, s
érdekes, hogy mennél hosszabb ideig és mennél távolabb voltam az asszonytól, annál közelebb kerültem hozzá, annál inkább éreztem, hogy a szexuális megkívánásokon túl valami részemre eddig ismeretlen baráti érzések is fűznek hozzá. Részletesen írtam neki mostani életemről, az új dolgokról, s kértem hosszan, hozzászólóan válaszoljon. A leveleiből kitűnt, hogy
ő is hozzám hasonlóan vélekedik, a dolgokat, amikről szó volt köztünk, nem látta, de elvi általánosságban, mint szocialista, igazat adott nekem a művészetről vallott nézeteimben. Éreztem, ha ő most mellettem lenne, sokkal könnyebben küzdhetném át magam a materiális akadályokon, és sokkal eredményesebben gyűjthetném össze tapasztalataimat.” A Tisztaság
könyve utószavában ez olvasható: „Nem ismerem az istent és nem ismerem a szerelmet. Nem
vagyok kíváncsi a jövőre. Feleségem az én egyetlen barátom. Soha nem voltam bele szerelmes, de szeretem, mert ő tiszta üvegből van, és úgy szól, mint a legfinomabb acélpenge.”12 Jolánhoz fűződő kapcsolata mentes a Szittya-kapcsolat ballasztjaitól. Az alá-fölérendeltségi viszony mintegy megfordul – Kassák Jolánnal szemben fölénybe kerül –, a feszítő ambivalenciát a Jolánnal való kapcsolatban kiegyensúlyozottság váltja föl. Szittyát Kassák legtöbbször a
piszokkal, a betegséggel asszociálja, Jolán a tisztaságot, az egészséget jelenti számára. A homoszexuális fenyegetettségérzést a semmibe űzi az élettársi (szeretői, házastársi) kapcsolat.
Életrajzi közjáték
Szittya Emil 1886-ban született Schenk Adolf néven zsidó vallású kispolgári családban. Alig
több mint fél évvel volt idősebb Kassáknál.13 Már 14 évesen otthagyta családját, s csavargó
életmódot folytatott: bejárta szinte egész Nyugat-Európát. Autodidakta módon képezte magát.
Érdekelte az irodalom, a képzőművészet, a tudományos munka. Egyaránt voltak írói és festői
ambíciói. Különösen fogékony volt a legújabb művészeti törekvések iránt, de törekedett a régebbi korok művész értékeinek megismerésére is. Elhagyta családi nevét, s magyar kötődését
hangsúlyozó vezetéknevet vett fel. Írói pályája Ady bűvöletében indult, akit 1905-ben személyesen is megismert. Párizsban találkozott más, később ismertté vált személyek mellett Picassoval, Chagall-lal, Apollinaire-rel és Leninnel, Lipcsében pedig Blaise Cendars-szal ismerkedett
meg. 1909-ben Budapesten kiadott kis könyvében Kassák évekkel későbbi világlátásával rokon
gondolatok – a fiatalság dicsőítése, rombolásvágy, a Whitman-i nárcizmus csodálata – olvashatók.14 Ekkor még nem ismerték egymást. Stuttgartban találtak egymásra, és kapcsolták össze
hónapokra sorsukat. Szittya atyáskodott csavargótársa fölött: nem csupán ételhez, hanem szel12
13

14

Kassák Lajos: Tisztaság könyve. Helikon, Budapest, Fakszimile kiadás, (1926) 1987. 115.
Szittya 1886. augusztus 18-a és 1964. november 26-a között, Kassák 1887. március 21. és 1967. július 22-e között élt. A Szittyára vonatkozó életrajzi adatok az 1989-ben a Kassák Emlékmúzeum és
Archívumban rendezett, Szittya Emil festményeit bemutató kiállítás katalógusából származnak. A
kiállítás rendezője és a katalógus összeállítója Csaplár Ferenc.
Szittya Emil és Wojticzky Gyula: Az újak irodalmáról. Kiadó és évszám nélkül [1909]. „Szinte kéjes
érzés fog el bennünket, örülünk, hogy a mában élünk és hogy fiatalok vagyunk.” (8.); „Rombolni, új
életek után törni, kutatni az ismeretlen után: ez az élet – és ide rombolás kell!” (9.); „Wald Witman
[így!] írja: ’szerelmes vagyok önmagamba, minden és minden oly kedves itt’”. (10.) S teljes egészében
újraközli Ady versét, a Beszélgetés egy szekfűvelt, melyben Kassákra olyannyira jellemző sor olvasható: „Én magamért vagyok és magamnak.” (14.) stb.

„

46

tiszatáj

lemi táplálékhoz is juttatta pártfogoltját. Anarchista forradalmár volt, aki rühellt minden kötöttséget. Útjuk ez év őszén vált el Párizsban, miután Kassák megkapta társától, amire – nem
tudatosan – vágyott: szellemi muníciót a művészi pálya megvalósításához. Évekkel később, az
első világháború idején találkoztak újra. Szittya ekkor már túl volt három külföldi – Hans Richterrel, Cendars-szal, illetve Hugo Kerstennel közös – folyóiratalapításon, s Berlinben regénye látott napvilágot. Egyik folyóiratában, a zürichi Der Mistralban német fordításban közreadta Kassák Csata című versét. Ugyanebben a városban egyik szervezője volt a dadaista kabarénak.
1915-ben Budapesten pénzzel járult hozzá Kassák első folyóiratának, A Tettnek megjelenéséhez. 1918-ban szintén Budapesten kémkedési botrányba keveredett. A vádnak Kassák hitelt
adhatott: kapcsolatuk évtizedekre talán emiatt is hidegült el.15
A két világháború között Szittya Svájcban, Németországban és Franciaországban képzőművészeti tárgyú könyvsorozatokat szerkesztett, többféle műfajú könyvet írt – kultúrtörténeti elemzéseket, monográfiát az öngyilkosságról, képzőművészeti összefoglalókat, esszéket,
visszaemlékezést – és két új folyóiratot indított.
Kassák 1953-ban, csaknem négy évtizedes szünet után Budapesten találkozott újra Szitytyával.16 Ekkor belső emigrációban élt.17 Nem tudható, hogy a már évek óta Svájcban élő
Szittya miért, mikor és hogyan jött Magyarországra. Találkozásukkor nyilván szó esett a
Nyugaton boldogulni tudó Szittya tevékeny, sikeres életéről is. Kassák csak évek óta tartó
mellőzöttségéről számolhatott be: kitaszítottságáról a szellemi és a közéletből, megjelenési
és kiállítási lehetőségei megszűnéséről.
Második emlékezés: átértékelt kapcsolat és életbúcsú
Az Elporzott évek című Kassák-versben a költő több mint három évtizedes hallgatás után
egész más hangon emlékezett meg Szittyáról, mint ahogy nagy elbeszélő költeményében és
önéletrajzi regényében tette. 1963-ban, a vers születése idején18 Szittya még élt: a rákövetkező év novemberében hunyt el Párizsban.19
Szittya idős korában is sikeres alkotó. 1953-ban monográfiája jelent meg Chaim Soutine
litván-zsidó származású francia festőről, akit a látomásos-drámai expresszionizmus egyik
legismertebb képviselőjeként tart számon a művészettörténet. Absztrakt festményeit 1962ben Párizsban, 1963-ban Zürichben állította ki. Ugyanebben az évben adták ki 82 álmot tartalmazó könyvét, amelyeket a háború idején Franciaországban jegyzett le.
1956 után Kassák pályája újra felfelé ívelt. Alkotókedve megnőtt. Sorra jelentek meg régebbi és újabb könyvei, amelyeket rajzaival, grafikáival illusztrált. A századeleji avantgárd
iránt Nyugaton megélénkülő érdeklődés a képzőművész Kassák újrafelfedezésével járt.

15

16

17
18
19

Szittya ekkori budapesti tartózkodásának körülményeit, az őt ért kémvád valótlanságát Gucsa Magdolna tárta fel. Gucsa, 2016.
Erről csak az Elporzott évekből tudunk, amely a költő 1964-es kötetében, A tölgyfa leveleiben jelent
meg, s amelyben hangsúlyos helyeken – a költemény legelején, közepén és legvégén – ismételt versmondatokból következtethetünk: „Tíz éve láttalak utoljára”, illetve „Tíz éve láttam utoljára”.
1949, a teljes – immár a kultúrára is kiterjedő – kommunista hatalomátvétel óta.
Az Elporzott évek pontos keletkezési ideje: 1963. október 3. PIM Kassák Emlékmúzeum és Archívum.
A Francia Kommunista Párt saját halottjának tekintette, írja Csaplár Ferenc a budapesti Szittyakiállítás katalógusában.

2017. december

47

„

Miért éppen 1963-ban, évtizedeket kihagyva írt verset újra Kassák egykori csavargótársáról? Értesült volna Szittya sikereiről? Talán Szittya maga adott hírt kiállításairól, megjelenő
könyveiről? Az bizonyos, hogy Kassák növekvő hazai és külföldi elismertsége összemérhetővé tette teljesítményüket. Míg a 20. század elején tanítványként, támogatandó lapszerkesztőként és szerzőként rászorult Szittyára, az elválásuk utáni évtizedekben Kassák úgy érezhette,
egyenrangú lett vele. A hatvanas évek elején gazdag életre emlékezhettek vissza mindketten.
Ezek csupán találgatások. Az Elporzott évek azonban versvalóság. Önéletrajzi regényében
Kassák a kiszolgáltatottság, az alacsonyság képzetét keltő szögletes fejű, rövid lábú, zömök
testalkatú bulldoghoz hasonlítja Szittyát, ebben a kései versében a világot magasról néző,
szabadon élő zsiráf jut eszébe róla. Hajdani csavargótársa fényképe alapján a tanulékony és
akaratos kutyafajtára emlékeztet, s nem zsiráfra. A vers így kezdődik: „Tíz éve láttalak utoljára / olyan aránytalan voltál / s mégis szép / akár egy zsiráf.” Az egykori ambivalenciára emlékeztetnek a versben a negatív–pozitív párba állított szittyai tulajdonságok, de itt a pozitívak a hangsúlyosabbak: „Sosem voltál a nők kedvence / és sosem panaszkodtál miatta. /
Gyávák gőgjéből / bátrak szerénységéből tákolt össze az élet / ez az istentelen kontár. / Költőnek képzeled magad / de nem törsz az egekre. […] Tudsz gyilkolni / és áldozatot hozni. […]
Két arcú / és két lelkű / fia századunknak / hasítsd csak fel a melled / hogy ömöljön ki a felesleges vér / ami annyira nyugtalanít”. A ló meghal…-ban magáról ír csaknem ilyen szavakkal: „s tudtam csak föl kellene hasitani a szügyemet és tiszta / arany csurogna ki a szivemből”. Szittya szívéből azonban csak a „felesleges vér” folyna ki, míg az övéből „tiszta arany”.
„Olyan vagy, mint én / és megértjük egymást” – állítja az Elporzott években. Miben áll ez az
azonosság? Az életösszegző késztetésben? A megtett útban?
Feltűnik a versben az 1920-as években oly gyakori tisztaság motívum, de most nem
Szittya-ellenes éllel. A mérleg Szittya felé billen: csavargótársa hű maradt egykori anarchista
önmagához, ellentétben a polgári élet kényelmét választó Kassákkal: „s hogy észrevetted
szobám tisztaságát / íróasztalomon a könyveket / képeimet a falakon / milyen hévvel prédikáltad / mindez felesleges marhaság”.
Versében a költő panaszkodik: „bűnözőnek nyilvánítottak / akasztófa alá kerültem / s az
utolsó pillanatban kegyelmet kaptam”. Metaforikus megfogalmazása ez mindazoknak a sérelmeknek, amelyek a költőt az 1945 utáni reményteljes éveket követően a Rákosi-korban
érték.20 Vele ellentétben Szittya nyugati országokban élve nem került alkotói kiteljesedését
gátló helyzetbe. Kudarcosságának beismerése helyett Kassák sajnálja, sajnáltatja magát, önlebecsül, általánosságokba menekül, filozofál:
amíg én együgyűn panaszkodom
te kint állsz a vártán
szájadon trombitával
amitől egyszer már Jerikó falai összedűltek.
Vagy nem dűltek össze
mindegy. Mindig annak van igaza
aki vakmerőbben hazudik
[… ]

20

Lásd erről Standeisky Éva: Kassák, az ember és a közszereplő. Gondolat, 2007. 209–246.

„

48

tiszatáj

Tudom én jól
ha úgy hozza a sors
elhagysz te engem a viharban.
Miért is ne hagynál el
se Parsifal
se Rinaldo Rinaldini
csak egyszerű kucséber vagyok.
Kosaram
könnyekkel
jajkiáltásokkal
késpengékkel és üvegszilánkokkal van tele
és versekkel és versekkel
amiket a kutya se vesz észre.
Ki áldozna ma egy fillért is
ilyen szerencsejátékra.
S ha valaki mégis
az haraggal közeledik felém
és készen arra
hogy víz alá nyomjon.
De lehet hogy az ilyen rémdrámákat
csak úgy a semmiből találom ki.
Megjelenik itt, az Elporzott években először a „semmi”, ami a korábbi Szittyát említő versben,
A ló meghal…-ban is hangsúlyos elem. Ez utóbbiból következik idézet az én kiemeléseimmel:
az ember elhányja csikófogait és néz a semmibe ahol
az élet beleharap a saját farkába
a semmibe
ó dzsiramári
Ó lébli
ó Bum Bumm […]
hozzám szakállasan és vakolatlan érnek el a csodák
2x2=4
csipkebokor nyílik ki mindenütt
de a modern lovaknak vasból vannak a fogaik
s aki reggel elindul nem bizonyos hogy estére hazaérkezik
az a legboldogabb akinek kifordítható a bőre
mert ki is nézhetne túl önmagán
amit fölállítunk az föl van állítva
de amit fölállítunk az nem jelent semmit
a folyók hajlandók darabokra törni ha sietni akarnak
az urak nem tudnak két lábbal lépni mint a verebek
tudjuk hogy az asszony elhagyja a párját
a majmok megnézték hátuljukat goldmann úr tükreiben és
teljesen boldogok

2017. december

49

„

talán ha sakkozni tudnék
de én semmihez sem értek igazán
a levágott disznó combjai ringlispielen ülnek a kirakatokban
én láttam párist és nem láttam semmit […]
madarak lenyelték a hangot
a fák azonban tovább énekelnek
ez már az öregség jele
de nem jelent semmit
én KASSÁK LAJOS vagyok
s fejünk fölött elröpül a nikkel szamovár.
Ennek az idézetnek az elején a semmibe torkolló bölcselkedést értelmetlen szavak követik: a filozofálás értelmetlenségének felismerése vált át a „valódi” értelmetlenségbe. Erre a
kassáki versalkotási módra ismerünk az Elporzott években is:
Ugyanúgy a boldogtalanság
a te kenyered
amint az én kenyerem is az
a kérdés csak annyi
hogy melyikünk a farkastól
melyikünk az egértől örökölte fogait.
Ha úgy akarod
légy te a vadabb
a falánkabb
nekem a friss levegő is elég.
Aki többször ült
börtönök falai közt
annak állandó légszomja van
túl érzékeny
gyűlöli azt is amit szeretnie kéne.
Miért mesélem ezt neked
aki hozzám vagy hasonló
s tudod ha azt mondom
bim-bam
akkor azt mondom
vége mindennek
halottainkkal semmire sem megyünk.
Igy pusztulunk el valamennyien
s ott valahol fent
szólnak értünk a harangok
bim-bam
bim-bam
aludj jól szegény ember
betakar a föld
elsiratnak az ég angyalai.

„

50

tiszatáj

Kassák az Elporzott évek elején még azonosságukat említi, amibe azonban rögtön beleszüremkednek – Szittya előnyére – a kettőjük közötti különbségek: az azonosságból – „olyan
vagyok, mint te” – hasonlóság lesz: „aki hozzám vagy hasonló”.
A logikai ellentmondást pedig öregségük okán a költő a mindkettőjükre egyaránt váró
közeli halálról szóló melankolikus versbeszéddel véli feloldani. Az e késői Kassák-versből
vett fentebbi idézet vége árnyalja, kiteljesíti a kassáki semmi gondolatát, s a költő háromszor
ismételt bim-bamja a mindkettőjükre vonatkoztatott halálharang költői megjelenítése –
hangja – lesz. A létbe vetett ember univerzuma: saját maga. Az, amit felfog belőle – a logikátlanságot, zavarosságot, a megfogalmazhatatlant –, s amit saját magán átszűrve jelenít meg.
Az Elporzott évek A ló meghal a madarak kirepülnekhez hasonlóan létösszegző vers. Benne a semmi a barátság, a szellemi rokonság és a halál szövegösszefüggésében jelenik meg. Az
Elporzott években a család, a gyermekkor megjelenítését követően olvasható a fentebb idézett, szorongással teli létértelmezés. A felemlegetett halál visszaviszi a költőt gyerekkorába.
Megfordítva T. S. Eliot híres sorának szavait – „kezdetemben a vég”21 – Kassáknál a végnél
jön elő a kezdet: szeretné, ha őt is vad és szelíd állatok kísérnék utolsó útjára, mint a gyerekkorában látott olajnyomaton a vadászt. Ott „senki sem törte fejét / az örökség becstelen elosztásán. De hát ők csak állatok voltak / egyik sem tudta mennyi 2 x 2”.22 Az asszociációláncba itt kapcsolódik az a szál, ami a legfőbb közös kettejük között: a szolidaritás az önmagukat
kifejezni nem tudók, a kihasználtak, a becsapottak, az elesettek iránt:
ki a nagyobb bűnös
aki lop vagy aki nem ad
hol az elrejtett csapda
hol lakik az isten.
Sajnálom azokat
akiket félrelöknek a táltól
s egy frissen sült kenyeret látnak
nehéz álmukban
az éjszaka mélyén.
Barátom jó barátom
ezek a mi igazi rokonaink
és én sajnálom őket.
Az Elporzott évek című vers barátságátértelmezése mögött Kassák változása – alkotói kiteljesedése, önmagával való megbékélése – rejlik. Nyoma sincs benne Szittya testi és lelki
„piszkosságának”, azoknak a külső és belső tulajdonságoknak, amelyek évtizedekkel korábban taszították Kassákot Szittyában.
A költő hajdanán saját kételyeit, önmagával való elégedetlenségét vetíttette csavargótársára, aki immár azonos lett vele. Az önmagával egyensúlyba kerülő Kassák megkövette barátját. Saját „megtisztulása” – íróvá, művészé válása, egyensúlyba kerülése önmagával, s talán a
bölcsebbé tevő idő is – „lemosta a piszkot” tanítómesteréről. Egymásra találásuk életkoruk,
élethelyzetük miatt véglegesként megjelenített búcsúzásukkor válik biblikus jellegűvé, ma21
22

Négy kvartett. East Coker. Vas István fordítása.
Emlékezzünk a Ló meghal…-ban leírt sorra: „2x2=4”. Kassák 1922-ben Bécsben Németh Andorral
közös szerkesztésben 2x2 című folyóiratot is kiadott, amelynek csak egy száma jelent meg.

2017. december

51

„

gasztossá, mindkettőjüket felmagasztosítóvá: „Menj barátom, mondtam […] A legfényesebb
csillag / éppen házunk felett ragyogott […] s a kapun túl / megcsókoltuk egymást”.
Az Elporzott évek barátságuk mély, életre szóló bizonyítéka, kiengesztelő életbúcsú.
Mérleg
A Szittya-hatás Kassáknál kétirányú: egyszerre azonosulás és elhatárolódás. Miután megkapta tőle, amire önmagára találásához szüksége volt, elhagyta, „meghaladta” csavargótársát.
A két „Szittya-vers”, A ló meghal… és az Elporzott évek közötti Kassák-alkotások a kiegyensúlyozott, teremtő „áldott magánosság” (Csokonai)23 állapotában születtek. E folyamat
kezdete az 1920-as évek közepére, második felére tehető. „Mert érzem, egyre inkább érzem,
hogy társtalan s a társtalanságban szenvedő ember vagyok én. Ha kimegyek az utcára, oda,
ahol ezren és ezren sürögnek-forognak – egyedül vagyok; az egyesületben, a kocsmában, a
kávéházban – egyedül vagyok. De ha leülök írni, előttem van a tiszta, fehér papíros, jólesik a
simítása, jólesik a fehér fény, ami kiárad belőle, s a tér benépesedik körülöttem emberekkel.”
Az önmagáról az Egy ember életében rajzolt alábbi kép a regénybeli Szittya-kép ellentéte:
„S alapjában véve nem voltam szenvedélyes természet, ösztönösen mindig a tiszta egyensúlyállapotot kívántam, s amit tettem, nem elragadtatásból, csak természetesen tettem. Nem a
fölingerelt idegeim ragadtak magukkal, egész súlyommal indultam el vagy álltam oda valahova. Sose éreztem, hogy halálosan megkívántam valamit, de sose mondtam le semmiről,
még akkor sem, ha annak a megszerzése veszedelmekkel járt is részemre.” Az idézet folytatása azonban a kettőjük közötti lényegi azonosságra is vonatkoztatható: „A benyugvó tétlenség bizonyosan megölt volna, formáló akaratom hozzányúlt a dolgokhoz, és megformálta
azokat, hogy teljesek legyenek, és engem kielégítsenek.”
Kassák már elmúlt ötven éves, amikor így írt a már évtizedek óta véglegesülni látszó önmagáról: „Otthon vagyok magamnál, annál az embernél, akit nagyon jól ismerek / örömei és
fájdalmai itt virulnak a szívemben […] a karjaimban tartom magam, úgy, ahogy az anya öleli
át agyonkínzott gyermekét”.24
Szittya Emil szerepét ebben a folyamatban meghatározónak látom. Szittya segített a fiatal
Kassáknak rendet teremteni önmagában, elrendezni önmagát, eljutni önmagáig. Szittya egyszerre volt Kassák számára a „piszok” és a „tisztaság”, a meghaladandó ambivalencia. Tőle
tanulta a művészet értését, s ő volt az útmutatója esztétikai érzékenysége formálódásában.
Az író hetven és nyolcvan éves kora között vált képessé arra, hogy Szittya Emil helyét saját életében megtalálja, életére tett hatását felmérje, szerepét átértékelje – életre szóló barátjává fogadja. E folyamat eredményeképpen a korábbi elhatárolódást a befogadás váltotta föl.
Szittya másodszori versbéli felidézése segített az öreg Kassáknak újragondolni életét,
mérleget vonni saját alkotói teljesítményéről, s megbékélni az immár mindkettőjükhöz közelítő véggel.

23
24

Csokonai Vitáz Mihály: A Magánossághoz.
A jó hétköznap. A vers 1936 körül keletkezett.

„

52

tiszatáj

TÓBIÁS KRISZTIÁN

Kicsi gyíkocskák napoznak a lövészárokban
(RÉSZLETEK)
„Mindenki megkísérli
hogy átbújjon a tű fokán
de egyik sem született tevének”
Kassák Lajos

Meg fogsz fagyni. Mint a beton. Belegondoltál te ebbe? A csókai könyvtár raktárában, a legalsó polcon lévő Egészségügyi Lexikonban már láttam fagyott ujjú lábat. A
szürkés árnyalatú bőrön fekete csíkok és fehér, pixelszerű foltok. Ez utóbbiak alighanem a lábujjak csonkjai. Még így, fekete-fehérben is eléggé visszataszító. Eléggé
visszataszító ahhoz, hogy egyszer s mindenkorra mellőzzem az egész polcot további
kutakodásom során. Mintha a fekete-fehér fagyott lábujjakról átterjedhetne a hideg,
a fagyás és az a feketeség a polc többi könyvére is. Kúszna lapról lapra, betűről betűre, mint a gleccser, és gyűrne maga alá mindent és mindenkit, aki akár egy ujjal is
hozzáér. Lehet, most majd megnézhetem színesben is. Történeteket is hallottam
már a világháborúk északi frontjain harcoló katonák végtagjainak fagyásáról, de
élőben még sosem volt szerencsém fagyott ujjú, lábujjú emberhez. Annak ellenére
sem, hogy a lexikális kalandozásom után az utcán, barátaim szüleinél, főleg háborút
járt nagyszüleinél sokáig figyeltem a kesztyűket, papucsokat, vajon ott van-e minden, aminek ott kell lennie. Pici jégtűk fogják keresztülszurkálni, kilyukasztani a
sejtjeidet. Ha itthon maradsz, akkor is kilyuggatnak, ha elmégy, akkor is. Ez a sorsod. Alea iacta est. Meg van írva, bármit teszel, spriccelni fogsz. Az még nem tiszta,
hogy a beton hogy szokott megfagyni, és hogy fogok szétspriccelni, de neki hinni lehet, az apja földrajztanár, biztosra vehető, hogy ért valamit ezekhez az északi
ügyekhez, mi is történik távolodva a ráktérítőtől, közeledve az északi sarkkörhöz.
Meg akartam kérdezni, hogy a gravitáció változásairól tudna-e érdeklődni, de lefoglalt ez a fagyás. Szinte éreztem, ahogy – mikor a rémült tömeg becipeli fagyott testemet valami meleg szobába, portásfülkébe (a portásfülkékben mindig meleg szokott lenni) – a sejtmembránokon képződött pici lyukakon keresztül a citoplazmától
kezdve a lizoszómákon, riboszómákon keresztül, egészen az összes mitokondriumomig, minden lényeges összetevőm hirtelen megolvad, szétspriccel, egyre nagyobbra tágítva a lyukakat, mint száz meg száz miniatűr vízesés, és őslevesként,
őspocsolyaként terül szét az Erie-tó és az Ontario-tó között, valahol félúton. Niagara

2017. december

53

„

Fallsban, a vízesés melletti kis őrbódéban. Talán ha portás lennék, a vízesés őre, akkor talán… Lehet, megpróbálok előre informálódni, hátha épp portást keresnek, talán felhívom a bátyámat, menjen és nézze meg, van-e ott egyáltalán őr, és ha igen,
hány éves, ha öreg, nem akar-e épp most nyugdíjba vonulni? Valahogy kezelni kell
ezt a kérdést. Mindenképp és mielőbb, még mielőtt betonná fagyok, lehet, már előre, csak a gondolattól. Azt kéne átgondolnom, mi lenne a jobb, pici jégtűk által belülről kifelé, vagy ólombetétes golyóktól kívülről befelé lyuggatódni. Már, ha van választási lehetőség. Márpedig egyelőre van. Úgy néz ki legalábbis. Megérkezett az útlevelem a bécsi kanadai konzulátusról. Mindez úgy, hogy még sosem jártam a monarchia fővárosában, a városban, amit állítólag, Európa Mekkáját, legalább egyszer
mindenkinek látnia kell. Zarándokolni kell a bécsi karácsonyi vásárra, meginni egy
kávét a téren, ahol magyar és szerb pincérek, egykori nagyreményű egyetemisták,
közgazdászok, fehér kötényben szolgálják ki a megfáradt utast. Jugoszláviából kicsempészték az útlevelemet, a konzulátuson beragasztották, lepecsételték a vízjeles
ívet, majd visszacsempészték. Ára 180 német márka. Ez idő tájt a havi fizetés átlag 3
német márka. Az előbbiek tükrében már a vízumra sem, a vízumon elterülő vízjelre
sem tudok nézni. Mintha azt is ráfagyasztották volna a papírlapra. Fénylik. Mint az a
bizonyos fény a jégcsapokkal teli légalagút végén.
–
mi is az hogy civilizáció / az ember bekeni magát valami zománccal és irtózni /
kezd a tetvektől / mi is az hogy családi kapocs / az ember holmi selyemszalaggal
meghosszabbitja a köldök- / zsinórját / mi is az hogy istentisztelet / az ember félni
kezd hogy ne kelljen félnie / mi talpunkra szögeztük az országutakat s a nap jött /
velünk az ürben arany mértföldlábakon / higyjétek el az elefánt nem nagyobb mint
a bolha / a vörös nem vörösebb mint a fehér / s ha mégis mi azért mentünk / tovább kamaralógósz ha felállitjuk a mérleget ugyis mi / huzzuk a rövidebbet…1 A két
határ között, a „senki földjén” kinéztem magamnak egy telket. Apró, tenyérnyi füves
részt, ahol majd egyszer házat építek. Otthont. Sárgarépával, kecskékkel. Tenyérnyi
kis nyugalmat. Mint az a napokban kiderült, egész eddigi életem elfér egy nem túl
nagy utazótáskában, előreláthatólag a további is elfér majd egy ekkora kis földterületen. A busz megállt, rágyújtottam. Mint a filmekben a halálraítéltek. Mély slukkok.
Úgyis mi húzzuk (szívjuk) a rövidebbet. Kassák. Kiterítenek úgyis. J. A. Úgyis. Én. Ezt
a mai hajnalt szívesen kihagytam volna. Most le kellene írnom valahogy azt az érzést, amikor felszálltam a buszra és a párás ablaküvegen keresztül néztem, ahogy
apám és anyám az állomáson állva, lélegzetvisszafojtva igyekeznek nem sírni, nem
tombolni, nem kimutatni, hogy itt, most valami reménytelenül félrecsúszott. Elvégre, ha most elindul ez a busz, lehet, hogy évekig, évtizedekig nem fogunk találkozni.
1

KASSÁK Lajos: A ló meghal, a madarak kirepülnek (részlet)

„

54

tiszatáj

Ha elindul a busz, a fiuk, azaz én, mint háborús szökevény, soha nem jöhet vissza. A
buszállomás kocsmárosa nemrég érkezett haza Boszniából. Felkerekedett, hogy hadizsákmányként hazahozott színes tévével, egyéb csecsebecsékkel korszerűsítse a
talponállóját. A fekete-fehér tévé sarkában már kezdtek felsejleni az elektroncsövek
szivárványszínű hullafoltjai. Ideje már lecserélni. Haladni kell a korral. Boszniában
most úgyis sok üres ház van, valamelyikben hátha lesz egy magára hagyott színes
televízió is. Lehegesztett cinkoporsóban hozták haza, és azóta sincs színes tévé a
kocsmában. Maradt utána két árva kislány és sok szomjas vendég. De mindenki pótolható, mondta egykor Várady Fischer Hajnalka, az Újvidéki Színház művésznője,
egykori osztályvezető tanárom, gondolom a kettős szereposztásra utalva. A kocsma
megy tovább. Még jó, hogy van, ami állandó, biztos pont az ember életében. Az
egyetlen, ami biztos, hogy úgyis mi húzzuk a rövidebbet.
–
A repülőgép illata hasonlít svájci nagynéném egykori Citroënjének illatára. Minden
nyáron jöttek. Nagybátyámmal délutánonként bepakoltunk a nyugati csodába és
mentünk a Tiszára. Amíg úszott, többször is átúszta a Tiszát, mi, unokatestvéremmel, kagylókat beleztünk, szárítottunk, néztük, hogy tárul szét a napon a kagyló két
fele, mint két nagyajak, lehet, itt kezdődhetett szexuális érésünk, bár én inkább Ladik Kati kicsi buldózereiről szóló versének olvasásától az Új Symposionban és Lantos László – Triceps ugyanott megjelenő erotikus kollázsainak látványától datálom
felnőtté válásom kezdetét. A kagyló mint rózsaszín, gyöngyházfényű ajkak metaforát meg már megírta más (ld. Tolnai Ottó: A tengeri kagyló). A Citroën/Boeing illata,
ha jól emlékszem a visszapillantó tükörről lógó zöld, fenyőformára szabott illatosítón lévő feliratra, alpesi fenyő. Lehet, hogy a kanadai fenyőnek is ugyanolyan az illata, mint az alpesinek? Némi olvadozó csokiillattal meghintve. Nem kizárt, hogy ez
már inkább Pavlov-reflex, hogy a fenyőillatban, a metafizikai tűlevelűk, tannenbaumok illatáról rögtön a csokoládé jut eszembe. A svájci csoki, amit nagynénémék
szinte ipari mennyiségben, megjegyzem, sosem elég nagy mennyiségben szállítottak országról országra, csempésztek, rejtegettek végtelen határellenőrzések közepette, a nyaraim egyik meghatározó gasztronómiai élménye. Mikor telefonáltak, a
messzi hegyek, havasok mellől, hogy indulnak, csengőszóra megindult a nyálelválasztás. Ha határőr lennék, én biztos elkoboznám az összes svájci csokit. Nem gonoszságból, de biztos, hogy nem tudnám megállni, hogy ne gyűjtsem, tornyozzam
magam köré, fölé, raktározzam be, hogy időnként rájárjak, egy-egy kocka, csík, sor
erejéig, nap mint nap, munka végeztével, vacsora után, fogmosás előtt, talán még
reggel is, kávé mellé. Az individuum néha könyörtelenül eluralkodik, sejtszinten
maga alá gyűri az embert. Ha lankad az éberségünk. Vajon a kanadai csokoládé milyen lehet? Hamarosan kiderül. Mellettem, jobbról, kipában egy kanadás magyar
zsidó ül. Izraelben volt a rokonoknál, majd Magyarországon a temetőket járta végig

2017. december

55

„

és most utazik haza. Röviden ennyi, a rendszerváltás óta minden évben ugyanaz az
útvonal. De annál inkább érdekli, hogy most hogy is van ez az egész balkáni mizéria.
Valahol Trianonnál megállt az idő, majd folytatódott Auschwitzcal, ötvenhattal,
majd ismét néma csend. A rendszerváltás bezavart egy kicsit, mert sokkal jobb volt,
amikor a kelet-európai rokonság nem tudott olyan szabadon lófrálni a nagyvilágban
és nem nyaggatták azzal, hogy nyáron meglátogatják, csak a repülőjegy olyan drága… Mintha a köztes időkben semmi, de semmi sem történt volna. Semmi emlékezetre méltó. Nem kizárt, ez titkoltan a honvággyal van összefüggésben. Egyre inkább meggyőződésemmé válik. Könnyebb elviselni az új haza idegenségét, esetünkben még talán a hideget is, ha a régiből csak a rosszra emlékezünk. Kanadában, ha
hideg van, be lehet vackolódni a jó meleg szobába a takaró alá, nem úgy, mint annak
idején, amikor a legfarkasordítóbb hidegben kellett földhöz lapulva fát lopni a TÉESZ-ből. Ez igazán megnyugtató. Fegyver van magánál? Erre most, itt azért nem
számítottam. Ld. fémdetektor, biztonsági ellenőrzés stb. És egyébként is. A Balkánon mindenkinek van fegyvere. Magánál van? Szinte már szégyellem magam. Milyen Balkáni vagyok én? Azzal akarok én itt hencegni, hogy tudok csevapot sütni,
meg hogy úgy éltem le egész eddigi életemet, hogy bármikor leugorhattam a cukrászdába baklaváért? Ennyi? Csevappal meg baklavával ellenpontoznám a CNN tudósításait? Van magánál fegyver, ismétli hangosabban, már szinte kínosan hangosan, repülőn lévén még körömvágó ollóról sem ajánlatos beszélni, nemhogy fegyverről. Van. Megmutassam? Nem kell, csak kérdeztem. Szinte megnyugodni látszik.
Mégiscsak élménydús utazás volt ez. Siratófal, Kozma utcai temető és végül lezárásként fegyveres balkáni felkelő. Elképzeli, amint magamra szíjazott c4-el üvöltve állok fel mellőle, visszakövetelve a birodalomnak Szentendrét vagy Tokió eljapánosodott (japanizálódott) szerbek lakta villanegyedét2, miközben remegő kézzel tartom magasba a kioldószerkezetet. Sóhajt. Na végre valami érdekes is történik.

2

Vö. Srbija do Tokija – Szerbia Tokióig. A szerb nacionalisták territoriális igényeit kifejező, gyakran
idézett szlogen. Eredetileg 1991. május 29-én Marseille-ben megrendezett futballbajnokságon hangzott el, amikor a Jugoszláv Crvena Zvezda, legyőzve a Francia csapatot, továbbjutott a tokiói világkupa-bajnokságra. Több változata ismert: Srbija do Tokija, al’ preko Milvokija – Szerbia Tokióig, de
Milwaukee-n keresztül. Az előbbi továbbgondolása, kulminációja. Srbija ko Nokia – Szerbia, mint a
Nokia. Jelezve, hogy végül is Szerbia területe alig maradt nagyobb, mint egy Nokia mobiltelefon.

„

56

tiszatáj

BALÁZS IMRE JÓZSEF

Kassák Lajos és Reiter Róbert1
Egy kései Szélpál Árpád-vers így idézi meg Kassák Lajos avantgárd körét: „ülünk újra egymással szemben / a Der Sturmmal a kezemben / fiatalon / az asztalon / a Ma / (…) Barta a
Vörös Zászlót tartja / átlőtt mellel / kávéját kavarja / Újvári koszorúba fonja haját / lírává
lobbantja Prózáját önmagát / Reiter még Rubinert bújja / Kahána ép lábbal sétál újra / az
Univerzumba’ / ahol nincs nyegle rím / Kassák a lámpa / jelez a világba / virít tömpe ujján /
a sárga nikotin”.2 A metafora – Kassák mint lámpa, mint fényforrás – többek emlékeivel esik
egybe. Ő volt az, aki a magyar avantgárd legismertebbé vált intézményeit, folyóiratait megteremtette, és ő indította el a pályán azokat, akiket Szélpál verse is emleget. Közülük ezúttal a
temesvári születésű Reiter Róbert áll a vizsgálódás középpontjában, pontosabban az a kapcsolat, amely őt Kassák Lajoshoz fűzi, és amelynek levéldokumentumai és egyéb szöveges
nyomai is fennmaradtak.
Reiter Róbert (1899–1989) magyar nyelvű, avantgárd költői életműve fokozatosan vált
szélesebb körben is hozzáférhetővé: magyar szövegei és fordításai legnagyobbrészt Kassák
lapjaiban (Ma, 365, Dokumentum) jelentek meg eredetileg. Jelen volt Déry Tibor, Glauber
Henrik, Kassák Lajos, Nádass József, Tamás Aladár társaságában az 1924 című, Bécsben kiadott versantológiában is,3 halála után pedig Deréky Pál és Kálmán C. György egyaránt jelentős mennyiségű szövegét vették fel reprezentatív avantgárd-antológiáikba.4 Sajátos kanyart
jelent az életmű befogadástörténetében, hogy 1989-ben, közvetlenül a szerző halála előtt
német fordításban jelent meg az eredetileg magyarul írt versek legjelentősebb része.5 Ennek
a német nyelvű kötetnek a megjelenéséhez bizonyára több tényező is hozzájárult: főként
természetesen az, hogy a Reiter-családban használatos elsődleges nyelv mindig is a német
volt (a költő apja sváb, anyja szlovák volt a többnemzetiségű Temesváron), ehhez kapcsolódóan pedig az is, hogy Reiter Róbert saját avantgárd korszakának lezárása után, a húszas
évek végétől maga is német nyelvű életművet épített fel, részben Robert Reiter, részben
Franz Liebhard írói néven – így a magyar irodalom többnyelvű szerzőinek sorába lépett. További előmunkálatot jelentett azonban a német nyelvű kötethez Méliusz József gyűjtése,
amelyik Reiter magyar nyelvű életművét annak irodalomtörténeti kontextusával együtt mutatta volna be a tervezett kötet egyre terebélyesedő koncepciója szerint, amelynek egy változata már a kiadói szerződésig is eljutott a Kriterionnál a hetvenes években. A Méliusz és a
1
2
3
4

5

A tanulmány a Bolyai János kutatási ösztöndíj támogatásával készült
SZÉLPÁL Árpád, Újra, Új Tükör 1981. február 1. 8.
1924, bev. KASSÁK Lajos, Wien, Horizont Könyvek 3, 1924.
A magyar avantgárd irodalom (1915–1930) olvasókönyve, szerk. DERÉKY Pál, Bp., Argumentum,
1998.; A korai avantgárd líra, szerk. KÁLMÁN C. György, Bp., Unikornis, 2000.
REITER Róbert, Abends ankern die Augen, Klagenfurt–Salzburg, Wieser Verlag, 1989. A verseket legnagyobbrészt maga a szerző, illetve közeli temesvári munkatársa, Erika Scharf fordították német
nyelvre, a kiadási előkészületek során fellelt további szövegeket Robert Stauffer és Zsuzsanna Gahse.

2017. december

57

„

szerző által összeállított magyar nyelvű törzsanyag végül további kiegészítésekkel, illetve a
szerző által a hetvenes években (az osztályharcos szemlélettel szembeni, a Tanácsköztársaság bukása után megfogalmazott bírálatainak esetleges kései, kedvezőtlen fogadtatásától
tartva) kihagyásra ítélt teoretikus cikkekkel együtt jelent meg 2016-ban,6 és ezzel lehetségessé vált a Reiter-életmű irodalomtörténetileg-poétikailag pontosabb megítélése.
Az alábbiakban néhány fennmaradt levéldokumentum révén próbálom megmutatni,
hogy Kassák és Reiter között a kezdettől létező mester–tanítvány viszony mellett szoros
munkatársi kapcsolat alakult ki előbb 1917–1919 között, Budapesten, majd pedig 1922–
1924 között, Bécsben. Lévén, hogy Reiter mindkét egyetemi városban bölcsészstúdiumokat
folytatott, tájékozódása és kapcsolathálója, illetőleg német és francia nyelvtudása fontos háttéremberré tehette őt a Ma körében. Gyakran kapott fordítói feladatokat a Ma 1918–1919-es,
illetve 1923–1925-ös évfolyamaiban is, Szélpál Árpád idézett versében például a Rubinert
olvasó Reiter olyan utalás, amelyik Ludwig Rubiner Az ellenséges föld című versének lefordítása által is kézzel fogható.7 De a Ma-szerzők német nyelvű népszerűsítésében is számíthattak rá, akárcsak a lap terjesztésében temesvári és egyéb közegekben. Teoretikus írásai (Vázlat: Társadalom, művész, művészet; Dogma, szkepszis, konstrukció) a Ma 1923-as lapszámaiban fontos, korabeli nemzetközi elméleti tájékozódásról tanúskodó jelzések a Kassák-lapok
akkori, pártpolitikával szembeni szkepsziséről.8 Az Akasztott Ember, az Ék vagy az Egység
disszidens, Kassáknak apolitikusságot szemére vető, Kassák-körből kiszakadó szerzőihez
képest Reiter kitart mestere elképzelései mellett, és a bécsi Ma egyik legjelentősebb, egyéni
hangú költőjévé növi ki magát. Kényszerű, családi okokból történő hazaköltözése miatt
azonban hamarosan megszakad a Mához fűződő szoros kapcsolat, és meghiúsul a már ekkoriban tervezett önálló Reiter-verseskötet elképzelése is, amelyre Kassák utalást tesz egyik levelében. Ezt követően Reiter újságíróként, családfenntartóként tevékenykedik Temesváron.
Mielőtt a Kassák által írt, publikálatlan levéldokumentumokat tenném közzé az alábbiakban, Reiter néhány olyan visszaemlékező mondatát idézném fel, amelyek már a gyűjteményes Reiter-kötetben vagy más Reiter-publikációkban is nyilvánosságra kerültek. Azt a háttérmunkási-adatgyűjtő szerepet, amelyre nyelvtudása és irodalmi tájékozódása alkalmassá
tette, egy Kurt Pinthusszal kapcsolatos emlék felidézésével példázhatjuk, amelybe ugyanakkor átszűrődik annak a viszonyulásnak a leírása is, amely a fiatal pesti bölcsészt a Nyugattal
szembeállította: „Reiter Róbert 1918-ban megjelentette a Gyűlölet énekét. Ez volt az a vers,
mely messzeáradó soraival, robbanásszerű lázadásával az emberi méltóság megnyomorítása
ellen Osvát Ernőt a MA irodalmi estjén a Megyasszay Színház halljában erre a kérdésre indította: » Mért nem jelentkezett nálam soha?« Hogy is jelentkezhetett volna, amikor egy irodalmi mozgalom elszánt híve volt, melyet világ- és művészetnézeti különbségek választottak
el az osváti felfogásoktól. Ez akkor történt, amikor Kurt Pinthus, aki azokban az időkben nevezetes szóvivője volt az Európa-szerte elindult újító irodalmi mozgalmaknak, vagy két ívnyi
terjedelmű munkáját erről a megújhodott szellemű aktivizmusról, a német szövegből hevenyében kiolvasott magyar fordításban hoztam Kassák Lajos tudomására. Ennek nyomán ke-

6

7
8

REITER Róbert, Elsüllyedt dal: Versek, cikkek, interjúk, s.a.r. BALÁZS Imre József, Kolozsvár, Kriterion−Polis, 2016.
Ludwig RUBINER, Az ellenséges föld = Ma 1918/12. 139.
Kötetben lásd: REITER, Elsüllyedt dal, 167–188.

„

58

tiszatáj

rült azután a MA címe alá nemsokára ez a sor: Aktivista folyóirat.”9 Reiter kapcsolathálója,
nyelvi kompetenciái ugyanakkor más módon is segítették a budapesti Ma promócióját. Egykori temesvári reáliskolai tanárával, Turóczi-Trostler Józseffel fél évvel az érettségije után találkozik a Ma Váci utcai kiállítótermében – ezúttal már nem tanár-diák viszonylatban. Reiter
a folyóirat munkatársaként vezeti őt körbe az épp aktuális kiállításon, majd a kapcsolat újrafelvétele a következőképpen folytatódik: „Mikor aztán megjelent a lap következő száma, Kassák azt mondta nekem, hogy jó volna, ha azt a Pester Lloydban is behirdettetnénk, »– A maga
volt tanára ott kritikuskodik, menjen és vigyen el egy számot neki« – adta ki Kassák az utasítást. Elmentem, s elmondtam, miről van szó. Turóczi-Trostler leültetett, s azt mondta, írjam
meg mindjárt a beharangozó cikket. Elkészítettem a német nyelvű kommünikét. Ha most nagyon megerőltetem magam, rájövök, hogy tulajdonképpen az volt az első nyomtatásban megjelent német nyelvű szövegem. Újvári Erzsébet Prózáját, amelyet aztán a temesvári Arbeiter
Zeitung közölt le, valamivel később fordítottam.”10 A folyóirat és az egyes szerzők tehát egyaránt számíthattak arra, hogy a német nyelven olvasó közönség felé részben Reiter közvetítésével juthatnak el.
A bécsi Ma időszakában, ahogy pesti bölcsészhallgatóként is, Reiter küldözgeti a családtagjainak a folyóirat számait, nem kis büszkeséggel, és persze olykor értetlenségbe ütközve.
Nővére, Emilia kezdetben lelkesen viszonyul ahhoz, hogy Reiter Kassák köréhez tartozik, később, ahogy a saját környezete konzervatív hozzáállásával is szembesül, egyre szkeptikusabban, majd egyenesen aggodalommal. Ezekről, illetve a lap pénzügyeivel kapcsolatos apróságokról Reiter Róbert és Emilia fennmaradt magánlevelezésében is olvashatunk,11 Jelen kontextusban talán az az ingerült, minden bizonnyal a bécsi teoretikus cikkek közlésének idejéből származó mondat lehet a legérdekesebb, amelyik Emilia egy aggódó, a Ma politikai irányvonalát túlságosan baloldalinak címkéző megjegyzésére születhetett meg válaszként: „Tanulok, és ha néha írok valamit (nem »töltöm ezzel« az időmet) azért teszem, mert épp úgy hozzám tartozik, mint a lélekzetvétel, vagy a napfény-szükségletem. Aztán: nekem itt semmiféle
összeköttetéseim nincsenek, a lap kizárólag képzőművészettel és irodalommal foglalkozik –
mindennemű politika kizárásával – ugy, hogy rásütötték az »ellenforr-polgári« bélyeget és
hogy megtagadta a multját, meg isten tudja mi mindent még.”12 Az ingerült hangvétel alapján
nyilvánvaló, hogy Reiter valóban úgy gondolja: a politikai célzatosság nem követendő irány
ekkoriban a Ma számára.
Az alábbiakban Kassák Lajos eredetiben vagy Reiter Róbert kéziratos másolatában fennmaradt leveleit teszem közzé, amelyek a kettejük közötti kapcsolat különböző időszakaiba
engednek betekintést.

9
10
11

12

Franz Liebhard beszéde Reiter Róbertről 197. = REITER, Elsüllyedt dal, 196–201.
Az avangardizmustól a helytörténetig, 214. = REITER, Elsüllyedt dal, 210–225.
Egy avantgárd költő alternatív városképei: REITER Róbert levelezéséből (1917–1924), közzéteszi BALÁZS Imre József, Korunk 2016/1, 92–109.
Uo., 106–107.

2017. december

59

„

1. Kassák Lajos Reiter Róbertnek
Tisztelt Uram,
Két versét megkaptam és így nyugtatom: Nagyon sajnálom, hogy ez az első felkeresése még
nem hozott olyan anyagot, hogy leadhatnám, de kézirataiból így is egy határozottan tehetséges
emberrel ismerkedtem meg. Versei hibái, hogy kompozícióban egyenetlenek. A 6 óra címűben
például a villamosból leszálló asszony, a diákkal játszó cseléd és a munkásokat néző dáma háromszoros motívuma mindháromszor egy és ugyanaz s így lapos és hatástalan marad az egész
munka. Lényegében ez áll a másik versre is és mindkettőnek a részleteire is. Ha egy-egy szakasza szépen indul, valamelyik nem eléggé átgondolt és technikailag nem eléggé megmunkált sora teljesen lehúzza, naturalista sablonná teszi.
Kérem, hogy vigyázzon az általam említett hibákra, és arra, hogy a téma körét mélyebbé és
szélesebbé dolgozza. Azt sem helyeslem, hogy egy miljőben és talán korban is tőlünk elég távol
eső ember annyira a mi mondanivalóinkkal kezdi munkáit. A MA eddig felhozott témáin túl is
vannak még megírásra érdemes dolgok, próbáljon meggazdagodni velük.
Különben csak a legtöbb jóreménnyel írjon, írjon.
S ha lesznek olyan kéziratai, amik Ön szerint beküldésre érdemesek – nagyon szívesen fogom venni és addig is a legnagyobb kiváncsisággal várom szerencsésebb kopogtatását.
Mindnyájukat tisztelettel üdvözli
Kassák Lajos
A levél keltezetlen, jelenleg Reiter Róbert saját kezű másolatában áll rendelkezésünkre.
A kéziratos másolat feltünteti, hogy a Ma szerkesztőségének és kiadóhivatalának címe ekkoriban Budapest, Sziget u. 16. szám alatt található. Reiter egyik visszaemlékezése szerint megírása 1916 őszére tehető: „1916-ban azokból a versekből, amiket már jónak ítéltem, küldtem
néhányat a Tettnek. Tizenhét és fél éves voltam, amikor 1916 őszén megkaptam az első Kassák-levelet. Úgy éreztem, lovaggá ütöttek, bár a levél egyelőre elutasító volt. No sebaj, ha nem
futottam be egy igazi nagy folyóiratban, majd csinálunk mi folyóiratot az iskolában: 1917 elején az osztályban irodalmi részvénytársaságot alapítottunk, egykoronás alapon. Nekiláttunk
egy litografált folyóirat megszerkesztésének, a címe Holnap lett, és száz példányban jelent
meg.”13 Legkésőbb (a Holnap megjelenésének időpontját is figyelembe véve) 1917 tavaszáról
származhat a levél, amint azt a kéziratos másolaton is megjegyzi Reiter. A szerző 6 óra című
versének szövege jelenleg ismeretlen.
2. MA irodalmi és képzőművészeti folyóirat Reiter Róbertnek
Bpest, 1917 május hó
Nagyságos Reiter Róbert úrnak
Temesvár
Sorainkkal örömmel üzenjük meg, hogy lapunk uj stációhoz ért: részv. társasággá alakúlt és
terjedelemben, tartalomban meggazdagodva kerűl olvasóink elé. Törekvésünk körülményeink
szigoru megválogatásával értéket adni új művészeteknek. Uttörő munkánk csak úgy érheti el
célját, ha barátaink továbbra is támogatnak, hogy előfizetőink gyarapodásával alapot kapjunk
13

Reiter Róbert emlékezik, 205 = REITER, Elsüllyedt dal, 202–209.

„

60

tiszatáj

a kitartáshoz. Ezért bátorkodunk Önhöz, lapunk régi barátjához fordúlni, hogy b. társaságában
tegyen ösmertté bennünket és előfizetők szerzésével még erősebbé a küzdelemben.
Amidőn szives jóakaratáért és fáradtságáért előre is köszönetet mondunk, maradunk
mély tisztelettel
MA
szerkeszti
KASSÁK LAJOS
BUDAPEST
A kézírásos levél eredetiben maradt fenn. Aláíratlan, az aláírást a MA pecsétje helyettesíti. Arról a szerkesztőségi meggyőződésről tanúskodik, hogy a lap szerzői köre egyben a lap
támogatóinak a körét is jelenti, így minden bizonnyal a Reiter-kéziratokra reagáló Kassáklevél után keletkezett. Egy visszaemlékezése szerint egyébként Reiter avantgárd lapolvasói
tapasztalata a lehető legspontánabb módon alakult: trafikban vásárolta első saját példányait
A Tettből és a Der Sturmból is: „Eljutottam először is A Tetthez. Nővéremmel Pesten jártam
és egy trafikban megláttam A Tettet. Akkor láttam először. Megvásároltam két-három füzetet, így jutottam el aztán mint olvasó mindenekelőtt a Mához, kerültem a Strurmhoz. Mert
ugyanabban az időben jártunk Bécsben is a nővéremmel, (…) és ott találtam meg a Sturmot,
szintén trafikban.”14 Természetesen mielőtt kézbe vette ezeket az avantgárd folyóiratokat,
már olvasott róluk korábban a Nyugat és a Világ hasábjain, erre az Elsüllyedt világban közölt
több visszaemlékezésében is kitér.
3. Kassák Lajos Reiter Róbertnek
Kedves Reiter,
nagyon haragudtam már magára, de most minden meg van bocsájtva. A bátorító, kemény szavakat azonban nehezen kaphatja meg, én magam is komiszul állok. Bár közelről sem érintettek
olyan tragikusan dolgok, mint magát. Nagyon magával érzek. Ne vegye ezt vigasztalásnak. De
kívánom, hogy legyen erős. Még sok dolgunk van, és nem szabad, hogy az események letörjenek
bennünket. Vigyázzon arra, hogy a szegény nővére sorsa ne hasson magára kedélyileg. Gyöngék
vagyunk, és az ilyen esetek végzetesen hathatnak. Inkább feküdjön bele valami munkába. Ha
eleinte nehezen is fog menni, higgye el, később egy rendes kerékvágásba zökken. Lehet, hogy
magát nem is kell így biztatni. De ezzel a levéllel együtt magamat is biztatom. Kegyetlenül roszszul megy a dolgom. Szürke itt minden és reménytelen. Az emberek szörnyen utálatosak ugy a
pártéletben, mint az irodalomban. Boldog vagyok, ha néha-néha egy jobb írás kerül a kezembe.
A maga uj verse tetszik. Irjon sokat és küldje el. Ma adom postára a MA két utóbb megjelent
számát, amiket gondolom maga nem ismer. (Az ottani boltosnak külön 10-10 darab.) Most egy
német estélyt készítünk elő, és egy német MA-t. Ezen kívül Pesten is próbálok valamit csinálni.
Tamás és a felesége most ott van. Ha jól megy, akkor össze tudunk ott hozni egy periódikusan
megjelenő lapot vagy röpirat sorozatot és egy nagyobb estélyt. Most úgy áll a dolog, hogy menni fog. Az uj versét ott fogom hozni. Ezenkívül itt minden pénteken este vita estéket rendezünk
körülbelül 50 résztvevővel. Természetesen sok az ellenségünk. Havonta egy művész estét rende14

A rejtőző költő: Mag Péter tévéinterjúja Reiter Róberttel, műsoron: 1976. február 2-én és február 9én. Gépirat, 15.

2017. december

61

„

zünk 150 hallgatóval. Általában jól sikerűlnek. No lássa nagyon panaszkodtam és most úgy látszik nincs is rá okom. Téved, téved. Mindez csak kényszermunka. Mozgási kényszer és nem több.
Ezek az én természetem reflexmozgásai. Az a mélység és odaadás nincs meg bennem, ami egy
komoly munkához szükséges. Sokszor gondolom, talán nem is bennem van a hiba. Az itteni környezet az, ami még engem is legyilkol. Talán ha egyszer haza lehet menni, akkor még a maga
verses könyvét is ki szeretném hozni. És még sok minden tervem van. De lehet, hogy ott is így leszek. Amit eddig hazulról ismerek, az semmi. Két három fiuban azonban mégis látszik valami.
Ezekre kell majd építeni. Bennem megvan hozzá a jóakarat. Az uj előfizetőknek küldöm a lapot.
Kérem, hogy dolgozzon tovább is.
A multkoriban küldött cikkének mért nem küldi a folytatását?? Igy nem tudom használni.
A pénzt már átvettem. A Tettekért még nem voltunk. Nagyon szükséges már!
Irjon gyakrabban. Üdvözli
Kassák Lajos.
Kedves Reiter, ez a levél már napok óta meg volt írva, de, szinte hihetetlen, nem volt pénzem
feladni. Ne várasson a válasszal.
A levél keltezetlen, jelenleg Reiter Róbert saját kezű másolatában áll rendelkezésünkre.
Reiter a másolat végén megjegyzi, hogy a levél a 2x2 levélpapírjára íródott. A Reiter életében
bekövetkezett tragikus dolog a családfenntartó nővér, Emilia súlyos depressziója, amely miatt 1924-ben, egyetemi tanulmányait megszakítva haza kellett térnie Bécsből Temesvárra.
Nővérét ezt követően szebeni és kolozsvári klinikákon kezelték. A levélben említett vers
minden bizonnyal az Elsüllyedt dal, amelyik a budapesti 365 1925/1-es lapszámában jelent
meg. A cikk pedig, amelynek Kassák nem kapta meg a folytatását, lényegében azonos azzal,
ami A szó címmel olvasható a gyűjteményes Reiter-kötetben.15 Keletkezésére így emlékszik
Reiter: „Pogányék lapjában [Temesvári Hírlap] láttak napvilágot a szóról írt prózai fejtegetéseim is, amelyeket még Bécsben kezdtem papírra vetni. A kéziratot azon melegében elküldtem Kassáknak is, hosszú időn át kérte, sürgette a befejezést. A zárófejezet azonban sohasem
készült el. A szöveget fölolvastam a Temesvári Hírlap által 1926-ban rendezett irodalmi matinén is.”16
4. Kassák Lajos Reiter Róbertnek
Kedves Reiter Róbert,
végre valamit hallok magáról. Ugyanis ma este a kávéházban felkeresett egy ember (Doktor
nem tudom ki), akinek maga vagy három hónap előtt átadott egy verset. Sajnos ő csak most
hozta el. A verset nem tartom a legjobb dolgának, de azért örülök neki. A Dr. azt mondja, hogy
meglehetősen nehezen él ott maga, de azért dolgozik. Azt mondja, van több kész cikke – mért
nem küldi el? A mi életünk itt már teljesen tarthatatlan. Gazdaságilag teljesen tönkre vagyunk
téve. A MA már hónapok óta nem jelent meg. És itt már nem is erőltetem az ügyet. Az én ügyeim
otthon formálisan elévültek és így egy hónapon belül Pestre megyek. Ott elülről kezdem a dolgot. Lapot fogok csinálni és számítok a maga munkásságára is. Látja, részben örülök neki, hogy
ilyen nyugtalan természetű vagyok, részben kétségbe vagyok esve, hogy így fogok átvergődni az
15
16

REITER Róbert, A szó = REITER, Elsüllyedt dal, 202–209.
Az avangardizmustól a helytörténetig, i.h. 221.

„

62

tiszatáj

életen. Ezer bajom mellett most is dolgozom. Írtam jó néhány verset, cikket és 7 novellát. Ezek
elég érdekes dolgok. Szeretném már valahol kiadni őket. Igaz, megírtam az önéletrajzom második kötetét is. A Nyugatban fog jönni ez is. Már elintézett ügy. Kedves Reiter, hallom, hogy a
maga családi bajai sem javultak meg időközben. Tudja fene, a mi életünkre nagyon rátolódtak
a fekete felhők. De fontos, hogy maradjunk meg energikus embereknek. Valaki idegenre aligha
számíthatunk. Az nagy baj, hogy országhatárok bennünket is így széttoltak egymástól. De lehet,
hogy Pesten megint össze lehet egy valamire való csoportot hozni. Ha ezt sikerül megcsinálnom,
talán magának is némi uj energiát ad majd. De így is és addig is dolgozzon. Küldje el eddigi
munkáit. Gyűjtöm az anyagot. Komoly és szép lapot szeretnék összehozni.
Irjon, üdvözli
Kassák Lajos.
Ha Pestre megyek, értesíteni fogom az átköltözésemről.
A levél keltezetlen, jelenleg Reiter Róbert saját kezű másolatában áll rendelkezésünkre.
Reiter a másolat végén megjegyzi, hogy a levél a 2x2 levélpapírjára íródott. Keletkezésének
idejére egyrészt Kassák említett hazaköltözési terveiből következtethetünk (Kassák 1926
őszén érkezik Budapestre), illetve abból, hogy Reiterről már több hónapja nincsen híre. Reiter a Dokumentumban, Kassák 1926 decemberében indított lapjában egy cikk fordításával
van jelen (Le Corbusier: Sorozatkonstrukció, Dokumentum 1927. január)
5. Kassák Lajos és Nádass József Reiter Róbertnek
Kedves Reiter,
a kutya istenit magának, mért nem jelentkezik. Én, mint látja, itthon vagyok, sőt már megint
lapot csinálok. Szeretnék magától is kapni valamit – okvetlen.
A lap elég gazdag terjedelmű és szép kiállítású lesz. Föltétlen postafordultával válaszoljon.
Üdvözli Kassák Lajos.
Szólalj hát meg „Tabalás” virágom!
Üdvözli Nádass.
Ezenkívül küldje be az életrajzi adatait (3 sorban). Egy francia nyelvű antológiához szükséges.
Üdvözli K.
A levél keltezetlen, jelenleg Reiter Róbert saját kezű másolatában áll rendelkezésünkre.
Reiter a másolatban megjegyzi, hogy a levél a Dokumentum levélpapírjára íródott. Nádass
József évődő, beékelt megjegyzése Reiter Tabala-dal című versére utal. (Ma 1924/3–4.)
Francia nyelvű antológiáról, amelyben Reiter is szerepelt volna, jelenleg nincs tudomásunk.
Ezt követő levélváltásról Kassák és az 1927-től magyarul már nem publikáló, újságíróként
dolgozó Reiter között nincs tudomásunk. Kétségtelen azonban, hogy a kölcsönös nagyrabecsülés a későbbi években is megmaradt, Kassák Az izmusok történetében a következő módon
méltatta Reitert: „a Ma első időszakának egyik legfinomabb hangú és legérettebb költője. [...]
Munkái – ha nem is a Nyugat, hanem a Ma értelmében – halk hangú, jól kiegyensúlyozott ritmikájú költemények voltak. Nem annyira az expresszionistákhoz, mint inkább előfutáraikhoz
hasonlított, elsősorban az osztrák Traklhoz és az epikus lendületű cseh lírikushoz, Otakar

2017. december

63

„

Brezinához. [...] Négy-öt alapvető szenvedélyre visszavezetett, idillikus költészet ez, amelyben a háború gyűlölete és az asszony szeretete, a forradalom kívánása és a szenvedés fölötti
részvét motívuma forr össze.”17 Reiter Róbert pedig egy kései dedikációtól indulva idézi fel
azt az időszakot, amikor heti vagy még nagyobb gyakorisággal zajlott közöttük a szellemi
eszmecsere: „Pesten is már, de különösen bécsi éveim alatt nagyon közel kerültem Kassákhoz. Erős szellemi élmények fűztek minket össze, megszámlálhatatlan együtt töltött óra és
végtelen gyaloglások az esti Budapest utcáin, a Bécsben rendszerré vált vasárnapi együttlétek, új arculatú külföldi folyóiratokkal való ismerkedések, és mindig megújult iramú beszélgetések, átfűtött viták az új költészet, általában az új inspirációjú művészetek alapvető kérdéseiről – ez a szellemi mozgalmasság és izgalom, mérlegelés és eltűnődés, elvi oppozíció
aranyveretű hangja és termékeny nyugtalanság vonul át emlékezetemen, ha Kassák ajánló
sorait olvasom A tölgyfa levelei címlapján 1964-ből : »Reiter Róbertnek régi emlékekkel«”.18

KASSÁK LAJOS: DALI (KOLLÁZS)

17
18

KASSÁK Lajos, Az izmusok története, Budapest, Magvető, 1972, 230–232.
Franz Liebhard beszéde…, 198–199.

„

64

tiszatáj

KONKOLY DÁNIEL

A szavaló, a költő és a túlvilág
KASSÁKNÉ SIMON JOLÁN HANGJA
„s szólt ajka, melyet mostan lepecsételt
a csönd s ahogy zengett fülünkben hangja,
mint vízbe süllyedt templomok harangja”
(Kosztolányi Dezső)

Kassák Lajos első feleségének, Simon Jolánnak hangjáról, szavalatairól egyetlen felvétel sem
maradt ránk. Noha több filmfelvétel is készült a művésznőről, némafilmek lévén azonban
ezek sem őrizték meg hangját, ráadásul Gerő György műve, a magyar avantgárd első kísérleti
filmje – melyben Simon Jolán központi szerepet játszott – az idők során elveszett, csupán a
Dokumentum 1927 januárjában megjelent számában közölt néhány filmkocka maradt ránk.
Így tehát kénytelenek vagyunk a Kassákné előadásairól szóló tanúságtételekre hagyatkozni,
ha hangjának vizsgálatába kívánunk belebocsátkozni. Ezek a tanúságtételek természetesen
legalább annyira árulkodnak a tanúságtevőknek a hang- és irodalomfelfogásáról, mint Simon
Jolán előadásairól. Kérdéses persze, hogy mondhatunk-e egyáltalán akármit is erről a hangról, ha sosem hallhattuk. Ez a fajta közvetlenség például már azáltal is elbizonytalanodik,
hogy több tanúságtevő irodalmi szövegek felől fér hozzá a hang egyediségéhez, Vajda Sándor
így emlékszik vissza Kassákné szavalataira: „hangja messze zengett, repült fölöttünk. Egész
tragédiát mondott el”,1 amely sorok akaratlanul is A ló meghal a madarak kirepülnek utolsó
sorát („s fejünk fölött elröpül a nikkel szamovár”) idézik meg.
Mit mondhatunk ennek a hangnak az egyediségéről, ha már mindig csak előzetesen adott
struktúrák felől nyílik hozzáférésünk? Egyedi volt-e egyáltalán Simon Jolán hangja? Több beszámolót is találhatunk, amelyek a szavalatok magas hangfekvéséről számolnak be: „ez a tragikus asszony a Huelsenbeck-versekből dermesztően vékony hangjával a legkísértetiesebb
titkokat csalta ki”,2 vagy „sokan vannak, akik csak a humor szemszögéből méltatják előadásainak furcsán idegesítő, magas és ritmikus jajongását”,3 sőt Kassák egyenesen a falzett regiszterébe hajlónak véli felesége hangját: „Magas fejhangon szaval, s vannak valami olyan árnyalatok ebben a hangban, amik lekötik és elérzékenyítik a hallgatóságot”,4 hasonlóan Simon Jolán, aki egy levélben így fogalmaz: „Faludi megkért, hogy azt a fejhangot használjam, ami
olyan rossz volt a Rózsában. Mert ide az nagyon jó”.5 A költemények szavalásához ritkán vá1

2
3
4
5

VAJDA Sándor, Bécsi éveim Kassákkal = Kortársak Kassák Lajosról, szerk. ILLÉS Ilona – TAXNER-TÓTH
Ernő, PIM, Budapest, 1975, 39.
A Ma felolvasó estéje, Bécsi Magyar Újság, 1921, október 18., 6.
NÉMETH Andor, Az „értelmetlen” versekről = UŐ, A szélén behajtva, Magvető, Budapest, 1973, 170.
KASSÁK Lajos, Egy ember élete, II., Magvető, Budapest, 1983, 286.
Simon Jolán levele Kassák Lajosnak, 1920. február 18., idézi CSAPLÁR Ferenc, Kassákné Simon Jolán,
PIM, Budapest, 2003, 5.

2017. december

65

„

lasztott hangképzési mód, a falzett – vagy az ennek eredményeképpen előálló, úgynevezett
„fejhang” –, redukálja az egyéni hang sajátosságait, azonban ez a fajta szavalat éppen a szokatlan mivolta miatt válik mégis egyedivé. A hangszín egyediségének így értett redukciója
akár az elkövetkezendő években létrejövő szavalókórusok kapcsán is emlegetett kollektivitás-eszmény előzményének is tekinthető.6 Köztudott, hogy Simon Jolán nagy szerepet játszott a szavalókórus itthoni népszerűsítésében. 1928 márciusában a Gutenberg Társaság
szavalókórusának vezetésére kérik fel, majd ebből 1929 tavaszán többszörös szakítások során alakul meg a Munka-kör szavalókórusa.7 Nem sokkal később, az azonos című folyóirat
májusi számában tanulmányt is publikál a szavalókórus vezetéséről.8
Az előadások során alkalmazott „fejhang” nem Simon Jolán találmánya. Alexander Moissi,
az albán származású német szavalóművész, aki a ’10-es és a ’20-as években többször is megfordult Budapesten, szintén alkalmazza szavalataiban.9 (A legnépszerűbb videómegosztó oldalon több előadását is meghallgathatjuk.) Goethe Erlkönig című művének előadásában Moissi hangja a haldokló fiú szólamának recitálásakor már majdnem falzettbe hajlik, míg a címadó szereplő szólama esetében már egyértelműen oda sorolható. Más előadóknál tehát a
falzett nem a kollektivitás eszményével kapcsolódik össze, hanem a haldoklónak, vagy valamiféle túlviláginak a hangjaként regisztrálható. Mint azt mindjárt látni fogjuk, jelen tematika
Kassákné szavalataitól sem teljesen idegen.
Dénes Zsófia Simon Jolán egyik előadóestjéről írt beszámolójának különös és megfontolandó állítása a falzett és a szavalókórus által bejelentkező tendenciához, azaz a hang exteriorizálódásához kötődik: „testetlen elvont hang, túl van az emberi életen, de közelebb a teremtéshez; valahogy úgy, mint a gyermek hangja vagy a madáré”.10 Az előadó hangjának testetlensége, melyet Dénes Paul Klee Sírfelirat című versét, későbbi tényleges sírfeliratát („Megfoghatatlan vagyok e világon. Mert éppúgy lakozom a holtak, mint a meg nem születettek között. Valamivel ugyan közelebb vagyok a teremtéshez, mint az szokásos, de még így sem elég
közel hozzá.”) parafrazeálva mutat be, a hang és a beszélő szétkapcsolásának illúzióját implikálja, de kötődik a mottóban idézett Kosztolányi-vershez, a Halotti beszédhez is, amelyben az
élő személy hangját már eleve a múltbeliség, a halál felől gondolja el.11 A tárgyalt előadást –
amelyet 1922. február 22-én tartottak Bécsben – hirdető plakát szerint nem volt műsoron a
Klee-vers,12 valószínű tehát, hogy a sírfelirat és Kassákné szavalatának összevetése az értekező leleménye. A sírfeliratok bevett gyakorlata, hogy hangos olvasásra szólítják fel az éppen
arra vetődő személyeket, akik mintegy hangjukat kölcsönözve a szövegnek olvassák azt fel. A
szavalat során az előadó is ilyen re-citáló pozícióba kerül, hiszen a szövegből lehetségesen
felcsendülő lírai hang imitációját hajtja végre, ezzel pedig saját hangját delokalizálja. Ennek
egyik megvalósulása lenne tehát Simon Jolánnál a falzett alkalmazása – amely törli a hang
6

7
8
9
10
11

12

A szavalókórusról általánosságban ld. SZOLLÁTH Dávid, A kommunista aszketizmus esztétikája, Balassi, Budapest, 2011, 191–248.
CSAPLÁR, I. m., 12–13.
SIMON Jolán, A szavalókórus, Munka, 1929/7. (május), 214–217.
vö. BÖHM Edit, A magyar szavalás története, Ad Librum, Budapest, 2009, 155–157.
DÉNES Zsófia, „Kihuzza torkából a tragikus cérnaszálat”. Bécsi Magyar Újság, 1922. február 21., 6.
vö. KULCSÁR SZABÓ Ernő, „Szétterült ütem hálója”. Hang és szöveg poétikája: a későmodern korszakküszöb József Attila költészetében = UŐ, Irodalom és hermeneutika, Akadémiai, Budapest, 2000, 181.
CSAPLÁR, I. m., 7.

„

66

tiszatáj

egyediségének indexeit, ezáltal pedig a felcsendülő hang szinte bárkié lehet –, valamint ezért
lehet indokolt a Dénes Zsófia jellemzése szerinti, a hangot illető testetlenség, amely egyrészt
a hang eredetének kétségét, másrészt a hangnak a falzettre utaló színtelenségét is magába
foglalja, amely már magában is kísérteties hatást kelthetett. Másképpen szólva: a szavalat azt
hajtja végre, amit gyakorlatilag minden olvasás tesz, vagyis hangot, és ezzel együtt arcot ad a
távollevőnek vagy az elhunytnak.13 Paul de Man szavaival élve az így megképződő hang a „síron-túlról-jövő-hang fikciója”,14 amelyhez ha hozzávesszük, hogy az arc adása mindig annak
megvonódását/megrongálását is magával vonja,15 akkor ezek az állítások oda vezetnek, ahová Dénes Zsófia tudósítása is eljut: a szavalóművész az előadás során már éltében mortifikálódik. A Klee-féle sírfelirat által kihívott paradoxon – tudniillik, hogy a szerző már életében
elkészíti saját sírfeliratát, amely nem egyedi gyakorlat az irodalomtörténetben16 – Simon Jolán előadásaiban is megfigyelhető, hiszen a szóban forgó 1922-es előadáson kivétel nélkül
akkor még élő szerzők műveit szavalja el, ez persze nem mond ellent annak, hogy a halál
mint nyelvi kategória jelenik meg a de Man-tanulmány utolsó bekezdésében, „mivel a jelentés és a megértendő figurája a nyelvben fosztatik meg alakjától”.17
Tehát a falzett regiszterébe hajló szavalat kísértetiessége, amely a hang delokalizációját
hajtja végre, azt a következtetést vonja magával, hogy a szavalat az előadó erős jelenlétének
ellenére is megőriz valamit a lírai hang modernségbeli akuzmatikusságából,18 ha leleplezzük,
hogy a szavalt már mindig csak citátum, egy jelen nem lévő hang fikciója, amelyet az előadó
teste igyekszik elpalástolni. Figyelemre méltó, hogy Dénes nem említi Klee nevét, csak annyit
fűz hozzá, hogy Simon Jolán hangja „egy és ugyanaz az anyag a versek tartalmával”,19 amely
két állítás szintén kötődik a sírfelirat műfajához. Az idézett sírfelirat – amelynek olvasása a
szavalt allegóriájaként kőrvonalazódik – szerzőjének elhallgatása az epitáfiumok eredetileg
szerző nélküliségét idézi meg,20 így tehát a szavalatban felhangzó hang forrása is elbizonytalanodik. Thienemann Tivadar megállapítása szerint a sírfelirat azonban valami nagyon is lokális, ugyanis „a térnek csak egy adott pontján bír értelemmel. Mondatai olyanok, mint a jelbeszéd primitív mondata: a mondat psychologiai középpontja mindig a beszélő, ill. a tárgy,
mely az inscriptiot hordozza.”21 A kórus és a sírfelirat párhuzamba állítása azonban némileg
ellentmond ennek, még akkor is, ha Thienemann éppen a befogadó passzivitása kapcsán fogalmazza meg ezt a hasonlóságot,22 hiszen a kórus ugyanúgy szóródást eredményez a hang
eredetét tekintve, mint a szerző nélküli sírfelirat, amelynek az olvasó kölcsönöz hangot.

13
14
15
16

17
18

19
20
21
22

Paul DE MAN, Az önéletrajz mint arcrongálás, ford. FOGARASI György, Pompeji, 1997/2–3., 101.
Uo., 102.
Uo., 105.
DÁVIDHÁZI Péter, Menj vándor. Swift sírfelirata és a hagyományrétegződés, Pro Pannonia, Pécs, 2009,
21.
Bettine MENKE, Sírfelirat-olvasás, ford. KATONA Gergely, Helikon, 2002/3., 313.
A fogalomhoz lásd: Mladen DOLAR, The Voice and Nothing More, MIT Press, Cambridge – London,
2006, 60–71.
DÉNES, I. m., 6
THIENEMANN Tivadar, Irodalomtörténeti alapfogalmak, Danubia, Pécs, 1931, 73.
Uo., 72.
Uo., 73.

2017. december

67

„

Az előadói hang citációs-jellegéhez tartozik még, hogy Simon Jolán több előadáson is elszavalta,23 vagy inkább elénekelte a 18. sz. költeményt, Kassák legsikerültebb képversét,
méghozzá egy, a korban ismert, gyermekek által kedvelt játékhoz tartozó ének dallamára,24
melynek szövege a „Mariska ül/térdel egy kövön” sorral kezdődik.25 A játékot a beszámolók
szerint lányok kedvelték inkább, akik körben álltak, egyikük viszont középen ült, vagy térdelt
(„Mariska”) majd egy másik lány a körből kiválva („Károly bácsi”) azt imitálta, mintha késsel
meggyilkolná Mariskát. Nem mellesleg minden sor végét háromszor, néha csak kétszer elismétlik, a versszakok között tapsolnak, valamint mindig színre is viszik mozdulataikkal, ami
éppen elhangzik. Joggal merülhet fel a kérdés, hogy mi motiválhatta az adott dallam kiválasztását. A legszembetűnőbb lehetőség a gyerekdal második sora („Mariska ül egy kövön, egy
kövön, egy kövön / Fésüli szép haját, szép haját”) és a 18. sz. vers első szövegegysége („A fák
alatt / Lispitz ur / fésülgeti / szép haját”) közötti egyezés. De ezeken kívül az ismétlés és a
performativitás is összekötheti az előadást és a játékot. Simon Jolán előadása ismétel, hiszen
egy, már létező dallamot használ fel. Ez az eljárás felidézheti az avantgárd ready made technikáját, amely Hegyi Loránd szerint még az önkifejezés illúzióját is ellehetetleníti.26 A performativitás pedig talán Kassák költészetének szándékolt agitatív jellegével hozható összefüggésbe, vagyis mintha a gyerekjáték analógiájára jelen esetben is elvárható lenne, hogy a
játékban résztvevők (befogadók) performálják az elhangzó eseményeket. Ennek lehetetlenségéről számol be Diószeghy Tibor meglehetősen frivol hangvételű beszámolója a bécsi előadóestről: „Sajnos, előbb még végig kellett egy beteg Kassák-époszt hallgatni. »A tölcséreket
mindenki tegye be a fejébe« – jelentette ki férje nevében a művésznő, kevés sikerrel, mert
senki sem tette be fejébe a tölcséreket.”27
Miféle tölcsérekről lehet azonban szó? Kassák 1920-as években született költeményeiben
többször is szerepelnek gramofonok (3., 22. sz. költemény, valamint A ló meghal a madarak
kirepülnek), tehát kézenfekvő értelmezés lehet a tölcséreket a gramofon tölcsérével azonosítani. Az említett agitatív szándék viszont egy másik értelmezést is magával von, ha „tölcsérrel
tölti a tudást valaki fejébe” szólás mentén gondoljuk el a szóban forgó eszközt. Milyen viszonyban állhatnak tehát ezek a tölcsérek az emberi testtel, vagy közelebbről az emberi fejjel? Diószeghy elhamarkodott értelmezése valószínűleg a „fejébe teszi a kalapot” kifejezés
miatt a tölcséreket pusztán egyfajta fejfedőként értelmezte. Az itt javasolt értelmezések közül az előbbi utalhat például a gramofontölcséreknek a fej felé való fordítására, vagy ameny23

24
25

26

27

Például a már említett első, 1922-es bécsi előadáson, valamint 1923. szeptember 28-án Újpesten. Az
utóbbihoz lásd: „Most valakinek eleven gyerek esik ki az orrlyukából...” Dadaista és maori kultúra Budapesten. Pesti Napló, 1923. szeptember 29., 3.
uo.
A játék Karinthy Frigyes életművében háromszor is szerepel. Először a Görbe tükör c. kötetben a Mariska és Károly bácsi című írásban, majd ugyanezzel a címmel egy kötetben nem közölt vers is születik, majd végül a Nevető betegekben szereplő Tibor című novellában. Kosztolányi Dezső felesége is
említést tesz a játékról: KOSZTOLÁNYI Dezsőné HARMOS Ilona, Burokban születtem, Noran, Budapest,
2003, 140.
HEGYI Loránd, Adalékok Kassák Képarchitektúrájának értelmezéséhez = Kassák Lajos 1887–1967: A
Magyar Nemzeti Galéria és a Petőfi Irodalmi Múzeum emlékkiállítása, szerk. GERGELY Mariann –
GYÖRGY Péter – PATAKI Gábor, Budapest, MNG, 1987, 51.
DIÓSZEGHY Tibor, Mindenki tegyen tölcséreket a fejébe! Dada-estély a schönbrunni kastélyban, Jövő,
1922. február 23., 5.

„

68

tiszatáj

nyiben literálisan értjük az igekötőt, a tölcsérek testbe történő implantációjaként is elgondolható. Persze így a tölcsér már eleve a testbe ültetettként jelenik meg, ha azt a hangképzés
szervével azonosítjuk. Így viszont lehetségessé válik egy olyan interpretáció is, amely szerint
a befogadók azért nem teszik fejükbe a tölcséreket, mert az már eleve ott van. A második itt
felvetett lehetőség (a tudás fejbe történő betöltése) szerint a tölcsér nem kimeneti, hanem
bemeneti perifériaként mutatkozik meg, a felszólító modalitás pedig, a figyelem koncentrálására vonatkozhat.
Ha a felszólítást mint pleonazmust értjük, akkor szintén a játék és a szavalat közös pontjánál, az ismétlésnél járunk. Érdemes lehet tisztázni, hogy miféle sajátosságai lelhetők fel Simon Jolán szavalatainak, mitől lesz egyedi és mi áll ellen az ismételhetőségnek, vagy mi az,
ami számunkra, a hangfelvételek hiányában reprezentáció nélkül maradt? A tanúságtételek
szerint Kassákné nem minden esetben falzett technikával szavalt: „Simon Jolán hangja [...]
tiszta mély ezüstharang [...] döbbentette izgalomba a közösséget”.28 vagy: „Hangja messze
zengett, repült fölöttünk. Egész tragédiákat mondott”.29 Különös módon több tanúságtétel
szerint is éppen a hangzósság, Simon Jolán hangja egyedi zöngéjének a jelölés során történő
fel nem oldódása a záloga a szavalatok meggyőző erejének, vagy az „üzenet” továbbításának:
Komlós Aladár így idézi fel az egyik összejövetelt, ahol Simon Jolán az ún. maori verseket és
Huelsenbeck egyik hangkölteményét (A fa) is előadja: „Igazán nem vádolhatnak meg azzal,
hogy a Maisták elfogult és lelkes híve vagyok, de meg kell vallanom, hogy szavalat még ritkán
hatott rám úgy, mint Kassákné szavalatai. Különösen »A fa« úgy hatott, mintha egy barlanglakó ősemberből, aki megrendülten a lelke ismeretlen fenekéig felbolygatottan megáll egy fa,
egy vihar, az élet megfejthetetlen rejtelme előtt, riadt üvöltözések lobognának az ég felé. Félelmetes volt [...] A maori-vers olvasva – minekünk – semmi. Kassákné szavalatában elragadó
zene. S hallgatásakor az érzést végtelen mélységben és tisztaságban érezzük át, éppen mert
beleérzésünket nem korlátozzák szavak. S nincs a világnak az a költője, aki ki tudná teljesen
mondani azt, amit sejtünk. De ennek a zenének Kassákné nemcsak előadóművésze, hanem
komponistája is.”30 Vajda Sándor tanúságtétele is a hang nem-szemantikai oldalának tulajdonít komolyabb hatást: „[a]z értelmet, a drámai jelentést Simon Jolán hangja, hangszerelése
adta meg”.31 Vas István pedig így emlékszik vissza a Simon Jolán vezette szavalókórus egyik
előadására: „[É]letemben először hallottam szavalókórust. Már nem tudom, hogy mit szavaltak – akkor sem tudtam megítélni, milyen vers, amit hallok. Nem is erre figyeltem: lekötött a
műfaj újdonsága és szinte irodalmonkívüli (sic!) meggyőző ereje.”32 Azért különös, hogy a
fent idézett beszámolók a hang anyagtalan anyagszerűségét, annak előtérbe kerülését vélik
annak, ami a kommunikáció zavartalan végbemenetelét megteremti, mert Jacques Derrida
Hegel jelfelfogását elemezve azt mutatja ki, hogy a legmegfelelőbb jelölő szubsztancia a hang,
mivel abban a szemlélet érzéki térbelisége számolódik fel, így pedig azt a látszatot kelti,

28
29
30
31

32

Aktivisták – Kassákék előadóestje Ungvárott. Új közlöny. 1922. március 25. 3.
VAJDA, I. m., 39.
KOMLÓS Aladár, Szavatlan versek, Bécsi Magyar Újság, 1922. dec. 17., 7.
VAJDA Sándor, Bécsi éveim Kassákkal = Kortársak Kassák Lajosról, szerk. ILLÉS Ilona – TAXNER-TÓTH
Ernő, PIM, Budapest, 1975, 38–39.
VAS István, Nehéz szerelem, I., Szépirodalmi, Budapest, 1964, 225.

2017. december

69

„

minthogyha közvetlen hozzáférést biztosítana a jelölthöz.33 Az anyagszerűség és a közvetlenség viszonyához fel kell idéznünk az avantgárd költészet egyik vállalt tendenciáját, a szövegek világba való visszavezetésének igényét, amelyet a szakirodalom deszemiotizációnak nevez.34 Lehetséges azonban, hogy a hang hangzósságának jelölésben betöltött szerepének kiemelése valamifajta közhely lehetett a korban, hiszen több, a szavaláshoz kötődő írás is szerepelteti ezt az összefüggést. Karinthy például így ír Alexander Moissi hangjáról: „nem az értelmen és a tudáson keresztül kapcsolja be a másik emberbe azt az indulatot, amit közölni
akar”,35 Kosztolányi pedig inkább figyelmeztet, hogy „[n]em szabad lebecsülnünk az emberi
hang érzéki varázsát”,36 majd elmesél egy történetet, melyben egy állítólagos „olaszul” halandzsázó barát előadását megérteni vélik a velenceiek, akikből hol egyetértést, hol ellenérzést vált ki a voltaképpen értelmetlen beszéd.
Érdemes lehet összevetni, hogy mely egyéb pontokon fedezhető fel hasonlóság Simon Jolán szavalatai és Kassák Lajos számozott költeményeinek poétikája között. A legfontosabb
párhuzam talán a hang exteriorizálódásában jelölhető ki. Kassákné hangjának kísértetiességét könnyen levezethetnénk a korban elterjedő technikai eszközök működésmódjából (fonográf/gramofon, rádió, telefon, amplifikáció), azonban a szavalás és a kísértetiesség már a 19.
században összekapcsolódni látszik. Egressy Gábor például egy francia szavalóművész előadásmódjáról, amely átmenetet képzett az ének és a puszta beszéd között, a következőt jegyzi meg: „hangjárása valami hitszónoki, valami bibliaszerű, majdnem kísértetiesnek mondható”.37 Tehát a szóban forgó jellemzést a szavalatok általánosabb sajátságaként kell elismernünk, vagyis a kísértetiesség inkább amiatt áll elő, mert a szavalóművész mint médium valami nem létezőnek a hangját szólaltatja meg, vagyis kísérteties, amennyiben a kísértet nem
más, mint a jelen nem levőnek az ottléte, amely struktúra a jel szerkezetétől sem idegen, hiszen a jel az, ami nem ő. A szavalat tehát egy olyan szólam, amely egy olyan hangot ismétel,
melynek eredetije hozzáférhetetlen. Derrida például az ismétlés és az első alkalom paradoxonával jellemzi a kísértetet.38
Érdemes lehet ezen a ponton egy kisebb elméleti kitérőt tenni. A hang kultúrtörténetét és
a technikai médiumok viszonyát vizsgáló kutatókat némileg megosztja a kérdés, hogy az emberi hangról való gondolkodásban beálló változás, a 20. század első felében megjelenő technikai médiumok miatt következett el (Friedrich Kittler), vagy előbb a gondolkodásban kellett
változásnak jönnie, hogy egyáltalán elgondolhatóak legyenek ezek az eszközök (John Durham Peters). A már Egressy beszámolóiban megjelenő, majd a Simon Jolán szavalatairól való
beszédben kicsúcsosodó kísértetiesség, úgy látszik, hogy az utóbbi álláspontot hitelesíti. A
szavalóművészet elterjedése, amely mintegy elválasztotta a szöveget a szerző hangjától és
arcától, így tehát elgondolható a hang exteriorizálódása felé tett első lépésként is.
33

34

35
36
37
38

Jacques DERRIDA, The Pit and the Pyramid: Introduction to Hegel's Semiology, ford. Alan BASS = UŐ,
Margins of Philosophy, Harvester, Chicago, 1982, 89.
ld. még: KULCSÁR SZABÓ Ernő, Beszédmód és horizont. Formációk az irodalmi modernségben, Argumentum, Budapest, 1996, 133.
KARINTHY Frigyes, Moissi hangja, Színházi élet, 1918/25., 7.
A vers szószólói, 117.
idézi: BÖHM, I. m., 79.
Jacques DERRIDA, Marx kísértetei, ford. BOROS János – CSORDÁS Gábor – ORBÁN Jolán, Jelenkor, Pécs,
1995, 20.

„

70

tiszatáj

A kísértetiességhez kötődik még Simon Jolán „üveghangja”, melyről több tanúságtevő is
megemlékszik. Vas István így idézi fel első találkozásukat: „»üveghangját« pedig, melyet Kassák verseiből ismertünk, nem éreztem kellemesnek”.39 Zelk Zoltán pedig így: „Aztán Simon
Jolán üveghangját hallottuk, ő is a színpadra ment, elmondta verseinket, majd fuvola kísérettel elmondta Kurt Schwitters versét, melyben oly nagyon »mai« sorok vannak, mint ez: »ta ta
ta ta tuie tuie«, s mely ezzel a sorral végződik: »ó be ó be ó be ó be ó be«”.40 A legegyszerűbben húros hangszereken megszólaltatható vékony és mindig magas frekvenciájú üveghang
valóban kelthet túlvilági asszociációkat a hallgatókban. Az így megképződő, a hangszer és a
szavaló között kirajzolódó párhuzam nem példátlan. Kosztolányi például így ír: „[a] szavaló
nem egyéb, mint a vers hangszere, ahogy egy Beethoven-szonátának hangszere a zongora”.41
Az emberi test működésének és a muzikalitásnak az összekapcsolása már az ókori görögöknél megjelenik, de a 19. század első felétől kiemelt fontosságot nyer.42 Például René Laennecet, a sztetoszkóp feltalálóját az a gondolat vezeti el a felfedezéséhez, hogy a test egy hangszer, melynek hangja megváltozik, ha az meghibásodott, azaz betegségben szenved. Hermann
von Helmholtz művei – amelyek egyes kutatók szerint Bell, illetve Edison találmányait tették
lehetővé azáltal, hogy megmutatták, hogy a hallás voltaképpen leválasztható a szubjektumról43 – sem nélkülözik a szóban forgó hasonlítást. A német tudós a hallást akképpen gondolja
el, hogy a fülben bizonyos „rugalmas függelékek” találhatóak, amelyek egy meghatározott
frekvenciára mozgásba jönnek és átalakítják, illetve továbbítják az impulzust az idegek felé.44
Jelen példából is az látszik, hogy a hangszer, a hasonlítás miatt pedig maga a szavaló is ráutaltak valami rajtuk kívülire, amely lehetővé teszi megszólalásukat. Ez pedig ismételten a
szavalat kísértetiességére utal vissza, hiszen a szavaló által re-citált hang kísértetként szállja
meg az előadót.45
Azonban a hang exteriorizálódása sem Kassáknál, sem Simon Jolánnál nem mehet végbe
maradéktalanul. A 22. sz. költemény egyik sora („költők torkából horgásszátok hát ki a gramofonokat”) ugyanis annak ellenére, hogy a gramofont teszi meg a hang forrásaként, mégis
megtartja a megszólalás humán indexeit azzal, hogy nem választja le azt a „költő” szájáról.
Kovács Kálmán Az új előadóművészet című tanulmányában hasonlóképpen beszél Simon Jolán hangjáról: „A vers, ami kezébe került, más volt az eddiginél, élet volt, hús-vér organizmusú. Nem volt játékos apropója a versnek, nem épült külön-alakuló, s azután bizonyos mesteri
szabályok szerint elrendezett sorokból, nem, ennek a versnek törzse van, mire leírtuk utolsó
szavát, eleven életre támad [...] Érezte Simon Jolán, ezt a verset nem lehet szavalni, mert ez

39
40
41
42

43

44
45

VAS István, I. m., 217.
ZELK Zoltán, Féktávolságon belül, Szépirodalmi, Budapest, 1973, 191.
KOSZTOLÁNYI Dezső, Még valami a szavalásról = A vers szószólói, 121.
Janina WELLMANN, Listening to the Body Moving: Auscultation, Sound and Music in the Early Nineteenth Century, Journal of Sonic Studies, 2017/1. (13.)
https://www.researchcatalogue.net/view/323592/323593 (letöltés: 2017. 04. 11.)
John Durham PETERS, Helmholtz, Edison és a hang története, ford. CSOBÓ Péter György, Replika,
2011/4., 97–112., illetve Anthony ENNS, The Human Telephone. Physiology, Neurology and Sound
Technologies = Sound of Modern History. Auditory Cultures in 19th- and 20th-Century Europe, szerk.
Daniel MORAT, Berghahn, New York–Oxford, 2014, 46–67.
vö. ENNS, I. m., 50., PETERS, I. m., 104.
vö. DERRIDA, I. m., 14.

2017. december

71

„

nem is vers, hanem az élet törzséről külön életre lefejtett külön egész, éppen minden felülettől való elvonatkozása folytán maga az élet”.46 Az idézetben szereplő természeti metaforika
egyrészt az előadó hangjának organikusságát hangsúlyozza, viszont mikor a szövegben azt
olvassuk, hogy a szóban forgó szavalat „az élet törzséről külön életre lefejtett külön egész”,
akkor mintha mégiscsak a szétválasztaná a szavalót és a szavalatot.
Szabó Lőrinc Tücsökzene című műve 304. darabjának (Vers a pódiumon) is kérdése a szavaló és a szavalat viszonya. Az említett költemény akár elgondolható lenne Simon Jolán egyik
előadásának megverseléseként is. Ezt igazolhatná a szavaló attraktivitása („A szép nőt, aki
előttünk szaval”),47 valamint a tény, hogy Szabó Lőrinc verséből a szavalt költemény értelméről semmit sem tudunk meg, amely akár arra is engedhetne következtetni, hogy egy „szavatlan vers” elhangzásáról lehet szó. Habár a vers nem utal nyíltan a szavaló kilétére, Szabó Lőrinc önkommentárjából megtudhatjuk, hogy a versben szereplő művésznő alakjának megalkotásában leginkább Palotai Erzsi, Péchy Blanka, valamint Simonffy Margot személye és előadásai nyújtották az alapot.48 A szóban forgó költemény annak ellenére is adalékul szolgálhat
a vizsgált korszak szavalatairól való gondolkodás jobb megértéséhez, hogy a szerző szándékát regisztráló dokumentum szerint nem elsősorban Simon Jolán szavalatai ihlették. Amint
az már az üveghang kapcsán is szóba került, a szavaló gyakran mint hangszer jelenik meg.
Szabó Lőrinc versében sincs ez másként, ahol a szavalót „élő hegedű”-nek nevezi a költemény. Ennek egyik vonatkozása, hogyha a szavaló hangszer, akkor önmagától képtelen hangot kiadni, valami külső hatásra van szüksége, amely a versben a „belső vonóként” elgondolandó „fényvihar” lenne. Mivel a hasonlat miatt az iménti kifejezés nem vonatkoztatható
a színpadon álló művészre vetülő reflektorfényre, ezért egyelőre legyen annyi elég, hogy a
versben többször felbukkanó elektromossággal áll összefüggésben. A hangszerszerűség másik vonatkozása pedig Laennec elméletéhez csatol vissza, amelyben a hangszerként elgondolt
emberi test belsőjéhez a hang enged hozzáférést. Azonban Szabó Lőrinc költeményében az
így felnyíló belső („átvilágítja, szívet, csontokat / zendít: a test, mint áruló üveg, / szinte mutatja, minden üreget / hogy kitölt benne dallam és ütem”) már nem az érzelmek és a gondolatok világával ekvivalens, hanem csupán a hangképzéshez szükséges belső szerveket mutatja
meg, melyek maguk is üresek, üregesek.
Lényeges még a költemény zárlatában olvasható, de a Tücsökzenében is többször felbukkanó spiritizmus (ld. még Mamika szellemei, Túlvilág felé, Az asztal táncolt, A külső rossz).
A zárósor felsorolásának („a szellem, a költő, a túlvilág”) utolsó eleme miatt, az elsőre nem
feltétlenül kísértetként értelmeződő „szellem” kifejezés is elnyeri ezt a jelentést. Sőt, úgy tűnik, hogy a szavalat hatásával, vagyis az utolsó sorban felsoroltaknak a hallgatókba történő
átáramlása („átszikrázik belénk”) [kiem.: K. D.] az elektromossággal is összefüggésben áll.
A vers más pontjain is találhatunk az elektromosságra utaló kifejezéseket. Például a szavaló
hangjának rezgése által hozzáférhetővé váló belső („a vers [...] átvilágítja, szívet, csontokat /
zendít: a test, mint áruló üveg, / szinte mutatja, minden üreget / hogy kitölt benne dallam és
ütem”) [kiem.: K. D.] a röntgenezés – amely sugárzás is az elektromágnesességen alapul – jelentésköréhez kapcsolódó szóval vezettetik be. Valamint a szavalót a feje tetejétől a lábujjaiig
végigsúroló „fényvihar” mintha egy belül zajló folyamatot (a feszített idegállapotban a testen
46
47
48

KOVÁCS Kálmán, Az új előadóművészet, Ma, 1922/4., 63.
Több tanúságtevő is beszámol Simon Jolán szépségéről ld. VAS, I. m., 217.
SZABÓ Lőrinc, Vers és valóság, II., Magvető, Budapest, 1990, 480.

„

72

tiszatáj

végigfutó bizsergést) egy külső természeti jelenséggel jellemezne,49 amelyet talán nem teljesen indokolatlan a sarki fény – szintén elektromágneses – jelenségével azonosítani. Itt említhető még a szavaló „villamos haja” is, amely valószínűleg az elektrosztatikus töltéssel rendelkező hajra utal. A fentebbiek értelmében már láthattuk, hogy a szavalóművész mintha egy
szeánsz vezetőjeként (médium) szavalataival szellemeket idézne. A „villamos haj” vonatkozhat például arra a hiedelemre, amely szerint a kísértetek megidézését elektromos jelenségek
követik.50 A most tárgyalt költemény végén megjelenő, az okkultista áltudomány által magnetizmusnak nevezett jelenség (a „szép húsból” átszikrázó tényezők), valamint az „öntudat
kéjes szünete” a Tücsökzene 352. darabjában (...a nagy kék réten...) is megjelenik: „zeng a
hang és zsongva ring a rét, / s ahogy szíved átveszi ütemét, / mintha egy gömb fénytág felületén / robbanna rólad, úgy hagy el az Én”. Azaz jelen esetben a szív és a rét (a tücsökzene)
ütemének összehangolódása az én elvesztéséhez, vagy éppen megkettőződéséhez vezet.51
Nagyon hasonló dolog történik a szavalóművésszel is (aki szintén ráhangolódik egy már
meglévő ütemre), hiszen – mint fentebb láttuk – a szavalat egyrészt mortifikálja a szavalót
(ehhez kapcsolódik a szavaló átvilágítása által megidéződő röntgenezés is, amely jelenség a
vizsgált személy csontjait teszi láthatóvá már annak életében), másrészt a szavaló hangja is
duplikálódik, ha hangjának forrása egyszerre az előadó hangja, és egyszerre a „síron-túlróljövő-hang fikciója”.

49

50

51

Szabó Lőrinc gyakran él ezzel a módszerrel ld. még: KULCSÁR-SZABÓ Zoltán, Tükörszínjátéka agyadnak. Poétikai problémák Szabó Lőrinc költészetében, Ráció, Budapest, 2010, 238–257.
Pallas nagy lexikona, asztaltáncoltatás http://mek.oszk.hu/00000/00060/html/007/pc000799.html#3 (letöltés dátuma: 2017. 08. 28.) valamint KIRÁLY József, Spiritizmus, okkultizmus, Athenaeum, Budapest, 2007, 59.
KULCSÁR-SZABÓ, I. m., 255.

2017. december

73

R ŐCZEI GYÖRGY : KASSÁK - WAGNER MASZKJÁBAN

„

„

74

TANDORI DEZSŐ

tiszatáj

2017. december

75

„

„

76

tiszatáj

2017. december

77

„

„

78

tiszatáj

2017. december

79

„

NEMES Z. MÁRIÓ

Komjáthy Jenő költeményei
a Szíriuszi Magkórus előadásában
a 2789. Hungarofuturista
Kongresszuson
1. Csúzik a nyarmat
rüszüvel készültem finfire
de megbazták korfut a begyár akrok
hulla hullana zápoz
fekete ének a nyúlfa
meddig ér xénia
meddig a hüpp.
lárok alszanak tobuláron
csúzik a nyarmat fénye a bestén
elfen a zuckja akár a puty
sírok és sírok
szikkad a nyög
ne fegyelj uzgár
lám zörg a ruszk
fene nagy garral jő a puty
intezita nyálifári
bekaszlak nömbi
akárhol púz
zánga zánga nafetye nag
bárcsak ottó jönne dag
nifele áll a vonyarc
ósdi féknyelvel
zuhansz

„

80

tiszatáj
2. Nyápocok
ancsej volt a lelke szása
pedig a toborc
kietlen nyufkszáron
hullt hullt
a fátyolozott póc
nyápocok nyápocok
zsizske és avar
nipoji olifa
antracitszuka
főbe főbe holt a dinka nyuzogár
nem köci a nyál csak apró
zúrrogat a társzki
nincsen mosolya
antracit nyápocok
kimart pendele
ne nézz vissza
csak nyöff amíg
zúrrogat a nyár

2017. december

81

KASSÁK LAJOS: KOLLÁZS TORNÁSZNŐKKEL (KOLLÁZS)

„

„

82

tiszatáj

FRIED ISTVÁN

Kassák Lajos három NYUGATos esztendeje
„Mert az önmagáért szépet nem ismerjük, de bizonyos,
egy tökéletesen megépített gép vagy tökéletesen megszerkesztett vers nem lehet csúnya. (…) Amennyiben
tehát a szép fogalmát használni akarjuk, a szép nem az,
ami tetszik, hanem ami relatíve tökéletes. Ezt a tökéletességet a konstrukció egysége határozza meg.”
(Kassák Lajos: Éljünk a mi időnkben)1
„Most hogy kibomlott a fekete virág, köszönöm néked,
Kasi. Sok mindent köszönök ezért.”
(Szántó György: Fekete éveim) 2

Osvát Ernő ugyan elveihez ragaszkodó, ám időnként meglepetésekkel szolgáló szerkesztő
volt. Amikor 1924-ben az emigráns, még körözött Kassák Lajosnak tervezett önéletrajzából
közölt részleteket, sokat kockáztatott, de azzal is, hogy nem egyszeri publikálás maradt ez a
Nyugat tematikai kínálatai közül szokatlanságával jeleskedő próza, hanem 1926-tól különféle
műfajokkal, különféle rovatokban tűnt föl a Kassák névaláírásával jelzett költemény, próza,
vers, kritika, tanulmány, tárlatismertetés, körkérdésre adott felelet. Mintha Kassák azok közé
az állandó munkatársak közé tartozott volna, akiknek közreműködése a Nyugatban magától
értetődő volna; mintha azok egyike volna, akik ugyan nem mindenben osztják a szerkesztő
Osvát Ernő elképzeléseit, sem a kritikai szellemet, sem a „szép”-ről való gondolkodást illetőleg, mégis, a nem probléma mentes körülmények közé jutott Nyugatot tekintik szellemi otthonuknak. Osvát maradék életidejében, az 1926–1929 közötti néhány évben oda hatott, hogy
Kassák számára a Nyugat ne pusztán a tudatosított/tudatosult beérkezést jelentse, hanem ettől nem függetlenül olyan orgánumot, amelyben szabadon fejtheti ki a maga hangsúlyozottan
személyes (szocialista meggyőződése szerinti) esztétikai és nemcsak esztétikai elveit, miközben a Nyugat szerkesztőségének mégis érvényesülő irányvonalával szemben kialakított
állásfoglalásait a kolozsvári Korunkban, valamint a polgári radikálisok folyóiratában, a Századunkban teszi közzé. Osvát részéről egyfelől nagyvonalúsága, minőségérzéke könyvelendő
el, az a tény, hogy Kassák számára tág teret biztosított, sőt, regényírásra bíztatta, majd megkezdte az Angyalföld közreadását,3 másfelől tekintettel volt a szerkesztőtárs, Babits Mihály
(túl)érzékenységére, Kassák bírálatát a Halálfiairól ezért nem közölte. Kassák aztán a Baum-

1

2

3

Kassák Lajos: Éljünk a mi időnkben (1926). = uő: Éljünk a mi időnkben. Írások a képzőművészetről,
vál, s.a.r. Ferencz Zsuzsa, jegyz. Keszthelyi Rezső. Bp., 1978, 90.
Szántó György: Fekete éveim. Bp., 1973, 281–283. Kassák a történelmi regény írásával szemben önéletrajz, majd dráma írására buzdítja Szántót.
Csaplár Ferenc: Kassák Lajos körei. Bp., 1987, 161, 201, a Kassák-Babits viszony alakulásáról: 320–
340.

2017. december

83

„

garten-alapítványról alkotott véleményét meg sem kísérelte közre adni a Nyugatban. Ilyenmódon Osvát és Kassák elég távolról közeledtek egymáshoz, noha van adatunk arra, hogy korábban Osvát meg-megjelent a Ma rendezvényein (olykor Babits is), s az Egy ember élete kéziratához bármily konspiratív módon jutott hozzá,4 nem habozott a publikálással, jóllehet
pert, támadásokat kockáztatott. Olyan adat is fölmerült, miszerint Osvát és Babits közismert
nézetkülönbségei5 miatt Osvát fontolgatta (volna?) egy kritikai orgánum létesítését, melyben
olyan írások is napvilágot láttak volna, amelyek áldozatul estek Babits (túl)érzékenységének.
Gellért Oszkár két helyen is előbányássza ezt az adatot emlékezetéből, s a hasonlóan fogalmazott mondatokhoz a második közlés során zárójelben hozzáfűzi: „(Osvát itt Kassáknak arra a cikkére gondolt, melyet Babitsról írt, s melynek kiadását Babits nem engedte meg).”6 Kiegészítésül jegyzem meg, hogy a (túl)érzékeny Babits és Kassák között az 1930-as évekre,
mikor Babits szerkesztette a folyóiratot, megenyhült a viszony, Kassák továbbra is munkatársa maradt a Nyugatnak. Hogy Baumgarten-díjat csak 1945 után kapott, annak a korábbi
minisztériumi letiltás volt az oka.
Aczél Géza emígy összegzi Kassák és a Nyugat egymás pozícióját erősítő kapcsolatát: „épp
a Nyugatban válik országosan elismert klasszikus íróvá, aki végül is a folyóirat legtermékenyebb szerzőjének bizonyul közel kétszáz közleményével, melynek majd harmada terjedelmes regényrészlet.”7 A magam részéről azt emelném ki, hogy szapora Kassák-közléseivel a
folyóirat nyitottságát, a más ízlés, szépfelfogás, világnézet eltérő vélemények közé beilleszthetőségét hirdethette, Kassák viszont azt, hogy a maga Nyugat-képével (erről alább), más
irányokat integráló és integrálásra felajánlott nézeteivel legitimálta a Nyugat liberalizmusát,
majd tevékenységét (ehhez számítsuk a megindított Dokumentumot) olyan értelemben fogta
föl, mely nincs teljesen elkötelezve egyetlen irodalompolitikai és esztétikai célkitűzésnek
sem; s ha egy rövidebb írásban odaveti is: „ma már túl vagyunk az avantgardizmuson”,8 másutt felrója az expresszionizmusnak, hogy alkalmatlan a szoborbeli monumentális művészetre,9 nem tagadja meg annak az új iránynak jelentőségét, netán az egyetemes krízisből kifelé
mutató érdemét, amely részint a Neue Sachlichkeit színházi törekvéseiből, részint az új filmművészetből érkezik (ezekről alább). Egyszóval Kassák ugyan nem mutatkozik érzéketlennek Nyugat-szerzők valódi jelentőségével szemben, noha az 1920-as esztendőkben azokkal
rokonszenvez, akik magányosan álltak a különféle modernségek ütközőpontjain (majd az
1930-as esztendőkben tervez olyan, összefüggő sorozatot, amely a Nyugatnak a maga számára legfontosabb alkotóit elemző tanulmányban mutatná be, részint átdolgozva – kiegészítve
az 1920-as esztendőkben a Nyugatban közölt írásait,10 és csak mellékesen jegyzem meg,

4
5
6
7
8
9
10

Kassák Lajos: Egy ember élete. Bp., 1935. VII, 93, 100–102, 116.
Gellért Oszkár: Kortársaim. Bp., 1954, 32–33, 188.
Uő: Egy író élete. A Nyugat szerkesztőségében II. Bp., 1962, 110. 315.
Aczél Géza: Kassák Lajos. Bp., 1999, 121.
Kassák Lajos: Két fiatal festő. Nyugat 1928, I, 238–239.
Uő: Bokros Birmann Dezső albuma. uo, 767–768.
Tasi József: Kassák és Móricz Zsigmond. = Magam törvénye szerint. Tanulmányok és dokumentumok
Kassák Lajos születésének századik évfordulójára, szerk. Csaplár Ferenc. Bp., 1987, 107–108.

„

84

tiszatáj

hogy egyik-másik szerzőről, kisebb időbeli eltéréssel Németh László, illetőleg Márai Sándor
is írt, olykor nézetbeli átfedéseket konstatálhatunk).11
Mindenesetre elmondható, hogy Kassák markáns véleményével még akkor is kiválik, ha
esetleg ugyanarról a szerzőről-műről egy másik kritikát is közöl a szerkesztő. A következő,
egyáltalában nem meglepő állítás az lehetne, hogy Kassák kitekint a nyelvi határon túlra. Értékelendő, amit Gorkijról írt,12 kiemelve annak szuverén, máshoz nem hasonlítható, minek
következtében irányoktól, korstílusoktól független (regény)világát. Igaz, a Kassák-kutatás jórészt egyetért abban, hogy Gorkij önéletrajzi trilógiája ösztönözhette az Egy ember élete megírására;13 ahogy Gorkijban választott osztálya reprezentánsát látta, a maga erejéből tehetsége kibontakoztatóját, aképpen igazolta önnön példájával, miként juttathat tanulás, önképzés,
szorgalom, sorsvállalás és világnézeti formálódás oda, hogy egyenrangú társa lehessen a szerencsésebb sorsú alkotóknak. Ha csak egy pillantást vetünk a magyar és világirodalmi tárgyú
írásokra, nemcsak az ítéletalkotás megalapozottságát, az olvasmányok mélyebb értését vehetjük tudomásul, hanem a világszemléleti előfeltételezések hangsúlyozása ellenére, azaz e
kritikai pozíció határozott érzékeltetésével szemben, az esztétikai ítéletek differenciáltságát.
Kassák nem tagadja, hogy a művészetet csak „társadalmi” kontextusában véli értelmezhetőnek, olykor szigorúbban szólva: megítélhetőnek, valójában elutasítja a merőben használati
szempontú vélekedéseket, a „proletkult” rövidre zárását, éppen ezért mutat megértést még
olyan írók iránt is, mint például Szomory Dezső vagy Füst Milán, akiket nem szembeállít Babitscsal vagy Kosztolányival (az 1930-as esztendőkben már az ő jelentőségüket is méltatja),
hanem becsüli különútjukat, egyszerre fogadván el stíluskezdeményezésüket, határolván el
magát „felül”-stilizáló törekvéseiktől, modorosságuktól. A magyar és a világirodalmi szemle
akár esetlegesnek tetszhet, kevéssé valószínű, hogy felkérésre dolgozott volna, inkább éppen
kezeügyébe került olvasmányairól számolt be. A ma olvasója nem leli nyomát annak, hogy
pusztán benyomásait, egyszeri rátalálását közvetítené a folyóirat számára. Jóval inkább azt,
hogy filmelméleti/kritikai, tárlatokról beszámoló, irodalmi tanulmányai egyként A művészet
társadalmi produktum14 című tanulmányában vázoltakból vezethetők le: „A művészet nem a
világ törvényein kívül álló abszolutum, hanem társadalmi produktum”, vagy: „Az ember (…)
társadalmi lény, egyéni alkotás, de társadalmi produktum”. Ezzel nincs szerinte ellentétben,
„hogy minden művész, mint minden fölfedező és alkotó, a kifejezési forma tökéletes megvalósítására törekszik”, és ezért tekintettel kell lenni a művész pszichikai adottságaira: így nem
lehet „passzív széplélek”, de „könyörtelenül áll szemben az anyaggal”. Röviden áttekintvén a
művészet nagy korszakait, a szocializmusban látja a „jelen legnagyobb problémájá”-t, itt
hangsúlyozni kell, hogy Kassák a szociáldemokráciához vonzódott, másrészt az ő szocializmusa egyben a jelenénél igazságosabb-méltányosabb társadalmi rend igényével azonosítha-

11

12

13

14

Németh László: Ember és szerep. = Homályból homályba. Bp., 1977, I, 367: „A Halálfiairól elég kicsinylően írtam.” Márai Sándor nagyjában-egészében egy időben írt nagy elismeréssel Szomoryról: A
párizsi regény. Ujság 1929, nov. 23, előtte: Írói élmény. Kassai Napló 1924. márc. 30. (Nem szereti
Szomoryt, de „igen-igen nagy író”. E cikkben felbukkan Kassák, majd Tömörkény neve.)
Kassák Lajos: Az Artamanovok. Nyugat 1926, II, 962–965. Ezt követőleg olvasható Bonkáló Sándor:
Gorkij új regénye, uo, 965–966.
Szávai János: Az önéletíró Kassák. = Kassák. Esszék, tanulmányok a költőről, íróról, művészről, szerk.
Szávai János. Bp., 1990, 127.
Kassák Lajos: A művészet társadalmi produktum. Nyugat 1929, I, 346–349.

2017. december

85

„

tó. „Egy új kor kezdetén állunk”, reméli, a szocialista művész „az élet teljességét kísérli meg
összefogni.” A világválság előtti pillanatokban még utópikus gondolkodású Kassák elutasítván a művészi alkotások merev osztályhoz-kötöttségét, az egyetemest célozná meg a konstrukciók által megvalósítható tökéletesség jegyében. Az 1930-as esztendőkben azonban már
szerényebb és inkább megvalósítható program jegyében működik, amely természetszerűleg
nem független a magyar és európai változásoktól, ideértve a Szovjet-Oroszországból érkező
híreket. Esztétikai nézeteinek nyitottsága (az olykori teoretikus rövidre zárásokat is a helyükön láttatva) azonban továbbra is jellemző, akár paradoxnak vélhetnők, hogy Szomory és
Füst Milán, a méltányosabban megítélt Babits, illetőleg Kosztolányi és Móricz után nem
akármilyen elismeréssel nyilatkozik Márairól (ennek kölcsönössége alaposabb értelmezést
igényelne).15
Visszatérve az Osvát szerkesztette Nyugatban közölt írásaihoz, ismét csak a meglepő jelzővel élhetnők, hiszen első kritikai megnyilatkozása Szántó György első történelmi regényének, a Bábeltornyának bemutatása volt.16 Igaz, Szántó Györgynek a nemzetközi avantgárd
irányait visszhangzó, a párizsi és a berlini mozgalmakat, törekvéseket, ágenseket bemutató
folyóirata, az Aradon kiadott, rövid életű, de vállalásában és anyagában jelentős Periszkóp révén már a húszas évek első felében is volt kapcsolódási pontja Kassák törekvéseihez, ennek
ellenére érdekes az a tény, hogy egy későbbi időpontban Kassák újra visszatér Szántó regényeihez, állást foglal az író érdemei mellett (ezúttal a tatárjárás korában játszódó Bábeltornya mellett, a Körösi Csoma Sándor életútjáról szóló A bölcső meg az Erzsébet-kori drámaírót, Marlowe-t a középpontba helyező Földgömb összegző kritikáját adta).17 Arra a kritikából kitűnő látszólagos ellentmondásra mutat rá Kassák, hogy Szántó György a jelen problémáit a „történelmi regény” alakzatában dolgozta föl, jóllehet ilyen „mutatvány”-ra a történelmi regény általában alkalmatlan. Az elismeréssel nem fukarkodik Kassák: „komolyan
számba veendő Szántó regénye”, „szigorú mértékkel mérhető, a mese feldolgozásában és
formakompozíciójában nagyszerűen végigvezetett és kiegyensúlyozott munka.” Baja Kassáknak a választott alakzattal van, itt rövidebben, másutt részletesebben fejti ki álláspontját.
Persze, nem az alakzat az oka annak, hogy általában a történetírás, illetőleg a történelembe
aláereszkedés nem egyszer meghirdetett objektivitását tagadja. „Hogy Szántó a történelemhez nyúlt vissza, az a tény feleslegesen irodalmivá teszi könyvét, viszont lehetséges, hogy
ezek a formai adottságok tisztábban engedik láttatni velünk a szerző kész, öntudatosan egyszerű és koncentrált művészetét, s imponáló az az önmérséklet, amivel Szántó témáját kezeli
és formáját egyensúlyozza.” Alább azzal „menti” Szántót, hogy vak lévén kevésbé fér hozzá a
jelen eseményeihez (valójában Szántó kortársi regényének, Az ötszínű embernek megjelenését a cenzúra gátolta), így a Szántó-regények bemutatása ürügyén a történelemszemléletek
ellentmondásait teszi szóvá: „Hiába helyezkedünk az oknyomozó történelem álláspontjára, a
történelemíró mindig csak visszakövetkeztethet, csak föltételezhet, s ebben a föltételezésben
döntő szerepet játszik az ő szubjektív énje. A történelemírás éppen ezért nem tekinthető tu15

16
17

Márai 1918-tól kezdve kerek húsz éven keresztül szemlézte elismeréssel Kassák szépirodalmi munkáit. Korszerű fényképek című cikkében (Ujság 1932, 125. sz.) a Kassák bevezetésével kiadott szociofotós könyvet méltatja. Ezzel szemben: Kassák Lajos: Márai Sándor. Kelet Népe 1940, aug. 1. Vö.
még Ferenczi László: Én Kassák Lajos vagyok. Bp., 1987.
Kassák Lajos: Bábeltornya. Nyugat 1926, II, 746–747.
Uő: Szántó György regényei, uo, 1929, I, 415–418.

„

86

tiszatáj

dománynak, s a történeti-regény-író pedig, aki az adatokat csak alapul használja föl fantasztikus történeteihez, az vagy romantikus giccselő, vagy szabadon szárnyaló költő”. (Kassák
nem felrója, pusztán megállapítja, hogy Szántó „nagyon gyakran a giccs és a nagyszerű költészet késélén balanszíroz”.)
Még egyszer, 1928-ban visszatér a maga dilemmájához. Barbusse (akinek háborúellenes
regényét Magyarországon is sokan üdvözölték, nem annyira riportregényi előadása, inkább
hősiesen pacifista morális elszántsága miatt) Jézus-regényével18 szintén megosztotta az olvasó közvéleményt. Kassák ideologizáló alapról indít, szembeállítva a „keresztény életérzés”-t a
„szocialisták tudományosan megkonstruált világkép”-ével. Barbusse a megfeszítést is vállaló
puritánok és enthuziaszták közé sorolható. „Egy költőember őszinte rajongással föltörő lírája, s így és ennyiben komoly irodalmi érték” – summáz. Mindez nem hallgattathatja el fenntartásait, melyek leírásával a följebb idézettek újabb megvilágításba kerülnek: „Történelmi
regény nagyon hozzávetőlegesen közelítheti meg célját, s csak nagyon fogyatékosan teljesítheti be hivatását. A történelmi regény írója hiába hivatkozik a történelem tüzetes tanulmányozására és alkalmazására, sohasem feledkezhetik meg önmagáról mint szubjektív pszichikus lényről, és így a rekonstruált történelem csak rajta keresztül, az ő mai egyéniségének
hozzáadásával mutatkozhatik meg. (…) Egy alkotó művész részére (…) a történelmi regény
írása csak másodlagos, jól vagy rosszul (inkább rosszul) megoldható pedagógiai és pszichológiai feladat lehet.” Mindezt az egymástól távolabbi korok „egymáshoz hasonlításának tévútjai”-ra hivatkozással támasztja alá, bizalmatlanságát fejezve ki bármely történelmi „rekonstrukció” iránt. Hozzá kell tennem, hogy a két világháború között nemcsak a (kiváltképpen az
erdélyi) magyar irodalomban élte fénykorát a „történelmi regény”, hanem (például Stefan
Zweig életrajzi regényei) egész Európában sikeresnek bizonyult(ak). Kassák nemcsak a jelenben játszódó regénytörténések elfogadtatásáért küzdött, erre valójában nemigen volt
szükség, még csak nem is a tőle mindenképpen idegen pozitivista, historista vagy szellemtörténeti szemlélet regénybeli megnyilatkozásának jogosultságát vonta kétségbe, hanem a maga
epikusi felfogásának megfelelően a modernség hangsúlyait máshová helyezte el, a nagyvárosiasság és a benne egzisztenciáját kereső személyiség (a jelenben robbanó) konfliktusait,
nem utolsósorban a szociális problémák epikai anyaggá tömörítését jóval érdemesebbnek
vélte arra, hogy a regény új formái meggyökeresedjenek. Az Egy ember élete középpontjában
ugyan egy fejlődés/nevelődési regénybe írható szereplő tevékenykedik, ám részint a környezet, a közeg és a növekvő, férfivá érő egyén, aki közéletisége, elkötelezettsége révén formálja
meg önmagát, lényegében úgy „történeti” tér és regényalak, hogy beleszerveződik a megkerülhetetlen „szerep”-be, s ezáltal példázhatja az „egy ember” életéről szóló (amennyire lehetséges, nagyon kevéssé, „objektivált”) történetben, történelemben való részvételt.19 Elképzelhető, hogy a folyamatosan megjelenő önéletrajz hozzájárult ahhoz, hogy Márai „egy polgár”
vallomásait írja két kötetbe, egy szociologikusabb első, majd az íróvá formálódás második
könyvébe. Szántó Györgyöt számos, (Simplon) kávéház-beli, beszélgetés során győzte meg
18
19

Uő: Barbusse: Jézus, uo, 1927, II, 847–878.
Egy ember élete címen adta közre Füst Milán naplórészleteit, melyek nem szerkesztődtek össze sem
regénnyé, sem önéletrajzzá; 1919-ből, 1927-ből hoz példákat a naplókiadás, a Szép Szóban 1939ben jelent meg ilyen címen részlet. Füst Milán: Teljes napló, s.a.r. Szilágyi Judit. Bp., 1999, II, 603–
642, 643–660, 661–681, 779–783. A címeknek ez az átfedése tudomásom szerint nem okozott zavart. Füst nem tette szóvá, hogy Kassák hasonló címmel jelentette meg művét, mint korábban ő.

2017. december

87

„

Kassák, hogy az ambiciózus festőként induló fiatalember rendkívüli szituációjáról, szituáltságáról, majd onnan önnevelődése stációiról írjon regényt – a történelmi epika helyett. A Fekete éveim e folyamatról és Kassák szuggesztív személyiségéről számol be; s amikor Szántó
György újabb (ezúttal kevésbé sikerült) történelmi regénybe kezd, Kassák kétkedéssel teli
hangját hallja, vele vitázik - némán.20
Kassák világirodalmi „körképe” a különféle okok miatt népszerű könyvek szemléje. H. G.
Wells William Clissold világa című regényéről21 szinte ingerülten közli véleményét. Írásából
kitetszik, nem először találkozott a Magyarországon is jelentékeny példányszámban kiadott
Wells-művekkel, melyekről elismeri, hogy szerzőjük „tisztában van a propaganda-csinálás”
eszközeivel, ám a „népboldogító agitátor” olcsó fogásaival él. A nehezen meghatározható műfajú mű „ekletiká”-ját bírálata tárgyává teszi. „Mert hiszen tudományos munkának nem egyéb
regényes elbeszélésnél, regénynek nem egyéb tudományos frazeológiába öltözött nagy általánosságokban tartott okoskodásoknál”. A füzetes regények szépirodalmi kliséit kifogásolja, s
a szerzőt kevéssé hízelgően „lexikon-agyvelejű”-ként aposztrofálja. Olyan ember, aki sokat
olvasott, de okoskodása felelőtlen „közhelyeket ismétel, vagy ügyesen leplezett rosszhiszeműséggel félremagyaráz”. Kassák indulatait nem pusztán az érteti meg, hogy Wells a XX. század eszmeáramlatairól túl könnyedén, ám annál magabiztosabban nyilatkozik meg, nem
hagyva helyet a vita lehetőségének, talán az általa szóvá tett és meddőnek minősített olvasottság sem ingerelte túlságosan (Márai Wellsről szólva jelenti ki, miszerint az olvasottság
nem azonos az okossággal, bár Márai jóval visszafogottabb Kassáknál),22 a kritikust inkább
egy író-jelenség, a sikerszerző figurája látszik felbosszantani, olyan, akit a maga irodalomfelfogása szerint nem tud (és nem is akar) beilleszteni a XX. század író-tanúságtévői közé, mivel
egyrészt szaporán megjelenő könyveikkel nem hoznak „újat”, másfelől az eddig kialakult,
többé-kevésbé elfogadott-elfogadható-vitatható gondolatiságot közhelyessé silányítják. Annak az irodalom-iparosnak munkája (Kassák interpretációjában) Wellsé, aki általában tudja,
mit vár tőle (és általában a könyvtől) az olvasó, és meg sem kísérli, hogy megkíséreljen kitörni abból a helyzetből, amelyet kialakított magának, és amelyben jól érzi magát. Vele és ezzel
az írótípussal állítja szembe Gorkijt, akit már csak besorolhatatlansága, jellegzetes „oroszság”-a miatt is becsül. Gorkij életes művészetét állítja szembe továbbá Upton Sinclair „riporter-realizmus”-ával. Olyan „lírai filozófus”, aki közelebb látható „a kelet nirvánás életfelfogásához, mint a modern amerikanizmushoz”. Gorkij családregénye ürügy Kassák számára, hogy
felszólaljon az „osztályművészet” ellen, egyben vitassa a proletárművészet nem egy képviselőjének álláspontját, miszerint Gorkij „kispolgár” lenne.23 Itt jegyzem meg, hogy a Nyugat
Gorkij-írást (is) közölt,24 s nem egy Nyugat-szerző volt Gorkij regényírásának híve. Ugyancsak a kortársak számottevő részének egyetértésével találkozhatott mindaz, amit Kassák Ilja
Ehrenburgnak a Moszkvai sikátor című regényéről közölt.25 Megjegyzem, a német kiadók
gondozásában több Ehrenburg-regény jelent meg, ezek eljutottak Magyarországra is, jelentős
számú olvasót vonzottak, s így a magyar fordítás is időszerűvé vált. Az 1920-as esztendők el20
21
22
23
24
25

A 2. sz. jegyzetben i.m, 368–369, 397–398.
Kassák Lajos: William Clissold világa – H. G. Wells regénye. Nyugat 1927, I, 991–996.
Márai Sándor: Az Élet Csodái. Ujság 1930, 90. sz, uő: Wells és világa. Cobden 1934, dec. 2.
A 12. sz. jegyzetben i.m.
1926-ban 18 folytatásban közölte a Nyugat az Artamonovokat.
Kassák Lajos: Moszkvai sikátor, uo, 1929, II, 439–440.

„

88

tiszatáj

ső felében sokszínű, különféle irányzatokba tömörülő orosz írók (valamint a szintén népszerű emigráns szerzők) európai befogadásában szerepet játszott, hogy a XIX. századi klasszikusok korszerű utódjaiként értékelték őket, általában azt kereste és találta meg a kritika, menynyiben fedezhető föl munkáikban Tolsztoj vagy Dosztojevszkij továbbírásának szándéka. Ehrenburg Kassák számára az új orosz próza egyik legjellegzetesebb képviselője, Leonyid Andrejevvel veti össze, hogy aztán elválassza Gorkij megkülönböztető oroszságától. „Közel áll
Európához, s mégis, ha irodalmi ősét keresnénk, eredetét visszavezethetnénk Dosztojevszkijhez. Tőle indul el, de helyenként érintkezést talál Zolával s a modern iskolák szimultanista
törekvéseivel.” Ezúttal Kassák maga konstruál „eklektikus” regényalakzatot, hiszen három,
egymással nehezen közös nevezőre hozható tényezőt említ. A nehéz-különös sorsú orosz
emberek hétköznapi eseménytörténetét Ehrenburg valóban részletező leírással érzékelteti,
ám teljesen hiányzik a naturalista determinizmus; és Ehrenburg ugyan párizsi tartózkodása
idején megélte többek között Picasso stílusfordulatait, ám az a fajta szimultán látásmód,
amely elsőként talán Apollinaire költészetében bukkan föl, nála főleg a nagyváros párhuzamos eseménysorainak megjelenítésekor észlelhető. Kassák inkább rálátja a maga (megint így
írom) modernség-élményét Ehrenburg regényére, modernistává olvassa a Moszkvai sikátort,
mely a ma szokásosnál valóban többet érdemelne.
Időszerű és világszerte sokat vitatott problémába ütközött Kassák, mikor az úgynevezett
háborús irodalom számos nyelvre fordított (majd megfilmesített) darabjairól formálta meg
radikálisnak ható véleményét. A magyar kritika is részt vett a sikeres regények értelmezésének folyamatában (hozzátéve Markovics Rodion: Szibériai garnizon című művével összefüggő – olykor az olvasói magatartással dacoló – megállapításokat). Az első világháborúban
résztvevők visszaemlékezései nem voltak mentesek (több esetben) a nemzeties előítéletektől; s akik a világháború közkatonáinak sorsát, magatartásváltozásait igyekeztek akképpen
rekonstruálni, hogy az megfeleljen egy elfogadható regény cselekményében elhihető, elfogadható ágenseikének, bizton számíthattak a közeli múlt irodalmi megélését igénylő közönség tetszésére. Remarque Nyugaton a helyzet változatlan című bestsellere26 éppen a befogadás problémátlanságával kecsegtetett; és noha pacifista szemlélete akár rokonszenvessé tehette volna alkotóját a szigorúbb és a regénytől nem feltétlenül a hagyományos eladásmód
kockázatmentességét váró kritika számára, a feltűnően hatalmas siker eleve gyanússá tette,
nem is szólva arról a fajta narrációról, amely egyébként kölcsönzött a kalandregény kiszámítható történéseiből és egy beavatottságot, „hitelességet” sugalló írói eszköztárból. Nem lepődhetünk meg, ha a jól ismert regényalakzattal szemben amúgy is gyanúperrel élő Kassák
nem pusztán azt rója föl az írónak, hogy „egyetlen könyvével a dédunokái részére is vagyont
szerzett össze”, hanem ennél jóval sebezhetőbb pontra mutatott rá: „A háború valóságkönyve helyett inkább a múlt háborúját elfelejtő vagy a jövő háborújával eleve megbékéltető
könyv ez.” Márai Sándor többször27 tért vissza a Remarque-regény megítélésére, egy ízben
egy talán képzelt útitárs szájába adja az alábbi véleményt: „Nekem nem fáj, hogy az az író
milliókat keresett az én szenvedéseimmel… sokan vannak ilyenek… Csak megfordítva, látja,
az valami groteszk folytatása annak a háborús irodalomnak, annak a másiknak, amivel uszí26

27

Ludwig Renn: Háború című könyve kritikájába szövi Kassák véleményét a háborús irodalomról, uo,
495–498.
Márai Sándor: „Nyugaton semmi újság”. Ujság 1929, 84. sz, uő: A Remarque-film és a «pilou», uo,
1931, 12. sz.

2017. december

89

„

tottak minket annak idején ezek a tollas szajhák, haditudósítók, érdemrendes lelkesítők és
vágóhíd-idillekkel buzdító feuilletonisták….” Kassák nincs elragadtatva Arnold Zweig Grisa
őrmesterétől sem, jóllehet mai megfontolások szerint a műben nem lelhető az a szerzői kikacsintás az olvasóra, az a felületességet ügyességgel, tetszetős fordulatokkal palástoló előadásmód, amely alkalmassá tette Remarque művét arra, hogy nem kevésbé nagysikerű filmmé írják át. Ami Arnold Zweig regényéből Kassák szerint hiányzik, az a fajta dokumentaritás,
amely megkülönböztethető az „irodalmias” beszámolótól, az átlag-regény bevált fordulataitól; noha Kassák elismeri Zweig jószándékát, a kívülálló humanizmusát. Mindezekkel szemben Ludwig Renn könyve (Háború) „a háborús irodalom áradatában az első és valóban nagyszerű történelmi dokumentum.” Nem árt figyelmeztetni arra, hogy nem a történetkutatás értelmében dicséri Kassák a regény dokumentum-jellegét, hanem amit így nevez meg: a „háború valóságkönyve”; természetesen anélkül, hogy a naturalizmus „valósághűség”-ét igényelné
a szerzőtől. Ennek értelmében mintha eltérne a „mondottak hogyan”-jának értékelésétől, inkább a „mit”-re helyezné a hangsúlyt. A „szinte naplószerű följegyzések” (amelyek a folyamatokat alig vagy sehogyan sem átlátó személyektől származnak) érzékeltethetik a háborúba
vetett, beerőszakolt szubjektumok töredékes „valóság”-szemléletét, melytől nem várhatók el
a jól megfogalmazott mondatok, inkább az, hogy a megtörténtek rögzüljenek. Renn – eszerint
– „nem stílust ír, hanem tartalmat”, mely éppen ettől a közvetlenségtől nyeri el értelmét, ámbár ez a közvetlenség írói produktum. Kassák, hogy „valóság”-fogalmát/képzetét mentse a
félreérthetőségtől, és így ne érhesse a vulgarizálás vádja – Renn regényétől nem ellépve – a
realizmus (vagy realizmussal gyanúsítható elgondolás) magyarázatával szolgál: „az alkotó ott
kezdődik, ahol a valóságot művészetté, valóságfölöttivé tudja változtatni, (…) amikor a részemre valószínűtlent mindnyájunk részére valósággá tudja realizálni.” Ezzel ugyan nem cáfolja a Háború „történelmi dokumentum”-jellegét, viszont elválasztja a sikerkönyvek kvázi”realista” metódusának tévesztéseitől, és olyan irodalmi jelentőséget tulajdonít az általa igényelt „tartalom” jegyében született alkotásoknak, melyek egyszerre tesznek eleget a háborút
nem megszépítő, a háborúról szóló történéseket nem stilizáló, dokumentumokkal szembesíthető irodalommal szembeni elvárásoknak, valamint annak, hogy ezt a látszólag szegényesebb előadást, nem utolsósorban a „tartalmi” hűség ereje és elhitető előadása miatt, a korszak irodalmi irányai közé lehessen besorolni. Ugyanakkor – Kassák sejthette – ennyi nem
volna elég, hogy irodalomként fogadtassa el, ami persze „történelmi dokumentum” is (szerinte). Rennről szólva megállapítja: „Mondatai a térben vonulnak plasztikusan, izzanak a belső
tartalomtól, s a formájuk tömör és lezárt, mint valami kőalakzatoké”. A képzőművészetből
idevont jellemzők erősítik a tételt: a szinte naplószerű följegyzéseknek nincs szüksége „irodalmiasításra”, stilizálásra, arra, hogy az író/elbeszélő kommentárjaival beavatkozzék a háborús történetbe, amely nem rendelkezhet más történetek törésektől mentes cselekményével, hanem éppen ebben a szaggatottságban, a látványosan üresen hagyott helyeken lobbanhat föl a belső tartalom izzása.
Ugyanabban az esztendőben, melyben Ilja Ehrenburg és Ludwig Renn könyveit (hozzájuk
fűződő kommentárjaival) mutatta be Kassák, adta közre a modernség (többek között: magyar) fordulata kedves szerzőjének, a korai Lukács György által feltűnően kedvelt
Pontoppidannak Theo van Dekenjéről szóló ismertetését.28 S bár Kassák tízes évekbeli avant-

28

Nyugat 1929, II, 560–561.

„

90

tiszatáj

gárdja alternatívát kínált a Nyugat „klasszikus” modernségével szemben, bizonyos időbeli eltolódással Észak modernsége egyként pozitív megítéléséhez jutott (hadd ismételjem) Lukácsnál és Kassáknál. Persze, nemcsak Pontoppidan könyvei jelentek meg magyarul, Ibsen és
Strindberg színművei, Jacobsen regényei, Brandes értekező prózája Európa-szerte beírták a
világirodalom fontos alkotásai közé a nordikus drámát és epikát. Kassák viszonylag kései reagálása azért nem okozhat meglepetést, mert az 1920-as években Pontoppidan több könyvét
adták ki magyarul, és az 1929-es Kassák már nem azonosítható az 1915/16-os évekéivel. A feltétlen elismerés a századfordulós modernség jellegzetes alkotójának szól, mint ahogy majd
fenntartásai ellenére Szomory és Füst méltánylói közé sorolódik (jóllehet a prózapoétikát tekintve inkább az eltérésekről írhatnánk). Annyi talán megengedhető, hogy Kassák fokozatosan tágítja irodalomfogalmát, igazolván kritikusi kompetenciáját, még a tőle távolabbra helyezhető művek szemlézésekor is, ugyanakkor megőrzi vonzódását a szokatlanhoz, a különöshöz, jóllehet a maga részéről ragaszkodik a tiszta konstrukcióhoz, az átlátható történetekhez és a maga életvilágának tematikájához, mint epikusi feladathoz. Érzékét tehát megőrzi az újszerűségek iránt; a hagyományosabb formákat nem feltétlenül ítéli el, ám a korszerűségüket illetőleg erősen vitatható, ezért célszerűtlen alkotások ellenében érdeklik a kísérletező művek. Inkább az esztétikai értéket becsülve igyekszik rámutatni régebbi (indíttatású)
művek olyan vonásaira, melyek esetleg harmonizáltathatók saját törekvéseivel, mindenesetre szélesítik irodalmi horizontját. S ha Pontoppidan a közeli múlt jelese, Szomory és Füst kortársak, akik már az induló Nyugat munkatársai voltak, de különállásukkal olyan pozíciót foglaltak el, amelynek következményeképpen „stilromantiká”-juk, a konzervatívabb irodalomkritika dühödt haragját kivívó műfajaik–beszédmódjuk még annak az újító lelkesültségű Kassák számára is tartogatott felfedeznivalót, aki egyébként a századforduló újromantikusszecessziós-szimbolista költészetével szemben formálta meg aktivizmusát. Pontoppidan
(Kassák interpretációjában) az írásművészet mesterei közé tartozik, „a négy elbeszélés ember sorsokkal telített, szigorú művészi törvényekkel megkomponált, önmagát jelentő, önmagában lezárt irodalmi alkotás.” Kassák azt emeli ki, amit a maga poétikája, művészetszemlélete szerint minden további nélkül elfogadhat, magasra tarthat, kiváltképpen a megszerkesztettség kaphat pozitív visszajelzést. Úgy véli, hogy Pontoppidan nem az embereket írja meg,
hanem sorsukat. „A fölszínen semmi különös nincs abban, ami történik velük, s mégis különös, tragikus és megvalósíthatatlan a sorsuk. Az örvénylő családi sorsok adják az elbeszélések tematikáját, hozzátehetjük, a csendes, felszínes nézéssel felismerhetetlen tragédiák (ide
akár Csehov színműveit is megidézhetnők) a századfordulós – nemcsak nordikus – irodalomból ismerősek, Pontoppidan és általában a nordikus irodalom azt a különös hangulatú, a kontinens kritikusai által titokzatos-rejtelmesnek hitt történéssorozatot közvetítette, amely az
európai modernség egyik jelentős témája volt, szemben a XIX. század historista és pozitivista
epikájával (de a pozitivista pszichológiával is); a tudattalannak elbeszélésbe írása kiváltképpen kedvező fogadtatást remélhetett.
Amikor Szomory Dezsőnek egyik leginkább időt álló műve megjelent (Levelek egy barátnőmhöz), a Nyugat aképpen méltatta a szerzőt, hogy két, egymást követő ismertetést is közreadott. Tersánszky Józsi Jenő a „próza nagymesteré”-t köszöntötte rajongástól sem mentes
ismertetésében.29 Kassák viszont alapos tanulmányt szentelt a korántsem szabályos regény-

29

Uo, 1927, II. 59–61.

2017. december

91

„

alakzatnak.30 Réz Pál a Szomory-képeskönyvben három ízben idézi Kassákot, kiemelvén a
kétségtelenül fontos, méltató kijelentéseket,31 igaz, nem emlékezvén meg arról (ezt bizonyára az Arcok és Vallomások sorozat sem tette lehetővé), hogy a kritika a viszolygás és az elismerés, az elhatárolódás és a méltatás ingái közt leng ki, megszólaltatja azokat a kifogásokat,
melyek Szomory pályáját végigkísérték, és részben végigkísérik ma is, ugyanakkor jelzi a kritikusnak (nem tanácstalanságát, inkább) vívódását, nem tudja és nem akarja elhallgatni,
mennyire hatott rá Szomory szuggesztív előadásmódja, mennyire nem képes megmaradni a
tárgyilagos, tárgyszerű bíráló pozíciójában. Olyannyira, hogy – mint az alábbi idézendő hoszszabb részlet talán tanúsítja – olykor Szomory stílusának hatása alá kerül, úgy ír róla, hogy
belép beszédmódjának világába, az imitáció látszatát keltve:
„Mert hiszen gyakran üresen gargalizáló, szinte elbírhatatlan a stílusmodorossága, néha
pedig megdöbbentően mély emberi látásával ír meg fizikai és metafizikai jelenvalóságokat.
Mintha valami démonikusan két életű lenne ez az író, írásait olvasva az ördög társaságában
érzi magát az ember. Az általa megírt eseteknek és figuráknak nincs plasztikus anyaguk,
nincs lehatárolt miliőjük, csak villanásaik, nyirkosságuk, sikamlósságuk, foszforeszkáló hidegfényességük van, és ha már nem foglalkozik velük az író, szétoszlanak a térben és időben
alaktalanul és súlytalanul.”
Hogy a följebb idézettek elmarasztalásnak vagy éppen ellenkezőleg, elismerésnek számítanak, azt az írás további olvasásakor többé-kevésbé biztonságosan megválaszolhatjuk. Hiszen a „manirok”, a keresettségek sem feltétlenül a „magyartalanság” példái, mint azt a konzervatív kritika Horváth János óta ismételgette, a különlegesség mint hatásmechanizmus az
epikai-lírai meggyőzés meglepő módjának is felfogható, Kassák szóhasználatában a „piperkőcség” akartsága (más szóval élve: a „dandyzmus” mint a „lázadó ember” gesztusrendszere)
is kaphat funkciót, az „állandó felkorbácsoltság, az írás szerencsés pillanataiban, minden
nagy gesztusa és furcsálkodó mondatszerkesztése fájdalmas lírává igazul.” Noha Kassák ekkoriban útban van saját avantgárdja átértékelése felé, nem vonja vissza (miért is vonná viszsza?) a maga grammatikai (szintaktikai és szókincsbeli), ugyancsak rendhagyó, szabálytalan
újításait, melyek nem pusztán a nép-nemzeti „iskola” szentesítette nyelvtan korszerűségét
igyekeztek cáfolni, hanem egy (a Szomoryéval közös nevezőre természetesen nem hozható)
költői magatartásnak voltak adekvát megnyilatkozásai. Szomory „fájdalmas öngúny”-át, a
„hitetlenség szatirikus látásá”-t kommentálva Kassák ráérez (elsősorban) az elemzendő Szomory-epika összetett beszédmódjára, ennek a nyelvrendszernek bonyolultságára, melynek
hatása alól még akkor sem tud szabadulni, ha nyelv- és stíluseszményében eltér az olvasott
költőétől. „És úgy érzem, hogy néha ő maga is elveszik ebben az alvilági rengetegben… Benne
vagyok a könyv olvasásában s egyszerre észre veszem, már nem is olvasok egyebet csak szavakat, amiket egy makacs nekikeseredett szent zakatol agyvelőmbe.” Kassák hosszan idézi a
Szomory-mondatokat, egyben indokolttá teszi, miért él oly kifejezésekkel, mint „igazul”,
„szent”, miként érti a „lírai exaltáció”-t. A summázat a nyelvvarázstól némileg elkábított, ám
írása végére kijózanodó kritikus vallomás-értékű összegzése, melyben az elhatárolódás és az
elismerés úgy jut egyensúlyi helyzetbe, hogy abból Szomory nagy értékei világlanak elő:

30
31

Uo, 61–65.
Réz Pál: Szomory Dezső alkotásai és vallomásai tükrében. Bp., 1973, 105, 057, 197.

„

92

tiszatáj

„Most, hogy végig gondoltam róla való gondolataimat, nem enyhültek meg vele szemben
kétségeim s bizonyos, hogy sohasem lesz művészideálom, mégis egy ő azok közül, akiket kiválasztottan becsülök.”
A meglehetősen gyér Szomory-szakirodalomban nem találtam annak nyomát, hogy az író
miképpen fogadta Kassák ismertetését; óhajtott volna-e (legalább önmagának) válaszolni,
mint majd Füst Milán esetében látni fogjuk, vagy napirendre tért, elkönyvelte a róla írott kritikák egyikének. Vagy értékelte-e, hogy egy más világnézet, prózapoétika reprezentánsa
számára mily mértékben lett fontossá alkotása, életműve.
A kortársak bizonyára nem, a kései utókor azonban meglepetéssel olvassa mindazt, amit
Kassák (de nemcsak ő, hanem például Németh László is) Gellért Oszkár költészetéről írtak,32
és hajlamos az értékelést összefüggésbe hozni Gellért pozíciójával a Nyugatban. Sem Kassáknál, sem Némethnél nincs erről szó, Kassákot Osvát hozta vissza a Nyugatba, várta, majd
megváratás nélkül leadta leadható kéziratait (mint erről volt szó), annak ellenére, hogy Kassák kevesellte a határozottabb kritikát a folyóiratban. Gellért mai megítélését nyilván befolyásolja, hogy 1945 utáni szereplése nemigen illethető jó szóval, verseivel és „közéleti” szereplésével eltért attól, amit Babits Mihály mellett megtapasztalhatott, és amit a Kassák ismertette verseskötetével önmagáról elhitetett. Idézem Kassáknak a válogatott verseket tartalmazó gyűjteményt lapozgatva tett megállapítását: „verseit a költő tiszta líraisága és építő
tendenciákat szolgáló emberi egészsége teljesíti ki.” Kassák szerint a kötet szerzője „nem stílust alkot”, „hanem magán az életen” munkálkodik, „teljességet kívánó érzéssel és alkotói
eszközökkel.” Kassák kedveli Gellért lírájának tárgyilagos egyszerűségét, szigorú egyenesvonalúságát. „Produktív polgár” – hangzik a minősítés, ennekelőtte: „Világfelfogásában szabadgondolkodó polgár, de verseiben nem elveket és esztétikai formulákat beszél ki, hanem emberi önmagát éli, és ezt sokszorozza meg bennük.” Azt, hogy nem „esztétizáló költő”, akár Babitstól (és Kosztolányitól) való elhatárolásnak érezhetnők, mint ahogy Kassák értékeli Gellért
szabad verseit, melyek „a vers belső tartalmát kitevő ösztönös erők egyedül lehetséges” formái. Az összegzésben ezt a változatot ajánlja az olvasó figyelmébe: „Nehézkes és darabos,
akár egy kőfaragó.” A Nyugat-szerzők seregszemléje Kassáknál ugyan egy-egy kötet-megjelenés ürügyét használja a sorozat egyes darabjainak sorrendjét illetőleg, az azonban feltűnő, hogy Gellért Oszkár úgy jelenik meg, mint akinél (Ady azért e téren is kiemelődik) „egy a
vers, a költő és az ember”, más szóval élve, mellőzi a pózt, a szerepet, ilyenmódon a Nyugat
egy más arculatát formázza meg, mint Szomory vagy Füst. Babits és Kosztolányi később kerül
képbe. E sorozat következő tanulmánya ismét egy némileg kívülállóról szól, akinek kívülállását Kassák ugyancsak méltatja, ám hangsúlyozva, maga is távolabbról tekint rá: Füst Milán lírájáról elmélkedik.33 Már itt el kell mondanom, hogy Bori Imre a magyar avantgárd számára
oly szükséges újraértés, az avantgárd mozgalmai iránt érzett rokonszenv jegyében minősíti
Füst Milánt az „avantgarde” egyik „apostol”-ának, Kassák mellett.34 Ehhez képest kevéssé aknázza ki a Kassák-ismertetésben föllelhető lehetőséget, a kritika részletesebb bemutatása
óhatatlanul szólna az elhatárolás mondatairól. Somlyó György szerint „a Nyugat 1927. augusztus 16-i számában megjelenik Kassák nagy Füst-tanulmánya, bizonnyal a legkoncepciózusabb leírása a magyar irodalomban új, Füst Milán-modellnek.” Alább: „Kassák mindenki
32
33
34

Kassák Lajos: Gellért Oszkár költészete. Nyugat 1927, II, 133–151.
Uő: Füst Milán. Uo, 279–284.
Bori Imre: Az avantgarde apostolai. Füst Milán és Kassák Lajos. Újvidék 1971, 16–17.

2017. december

93

„

másnál, a legismerősebbnél is pontosabban tudja feltárni a távoli testvér sorsát és természetét.” (Vajon Kosztolányira és Karinthyra céloz ehelyütt Somlyó?) Majd a Kassák-tanulmány
summázatára építve, annak világirodalmi megsejtéseit fogalmazza meg: „Itt tudatosodik a
magyar irodalomban először az a téma” („az állandó és tárgytalan félelemérzés”-é, a magam
részéről ezt egzisztenciális szorongásnak is merném nevezni. F. I.), amely „az elkövetkező évtizedek legfontosabb íróinak művét kristályosítja majd maga köré (Kafkától Camus-ig és tovább), fenyegetően jelezve azt az időt, mikor nemcsak az irodalomnak, a történelemnek is ez
válik majd fő «témájává», s a belőle kivezető út ábrándja, melynek jelszava (vajon emlékezhetünk-e még rá?) a «félelem nélküli élet.»35
A tanítványi tisztelettől áthatott, kitűnő, érzékeny elemzésekkel (és személyes emlékekkel) gazdag Somlyó-könyv minden bizonnyal túl közel látja egymáshoz Füstöt és Kassákot,
jóllehet a Kassák-ismertetés, mely vázlatosan áttekinti a költőtárs pályáját, nem a Kassáktól
amúgy is idegen „beleérzéses” kritika példájával szolgál, felismerései, melyeket Somlyó teljes
joggal emleget, a Füst-költészetet elválasztják az impresszionizmustól (antiimpresszionistának nevezve), a neoklasszicizmustól (olyan értelemben, hogy nem „klasszicizálja” a maga korábbi és mások beszédmódját), társtalanságát, így egyediségét körvonalazva itt érzékeli jelentőségét. S ha nem köthető szorosabban egy ezúttal meg nem nevezett hagyományhoz, a
kísérletezés sem tartozik Füst eszközei közé. „Költészete nem a világ külső szemléletéből,
hanem a költő fizikai és pszichikai adottságaiból táplálkozik. Mint szigorúan körülzárt egység
áll a világban, legtöbbnyire szemben a világgal.” Szomoryval szemben nem tartja ezt póznak,
de világszemléletnek sem, inkább életérzésnek. Ebből kifolyólag állítja: Füst nem verseket ír,
hanem költeményeket, nem eltökélten kísérletezik, hanem ösztönösen talál. „Sötétnézésű és
mélyenlátó középkori lélek.” – ez nem dísz, nem nosztalgia. Nem szenvelgés. Kassák a kritika
írásakor sem hagyott föl „eltökélt kísérletezés”-eivel, jóllehet inkább folytatta, továbbgondolta az 1920-as esztendők elejének törekvéseit. Amit Füst Milánról állít, abból kitetszik, hogy
más úton járnak, Füst feltétlen érdeme „a vizionárius lélek és a tudatos intellektus kettőssége”, jóllehet korábban az ösztönösségről ejtett Kassák néhány fontos szót. Ezt kiegyenlítendő
lehet ideérteni a Füstnek tulajdonított „fizikai és pszichikai” adottságokat, így a tudattalanból
feltörő és a tudat ellenőrizte nyelv dualizmusát. Óvatosan kerül elő August Stramm expreszszionizmusa, némileg ideutalhat, hogy Kassák elképzelésében Füst „formaépítkezése (…)
nem architektonikus, nem fölfelé emelkedik, hanem összeboruló és horizontális.” A prózai
művek közül az Adventet tartja a legsikerültebbnek, viszont a Nevetőkről megállapított
„pszichoanalitikus regény” mutat talán a legmesszebbre. A tanulmány befejező passzusai közül én (elismerve Somlyó megállapításának fontosságát) inkább arra utalnék, hogy (ezúttal
is) elhatárolódás és mélyebb értés nem zárja ki egymást. A kritikus itt attól válik hitelessé,
hogy nem a maga poétikai meggyőződése szerint vitatja és fogadja el az értelmezett másik
poétikát, minek következtében jelzi a saját és a másik közt húzódó határvonalat, anélkül,
hogy kétségbe vonná ennek a végeredményben meglehetősen másnak létjogosultságát. Kassák éles szemmel fedezi föl Füst költészetének „klasszikus alaphangjá”-t, hozzátéve, hogy
mégsem illethető a „neoklasszikus” minősítéssel, „s a stilisztika iskolatörvényei alól kiszabadított formája dacára nem új formaalakító”. Itt érezhető nagyon erőteljesen, Kassák miért
nem sorolja Füstöt az avantgárd nagy újítói közé. „A szó klasszikus értelmében költő” – ez
35

Somlyó György: Füst Milán vagy a Lesütöttszemű ember. Emlékezés és tanulmány. Bp., 1993, 119,
242–243.

„

94

tiszatáj

sem csekély elismerés. Minthogy nem Füst Milán e tanulmány főszereplője, nem néztem meg
a Teljes naplóban hányszor és milyen mélységben reagál a műveit ért kritikákra, ámbár kevés
értés, több meg nem értés kísérte pályáját. Kassák bírálatára azonban viszonylag hosszan
reflektált. Mellékesen: a szintén érzékeny Füstöt azonban nem zavarta meg abban, hogy kéziratot bocsásson a Dokumentum rendelkezésére. S ha Füst részéről az elutasítás terjedelmesebb is, éppen a reflexió jelzi, mennyire foglalkoztatta Kassáknak éppen a Nyugatban közölt
írása. „Kassák cikke rólam: Kimerítő, annálfogva, hogy nagy elmélyedést mutat.” Az öröm eddig tart, innentől kezdve védekező pozíciót vesz föl: „Hibái: 1) talán túl teoretikus ízű, kevéssé plasztikus, 2) egy kicsit doktrinär a megkülönböztetés indulatos és szenvedélyes író között, 3) egy kicsit gyengédtelenül foglalkozik az én elhallgatásom kérdésével. Ezzel én foglalkozhatom, ha magam iránt oly kíméletlenül merem tenni. Ő csak akkor foglalkozzék velem,
ha nagyon meg tud nyugtatni. S ahogy megnyugtat, az nem éppen elegáns. A lyrám nem volt a
»pubertás lyrája« – ez kissé önkényes megnevezés – ilyennek én sosem neveztem. 4) A Nevetők nem kifogástalan munka, – de távolról sem olyan, mint ő képzeli, – az Aranytoll még sokkal kevésbé. – 5) Ami tanácsot ad afelől, hogy ne igyekezzem magam költőből íróvá dresszirozni. – az naív, mert kezdetleges gondolkodást tételez fel rólam.”36
Füst nem hozta nyilvánosságra (magán)véleményét, mely szerint „intenció”-it Kassák
nem teljesen fogta föl (miért tette volna?!), ezért tisztázó vita sem kerekedhetett. A kritikának talán utójátékaképpen arról számol be Füst, hogy Kassák, Déry Tibor, Hollós dr. és Illyés
előtt felolvassa a Szakadékot. „Kassákból némi segítségem után, majdnem ugyanazok az érvek fakadtak, mint Osvátból. – Ez művészetként hat rám s nem élményszerűen – Ha megöregedett a régiben, miért mondja el? – »Dolgozza át a végét«” Nem sokkal később azt olvassuk,
hogy ennek a kifogásnak volt hatása, Füst átdolgozta a vitatott részt.37
Említettem, hogy a magyar drámaírás válságáról szóló körkérdésre Kassák is válaszolt,38
s a dráma meg a színház válságát egy egyetemesebb kulturális krízis részeként fogta föl. Innen kiutat csak a „demokratikusabb” országokban lát; „az új színház kérdése nem a mai írók
vagy rendezők, hanem egy új embertípus, az érző, vizuális és kollektív rendet teremteni akaró organizátor kezében fog megoldódni.” Példái egyrészt az orosz színházi kísérleteket idézik
(elsősorban Tairov színházát), másfelől a weimari Németországban működők igyekezetét,
mindenekelőtt Piscatorét, s ezzel összefüggésben a Neue Sachlichkeitra látszik utalni: „Az új
színházművészet az anyagszerűség és tárgyilagosság felé fejlődik. Nem illúziókat, hanem térben történő valóságot akarunk.”
A könyvről című esszé39 az irodalom materialitásának „esztétikumát” kísérli meg érthetővé tenni. Nem a bibliofil termékeket népszerűsíti, hanem a hozzáférhetőség, a használati érték más kritériumait. A Révai Kiadó új köteteit kézbe véve figyelmeztet, hogy a könyv nem
kizárólag szellemi termék: „a megírt műből, papírból, lenyomtatott betűkből, festékanyagból
és egyéb tipográfiai elemekből összeszerkesztett használati tárgy is.” Kimondatlanul a maga
„könyves” törekvéseiről szól, amellett érvelve, hogy a használatnak vannak materiális előfeltételei, s a könyv messze nem mellékesen hangsúlyozandó értéke tartóssága, „jól kezelhető”36

37
38
39

A 19. sz. jegyzetben i.m, 240–241. Ezzel egy időből származik Füstnek Kassákhoz írt igen hálálkodó
levele a kritikáért, közli Somlyó: i.m, 120.
Füst: i.m, 279, 285. (Az 1928-as év jegyzeteiből)
Nyugat 1928, I, 184–186.
Uo, 386–388.

2017. december

95

„

sége, Kassák szavaival: „A jó könyv tárgyszerű és anyagát, illusztratív tendenciák nélkül, kifejező alkotás, tartós és könnyen kezelhető könyvek kellenek.”
Kassák képzőművészeti kritikái erősen alkalmi jellegűek. Két fiatal festőről szólva,40
Medveczky Jenő és Hincz Gyula tárlatán járva, az előbbiről elismerőbben, az utóbbiról fenntartásokkal nyilatkozik. Medveczky „tisztultabb világlátású és kiegyensúlyozottabb technikájú”, aki „nem hasonulni akar a naturához, hanem mint adott anyagot használja az életlátásának kifejezésére s a képsík törvényeinek megfelelően.” Hincznek szemére veti, hogy még nem
lát ki a művészi áramlatokból, ezért nem érzi eléggé érettnek sem mondandóját, sem technikáját, mintha még nem lelte volna föl festői egyéniségét. Itt hangzik föl már idézett figyelmeztetése: „ma már túl vagyunk az avantgardizmuson”: talán célozva arra, hogy a Dokumentummal, majd a Munkával maga is új fázis felé indult el. Bokros Birmann Dezső szobrász albumát41
forgatva nem pusztán a méltatott művész alkotásairól szól, hanem arról is, hogy a szobrászat
„a belső téralakítás szakaszába érkezett”. A művész ugyan érintkezik „a modern irányzatok”kal, ám „egyéniségének lyrája” révén járul hozzá személyiségi vonásai elfogadtatásához. Bokros Birmann „naivitásig tiszta és egyszerű lyrájá”-t, „formanyelvének puritánságá”-t rokonítja „a primitív korok plasztikus mestereinek lírai és formai megnyilatkozásai”-val. Bokros
Birmann fő érdeme, hogy művészete változásaiban sikerül elkerülnie a divatot, s ha Áchimszobrának expresszionizmusa zavarólag hat is Kassákra, mivel az expresszionizmus „sohasem adhatja a monumentalitás érzetét”, az Ady-szobor vitathatatlanná teszi számára, mily
mestere Bokros Birmann a „portrémintázat”-oknak, s ugyancsak teljesen elégedett a közölt
rajzokkal is.
Nem lehet elégszer ismételni Osvát merészségét: A Nyugat 1926-os évfolyamában közölte Kassáknak az orosz filmekről írt beszámolóját.42 A szerző is, a téma is ingerelhette a Nyugatot és főleg az önéletrajzában egyenes beszédű Kassákot szívesen és alpári módon támadó
(szélső)jobboldalt; Osvátot részben az vezette, hogy Kassákot lekösse a folyóirathoz, s ezáltal
netán olyan olvasókat is megnyerjen, akiknek a Nyugat túlságosan „ezoterikus”-nak tetszhetett, másrészt a Kassák által hozott tematika és hangvétel jórészt elütött az állandó szerzőkétől, s így olyan szempontok kritikai megszólaltatására is sor kerülhetett, melyek eddig hiányoztak. (Igaz, ez sem mentette meg a folyóiratot, hogy a ’20-as esztendők végére ne érezze
meg a válságot, a leginkább az előfizetők számának csökkenésével jelzett krízist, amelyen
Osvát halálát követőleg Móricz Zsigmond kísérelt meg úrrá lenni, a Nyugat-történetből ismerős, mennyire eredményesen.)43 Visszatérve a megszakított gondolatmenethez, önmagában
az a tény, hogy Kassák filmkritikával, részint filmelmélettel foglalkozott, nem lehetett meglepő, hiszen igen alaposan, de legalábbis érdeklődéssel foglalkozott az új művészeti ággal. Kassák Bécsben megtekinthette az akkor élénk orosz (és német) filmgyártás újabb alkotásait,
ismerkedhetett a filmnyelvvel, mellyel kapcsolatos viták, kísérletek a jövőre vetett művészi
pillantásairól (is) nevezetes Kassákot szenvedélyesen érdekelték. Új orosz filmek című terjedelmes beszámolójában éppen úgy tárgyszerűségre törekszik, mint irodalmi kritikáiban, ezúttal film és színház, irodalom és film viszonyáról is szót ejt, s kitér a filmszerűséggel szem40
41
42
43

A 8. sz. jegyzetben i.m.
A 9. sz. jegyzetben i.m.
Uő: Új orosz filmek, uo, 1926, II, 314–319.
Rádics Károly: Móricz Zsigmond a Nyugat szerkesztője 1929–1933. Nyíregyháza 1989. Kassák és a
Nyugat viszonyáról többhelyütt esik szó.

„

96

tiszatáj

ben támasztott követelményekre. Oly lényegesnek véli, hogy elemző film-beszámolójában
szóvá teszi az új művészet mibenlétének kritériumait. Hat új orosz filmről szól, ebből három
„tendencia-film”, három „semleges témájú, regényes történet.” Ennekelőtte azonban általánosabb megjegyzéseket tesz. „A film sajátos karakterénél fogva (…) egyre inkább letér a
színház útjáról s a technikai fejlődés kényszerítő hatása alatt közelebb érkezik önmagához.”
Nem ő az első a magyar filmkritika történetében, aki erre a következtetésre jut, Kassáknál ez
az alap, amelyre fejtegetéseit építi. Majd alább a tézist megerősítve: „A kino mennél síkszerűbbé, a képmozgások adekvát és anyagszerűbb szerkesztésévé lesz, egészében annál idegenebbé, kifejezhetetlenebbé válik a színpadi szerzők számára.” Ez a filmek bemutatásakor dokumentálódik. A Postamesterről szólva kiemeli a szereplők „bábszerűségig leegyszerűsített
mozgás”-át, melyet a művészi hatás eszközeként regisztrál, az Aelita Tairov színészeinek
produkciója, ilyenmódon a neves rendező újításaival vannak összefüggésben, talán a legfőbb
érdekesség (Kassák számára) a „konstruktivista díszletezés”, kifogását emígy fogalmazza
meg: „irodalomnak és filmművészetnek anyagszerűtlen egyvelege”. Ugyanakkor az „anyagtalan stilizálás” jellemzi a Caligarit, mely a „német expresszionizmus mesterdarabja.” A Véres
vasárnap megtekintését követőleg ambivalens érzései támadtak: „Nem filmművészet, hanem
valami egészen más, eddig ismeretlen és ki nem használt lehetősége a mozgófényképezésnek. Tisztára politikai agitáció s az egészet egy helyes nézőpontból látva, éppen ez a konzekvens filmszerűsége, vagyis a megadott témának ilyen puritán elmondása adja meg a művészi
jelentőségét”. Ezek a megállapítások visszaköszönnek a korszak egyik legérdekesebb és egyúttal legjelentősebb vállalkozásának, A nagyváros szimfóniájának elemzésekor.44 Az egyetlen
berlini tavaszi munkanapról beszámoló alkotás – Siegfried Kracauer kései tanulmányát idézve –45 „igazi német keresztmetszet-film”, novellisztikus tartalom nélkül, minek következtében mellőzi az esetleg színházi előadásra utaló hatásmechanizmust. Kassák kitűnő érzékét
dicséri, hogy felismeri a filmtörténeti jelentőséget, melyet az utókor teoretikusai igazolnak
vissza.46 Ismertetése megkísérli a filmtechnika visszamondását, rokonítva a maga művészi
törekvéseivel. „A vásznon világos és sötét foltok, horizontális, vertikális és diagonális vonalak
egymásmellettisége, egymást metszése történt a kinotechnika legtökéletesebb formájában,
mesetartalom nélkül.” Alább: „A rendező nem illúziókeltésre számított, minden erejét az
anyag legyőzésére és kihangsúlyozására koncentrálta.” A hatás „titká”-t abban látja, hogy a
film önmaga lesz, függetlenedik a társadalmi meghatározottságoktól és az egyes művészi irányok kisajátító igyekezetétől, „önmagáért való”, ezzel hirdeti a maga jelentőségét. „Nem elbeszél, hanem megtörténik.”
Természetesen a nagyváros művészete követeli bebocsáttatását, a többi művészettel való
egyenrangúság elismerését, márcsak az alkotás tárgyánál fogva is: „Íme, a modern civilizáció
egyik fő fészke. A nappali világításban a munka és a soha megnyugodni nem merés vagy nem
tudás a képsíkon. Az ember, az állat és a gép csodálatos formái és mozgásai. Az organizmus
és az organizáció. Az egyik nagyszerűsége és a másik egzaktsága. A gépet bizonyára még senki se látta közülünk ilyen hatalmasan egyszerűnek és uralkodóan tisztának.”
Amikor összegezni kívánja Kassák A nagyváros szimfóniája jellemzőit, a „legfilmebb film”ként aposztrofálja, és negatívumokból sorolja elő a film jellegének legfontosabb tényezőit.
44
45
46

Kassák Lajos: Az abszolút film. Nyugat 1927, II, 399–403.
Siegfried Kracauer: Caligarytól Hitlerig, ford. Siklós László. Bp., 1991, 121–165.
Hevesy Iván: A némafilm egyetemes története 1895–1929. Bp., 1967, 559–564, 564–567, 461–519.

2017. december

97

„

„Elgondolásában nem színpadi játék, kivitelében nem műtermi fényképezés…” Ez a film bizonyítja, hogy „nem az irodalom felé kell orientálódnia”. Ez a fajta filmes látás a színházi előadások további sorsára is képes hatni, méghozzá úgy, hogy a négy fal között dolgozó drámaköltő helyett „a színpadi térben komponáló játékrendezőnek” kell eljönnie, a film irodalmiasító tendenciáitól meg kell szabadulnia, eddig ez leginkább a burleszknek sikerült. Az újabb
hivatkozott példa a Patyomkin páncélosról készült filmalkotás. „Az alaptéma központjában –
tér vissza Kassák a Berlin-filmre, miután megjelölte az előzményt – mint konstruktőr maga a
rendező áll. Ez a konstruktív alkotó személyiség mindennel mint különféle rendelkezésre álló nyersanyaggal áll szemben. (…) Alakít és alkot a maga képességei és az anyag törvényei
szerint. Semmit nem rendel alá a másiknak. Neki az ember például pszichikus és puha anyag,
a gép pedig antipszichikus, egzakt és mechanikus törvények szerint élő anyag.” Walter Ruttmann, a rendező nem sorolható az expresszionista, sem a futurista művészek közé, azt bizonyította be, hogy „a filmfényképezés nemcsak reproduktív műhelymunka, hanem a művészettel egy színvonalú produktív alkotás is lehet…” Kassák kitér a filmzene kérdésére, megkülönböztetvén a filmzenét attól, amire szükség van, a „mozizené”-től, melynek szinte „dramaturgiai” funkciót tulajdonít. „A mozizenének nem a film értelmi vagy érzelmi kísérőjének,
hanem a mozi architektonikus részének kell lenni.” S hogy elkerülje a félreértéseket, magyaráz: „Hasonlóan a színházak különféle színű és tónusú fényeffektusaihoz, melyeknek szintén
nem illusztratív, hanem architektonikus céljuk van.” (Itt jegyzem meg, hogy más orgánumokban Kassák a fényképészettel is behatóan foglalkozott, s ennek a Munka-körben lesz jelentősége.)47
Kassák nem kívülállóként nyilatkozott a filmről, utóbb ismertetett írásába beleszerkeszti
a film megtekintőinek reagálásával kapcsolatos megfigyeléseit. Számára a film- és a fotóművészet beiktatása az új módon felfogott és értelmezett kulturális viszonyrendszerbe nem
egyszerűen merészebb és tágabb horizontot vázoltat föl a szemlélet számára, hanem a válságból kitörni akaró, szemléletváltást sürgető magatartásnak szükségszerűségét jelzi, ezáltal
olyan művészetkonstruálás lehetőségét, melyet a Dokumentummal és a Munkával maga kísérelt meg. Az anyag hihetetlen bősége miatt ezúttal csupán a Nyugat-publikációkra hagyatkoztam, a kutatásnak majd szembesítenie kell a másutt, párhuzamosan közzétett más megnyilatkozásokkal (máshonnan küld nyílt levelet például Osvát Ernőnek a kritika ügyében); az
ezúttal körvonalazottak azonban rávilágíthatnak arra, hogy Kassák elégedetlenségét a magyar kulturális és művészeti (irodalmi) élettel és szervezeti formákkal sokoldalúan, kritikákban és teoretikusan fejezte ki. Mit sem tagadván meg korábbi nézeteiből, legfeljebb a Nyugaton belül inkább peremhelyzetben lelhető (ott publikáló, nem egyszer kedvező visszhangot
kapó) szerzők jelentőségét húzta alá (Szomory, Füst), illetőleg irodalom és társadalom kapcsolatrendszerének, az írói magatartásnak másféle elképzelését körvonalazta. S tette ezt akkor, amikor a Nyugattal sem volt minden egészen „rendben”. Az Osvát-Babits véleményeltérések nem maradtak titokban, a „kettészakadt irodalom” értelmezése sem volt egyöntetű, a
Baumgarten-alapítvány kuratóriumának díjkiosztó „politikája” nem akármilyen vihart kavart, s a Napkelet szerkesztői ügyes fogásokkal nyertek meg néhány fiatal kritikust (akik
előbb-utóbb aztán a Nyugat szerzői lettek). Kassák után aztán rövid időre Németh László is
belépett a Nyugat-szerzők közé, majd a Dokumentum néhány alkotója, véget vetvén a maga

47

A 7. sz. jegyzetben i.m, 132.

„

98

tiszatáj

avantgárdjának, otthonra lelt a Nyugatban. Ez a sok és sokféle váltás és változás mintha nem
érintette volna Kassák és a Nyugat viszonyát. S noha Kassák megőrizte alkotói különállását,
nem lett a Nyugat belső ellenzéke, nem lett kijátszható a Nyugat ellen, miközben egyre jobban távolodott a szektás-dogmatikus szélsőbaloldali orgánumoktól. A Nyugat szintén változó
szerkesztői (Osvát halála után Móricz, majd Babits, Illyés Gyula segítségével) számíthatott
Kassák közreműködésére, Kassák meg élt az Osvát, aztán az utódok fölkínálta lehetőségekkel. Kassák világnézeti, esztétikai, filmelméleti stb. szempontból fontos írásokat bocsátott a
Nyugat rendelkezésére, s ez a már akkor is két/többosztatú magyar irodalmi életben akár
igen tanulságosnak és fontosnak könyvelhető el.

KASSÁK LAJOS: KISPOLGÁR (KOLLÁZS)

2017. december

99

SZIJJ FERENC

A világ szerkezete
KASSÁK-EMLÉKVERS
A világ szerkezete hajtogatásos.
Megyek az utcán megrémülve,
és hirtelen belépek egy ajtón,
ott találom magam valaki másnak a lakásában,
fogadkozom erősen, hogy ez másé,
ez nem lehet az enyém, mert honnan jövök,
kivel találkoztam a sarkon, egy jóakarómmal,
aki tegnap megtagadott, de most azt mondta,
talán csak tévedésből.
A világ szerkezete két egymásba tolt fésű.
Miért kell mindenhová kalapács?
Minden ajtó, minden ablak mellé,
minden falra akasztott kép mellé,
a váróteremben minden pad alá,
a hirdetőoszlopok tetejére.
A világ szerkezete fényes kanál.
Addig nyújtózkodom,
amíg el nem érem a földet.
A fülemben mohát égetek.
Só a nyelvemen.
A világ szerkezete kilyukadt labda.
Nevetni kezdett, azt hitte, rosszul hall,
nyelt, köhögött, szóltak neki,
hogy ne itt, sírt, eszébe jutott valaki,
elfordult, elesett, megköszönte.
Kabátot terítettek a hasára,
a zsebekben kulcscsomók,
egy öregek otthona, villanyoltás.
A világ szerkezete pénzfeldobásos.
Sajnálom, de egy ideje már léghajóbetegségben
szenvedek, ez főleg kerékpárokra

„

„

100

tiszatáj
vonatkozik, pékségekre, megengedem,
népligetek, futókörök, nem tudok végignézni
egy parkolást, el kell rohannom,
hátranézek, a kiáltás az arcomra fagy.
A világ szerkezete hiányos.
Mint egy kábeldob vagy leukoplaszt,
vagy nincs törvény érzelmi zsarolásra
nagy haszonnal, aranygyűszű,
az utolsó a százból, akárkit hajlamosak
megkergetni érte erdőn, mezőn,
városon át, leáll a forgalom,
az útkereszteződés alatt
nincs eltemetve senki.
A világ szerkezete dobozdobáló.
Lovak képében jelentkeznek,
hogy ők szívesen énekelnének,
lóének, mondják, van ilyen, dobognak
a lábukkal, marasztalnának engem is,
de hogyan. Sötét folt a homlokon.
A világ szerkezete ernyőkép.
Mutassak rá, hiszen ők mióta
verik a dobot, nincs senkijük,
csak a térfogattal, gipsz az egész,
homokágyon, én meg mire lennék
jó utána is, nyálasan, taknyosan,
véresen. Őket nem érheti kifogás.
Senkit nem érhet. Ők piros mellényben.
(Megjegyzés: a vers néhány motívuma
Köves Éva festőművész képei nyomán
fogalmazódott meg.)

2017. december

101

„

ÉLES ÁRPÁD

„Jól ismerlek, Paul Klee”1
PAUL KLEE ALAKJA K ASSÁK LAJOS LÍRÁJÁBAN
Paul Klee magyar irodalmi recepciójának áttekintésekor a vizsgálódó olvasó több nagy kihívással is szembe kell, hogy nézzen. Egyrészről tisztáznia kell, hogy Paul Klee „párhuzamos
életműveinek” mely ágazatával foglalkozik, hiszen Klee-t a kulturális közvélemény az 1960as évektől nem pusztán egy gazdag, a világ számos nagyobb gyűjteményében megtalálható
képhagyaték alkotójaként, hanem – legalább - a Gedichte című kötet2 megjelenésétől költőként is számon tartja. Másrészről a költészet és festészet Klee esetében nem minden esetben
egyértelmű elkülöníthetőségének kérdéseivel számolva a kutatásnak fel kell ismernie az irodalomban azokat a Klee-re reagáló beszélői pozíciókat, melyek művészetéhez újabb értelmezői (nézői és/vagy olvasói) horizontot rendelhetnek hozzá, és nem pusztán a művészettörténetből származtatható életrajzi narratíva közismert fejezeteit ismétlik meg. Klee helyzete e
tekintetben ellentmondásosnak tűnik: sokféleképpen értelmezhető izolált modernsége (az
avantgárd fősodrától való elhatárolódása, naivitása, természeti orientációja, alulpolitizált
avantgárdja), karaktere (svájci németsége, nyugati társadalmi mintákban gyökerező művészalakja) befogadhatatlan maradt a működésével kortársi viszonyban lévő és utókorának
számító magyar irodalom számára egyaránt. Erre enged következtetni az a tematikus adottság, hogy a világhírű hagyatékot érintő magyar irodalmi példák, bár sok esetben rokon értelműnek tűnnek, a követhető folytonosság, a kimutatható hatástörténeti kapcsolat hiánya
miatt nem teremthettek Klee számára összefüggő olvasati hagyományt.
Károlyi Amy, Klee verseinek első magyar fordításaival arra vállalkozott, hogy az első generációs avantgárd egyik címeralakjaként ismert festő addig ismeretlen oldalát mutassa be a
magyar olvasóknak. Sajnos az Új Symposion folyóiratnak elküldött, majd versfordításokat
tartalmazó gyűjteményes kötetben is közölt A nagy állatok az asztalnál búslakodnak (Die
großen Tiere trauern am Tisch, 1914), a Szamár (Esel), az Álom (Traum, 1914), a Végső (Von
dem Gedichtband – „Letztes”; Helft bauen, 1926) és a Felelet (Zurufe) című költemények – talán a recepciós előzmények hiánya miatt vagy a versek csekély száma folytán – nem kap(hat)tak érdemi visszhangot, így Károlyi Amy által korunk egyik „legvalódibb költőjeként”3
ajánlott Klee csupán vasárnapi versíróként lett bemutatva az olvasóknak, költeményei pedig
legfeljebb egy komoly festői életmű mögött meghúzódó kuriózumként kerültek közlésre.
A Károlyi Amy és Weöres Sándor társaságában Bernbe látogató Pilinszky János egy kiállítás1

2
3

A tanulmány a szerző Ketten a képen – Közelítések Paul Klee intermediális poétikájához Tandori Dezső
költészetén keresztül (2016) című doktori értekezésében olvasható, Kassák Lajos Klee-recepciójának
szentelt fejezet rövidített, átdolgozott változata.
Paul Klee: Gedichte, Hrsg. Felix Klee. Arche Literatur Verlag AG, Zürich-Hamburg, 2010.
Károlyi Amy levele itt: Hózsa Éva: Idevonzott magyar irodalom – Weöres Sándor és a vajdasági magyar irodalom. = zetna.org, Online forrás. Elérés ideje: 2016.02.15. 20:42

„

102

tiszatáj

élményről szóló beszámolójában reflektál Klee (egy beazonosítatlan) festményére.4 Pilinszky beszámolója szórványos találatként könyvelhető el a magyar Klee-kutatás számára, emellett inkább Pilinszky saját költészetének karaktere miatt érdemelhet említést, mintsem a
Klee-életmű beható ismeretének okán. Ugyanakkor különös módon felhívja a figyelmet Klee
„ártatlanságára”, melyet a művészi kifejezés egyik „csúcsteljesítményként” emel ki, és mely
éthosz a későbbiekben Tandori Dezső költészetében válik kidolgozott poétikai dimenzióvá a
Klee-életmű megértésére tett javaslatok során.
Tolnai Ottó írásaiban elszórva találunk Klee-hez vezető nyomokra. Mivel Károlyi Amy éppen az ő figyelmébe ajánlva küldte közlésre Klee verseit, Tolnai Ottó valószínűleg Klee írói,
költői tevékenységével is tisztában volt. A Megütni (2008) című írásban közvetett hivatkozási
formával él egy kép leírása során, jelezvén, hogy Klee-t már nem pusztán festészeti összefüggésben (azaz képcímek, motívumok említésével), hanem bizonyos nyelvi premisszák által lehet a beszéd tárgyává tenni. A világhírű festőt szimultán idézi meg egy képzeletbeli/beazonosítatlan festmény által, melyen egy gyermek egy csónakban ül. A Tolnai-mű a csónakban
ülő gyermek motívumával egyben implikál egy olyan társítást is, melyet az Alkotói hitvallás
(Schöpferische Konfession, 1920) modern művészalakjára lehet visszavezetni. A hivatkozásnak egy harmadik vonatkozása is van, ugyanis a kezdőmondat („van Klee-nek egy skicce”)
voltaképpen Walter Benjamin az Angelus Novus (1920) című festményről szóló írásának távoli allúziója.5 Az életmű reflektáltabb irodalmi feldolgozása egy, Klee-éhez képest későbbi
életműben, Tandori Dezső írásművészetében kezdődött el – és egyelőre úgy tűnik, nem folytatódott más poétikákkal. Az olvasó Klee termékeny életművének újabb befogadási módjaira
(úgy, mint a Klee-életműben az irodalom és festészet átjárhatóságára) Tandori Dezső lírájában és esszéiben találhat javaslatokat, ám kizárólag egy visszatekintő, a művészettörténet
kronológiáját átíró, saját „Klee”-hivatkozásformáit legtöbb esetben újragondoló beszélőtől.
Klee irodalom felőli megértésének lehetőségeire és beteljesülhetetlenségére egyaránt utalhat
az az adottság, hogy a Tandori-féle párbeszéd-kísérletekre az életmű különböző szakaszaiban (az 1970-es és ’80-as évek művészeti tárgyú lírájában, az ezredforduló táján írt esszéiben, és a 2010-es kötetekben) lehet ráismerni.
Írásom a következő kérdésekre keresi a választ: hogyan helyezhető az imént ismertetett
névsorba Kassák Lajos, és a Klee-kortárs magyar szerző milyen szempontokkal járult hozzá a
magyar irodalomban Klee-ről formálódó képhez? A következőkben két jellegzetesen eltérő
poétikai perspektíva találkozik: alkotóké, akiknek műterme, műhelye több szempontból nézve sem volt szomszédos. A világképi, stílusbeli és tárgyválasztásbeli különbségek Kassák és
Klee között közismertek, nem beszélve arról a pályaképi eltérésről, hogy míg Kassák festészeti és irodalmi munkássága párhuzamosan alakult, addig Klee (családi körben talán sejtett,
ám később csak hagyaték formájában publikált) költői tevékenysége mindvégig rejtve maradt – a magyar kortárs előtt bizonyosan.
Kassák tehát festőként emlékszik vissza Klee-re, mint a nyugati művészeti folyamatok szempontjából meghatározó, ám mint a kassáki esztétikai világképet talán kevés vonatkozásban
formáló egyéniségre. Ugyanakkor Kassáknál mégis találni lényeges és rövidségük ellenére
4

5

Pilinszky János: Három találkozás. In: uő: Publicisztikai írások. Szerk. Hafner Zoltán, Domokos Mátyás. Osiris Kiadó, Budapest, 448.
Tolnai Ottó: Megütni. In: uő: Grenadírmars. zEtna, Zenta, 2008, 347.

2017. december

103

„

meghatározó reflexiókat, melyek Klee kortársi megszólítására, valamint retrospektív interpretációjára a költészet eszközeivel vállalkoznak. Az első Klee-vel kapcsolatos hivatkozási
pont, a Világanyám (1922) című kötet 17. költeménye, melyben Klee alakja egy rövid jelenetben feltűnik.
„[S]zabadítsátok ki a patkoló kovácsokat az ál-hírlapírókat és az őrülteket/ Páris előtt
megálltak az elefántok búsan és rettentően mint a koporsók/ Paul Klee lelőtte az akvarellmadarat/ csak a költők és a tányérszemű siberek úsznak még ide-oda a levegőben”.6
Klee első olvasásra akár jelentéktelennek is mondható a szövegkörnyezetben, ám, hogy
megválaszolhassuk, van-e valamilyen jelentősége ezesetben Klee rövid feltűnésének a versben, ahhoz első lépésként a szöveg személyes vonatkozását érdemes felidézni. Nem vitás,
hogy Klee a kortársiasság jelzéseként mutatkozik be 17. költeményben, Kassák országhatárokat nem ismerő művészetképének egyik távoli asszociációjaként. Az 1920-as évek második
felétől saját esztétikai irányokat kereső, később belső emigrációt választó svájci festő a kortársi tudat kinyilvánításában és ennek különböző manifesztumaiban kimerülő esztétikai radikalizmusokkal szemben mindvégig szkeptikus és elhatárolódó volt,7 Kassák mégis egy
esztétikai csoporttudat részének tekinti. Kassák, aki festőként és szerkesztőként egy időre az
európai avantgárd vérkeringésébe került, kortársként még nem láthatta a Klee-pályakép kortársaitól eltérő irányát, csupán művészi kollektívák tárlatain (vagy katalógusaiban) való szereplésének tényén keresztül ismerte meg azt. Mindezek alapján úgy tűnhet, Klee neve és
alakja önkényesség által került át ebbe a költői dimenzóba, bizonyos szempontból mégis figyelemre méltó a kassáki beszélő főhajtása, amit valamilyen kollegialitás látszik meghatározni. A kollegialitás jelen esetben egy internacionális tapasztalat, azaz határokat, kultúrákat,
nyelveket átívelő „művészet-ideológia” kinyilvánításának része volt, és Klee nyilvánvalóan
egy ilyen avantgárd (többek közt Bortnyikból, Tzarából, Barta Sándorból és Simon Jolánból
álló) „mozgalmi” névsor egyik szereplője az idézett kötetben. A csoporthoz tartozók megszólítása pedig fontos retorikai mozzanatnak számít, s ha Klee poétikájának kontextusában nem
is, de Kassák sokkal inkább biografikus nyomokban bővelkedő korai lírájában jól értelmezhető jellegzetesség. Ezt a fajta csoporttudatot a Világanyám című kötet 6. költeménye kapcsán
Mekis D. János a konstruktivista esztétika fontos jellemzőjeként említi, s megjegyzi, hogy ennek az irányzatnak „egyik fontos »tétje« a kollektivista-utilitariánus-társadalmias művészetkoncepció és az »individuális« műalkotás viszonyának reflexív helyzetbe állítása.”8 A rokonság felismerése, folyamatos számontartása tehát egy avantgárd alakzat, az új világban alkotó emberek találkozásának programja, egy művészet és ideológia viszonyában később fáradhatatlanul átírt, mindig másképpen megjelenő internacionálé gondolata, melyben Klee6

7

8

Kassák Lajos: 17. [költemény]. In: Kassák Lajos összes versei. Magvető, Budapest, 1977. I. 192. (A továbbiakban: Kassák Lajos összes versei, stb.)
Klee költeményei között a következő groteszk, eredetileg naplóba írt korai, 1905-re datált bejegyzését találjuk, mely szöveg az avantgárd ilyen jellegű irányzatosságára reagál: „Dann kommen die
Kunstfreunde/ und betrachte von außen das blutige Werk.// Dann kommen die Fotografen./ NEUE
KUNST steht am andern Tag in der Zeitung.// Die Fachzeitschriften geben ihr einen Namen/ mit der
Endung auf ISMUS.” = Paul Klee: Gedichte, Hrsg. Felix Klee. Arche Literatur Verlag AG, ZürichHamburg, 2010. 60.
Mekis D. János: Önreflexív alakzatok Kassák Lajos művészetében. In: Újraolvasó – Tanulmányok Kassák Lajosról. Szerk. Kabdebó Lóránt, Kulcsár Szabó Ernő, Kulcsár-Szabó Zoltán, Menyhért Anna.
Anonymus Kiadó, Budapest, 2000. 162.

„

104

tiszatáj

nek a különféle németországi csoportokhoz való kötődése miatt (Der Blauen Vier; Der Blaue
Reiter) tagságot szavazott meg Kassák beszélője. A megidézés másik lehetséges oka az lehet,
hogy Kassák Klee egyik képét szerepelteti a 17. számú költeményben. Klee faunájának viszsza-visszatérő állata a madár, mi több, elmondható, hogy a madár-motívum állatokkal benépesített kozmoszának meghatározó szereplője. A vadász karaktere azonban kevés olyan kapcsolódási szálat kínál fel, mely Klee naiv természet-poétikájához, ökológiai boldogságkereséséhez vezethetne, mégha erre az imaginárius művek (regények, operák, komédiák, stb.) illusztrációnak dedikált festmények sorában néhány példát találhatunk is.9 Felvetődik a kérdés, Kassák konkrét műre utalhatott-e, s ha igen, melyik akvarellmadárra gondolt, és mikor,
melyik tárlaton találkozhatott az adott Klee-festménnyel. Figyelemre méltó tény, hogy a Der
Sturm Delaunay-kiállításának 1912-es katalógusában publikálták Guillaume Apollinaire Ablakok (Les Fenêtres) című négykezes költeményét, melyben feltűnnek Kassák-féle akvarellmadarak sorsára jutó, avantgárd toposznak számító pihi-madarak10, valamint ekkoriban
publikálták a Herwarth Walden által szerkesztett folyóiratban Delaunay Fény című esszéjét
Klee fordításában. Nem tudni, Kassák a Der Sturm kiállító terében találkozhatott-e a Delaunay-képpel, ám az Apollinaire-sorok számára nem lehettek ismeretlenek. Az elemzett vers
előzményét jelentő Klee-élményre pedig minden bizonnyal Kassáknak egy Berlinben tett látogatása adhatott alkalmat, amikor azzal a Vaszilij Kandinszkijjal kötött ismeretséget, akinek
ekkoriban az akvarellképekkel szereplő Klee-vel volt közös kiállítása.11 A madárölő Klee motívuma tehát több élmény (tudatos vagy egy konstruktivista képalkotó elvnek kiszolgáltatott,
tudattalan) összemosása, transzformációja lehet.
Jóllehet a Világanyám Klee hivatkozásának kisajátító, filológiailag talán inadekvát allúzív jellege szembeötlő, Kassák későbbi reflexióinak olvasásához figyelembe kell venni a költői nyelv
változását is, mely ezidőtájt éppen a kollegialitás kapcsán új olvasati lehetőségekkel kecsegtet, s
mely éthosz kezdett túlmutatni azon a hangoltságon, retorikán, ami az avantgárd beszédmódját,
világképét hivatott reprezentálni. Hogy mennyire tekinthető formálódónak ezidőtájt a kassáki
nyelv- és világfelfogás, azt a Klee-t szerepeltető darabot követő, 18. számú versben lehet megfigyelni, melyben már keresztény szimbolika is szerepel, mely éppenhogy egy már meglévő, az
avantgárd által elvetett eszményének egyik fontos része volt, s mellyel a kassáki líra mégis párbeszédbe elegyedik. „Tudni kell, hogy isten szeme mindent lát”12 – deklarálja a képvers rajzolója. Ivánszky Ágota rávilágított arra a tényre, hogy a kassáki poétika – minden szatirikusságot
mellőzve – új eszköztárral bővült a (hagyományaitól elidegenített módon) „máriázó”, áthelyezett keresztény trópusok és fordulatok használatával. Meglátása szerint a 18. számú költeményben „egy értékprobléma fogalmazódott meg, miszerint az abnormalitás, a sötétség, a tu9

10

11

12

Ilyen például a viszonylag sokat hivatkozott Sindbad der Seefahrer – Kampfszene aus der komischfantastischen Oper című vegyes technikával készült festmény.
„A pihi-madarak halomba ölve/ Verset kell írni az egyszárnyú madárról/ Majd feladjuk telefonüzenetben/ Óriási fájó trauma [...]” = Guillaume Apollinaire: Ablakok. Ford. Vas István. In: Uő: Guillame
Apollinaire válogatott költeményei. Szerk. Pór Judit. Magvető, Budapest, 1978. 128. ; A Delaunay-kép
inspirációs hátterével kapcsolatban: Vö.: Cristopher Butler: Early Modernism – Literature, music, and
painting in Europe 1900 –1916. / Beyond the Stream of Consciousness. Clarendon Press, Oxford, 1994.
162–164.
Kassák Lajos: Kandinszkij. In: Éljünk a mi időnkben – Írások a képzőművészetről. Szerk. Parancs János,
Ferenc Zsuzsa. Magvető, Budapest, 1978, 484.
Kassák Lajos összes versei, I. 194.

2017. december

105

„

datlanság magasabb értéket képvisel az emberi világban, mint az értelem, a „VILÁGOSSÁG”. [...]
A szeretet, az ártatlanság elpusztításának siratásával Mária egyedül maradt, körülötte a világ
továbbhaladt, mindenről elfeledkezve.”13 A világjobbító, progresszív líra rokonságeszményében egy új társadalmi víziót lehet felismerni, amely a (látszólag) távoli gyülekezet fogalom helyére az „új világ gyermekeinek” közösségét helyezi. A Kassák-lírában oly sokszor előforduló
testvérem formulája hajlékony, mindig átkontextualizált, korszakokon átívelő nyelvhasználat
része, ebben az első korszakban pedig a világlíra megszólítható „rokonlelkek” körét jelenti: „én
most billió testvérem nyelvén harangozok”,14 írja a Hirdetőoszloppal (1918) című kötet Napraköszöntés című darabjában. A világegyesülés eszményképének sokféleképpen olvasható trópusai ismerhetőek fel, melyben ugyan csak távoli ágon képzelhető el a svájci Klee (akinek pályaképében társadalmi vonatkozást alig láthatunk), ám éppen az egyenrangúság tapasztalata határozza meg Kassák szellemi rádiuszát – a „billió testvér” számontartásának (kívánságának?) nyilatkozata, mely szerint egy új jövőben a világ (szó szerint utalhatunk itt a Világanyám kötet címére) otthonos térként lokalizálódhat.
A kollegiális tapasztalattal kapcsolatban kérdéses persze, hogy mérhető-e egymáshoz a két
nagyon különböző művészeti/irodalmi hagyaték. Tudható ugyanis, hogy a kassáki konstruktivizmus a művészet és valóság határának radikális felszámolásával, illetve ennek kívánságával a valóság művészet által való transzformálhatóságára volt hivatott. Ezzel szemben Klee
festészete egy esztétikai térben határozta meg saját mozgásterét, legyen szó az Inventionen
című ciklus mitológiai alakjairól, az 1914-től festett Nordafrika-ciklus sivatagi városképeiről,
az olaszországi utazások térélményeiről vagy a svájci táj polgári várakban, villákban bővelkedő helyszíneiről, mely utóbbiak témái megtalálhatóak az életmű több pontján is a német
romantikus hagyományra tett utalásként.15 Tehát tárgyválasztása és formanyelvi útkeresése
során a(z antikvitásig is visszanyúló) múltat éppoly inspiratívnak látta, mint az aktivista
avantgárd a jövőt. Felmerül hát a kérdés, hogy Kassák a későbbiekben felismerte-e ezt a fajta
hangoltságot, és ha igen, milyen nyelvi feltételeket dolgozott ki arra, hogy Klee-re költőként
emlékezzen és reflektáljon.
Ahogyan Tandori Dezső írja a Tisztaság könyve (1926) című kötettel kezdődő higgadtabb
kassáki középkorszakot újraolvasva, Kassák ezekben a megszólalás-kísérleteiben, -formáiban már más, az előző korszak műveitől lényegileg különböző poétikai perspektívákat nyitott. „A hitellel átélt, ellenőrizetlen sodrásúvá lett avantgarde Kassáknál (történetesen) kialakítja az összefogottabb verstípust.”16 Máshol pedig, az új korszak cezúrájára a 35 versben így
ismer rá: „[...] a gyakorlottabb Kassák-olvasó már-már »metafizikai folyamatot« él át [...] ha

13
14
15

16

Ivánszky Ágota: Kassák Lajos: A 18. számozott költemény. In: IT. 25/75. évf. 1–2. szám, 139.
Kassák Lajos összes versei, I. 24.
A Klee egyik ismertebb, vegyes technikával készült festményeként számon tartott a Villa R. (1919)
című alkotás is ebbe a témacsoportba sorolható. A tájkép műfajának fejlődéséről, művészettörténeti
vonatkozásairól K. Porter Aichele Klee-nek szentelt monográfiájában ír: K. Porter Aichele: Paul Klee,
Poet/Painter. (Studies in German Literarure Linguistics and Culture). (3.) The Poetic-Personal Idea of
Landscape. Camden House. New York, 2006. 93–121.
Tandori Dezső: Az avantgarde-tól és tovább: vissza egy valóbbon át – Kassák Lajos költészetéről. In:
Tanulmányok Kassák Lajosról (Újraolvasó-sorozat). Szerk. Kabdebó Lóránt, Kulcsár Szabó Ernő, Szegedy-Maszák Mihály. Anonymus, Budapest, 2000. 73.

„

106

tiszatáj

túlzás is, hogy szakrálisat vagy celebráltat, mégis effélék megidézését (megidézésük szellemét). A szókimondónak látszó Kassák-poézis ilyen szempontból megannyi légies utalás is.”17
Ezt a fajta emelkedettséget Tandori a számozott költemények 66. darabjában látja megmutatkozni, mely hangütés-, szerkesztésbeli cezúrának számít, és a „jeleket író kéz” képével regisztrálható. Amikor a líraelemző Tandori a Minden a te szemeidtől függ című esszéjében a
következőképpen ír, mintha ellentmondana mindannak, amit korábban Mekis D. Jánostól a
konstruktivizmus reflexív nyelvhasználatával kapcsolatban idéztem: „[Kassák] életműve
nem »merő konstruktivizmus« stb., életműve érzékeny, igen lírai, örökké vívódó, szertelen,
[…] a szerkesztési elvek folyományaképpen igen tudatos, zárt rendszereket találunk nála,
motívum-, szó- és más elem-ismétlésekkel. A tartalmi nyitottság és az élet egyszerű szeretete, az adott dolgok körüljárása és a létezés bonyolult érzékelése: komplementer értékek határozzák meg műveinek belső erezetét.”18 Itt, noha kérdésessé válik, vajon a kassáki celebrált, a Tandori-féle „olvasó szívéhez közel álló” hangütés, vagyis elidegenítő látásmód lényegi
hiánya cezúra jellegű, vagy az életmű egészét átható tulajdonság-e, mindenképp szembeötlő
az alakulóban lévő, elmozduló megszólításformáknál a kifejtettebb, és egyben zártabb lírai
nyelvhasználat. Talán ennek is köszönhető, hogy egy másik „Paul Klee” jelenik meg a Kassákéletmű egy későbbi korszakában, és nem véletlen az sem, hogy a róla itt kialakított esztétikai
(eszmény)kép sokkal jobban hasonlít ahhoz a karakterisztikához, melyet összekapcsolhatunk az életrajzi referenciákkal (és ezáltal a más életművekben megtalálható hivatkozásokkal). Sőt, bár Kassák költészetének alakulásában sok más lényeges változás is megfigyelhető
és elkülöníthető, egy későbbi Klee-hivatkozás éppen annak az emelkedettségnek, illetve
„szakrális” igénynek a jelentőségére világít rá, mely megteremti a megszólalás aktuális feltételeit. Egy évtizedekkel későbbi Kassák-kötetben, a Mesterek köszöntésében (1965) ennek
megfelelően Klee alakja már kidolgozottabb, reflektáltabb formában jelenik meg. Hogy menynyiben más ez a Klee-t befogadó irodalmi kontextus, már a kötet címében olvasható mottó is
egyértelművé teszi, hiszen a korai avantgárd elidegenítő beszédhelyzeteihez képest könnyen
körvonalazható tartalmi kerettel bír: kizárólag ismert festőknek dedikált hommage-költemények szerepelnek benne. A kassáki megszólalásban a változásra való igényt abban a szándékban lehet felfedezni, hogy a „program” immár nem valamilyen új nyelvkeresési horizont,
hanem az emlékezet kerete, amely egy olyan kiállítótérként értelmeződik, mely korlátokat
szab a költői nyelvalkotás lehetőségeinek. Az 1965-ben megjelent kötet beszélője szinte egy
tárlatszervező, kurátor érzékenységével és tudásával rendelkezik, ami lehetővé teszi a felidézett festői életművek esetén a különféle világképek, hangoltságok, motívumok költészeti
közegbe való áthelyezését, mi több, az egész kassáki lírának a hommage jellemző beszédhelyzetéhez való közelítését. Az avantgárd addigi évtizedeinek ilyen formában történő áttekintését valószínűleg két tényező inspirálta: egyrészről az École de Paris nemzetközisége és
többkultúrájú esztétikai horizontja előtt történő tisztelgés, másrészről Kassák Párizsba történő „visszatérésének”, és Victor Vasarelyvel rendezett közös retrospektív kiállításának él-

17
18

Uo.
Tandori Dezső: Minden a te szemeidtől függ. In: Uő: Az erősebb lét közelében. Gondolat, Budapest,
1981. 252.

2017. december

107

„

ménye.19 A kötet tartalmi ívét végigjárva az olvasó egy, az avantgárd hivatkozásformákra
jellemző névsorral szembesül. Henri Matisse, Pablo Picasso, George Braque, Fernand Léger,
Franz Marc, Marc Chagall, Paul Klee, Henri Rousseau, Giorgo di Chirico, Max Enrst – nevek, melyeknek pozíciója (a magyar irodalomban) még inkább megszilárdul a Kassák-kötetben való
szereplés által.20 Ebben a korszakában a Kassák-líra tárgyválasztása már nem az egyidejű
tapasztalatból, vizuális-auditív mintákból vagy efemer megnyilatkozási formákból (például
plakátok, táviratok, röpiratok, újságszövegek töredékéből) ered, hanem egy olyan emlékezeti
horizonthoz igazodik, melyet kronológiai szempontok alapján épít fel. „Megnevezlek akár egy
csillagot/ Georges Braque” 21 – írja a nyugati festőegyéniségnek címzett költeményben, mely
hasonlat a referencialitás egy klasszikus formájára enged következtetni. Talán ennek is köszönhető, hogy egy másik, a röviden ismertetett Kassák-féle előzményektől eltávolodó „Paul
Klee”-t ismerhetünk meg a ’60-as évek lírájában, és nem véletlen az sem, hogy a róla itt kialakított esztétikai (eszmény)kép sokkal jobban hasonlít ahhoz a karakterisztikához, mely az
életrajzi tényeknek vagy „Klee”-nyomoknak más életművekben megtalálható mintázataiból
ismerős lehet. Nem mellékesen, az újabb mű szerzője a korábban Tandori által feltételezett
celebrált hangoltságból egy ravatali, túlvilági klímát érlelt, minek köszönhetően a Mesterek
köszöntésében egy olyan emlékezeti pozíciót lehet felismerni, mely a kassáki életút szereplőire és az egykori esztétikai ideálokra is az elmúlás részeiként tekint. „Jól ismerlek/ Paul Klee/
te vagy az a javíthatatlan koránkelő/ aki bádogpapucsaidban kopogsz/ ajtótól ajtóig/ de sohasem lépsz ki álmaid bűvköréből.”22 Érdemes a kezdősoroknál elidőzni. A „jól ismerlek”
fordulat a már érintett kollegialitás életrajzi és elvont szálait vezeti vissza Kassák pályakezdésének idejébe. Első lépésben a svájci festő-, költőalak az ifjúkori lírában idegenként ábrázolt és mégis otthonos térként elképzelt jövőbeli Európa rokonszenves szereplőjének fogható fel. Az életrajzi szál felfejtése azonban még az eddigieknél is több magyarázattal szolgálhat, mintegy megalapozva Kassák Klee-olvasatának jogosultságát és szervesültségét. Rozgonyi Iván Kassákkal készített interjújában, melyben a MA szerkesztőjét a Bauhaus alakulásáról, Kassák köreihez való kapcsolódásáról kérdezte, a Klee-ről elhangzó néhány mondat tanúsága szerint a nyugati művészvilágban egykor mozgolódó Kassák nem csupán ismerte kortársának munkásságát, hanem ekkor már tisztában volt svájci kollégája – a 20. századi avantgárdban oly fontos – csoportokban betöltött szerepével is, illetve – Klee 1940-ben bekövetkezett halála miatt – egész, lezárult pályája jelentőségével.23 A vers emlékezetes megnevező
gesztusa, a „koránkelő Klee” kitétel minden bizonnyal arra a karakterre utal, akit a Kleeéletrajzok a műtermébe, lakásába kezdetben szívesen, majd 1933-tól kezdve kényszerből bezárkózó művészalakkal kapcsolatban jelenítenek meg. Tovább olvasva a Paul Klee című írást,

19

20

21
22
23

Imre Györgyi: Meghitt idegenek - Kassák Lajos párizsi kiállításai 1960-ban és 1963-ban. In: Kassák Lajos – az író, képzőművész, szerkesztő és közszereplő. Szerk. Andrási Gábor. Petőfi Irodalmi Múzeum –
Kassák Alapítvány, Budapest, 2010. 109–110.
Kassák az itt megidézett életművek alakulását és a korszakra kifejtett hatását művészettörténeti
munkájában is tárgyalja. Kassák Lajos: Az izmusok története. Szerk. Sík Csaba. Magvető, Budapest,
1972.
Kassák Lajos összes versei, II. 474.
Uo. 479.
Rozgonyi Iván interjúja Kassák Lajossal. In: Éljünk a mi időnkben – Írások a képzőművészetről. Szerk.
Parancs János, Ferenc Zsuzsa. Magvető, Budapest, 1978, 452–481.

„

108

tiszatáj

feltételezhető, hogy Kassák tudott az életút (belső és tényleges) emigrációs fejezeteiről is,
vagyis az otthonában pályája elején és Svájcba való visszaköltözése után dolgozó Klee-ről. A
„de sohasem lépsz ki álmaid bűvköréből”, „ajtótól ajtóig” fordulatok által a megszólító én
mintegy megkettőzi a teret: egyrészről egy, az életben elérhetetlen imaginárius, festészeti
közegbe, másrészről az egykori valós, egzisztenciális térbe, azaz Klee műtermének, lakásának
környezetébe vezeti az olvasót. „Ó, emberke, selyemfonálból szőtt emberke [...] miért nem
lettél pásztor a svájci hegyekben […] Amit megálmodtál merő valóság./ A jelek amiket papírra vetettél/ mélyen gyökeret fogtak szívünkben/ a házak amik legyünk őszinték nem is házak/ a te szemeid éhes pillantását őrzik/ a fák és virágok amik nem is fák és nem is virágok
[...] Bizony bizony csak azért vesztettünk el/ keserű bolyongásaid közben [...] hogy emlékeink
közt halljuk igaz dicséreted/ hogy téged idézzenek a zsírkréták/ a fekete tusok gyöngyházszín akvarellek/ a formák amik egymás gyönyörűségére/ születtek e világra/ hogy remegő
vonalaid örökre összekössék előttünk/ a mélységet és magasságot/ a tapinthatót és tapinthatatlant.”24 Ahogyan a magyar irodalmi Klee-recepció későbbi korszakában, Tandori Dezső
írásművészetében is megannyi helyen, a Klee életrajzára tett utalásokkal párhuzamosan egy
másik teresedés is végbemegy Kassáknál is, ugyanis a Klee-féle egzisztenciális terek egyszersmind a festészetben megjelenő imaginárius helyszínek (tájak, műtermek, a berni otthon, kertek, botanikus kertek, épületek) megfelelőivé válnak. „Amit megálmodtál merő valóság”, deklarálja Kassák beszélője – nem pusztán általában a festészet néző felett gyakorolt
hatalmának patetikus jelzéseként, hanem emlékezőként állítja: Klee életében valóssággá vált
a festészet, mivel a többezer képből álló hagyaték létrehozása fontosabb volt magánál a művészettől független életnél, s mert a Klee-életműben egy olyan éthosz ismerhető fel, mely világmagyarázó erővel, metafizikai potenciállal szolgál(hat) az utókornak.
A referencialitás rétegzettsége láttán egyértelművé válik, hogy Klee megszólítása sokkal
több, mint biografikus részekben kimerülő nosztalgia, ugyanis az idézetben szembeötlőek
Klee tárgyválasztásának sajátosságai, valamint azok az egész életében csiszolt, ars poeticáját
benépesítő absztrakciók, melyek festészetének gondolati sarokkövei voltak. Jóllehet Klee
alapvető tér-irány dichotómiákból felépített gondolkodása naiv poétikáját is áthatotta, Kassák minden bizonnyal Klee tanáréveire utal itt, szorosabban a Bauhausban keletkezett elméleti írásaira, melyekben a mélység-magasság típusú párokból szisztematikusan kísérelte meg
felépíteni egész tantervét a weimari évek során, majd a düsseldorfi akadémián. A Pedagógiai
vázlatkönyv (Pädagogisches Skizzenbuch, 1924) és az 1956-ban a hagyatékból publikált
Unendliche Naturgeschichte egyaránt bővelkedik az absztrakt (és konkrét technikai tanári
instrukcióitól mentes, az egykori hallgatók számára sokszor titokzatos) fogalompárokban.
Kassák múltépítő stratégiájának szempontjából nézve az életút vége önmagában nem tekinthető lezárásnak, sőt újabb távlatokat nyit a képzetes tárlatra látogatóknak. „S íme egy napon
meghaltál te is/ de mintha semmi se változott volna/ amíg a ravatal könnyező gyertyái alatt
feküdtél/ messze tőled/ a világ egészen más tájain/ kinyitottuk a könyveket amik kővé vált
ujjaid/ fantasztikus jegyeit őrzik/ éreztük az erőd amit hiába nyeltek el/ a fekete bolygók vizei.”25 A stílusát tekintve túlírtnak is tekinthető ravatali vízióban két részt mindenképp ki
kell emelni, melyek akár szimultán hivatkozásként is felfoghatóak, és melyek ismét tanús-

24
25

Uo., 480.
Uo.

2017. december

109

„

kodnak Kassák érzékeny recepciós látásmódjáról. Az egyik a „kővévált ujjak” képe, mely nem
pusztán Klee kései statikusabb alakábrázolását eleveníti fel, hanem azt az életrajzi tényt is,
hogy Klee szklerodermában, azaz a bőr megkeményedésével, hegesedésével járó idült bénulásos betegségben halt meg. Fontosnak látszik továbbá a záró sor, melyben Kassák a haláltusa végével nem jelöli ki az olvasó számára a végpontot, hanem éppen ellenkezőleg – „hiába
nyeltek el/ a fekete bolygók vizei” -, konstatálva ezzel az életmű lezárhatatlanságát, a Klee-re
utaló, színtani festészetében jellemző égitest-tematikát is feleleveníti.
Klee „remegő vonalainak” emlegetésével a kassáki beszélő immár az életmű komplex ismertetésébe vezeti be az olvasót: a Klee elementáris látásmódjának, lineáris naivitásának értelmezésébe. A Kassák-szöveg esetében strukturálisan meghatározóak a vonalakból felépített egyszerű tárgyak, akárcsak Klee költészetének tárgyai. Házak, virágok, fák – Klee jellemző (festészeti és költői) témái, melyeket a szöveg kiemel egyszerű, Kassákra annyira nem jellemző felsorolásuk által is. Elsőként a Naplókat érdemes idézni, melyben Klee gyakran tesz
tanúságot a vizuális észlelés újragondolásának szándékáról, saját intellektuális, alkati korlátainak (sok esetben ironikus) reflexiói által. „Mindennemű fausti vonás távol áll tőlem. Egy
messzi, eredendő teremtéspontra helyezkedem, ahol formákat adok az emberek, állatok, növények, kőzetek és a föld, a tűz, a víz, a levegő, valamint az összes áramló erő számára. Ezer
kérdés némul el, mintegy megoldódva. Itt nincsenek se tanok, se tévtanok [...].”26 A teremtéspontra történő helyezkedés egy elképzelt idő választása, ami a civilizációs/történeti értelemben vett kultúra (tanok és tévtanok) átértékelésének, átlépésének hasonlata is egyben.
Klee-nél ez az ugrás több naplóbejegyzésben is megtalálható, ahogyan az át/kilépés lehetőségeinek és lehetetlenségeinek ironikus távlatai is jelentős szerephez jutnak. Erre többnyire
a naiv képekből építkező, lírai naplóbejegyzések (később fia, Felix Klee költeményeiként
számon tartott szövegek) témái utalnak, melyek sok esetben összefüggést mutatnak a festői
életmű kozmológiai témájú motívumaival. A Naplókból vett idézet rímel azokra a törekvésekre, melyeket jellemzően a 20. századi modernség különböző időfelfogásaiban ismerhetünk fel, s így utólagos párbeszédet kezdeményezhet például Jürgen Habermas modernségvíziójával, mely, a korszak alaptulajdonságaiként az idő kizökkentésére és a „valódi jelenlét
iránti vágyakozásra” irányuló kollektív hajlandóságokat regisztrálja.27 A jelennek, az időn kívüliségnek, e jellegzetesen modern Zeitgeistnek adekvát magyarázata a Klee-passzus kapcsán
a múlttal való szembenállás lehet, ami megfelel a 20. századi modernség rokonértelmű értékrendjének egyik alapvonásával, a kontinentális kultúra kronológiájából való kitekintés sürgetésével. A kitekintés Klee-nél megtalálható példáit az állat-témakörben, az Európán kívüli
(esetében észak-afrikai) kultúrák formanyelvéhez való vonzódásban, költészetében pedig az
abszolút, alulkontextualizált nyelvhasználatban, az elképzelt aranykori kezdetek naivitásának
aktualizálásában lehet felismerni. A fausti idegenségét Klee-nél az az éthosz látszik magya-

26

27

Paul Klee: Naplók. Ford. Tillmann J.A. In: 2000. 2008/3. ketezer.hu – Online forrás. Elérés ideje:
2016. 02.10. 14:50
„[A]z átmenetiség, a mulandóság, az efemer jelenségek felértékelődésében, a dinamizmus ünneplésében éppenhogy a szeplőtelen, állandó jelen iránti vágy fejeződik ki. A modernizmus mint önmagát
tagadó mozgalom «vágyakozás a valódi jelenlét után»„ = Jürgen Habermas: Egy befejezetlen projektum – A modern kor. Ford. Nyizsnyánszky Ferenc. In: A posztmodern állapot. Szerk. Hévizi Ottó, Kardos András; Vál.: Bujalos István. Ford: Angyalosi Gergely, Bujalos István, Nyizsnyánszky Ferenc,
Orosz László. Századvég Kiadó, Budapest, 1993. 155.

„

110

tiszatáj

rázni, amelynek inspirációit a tudás előtti tudat kezdeteiben kereső, világeseményektől elzárkózó, Kassák versében „korán kelő”, „ajtótól ajtóig járó”, – később Tandorinál: „háztartásbeli” – művészkarakterben lehet felismerni. „[A]z emberek, állatok, növények, kőzetek és a
föld, a tűz, a víz, a levegő” mint egy összetéveszthetetlen tárgyválasztási szempont darabjai
emelődnek át Kassák Paul Klee című költeményének képsorába.
Ez a gesztus, úgy tűnik, nem pusztán egy tárlatrendezői elv önkényességéből, hanem sokkal
inkább abból a gondolati háttérből eredeztethető, mely Klee sajátja volt. Az egykori kortársra
történő visszatekintés nézőpontjának esetében jelentős változás regisztrálható, amit Ferenczi
László nyomán úgy fogalmazhatnánk meg, hogy míg a Világanyám versvilága konkrét-átélt időszemlélet jegyében fogant, addig a több mint negyven évvel később megjelent Mesterek köszöntése már egy absztrakt-szimbolikus kronológiával írja meg az avantgárd lezárult/lezárt névsorában szerepeltetett „nagyok” történetét.28 Ugyanakkor kétségtelen, hogy az érintettség hiánya, valamint az erre visszavezetett objektivitás-szükséglet, ami az utóbbi (kvázi-)történetírói
pozícióhoz sorolható, Kassák esetében nem volt adott, egyáltalán nem tekinthető evidensnek.
Így az aktualitás és a történetiség között egy átfedés keletkezik, mely egy olyan olvasatbeli
alakzatot teremt meg, amit egy klasszicizáló szemlélet revideáló vonatkozásaként is felfoghatunk. Klee életművét a költemény „cselekményében” olvasható túlvilági rész által Kassák folyton aktualizálható poétikaként, festészeti irányként ajánlja fel a mindenkori kortárssá avatott
olvasónak. „Hiába nyeltek el fekete bolygók vizei” – jelenti ki, befogadás-történetileg relativizálva a művész halálának tényét, és egyben sugallva a klee-i esztétika, világlátás örökérvényűségét. A versciklus kompozíciós alapelveként érvényesített utólagos elrendezés ugyan feleleveníti
és egymás mellett sorolja a – közben történetivé vált – avantgárd Kassák számára legfontosabb
alakjait, ám történeti karakterüket erősen kiszolgáltatja a versben uralkodó esztétikai rendnek,
vagyis olykor megváltoztatja, relativizálja. Mindez szorosan összefügg azzal a ténnyel, hogy a
Mesterek köszöntése egy tárlathoz kapcsolódó versegyüttes. Kurátora az a lírai beszélő, aki
örökérvényű alkotóit a múltról való tudás részeiként képzeli el, és kiknek munkáit, mint egy
gyűjtemény darabjait, egy újrainstalláló elvnek ajánlja fel. Gottfried Boehm A képzeletbeli múzeum című írásának egyik központi problémája, hogy „[a] klasszikus viszonylagos értelemben
csupán egy módja annak, ahogyan a történelem megnyilvánul és zajlik. (…) A klasszikusság
időbeliségében nincsenek kitüntetett állomások, nincs virágkor a kezdet és a pusztulás között.
Kilátástalan fáradozás lenne, ha a képzeletbeli múzeumot valaki ismét valamiféle fejlődéstörténet vonalára kívánná szűkíteni.”29
Jóllehet a klasszikussá válás a recepció általánosabb befogadási és revideálási folyamatát előfeltételezi egy életmű esetében, mint egyetlen hommage-költemény magasztalása, Kassák
1965-ös képzeletbeli múzeumának Paul Klee-nek szentelt termében a klasszikussá avatásnak bizonyos szertartásai lejátszódnak. Olyasféle befogadás-történeti fordulatot regisztrálhat
a vers olvasója, mely néhány, a magyar közönség számára is ismerősnek tekinthető és a Klee
tulajdonnevet megjelölő képre, valamint a magyar irodalom folyamatait mindeddig nem be28

29

Ferenczi László: Az avantgárd kronológiái. In: Tanulmányok Kassák Lajosról (Újraolvasó-sorozat).
Szerk: Kabdebó Lóránt, Kulcsár Szabó Ernő, Kulcsár-Szabó Zoltán, Menyhért Anna. Anonymus Kiadó,
Budapest, 2000. 11.
Gottfried Boehm: A képzeletbeli múzeum és a képek nyelve. Ford: Schein Gábor. In: Nagyvilág. XLV.
évfolyam, 2000/12 (december). 1269–1270.

2017. december

111

„

folyásoló esztétikai rendszer ismeretére vezethető vissza. Klee festőként történő megidézésére, irodalmi alakká válása, majd „emberkeként” történő vászonra helyezése, valamint az
időn kívüliség tematizálása alapján egy egyedülálló befogadói pozíciót feltételezhetünk az
1960-as évek magyar költőjénél, aki – az emlékezetes versindításból következően – bizonyára „jól ismerte” a megszólított félt. Kassák Lajos kevés példát kínáló, ám a műbéli megközelítés szempontjait tekintve annál gazdagabb Klee-idézése, bár (jelen állás szerint) nem előlegezte meg a körülbelül tíz évvel később kezdődő Tandori-értelmezéseket, de mindenképp
megkerülhetetlen annak megértése kapcsán, mivel hivatkozásai között már meg-megjelennek a ’45 utáni magyar líra olyan közvetett, rétegzett idézési technikái, melyek Tandori Kleereflexióinál már a megszólalás elemi feltételeit jelentik. A kutatás számára egyértelmű, hogy
Kassák Klee szöveghagyatékának költői fragmentumait kötet formájában nem ismerhette,
mivel a Felix Klee szerkesztette Gedichte című kötet először csak a ’60-as évek közepén jelent
meg, szinte egy időben Kassák itt tárgyalt kötetével. Ezért a festő irodalmi recepciójával kapcsolatban kiemelt fontosságú Gedichte megannyi motivikus és más, a Klee-életműbe visszaágyazódó, valamint Tandori Klee-recepciója által kínált párhuzamát, filológiai bizonyíték hiányában e tanulmány nem vehette számba. Kassák több megszólalásformába (celebrált
gyászbeszédbe, tárlatvezetésbe) ágyazódó költeményének jelentősége túlmutatni látszik
azon az evidensnek tűnő filológiai tényen, hogy a költemény nem mérhető Klee életművének
terjedelmi adottságaihoz, nagyszabású festészetének presztízséhez. Ugyanis az itt megszólaló, mondandóját látszólag az emlékező (olykor túláradó) pátosza mögé rejtő Kassák tárgyválasztásával, nyelvhasználatával, Klee absztrakciójára, naivitására tett utalásaival, időszemléletével és perspektíváival elsőként nyitott a megszólított félnek őt megillető valódi teret a
magyar irodalomban.

„

112

tiszatáj

KASSÁK LAJOS: ÖKÖL (KOLLÁZS)

2017. december

113

„

KABDEBÓ LÓRÁNT

Egy Kassák-kritika esettanulmánya
Személyes felvezetés
Valaha, amikor a pécsi Janus Pannonius Tudományegyetemre kezdtem járni vendégoktatóként, szinte névjegyként leközöltem a Jelenkorban (1987. 3. szám, 251–252.) Kassák Lajos
hozzám írott levelét. Jelezve, hogy egy 1963-as kritikámra küldte válaszként. De akkor még a
szkennerek nem értek el hozzánk, szimpla átírásban tettem közzé a szöveget. Most, hogy a
Tiszatáj egy Kassák-számába kért tőlem is tanulmányt, ennek a levélnek a teljes környezetét
szeretném átgondolni. Most már lehet, akkor, a rendszerváltás előtt nem lehetett egy-két
dolgot még elbeszélni, na meg saját balgaságnak feltűnő kijelentéseimet sem magyarázhattam volna a maguk valóságában. A levelet fontos közleménynek tartom, de a köré dokumentumokból és elbeszélésekből összeálló esettanulmányt tanulságosnak érzem kikerekíteni.
Amikor a Kassák-kötettel foglalkozni kezdtem, még fiatal tanár voltam, és fiatal volt a lap,
amit szerkesztettünk. A Napjaink az előző év, 1962. áprilisában indult. A cikk az 1963. évi 9.,
szeptember 1. számban jelent meg. Témaválasztásban és a kidolgozásban az egyéni döntés
szabadságát élvezhettem. Közben kerestem a sajátos személyes pozíciómat is a társadalmi és
társasági életben. A ma már konszolidációnak nevezett korszak helyezkedési idejében még
botladoztam az „én” magam és nézeteim, kötődéseim és az „ők” hivatalos keretei között. De a
háttérből óvóan vigyázott már ekkor is a kutatásra kapott és megtalált témám, Szabó Lőrinc
költészete, amely majd megvéd az „őkkel” való azonosulástól: kritikusi tevékenységemet,
mint mellékterméket választott felfedezéseim „védelmére”, magyarázására szervezem, és a
lelkesedés azonosulását fogalmazhatom a magam gyönyörűségére ennek a védernyőnek a
fedezetében. A „Szabó Lőrinc kutatója” címem és pozícióm szabadít ki botladozásaimból.
Enélkül a tisztességes biztonságérzet nélkül nem is tudom, mi sikerülhetett volna számomra
ezekben az években.
És még egy: amikor a kritika készült, még magányos fiatal voltam, amikorra eljutottam a
Kassák-interjúig, szerelmes fiatalember, aki eljegyzés és esküvő közötti boldog időszakomat
élhettem. Mindez a személyes felvezetés szükséges ahhoz, hogy tanulmányomban az egyéni
esetet, és azon túl, egy akkori tájékozódó kritikus nem jellegzetes esetét, talán valamilyen
függetlenségét is érzékeltetni tudjam. Akkor így éreztem, ma is ekként látom. Nem épült tehát kritikusi életművem, de kiszabadult egy szabadon választó alkalmi kritikákkal jelentkező
irodalomtörténész lehetősége. A tipikus kritikus sorsok választható kereteiből, a „janicsár
sorból” ezzel kiszabadultam, mégis alkalmanként hangsúlyosabb megszólalásra vállalkozhattam. A Napjaink pedig egyre rangosabban keretet adhatott erre a szabadabb alkalmi megszólalási lehetőségre. És ennek visszaigazolását éreztem Kassák a kapcsolatot szervező érzékenységében. Ezért is tarthattam utóbb névjegy-értékűnek a nekem küldött levelét.
Kassákról készített kezdetleges írásaimban ma is érzem a ketrecbe zárt kritikus megszólalása mellett a Kassákkal értetlenkedő hivatalosság felé is kimondott értetlenkedésemet. Si-

„

114

tiszatáj

került kimondanom alapvető felfedezésemet: hogyan lehet az, hogy a munkásosztály és a
szocializmus kezdetektől elkötelezett költője nem lehet a munkásosztály nevében uralkodó
rendszerrel összhangban élő-alkotó nagy költő. De akkor még nem éreztem, bár írásomban
ma már rejtve ott találom a lényegibb kérdést is: valóban ugyanarról a munkásságról tudotte a költő, és a hatalom nem csak nevében volt annak a képviselője. Kimondatlanul ott volt a
szöveg mögött, hogy valami érthetetlen disszonancia van a hatalom és a költő között. És ez
nemcsak személyi ellentét, hanem lényegi különbözés. És ebben segítségemre volt a Zsolt Béla körében felnőtt, Vészi-rokonságú, 6 év Rákosi-börtönt viselt, ekkor is baloldali elkötelezettségűnek maradt, Miskolcra sodródott Máté Iván újságíró barátom szuggesztiója is. Ebben, a Kassák-„esetben” alakult tulajdonképpen utóbbi szerkesztői esélyem alapozása, amely
majd a Hetek költői csoportjának értelmezésére, szervezésére, befogadására tehetett alkalmassá. Megoldani a független kritikus szerep helyett egy védő-szerkesztő magatartás vállalását. Közvetítő lettem: aki az értéket felmutatja, és a fennálló keretek között megjelenéshez
segíti. És ebbe belefért Tandori, Oravecz és Petri értékelése is. Nem lényegi kritikákkal kísértem útjukat, de figyelemfelhívó, közvetítő magyarázatokkal követtem a rendszer és a költészetek közötti távolságot. Hiszen nem a kritikám maradandóságát, hanem a költőket segítő
hasznosságát kellett biztosítanom. Ezért is „nem szerette” későbbi legjobb barátom, a független kritikus Ferenczi László a Versek között című, ekkori kritikusi ténykedésemet összegező
kötetemet, közben pedig a Szabó Lőrinc monográfiám mindegyik kötetét szakmai alapon a
legmagasabb befogadással méltatta írásaiban és személyes beszélgetéseink során úgyszintén.
De a Kassák-„eset” idején még kritikusnak készültem, és felháborított, hogy egy ilyen magas színvonalon megjelenő költészet a már kezdődő elismerés ellenére sem lehet az ünneplés
tárgya akkori irodalmunkban. Ennek rejtélyét kerestem.
És miként kerültem a témával kapcsolatba?
Egy véletlen következtében. Az Expressz ifjúsági utazási iroda szervezésében egy háromhetes vasúti úttal készültem őseim földjét meglátogatni. Szovjetúnió, nyári hőség, fárasztó
utazás. Készülésemet rémálmok sora kísérte. Féltem. Persze érdekelt Örményország. De a
szervezetem védekezett. Fagylaltmérgezés Tapolcán? Vagy valóban csak idegi eredetű védekezés? Amikor indulni kellett volna, 39 fokos lázzal, mozdulni se tudtam. Utóbb szinte újra
kellett tanulnom járni. Egyetlen vigasztalómnak a könyvek maradtak mellettem. Ha már őseimtől elmaradtam, ott feküdt mellettem Kassák új kötete, a Vagyonom és fegyvertáram. Használjuk ki az időt! És beledöbbentem nagyságába. Elkezdtem róla Máté Iván barátommal beszélgetni. És megírtam lelkesedéssel és kérdőjelekkel tele a Siralomházban című kritikámat.
Majd megtoldottam a Blaise Cendrars fordításait tartalmazó kötet ismertetésével is. Kassák
joggal fogadhatta örömmel, kiérezhette a rajongó „magam számára” történő felfedezést is, de
az általános érvényű válasz kihívását szintén. Válasza rossz postai címzés miatt csak késve –
de hál’ Istennek – elért hozzám.

2017. december

115

„

Siralomházban
(Kassák Lajos: Vagyonom és fegyvertáram)
„Terhes vagyok a világtól
és nem szülhetem meg gyermekét.”

1. Kassák Lajos itt van, több mint 50 éve jelensége irodalmunknak. Majd mindenki, aki
verset ír, adósa neki, ha már nem is közvetlenül. Újításai felszívódtak költőink alkotásaiban,
ma már eredetükre nézve ismeretlen, irodalmi közkincsek. Hazai megteremtőjük pedig továbbra is sokat emlegetett (de inkább csak irodalomtörténetileg, mert tanítvány-unokái közül is sok van már a rég halott) – de epizódjelenség.
2. Elvetette a formát – mondjuk –, és mindig kísérletezett – tesszük hozzá. Az izmusok különböző irányzatait tényleg nemcsak publicisztikailag, hanem költői gyakorlatával is megismerhetővé tette számunkra. Már klasszikussá vált értékek jelzik ezt az utat (Mesteremberek),
de súlyos zsákutcák is (35 vers). És most öregen a legtisztábban fénylő, legegyértelműbb felépítésű, gondolatívelésű versekkel utasítja el a fiatalok homályos verskáoszát.
– Az én költészetem nem az álmok kusza burjánzásából,
hanem a geometria szigorú rendjéből születik…
3. Természetesen nem az öregkor fegyverletételéből született ez, nem a megtért költő
visszaidomulása a szokvány-járomhoz.
De született az öregkor újat teremtő klasszicitásából, a hosszú élet hosszú kísérletsorának leszűrt aszújaként. Önkéntelenül az Őszikék, vagy a kései Bartók érett, pontos fogalmazású, a felesleges cicomát, költői trükköt levető, a lényeget a leglényegesebb formavilágban
visszaadó költőisége jut eszünkbe, vagy az Anakreóni dalok – életet élvező, könnyes-mosolyos, rezignált világukkal.
4. De ezzel már a tartalmi szférát súroljuk. A forma természetes tökélye a „tiszta forrást”
asszociálja, a kötet kibomló világa még a „szűknyakú pohárhoz” kényszerít vissza. És ezzel,
azt hiszem, eljutottunk a kötet alapellentmondásához: az egyik legtökéletesebb költőnknek
nincs ezzel egyenértékű, az objektív valóságot, társadalmi érvényű tartalmat kifejező költészete. Ebből következően hatása is kettős: fellelkesít a kifejezés tökéletessége, a pontosan komponált képek sora, az építkezés kidolgozottsága, de lehangol a tematikai azonosság, az önismétlés, az állandó egyedüllét és siránkozás.
5. Hogyan tudja mégis ezt a szinte reménytelen ellentmondást hurcolva kötetét a nagy
költészet szintjére emelni? Két ponton találkozik az ő szubjektív valósága a miénkkel, a többiekével. Mondhatnám, mindkét világ ugyanabban a keretben létezik. Ez főleg a táj, az évszakok, a világmindenség, szóval a természet megformálásában jelentkezik, másrészt érzelmeiben, a szerelem hullámzásában. A világnak ezekkel kapcsolatos relációit számunkra is értékesen, maradandó képekben tudja megragadni.
A homályt elutasító racionalizmusa ebben tetőzik. Ez adja erejét, tisztaságát verseinek. Tehát ez nemcsak versírói program, hanem szemlélete racionális elemeinek természetes következménye is. Nem felvett idegen holmi, hanem világa fix pontjainak formai kristályosodása.
6. Mégis ez a fix pont is csak látszólagos, – mert a szubjektív „ellenvilág” bejáratát is képezi.
A költő számára pedig az ebbe való beolvadás a Beteljesedés:

„

116

tiszatáj
Nem mozdulok
mintha én lennék
a mindent befogadó
földanya
füvek
és virágok
eresztik belém
gyökereiket.

E versszak szépsége, hangulata tökéletes. Kár is lenne megzavarni ezt a nyugalmat. De
éppen ez már az „ellenvilág”. Íme, ami megelőzi:
Messzire küldtek engem
gizgazos útra
hogy hozzam vissza az
elveszett reményt.
-.-.-.-.-.-.-.-.-.-.-.-.-.-.Hogyan szól a parancs
mit kell megkeresnem
elfelejtettem.
Hasonlóképpen válik kétarcúvá a másik fix pont, a szerelem is:
Így a te vörös rózsáid dalaitól sem
hallja senki
a robotoló város zaját
a megsebzett lélek panaszait.
(Változó játék)
7. És ki ennek a világnak a hőse? Hogyan jelenik meg a költő? Csak egyet, a sok majdnem
azonos önportré közül:
Hiszek magamban
ahogyan a gyermek hisz álmaiban.
Mocskos selyemgubanc van
a kezemben
előbb kibontom a szálat
aztán a fekete mély kút fölé hajolok
honnan majd könnyes arcom néz rám vissza
(Hűen önmagamhoz)
A csalódott, egyedülmaradt ember sirámai folydogálnak végig a kötetben, de az ártatlanságában gőgösen bizakodóé is, aki büntetését épp ebből eredezteti. Üldözőkkel van körülvéve, azzá váltak a hajdani barátok is. Társak csak a mártírok, a rég halottak, vagy az újak, Bölöni, Gadányi, vagy valahol messze Párisban vannak, „akik feloldani kívánják magányomat és
megértik képeimet melyek az egyszerűség és tisztaság nyelvén beszélnek”.

2017. december

117

„

8. Ennyire távol került tőlünk, ki együtt nőtt az otthoni szocializmussal? Nagy íróink közül vele a legnehezebb a közös hangot megtalálni, a munkásosztály fiával, hajdani életének
legreálisabb ábrázolójával? (Egy ember élete). Pedig érzi a közösséget, vágyja is azt: Erről vallanak a kötetvég bizakodóbb versei, és a nagyszerű zárás, az 1912. május 23-ára emlékező
rapszódia (Budapest ege alatt). Mégis a kötet alapvető élménye a távolság.
Kétségtelenül régi gyökerűek az ellentétek. Sokszor szubjektív jellegük mindinkább
anakronisztikussá is válik. Természetesen kétoldalú minden viszony, az ellentét is. Tennivalója a költőnek is van, számbavenni a ma valóságát. Költői világát ne a magányba szorult
szubjektumára építse, ne sérelem-rendszerének tükrözője legyen (az egyénnek megértjük
ezt, de a költőnek, ha időszerűtlen általában ez a hang, akkor nem! Ez semmiképpen sem szocialista költészet). Szembesítse világát az adott valósággal. Költői letisztulásában nem az otthonra, a megoldásra talált ember érett nyugalmát érzem, nem a külvilág, a társadalom harmóniája adja a fedezetét, hanem inkább a szubjektum öntörvényű fejlődése. Egy nagy költő
találta meg életműve különböző elemeinek szintézisét. A külvilág erre csak annyi hatással
van, hogy nyugalmat ad ezt leírni, és ennyit értékel is belőle. Mintha egy kitűnő külföldi költő
verseit olvasnám valamely rangos műfordítónk tolmácsolásában. És mi Kassáktól nemcsak
ezt várjuk.
9. Panaszainak érdeme, tanúja igazságszeretetének, hogy mind ezt csak önmagára vonatkoztatja. Nem a valóságot hibáztatja, sértettségét nem emeli általános érvényű társadalombírálattá. Szubjektív élményét megtartja egyéni viszonyok tükrözésének.
Közösségi élménye, amint helyenként fel-feltör, egy reális ellenpólust körvonalaz. Szinte
önmagát is már távlatból nézve objektíválja azonosságát a munkássággal. (Talán legszebb
ilyen verse a Munkásportré). Elvont bár ez a bizakodás, de már a féltenivalóval rendelkező
ember békeóhajtásával keveredve fogalmazódik meg a közösségre tekintő verseiben.
10. Azt mondtam, minden viszony kétoldalú. Nem hiszem, hogy szubjektivizmusáért csak
Kassák a felelős. Egymás után jelennek meg könyvei, versei – mint a pusztába kiáltott szó. A
hallgatás sértőbb és bántóbb még a támadásnál is. Azt hiszem elérkezett az értékelés, a vitatkozás ideje. A jószándékú bírálat, vitatkozás annyiban is hasznos, hogy az író látja: figyelemmel kísérik, nagyra becsülik, mit értékelnek benne, és meggyőzi: - nem akarják üldözni. A
csendben könnyű az üldözők lépteit hallucinálni.
Ez a kötet nem alap a teljes felmérésre, de egy kiáltás ezért:
Ítélkezzék felettem nyíltan.
A lélek könyörög így
a megértésre vágyó szív…
(Öreg csavargó)
Ez pedig nagy felelősséget jelent, igaz emberség várja, súlyos Vajúdás:
Most éppen egy híd közepén állok,
várom, hogy valaki emberi hangon szólítson.

„

118

tiszatáj

Blaise Cendrars magyarul
Megkésve érkezett ugyan, de nagyot gazdagodott vele műfordítás-irodalmunk. A modern
szabadvers egyik alapító mesterének verseit brilliánsan fordította a kísérletezés nagy magyar költője, Kassák Lajos. Három terjedelmes poéma, háromféle költői megfogalmazás. A
Húsvét New Yorkban párversek litániás monotóniájába ágyazott nyomorrajza és hangulatönportréja mellett a Panamában a századforduló élete, kis és nagy jellegzetességei, hétköznapjai és történelmi eseményei, életútjai, kalandorhitei és bukásai állnak össze, mint egy zsibárus bódéjában. És talán a legtökéletesebb: A transszibériai express és a franciaországi kis
Johanna prózája. A szédült, állandóan változó utazás, kicsinyes emberi groteszkek, hátterében a véres japán háborúval, mely már forradalommal terhes. A groteszk kavalkádban pedig
kódaszerűen, versszerű csengéssel jelenik meg a kis Johanna, emberség és Páris, valami, ami
mindezt feloldja, de méginkább bonyolulttá is teszi abszurditásával. Szerkezetében Bartók
Concertója sokat vitatott második tételére emlékeztet (hasonló bonyolultsági-fokú élmények
kiváltotta hasonló reagálás?).
Majd a többi, rövidebb vers, a tízes évek költőit lázbahozók. Irodalomtörténetivé merevedtek, a jóbarát-tanítvány Apollinaire verseinek klasszikus szomszédságában. Ami újat hoztak,
rég felszívódott századunk lírájában.
Éppen ezért felesleges a túlzott elővigyázatosság. A fordító Kassák kitűnő bevezető esszéje
történeti és hangulati előkészítőnek is megfelelő. Legfeljebb rövid életrajzi jegyzet kellene a
kötet végére. De a kiadó így megbízhatatlannak érezte a kötetet.
Íratott Blaise Cendrars életműve címmel egy 12 oldalas utószót is, ami semmivel sem ad
többet, mint a hiányolt életrajzi jegyzet. Nem igazítja el a versek rengetegébe véletlen beszabadult olvasót, a már régről érdeklődőnek nem mond újat, ha pedig netalán akad költő, aki
mesterséget tanulna e régi mestertől, azt amúgy sem tudja elijeszteni, hiába bizonygatja,
hogy elavult.

2017. december

119

„

„

120

tiszatáj

A válaszomban már felszabadultabban, személyesebb hangon, a „mesterhez” közvetlen
beszélve válaszolhattam, és egyben a lap nevében kértem írásokat. Levelemben külön megemlítettem a közös ismerős, Máté Iván nevét.

2017. december

121

„

„

122

tiszatáj

2017. december

123

„

Nemsokára kézzel írott levél kíséretében megérkezett egy Költemények prózában (1923–
1963) című versciklus.

A ciklust most is mellékelem, mert – mint a kísérőlevél is jelzi – egységes kompozícióként
küldte, visszautalva éppen a vitatott számozott versek időszakára. A létezés rendjének értelmezését és a személyes kirekesztettségnek az együtt érzékelését illeszti benne egymásba.
Tulajdonképpen azt a léthelyzetet és személyes pozíciót ismétli meg, amelyet látleletként a
Siralomházban című kritikám leír. A levél után a költő válaszát is tartalmazza. Költőileg is értelmezve a kritika és a levelek közötti távolságot, illetőleg annak feloldási módozatát. Példázatot állítva össze költői világképe megalkotásának és a személyes kirekesztettségének értelmezhetősége, jellege összekapcsolására. A „siralomház” önmagában való feloldásának,
„glóriával átallépésének” alkalmává avatva a ciklus darabjainak összeszerkesztését. Egyszeri
alkalmat alakítva ezzel az összeállítással.

„

124

tiszatáj

Ugyanis a ciklus versei ezután nemsokára újabb, A tölgyfa levelei (1964) című kötetében
már szétbontva jelentek meg, ezt a megkomponált egységes alkotás jelleget nélkülözve, önálló versekként szerepelnek. Éppen ezért kell most ismét, egységes alkotássá összeszerkesztve
közölni, mert egyszer, egy kritikára válaszként alakította ekként kompozícióvá ezeket az alkotásokat. Külön is hangsúlyozva tipográfiájukat.
Válaszlevelemet a megmaradt fogalmazvány alapján letisztázva közlöm:
Igen tisztelt Mester!
Örömmel és köszönettel vettük értékes írását, a próza-vers ciklust, és az a decemberi számunkban, előírása szerinti formában jelenik meg. Örülnénk, ha verseiből a továbbiakban is küldene lapunk számára.
Őszinte nagyrabecsüléssel
Kabdebó Lóránt
versrovatvezető

2017. december

125

„

„

126

tiszatáj

2017. december

127

„

„

128

tiszatáj

A következő év (1964) első számában pedig Az út vége című, ekkor először megjelenhetett regényét mutattam be. Kapcsoltam az Egy ember életéhez, sok mindent elmondtam róla,
de azt, amiért már akkor is becsültem, és minden egyetemi szemináriumi foglalkozáson ajánlom azóta is olvasásra, azt persze nem mondhattam ki. Amiért ez a regénye keletkezési idejében sem jelenhetett meg. Makai, a főszereplő ugyanis mindvégig ugyanazt mondja. Szélsőbal pozíciójában és szélsőjobb oldali szereplőként úgyszintén. A szociális demagógia a két
végletben ugyanis összeér. Ezt csak mostanra írhatom le kritikám bevezetőjeként a regény
ideológiai tanulságaként.
Kassák Lajos: Az út vége
1. Kassák a prózaíró épp olyan jelentős, mint a költő. Az Egy ember élete a legkitűnőbb
magyar regények közé tartozik, az Angyalföldet elvitte a filmsiker is külföldre. Ennek a sornak méltó folytatója az 1946-ban megírt és most megjelent Az út vége című regénye.
2. Ami először hat: a stílusa. A lírai túlfűtöttségtől, és impresszionista érzelgősségtől mentes,
tiszta, pontosan a lényeget megfogalmazó mondatok világába nyitunk be. Az a leszűrt, lényegre
törő, a szándékot teljes egészében megvalósító stílus jelentkezik itt is, amit nemrég csodálhattunk meg kései versei kézhezvételekor. Vitatkozhattunk akkor élményvilága zártságával, túlzott
önmaga felé fordulásával, de ez a szubjektivizmusa stílusát sohasem öntötte el: élményeit már
az objektíven szemlélő-szerkesztő művész fogalmazta meg. Ennyiben tudott többet adni a csak
intellektuális költőnél: míg azoknál a pontos kifejezés érdekében maga az élmény intellektualizálódik, és ezt formálják verssé, ezzel az élmény veszít eredeti frissességéből, egész-ségéből,
eleve a szikárság, szikkadás veszélyét rejtve magában. De többet adott a dalköltőknél is: akiknél
megmarad ugyan az élmény frissessége, de nem racionalizálódik kellőképpen, az egyéniség, a
játékosság uralkodik el, hangulatelemekkel oldja a pontos kifejezést.
Ugyanezt mondhatjuk el prózastílusáról is. Az önmagát annyiszor megújító mester ismét
példával szolgál a modern versben és prózában.
3. Az élmény és gondolat ilyen objektív megformálása természetesen hordozza magában
a művészi elemeket. Ez leginkább a versében és próbájában egyaránt jelentkező sajátos kassáki ritmus. Feszültségét az adja: a gondolatot úgy sikerül teljes egészében a mondatba belefognia, hogy az a legtermészetesebb lejtést érje el, mentesen minden erőszakoltságtól, göcsörtösségtől, mindenki számára azonnal érthetően. Hogy mennyire egy tőről fakad ez a költőnél és írónál, arra a legjobb példa az olyan átmeneti kategória, mint a prózavers. Előző
számunkban megjelent ciklusának ez adja jelentőségét. Lüktetésében verseire emlékeztünk,
ugyanakkor prózájába is szervesen illeszkedhetne.
4. A regény témája egy ember útja, aki előbb a munkásmozgalomban tevékenykedik, majd –
miután frakciózó magatartása miatt kizárják – a nyilaspárt egyik vezetőjévé tornázza magát.
E mű 1946-ban keletkezett, kérdés: van-e mondanivalója számunkra is? A szocialista
szemléletű antifasizmusa ma is érték, bárha hazai viszonylatban a fasizmus veszélye azóta
megszűnt. Aktuálisabb – mondhatnánk, a munkásmozgalom örök témája – az, hogy az egyéni
nagyravágyás, karrierizmus, mindenáron vezérkedni akarás, eszmei zavarosság nem maradhat meg a mozgalmon belül, káros számára, szembe kell vele szállni, nemcsak a hatalom
megszerzése előtt, hanem a szocializmus építése során is. A különbség csak az: ma a társadalom vitákkal, neveléssel, vagy erősebb eszközökkel is megszabadulhat ettől a típustól, akkor
az államhatalom és a reakciós erők örömmel használták fel ezeket a szédelgőket épp a mun-

2017. december

129

„

kásmozgalom ellen. Természetesen ez nem jelenti azt, hogy ma ez az attitűd kevésbé kártékony, csak kisebb a hatóköre és könnyebben lokalizálható, és a kár minősége más jellegű.
Kassák könyve tudatosítja ezt a típust, segít felismerésében, természetrajzát adja.
5. Persze ez a természetrajz inkább leíró jellegű, Linnére és nem Darwinra emlékeztet a
módszer. Megtalált egy figurát, aki egyéni, mert ilyen volt a valóságban. Egy létezett nyilas
miniszter útját írja meg Makai történetében. Általánosan meg is fogalmazza azokat az okokat,
amelyek végigjáratják vele ezt az utat, megismerjük az ember típust, megtudunk mindent róla, mintha egy dokumentumfilmen látnánk. Mégis az az érzésünk, hogy nem tud mit kezdeni
ezzel az emberrel. Kiismerhetetlenné válik, és így akaratlanul némi felsőbbségre segíti az író
ezt az egyébként kisstílű alakot.
6. És itt az írói módszer gátjává vált az ábrázolás teljességének. A dokumentumhűség
megkötötte a kezét. Az Egy ember életében segítette, ez esetben ellene fordult. Ott önmagát
formálta meg, és tettein kívül ismerte saját gondolat- és érzésvilágát is. Tehát a dokumentszerűség nem gátolta a belső ábrázolást. Ebben a regényben csak a tetteit, cselekedeteit
kapjuk egy embernek, a regény világától elválasztható belső ábrázolás elmarad. A főszereplő
minden tetténél több feltételezést említ. Mind szülhette az adott eredményt, tessék választani. A természetrajzi teljesség szempontjából ez több, de művészileg kevesebb.
7. Kárpótol ezért a környezetábrázolás kiteljesedésében: a munkásmozgalom egy szakaszáról adott képével (a húszas évek második felétől, a harmincas évek végéig). Akkor írta a regényét, amikor a különböző irányú és célú torzítások még kevésbé zavarták meg e szakasz értékelését. Kortársak és történészek tudnának beszélni arról, hogy nem elfogult-e valamely részletében ez a kép. De következtetésében igaznak érezzük, megegyezik a történelem logikájával. Az
ösztönös egymáskeresésből összeverődött turista és kultúrcsoport szervezetté válását mutatja
be, ahonnan a legjobbak útja az Anschluss után szükségszerűen az illegális munkához vezetett.
Közülük legemlékezetesebb Juci alakja, aki a regény állandó fix-pontja – nem változatlanságával, hanem állandó fejlődésével a mindig konkrétan helyes magatartás, állásfoglalás felé. Makai
jobbra tolódásának minden jelentős állomásakor találkozik vele, ő az, aki legelőször mondja ki
útjára az ítéletet, amelyet a történelem igazolt. És őbenne találja meg az író az új embertípust.
Nem tévedhetetlenség lesz a tulajdonsága, hanem a jószándékú cselekvés az emberért és szembenállás minden esztelen, világot felgyújtó embertelenséggel. Azt hiszem, ez a mondat, ahogy itt
szerepel és hangsúlyt kap, az író mai állásfoglalása is, minden tévedésével együtt vállalja a mi
világunkat, amit végül is a Jucik, és hozzá hasonlók építettek.
8. Amit a főhős dokumentumszerű ábrázolásával mulaszt, azért kárpótol egy kitűnően,
belülről írói szuverenitással megformált alakkal: Makainéval. Ő a regény elbeszélője, a feleség,
aki végigéli ezt a kort férjével, végigjárja mellette árnyékként az utat, kölcsönösen szükségesek egymás számára – és mégsem ismeri, igazán sohasem értette meg. Ennek az asszonynak
a vallomása a regény: az ő értetlensége a művészi elfogadtatója a férj ábrázolásában jelentkező hiánynak. Mint az ilyen öntisztázó, bűnbánó memoárokban szokás: kettős időtörvény
van. A cselekmény, amit az asszony leír, és az írás alatt alakuló erősödő, tisztázandó önarckép. Ebben a kettős fényben áll előttünk ez az asszony, aki szinte megbabonázottan szolgálja
ki, követi nyaktörő, népet veszítő útjára a kalandort. Így lesz több, mint művészi ötlet, de
több mint kitűnő pszichológiai produktum is: egy kicsit szimbóluma azoknak a megtévesztett, jóindulatú embereknek, proletároknak is, akik nem tudtak határozott nemet mondani a
kalandorok demagógiájának. Erre a bűnre kell rádöbbennie, de nem a jóvátehetetlenség tu-

„

130

tiszatáj

datával. Érezzük, megtisztulva még lehet helye az új világban. Ilyen tisztálkodás ábrázolása
ez a könyv, hasznos lett volna megírása idején a zavaros fejek tisztázására.
9. Többször esik szó a regényben a jó és a rossz harcáról. Makai kezdetben a jó oldalán
áll, később a szociális demagógia hatására, a rosszat követi, szolgául szegődve, épp demagógnak. De szerencsére, ezeket az elvont, egzisztencialistán hangzó kategóriákat a regény
egészében háttérbe szorítja, és a hangsúly a történelem erőinek reális elemzésére tevődik át.
Osztályharcról volt szó. Okozhatott zavart csekély számú képzetlen munkás fejében a szociális demagógia, az író világosan érezteti a különbséget, a munkásmozgalom és a fasizmus
egymással kibékíthetetlenül ellentétes osztálytartalmát. Kinek használt? – teszi fel a kérdést,
és az ítélete egyértelműen elmarasztaló.
De az ítélet népfront alapon is történhetne. A fasisztával szembenáll a polgári humanista
is. Kassák állásfoglalása több annál. Ő a munkásosztály álláspontjából ítél: Makait nemcsak
bűnösnek, de árulónak is tartja.
Ezt követte személyes találkozásunk ugyanennek az évnek költészetnapi műsora után. A beszélgetés alapján lejegyzett riport csak nekrológként jelent meg azután a Napjaink 1967. 9.
számának 6. oldalán. Megjegyzésként pedig hozzáfűzhetem, a mester biztos érzékű ítélkezésének példázataként, hogy amit ezen az estén Barcsay mesterről mondott, az idővel beigazolódott: a Műcsarnokban rendezett kiállítására festői életműve utolsó nagy kiteljesedését
megteremtette. Olyan művek szériáját megalkotva jóval 80 éves korát követően egy nyáron,
hogy utóbb ő is elmondhatta: erőim új összefogásából születtek meg.
És még egy: a „nikkel szamovár” és az orosz forradalom viszonya. Látszólag egyértelmű
Kassák visszaemlékező megjegyzése az est beszélgetésében. Tárgyszerű, hivatkozható filológiai utalás. Pedig lehet, hogy csak taktikus hangsúlyozású. A magam értelmezését évtizedekkel később írtam le: „’én KASSÁK LAJOS vagyok’: ennek a megalkotott tudatállapotnak a magasáról gondolja át a vers ismét az egész zarándokutat, a maga állandóan épülő-omló szerkezetével, az Ady-mintára Párizsba készülő, mégsem ott célba érő (’én láttam párist és nem láttam semmit’), éppen ezért az egész elbeszélést tudatosan gellert kapottként bemutatólebegtető linearitásával, végül pedig a brüsszeli politikai célképzet kidobásával-elrepítésével
(’s fejünk fölött elrepül a nikkel szamovár’). Háromszoros zarándoklatot játszat egybe a vers:
egy költőnek és mozgalmárnak készülő ember megosztott célzatú (Párizs vagy Brüsszel?)
vándorlását; az evangéliumok történetét és az orosz forradalmat. Mindebből marad az útonlevőség most-pontokra-szakadó örök újrakezdése és az ezzel szembesülő tudat mérlegelő
mértéke az autentikusnak szimulált tudathorizonton.”
Ezt a tanulmányomat, amelyben érzékeltetem a Kassák filológiai megjegyzése és remekművének értelmezése közötti feszültséget, és amit esettanulmány nélkül ma is vállalhatok,
annak az Újraolvasó-konferencia sorozatnak az idején írtam (Egy remekmű poétikai pozíciója.
Kassák Lajos: A ló meghal a madarak kirepülnek) a Miskolci Egyetem bölcsész-dékánjaként,
amelyet Kulcsár Szabó Ernő kollégámmal szerveztünk, az újabb tudós nemzedék felnevelését
elősegítve (Tanulmányok Kassák Lajosról, 2000, Anonymus).
Miskolci beszélgetés Kassák Lajossal
Pár évvel ezelőtt még városunkban üdvözölhettük, lapunkban pedig többször közölhettük
írásait. Klasszikusként tiszteltük, és kortársként figyeltük frissen megújuló líráját, sokoldalú

2017. december

131

„

művészete ismételt kiteljesedését. Az 1964 költészet napi megnyitón Kassák Lajos és Váci
Mihály költők szerepeltek. A műsor utáni beszélgetést Váci Mihály rábeszélésére még akkor
éjjel rögzítettem. Most, minden változtatás nélkül közöljük az akkor elkészített szöveget.
Több pontja kapcsolódott az akkori művészeti élet aktualitásaihoz, de megállapításai ma is
értékes fogódzók egy nagy művész világában való tájékozódásban.
*
A költészet napjának megnyitóját Miskolcon a pedagógus szakszervezet nagytermében tartották meg.
Az est után a klubban beszélgetéshez rendeződtek a jelenlevők. És ahogy a téma mind érdekesebb fordulatokat vett, mindinkább eltávolodott az ilyenkor kötelező formalitásoktól.
Kassák Lajossal beszélgetünk. A beszélgetések nehezen indulnak. Még akkor is, ha van
kezdő apropó. Ez esetben az újabb műveiről megjelent kritikák. Voltaképpen ez hozott össze.
Verskötetéről és regényéről írtam a Napjainkban, ezekről levélben már elmondta véleményét. A többi lap megnyilvánulásáról beszélünk.
Az Új Írás kritikájával meg vagyok elégedve, bár szeretnék vitatkozni is vele. Érezhetően két
szemlélet birkózik Diószegi Andrásban. Még benne vannak az elmúlt évtized előítéletei, bár
igyekszik szabadulni tőlük. Eddigi legjobb írásának tartom ezt a kritikát. Bár egyes mozzanatait nem tudom megérteni. Miért kiszakítva idézi A ló meghal és a madarak kirepülnek című versem utolsó két sorát („én KASSÁK LAJOS vagyok és fejünk fölött elröpül a nikkel szamovár”).
Akik nem ismerik a művemet, gondolhatják, milyen értelmetlenségeket írt össze itt Kassák. Pedig ez a zárósor utalás az orosz muzsikról alkotott himnikus portréra, a vers közepén, és mintegy a forradalmat szimbolizálja.
Utoljára megjelent regényének, az Út végének fülén olvastuk, hogy élő modellje is volt a
főszereplőnek, Makainak.
Igen. Salmayernek hívták, később a Kassai nevet vette fel. A szociáldemokratáknál indult.
Karrierista ember volt. Csak az egyéni célját nézte, különben is zavaros fejű ember. Már nyilas
egyenruhában járt, csizmásan, és még azt hitte, hogy ő a szociáldemokratáknál radikálisabb
politikát szolgál. A nyilasok meg hagyták, hogy ezt hirdesse, mert ahány embert elvont a mozgalomtól, az csak nyereség volt a számukra.
Ezzel a regénnyel kapcsolatban felvetődik a pozitív hős kérdése.
Szerintem a negatív hős is van olyan lényeges, mert taszít magától, és ezzel fejt ki pozitív
hatást.
A továbbiakban a magyar költészetre gyakorolt hatásáról is beszélünk, hisz közhelyként
hat, hogy minden valamirevaló költőnk fejlődése egy szakaszán, hosszabb-rövidebb ideig
Kassák hatása alatt állott. Van, akinél csak formában, de sokaknál tartalomban is tükröződött
ez. Ebből egy közbevetett kérdés is születik, Szabó Lőrinc-témán dolgozom, kapcsolatukról
érdeklődöm.
Jól ismertem Szabó Lőrincet. Bátorságára példa, hogy amikor az ellenforradalmi rendszer elől
külföldre kényszerültem, és kint megjelent a Máglyák énekelnek című kötetem, ő ismertette azt a
Nyugatban. Költészetem is hatással volt rá a húszas évek derekán, mint arra már Illyés Gyula is
felhívta a figyelmet. Mint költőt nagyra értékeltem, bár nem értettem egyet politikai állásfoglalásával. De ez őt sem befolyásolta annyira, hogy rólam is ne hasonlóképpen vélekedett volna.
Kassák Lajos hatása ma több, mint irodalomtörténeti. Nemcsak József Attila, Illyés, Szabó
Lőrinc, Vas István kutatóinak, elemzőinek, hanem fiatal irodalmunk kritikusának is számon

„

132

tiszatáj

kell tartania. A kényszerű mellőzés, hallgatás után újra jelentkező költő – ki épp ekkorra érte
el élete törekvéseinek összegezését – felszabadítóan hatott az elmúlt évtized formai megkötöttsége után. Milyen a kapcsolata ezzel az újabb irodalommal?
Az irodalmi életet még nem tartom kielégítőnek. Sokan úgy írnak, mintha folyton másoknak
a szavára figyelnének.
És nem gondolja, Lajos bácsi, hogy ez inkább még rossz reflex, mely tovább él, de objektíve már megszűnt?
Így gondolom én is. Én azt írom, amit érzek, és meg is mondom mindenkinek a véleményem.
Mostanában megjelent verseimmel meg vagyok elégedve. Sikerült bennük magamat kifejeznem.
És ezt kérem számon a mai fiataloktól is. Érezzem, hogy megszenvedik azt, amit leírnak. Az
embert találjam meg bennük, az a legfontosabb, azt tudják maradéktalanul megragadni.
De ennek az embernek pontosan kell a valóság, a társadalom erővonalait is jeleznie.
Az természetes. De nem az a fontos, hogy szocialistának jelentse ki magát valaki. Ez nem kinyilatkoztatás kérdése. Az embert mutassa meg. És az látsszon, hogy hová való. A mű mutassa.
Én különben sem az elvont szenvedést értettem, nem az elzárkózást a világtól, hanem az útkeresést. Az igazi szenvedés a környezete, társadalma problémáinak megoldását is jelenti, annak
számára is eligazító. Ez összefonódik. A ma költőjének az árral szemben kell úsznia (ezt természetesen nem politikai értelemben értem). Úrrá kell lennie a különböző divatokon.
Sok fiatal írónknál ez fordítva történik. Föléjük kerekedik a vagányság, a presszóizmus. Félreértés ne essék. Én is gyakran dolgozom ott, de számomra nem ez jelenti a valóságot. Ez csak
munkahely. Egy csendes sarokban kirakom a kézirataimat, dolgozom vagy két órát. De többen
innen nézik a világot. Azonosulnak vele. Érzem rajtuk a szellemi csikófarkot. Azt mondják, hogy
ez a modern irodalom, Hemingway is ezt csinálja. Tényleg, ő szinte le is fényképezi, kimásolja a
párbeszédet, de mint író, távol marad ettől, felette áll.
Szóba kerül természetesen a Rozsdatemető is.
Erről a könyvről még nem mernék kritikát mondani. Kétségtelenül jelentős alkotás, de nem
tudom, hova fog fejlődni az író. Hábetler Jani például kitűnő figura. Pék Mária szintén. Ahogy
megpofozza fiát, előttem van, látom. A horgas ujjait ellenben – hiába ismétli vagy kilencszer az író
– nem látom. Talán Thomas Manntól tanulta, hogy ha sokszor ismételnek valamit, a sulykolással
beleszuggerálják a képzeletünkbe. A lányok már elmosódottabbak, kevésbé egyéniek, elnagyoltak.
Láthatóvá válik, képszerű – eljutottunk Kassák ars poetikájának egyik alapeleméhez.
Úgy érzem, századunkban a hallásról áttevődik a hangsúly a látásra. A vizuális hatások érvényesülnek. Ma, ha szép, dallamos verset hall valaki, elandalodik, de nem tudja, miről volt
benne szó. Ezt a változást jelezte már a zene is. Bartók szakít a hagyományos jóhangzással. Érdes, változatos ritmusú, ébren tartó zene.
A modern művészetnek, úgy érzem, meg kell harcolni az emberek figyelméért. A rohanó világ, a sok külső hatás dekoncentrálttá teszi az embert. Fel kell hívni a figyelmet a műre, és ezt a
figyelmet végig kell adni, figyelemreméltó formában. Ennek épp Bartók volt egyik nagy mestere. Én azt hiszem, a Kassák-verseknek is ez a figyelemfelhívó és lekötő erő az egyik legfontosabb külső jegye. Lehet szeretni, vagy vitatkozni vele, de nem odafigyelni – azt nem lehet.
A ma problémáit a dallamos, kimért versek nem fejezhetik ki. Tóth Árpád formájában nem
lehet írni a nukleáris háború rémeiről. Például: Szép tavaszi nap sétáltam, s egy bomba robban.
Feltétlenül más ritmusának kell lennie. A bomba nem robbanhat dallamosan. A két sor ritmusában is ellentétnek kell kifejeződni. Úgy látszik, más is észrevette ezt az igényt. A Költészet

2017. december

133

„

napja pesti megnyitóján Gáti József kért tőlem olyan verset, amelyben sokféle, ellentétes ritmus
található. Mondtam neki, hogy nézze át a harmincas években írt számozott verseimet, azok
közt talál. Ereszkedő, emelkedő képletű sorok, és számtalan eltérés a hagyományos metrikától.
Szóba kerül ezzel kapcsolatban a divatos irodalmi téma, az Antik ecloga is. Elmondom, hogy
előző nap voltam egy ankéton, ahol mind az idősebbek, mind a fiatalok nagyfokú etikai érettségről, felelősségérzetről tettek tanúságot. Kassák Lajos ezt a verset is saját mércéjéhez méri.
Szerintem az antik forma nem alkalmas a mai fiatalság érzelmi világának, szexuális élményeinek kifejezésére.
Szemben áll ezzel a kassáki versépítés.
Nem kész sémákba kell tördelni a mondanivalót. Különben is a tartalmat és formát szétválasztani lehetetlen. Én nem kész sorokat komponálok verslábak szerint, hanem a szavakat, mint tagokat szerkesztem egymás mellé. Figyelembe véve hangulati, értelmi, ritmikai hatásukat. Úgy illesztem egymáshoz, mint a falban a téglákat. És a legfontosabb, hogy az egész megjelenítő erővel hasson. Ezt a konstruktív, láttató, plasztikus ábrázolási módot tartom most a legcélravezetőbbnek.
Ha már a megjelenítő ábrázolásról beszélünk, természetesen kerül szóba a festészet és a
film. Barcsay Jenőről beszél elismerően, bár szerinte még ő sem érte el lehetőségeinek maximumát. Helyteleníti az olyan modernséget, amely csak laposságot, közhelyet takar. Ennek
apropójából említi Korga György kiállítását.
Az utóbbi hazai filmek közül az Oldás és kötést dicséri, bár kifogásolja, hogy alkotói túlzsúfolták, túl sokat akartak egy filmben elmondani. A saját regényéből készült filmmel, az Angyalok
földjével nem volt megelégedve – ezt már annakidején is megírta. A rendező a színpadira emlékeztető jeleneteket helyezte előtérbe a filmszerűbb, képibb megoldásokkal szemben.
Külföldi filmek közül a Kopár sziget című japán film tetszett. A férfi, aki nem tudja kifejezni
magát, amikor kedveskedni akar.
És itt ismét a művészetről alkotott felfogásának egy fontos pontjához értünk.
Van, amikor a nő unszolja a férfit, szeretné hallani, hogy „szeretlek”. A férfi szereti is, esetleg
épp akkor ölelte meg, mégsem mondja, gátolja a férfi-szemérem. Vagy vannak olyan jelenetei
az életnek, amik szavakkal már ki sem fejezhetők. Pl. A férfi végső elkeseredésében kirobban,
drasztikusan, majd megbicsaklik a hangja, „bocsánat”. De ami a kettő között van, az értelmes
szavakkal el nem mondható. Ezt jelölni kell. Több kell, mint felkiáltójel. Ilyen esetben használtam értelmetlen szavakat pl. A ló meghal a madarak kirepülnek című művemben.
Ehhez a gondolatkörhöz kapcsolódik véleménye francia fordítóiról. Nemrég jelent meg
Párizsban egy kötet verse, a legjobb francia költők tolmácsolásában. A kritika nálunk is jelezte már, hogy megfinomították. Úgy fordították, mintha Apollinaire, vagy Cendrars nem is lett
volna a franciáknál.
Igen, megfinomították a verseimet. A közép-európai, a magyar líra mindig érdesebb volt,
mint a francia. Ők ezt nehezen tudnák visszaadni. Különben is a mostani generáció erősen feminin jellegű. Talán visszahatás ez az én generációm keményebb lírájára.
Közben szóba kerül, mint minden jelentősebb beszélgetésben, népünk, és a világ sorsa.
Én nem hiszek a háborúban. Hacsak sorsszerűen arra nincs ítélve az emberiség, hogy elpusztítsa magát. Már a két háború között, a Nyugat indította ankéton kifejtettem erről a véleményemet. Ahogy az ősember először csak a doronggal tudta megértetni magát, aztán meg
tudta beszélni problémáit, úgy a fejlődésünk során mindinkább kikerülhető a háború. Most a
legjobb úton vagyunk, hogy az ellentétek lekerekítődjenek.

„

134

tiszatáj

A beszélgetés lassan elhúzódik, a meleg, cigarettafüstös szoba nem zavarja. Friss vitakészséggel beszél, érvel. Ha tekintetét bizonytalanná is teszi a füsttől néha párásodó szeme,
az időnként feltett színes szemüveg, a szavak a régi, szuggesztív mestert idézik, akit annyi leírásból ismerünk.
Egymás után jelennek meg művei, mindig újakon dolgozik. „Ha még sokáig élek, talán elfogadnak” – mondja ironikusan. De hozzáteszi: írásait mindenütt szívesen közlik. Az Akadémia számára most készítette el tanulmányát folyóiratai történetéről, készül új verseskötete,
kész van egy nagy terjedelmű tanulmánya az irodalmi irányzatokról. (Ennek szűk kivonata
jelent meg a Nagyvilág első számaiban.)
És figyelmét nemcsak saját művei, vagy a már befutottak kötik le. Állandó levelezésben
áll, indulók, még ismeretlenek keresik fel. Ő pedig érdeklődve válaszol.
A múltkor egy gimnazista fiú küldött verseket. Kedves Lajos bácsi, szólított, ne haragudjak a
zavarásért. Látok benne tehetséget. Ha lapom lenne, még nem közölném. Hat sora rossz, de kettő igazgyöngy. A hat rossz, az a tizenhat évéből adódik még, a két jó, az már a tehetségének a
megnyilatkozása.
77 éves? Érdeklődése, figyelme, legújabb művei a tetterős, javakorbeli Kassákra emlékeztetnek, akit mi fiatalok legendákból ismertünk meg legelőször. És figyeljük most olyan szeretettel, mint annyi előttünk járó generáció tette fiatalságában.
Két dedikációját erről az estről ereklyeként őrzünk: egyik versalbumát menyasszonyomnak,
az általam bemutatott verskötetet nekem ajánlotta. Kassák mester írásos kézszorítását büszkén őrzöm továbbra is, és továbbra is csak csodálkozni tudok, hogy napjainkban ez a nagy
költő valahogy megint mintha kiesőben lenne az irodalmi köztudatból.

2017. december

135

„

70 éves a Tiszatáj

ILIA MIHÁLY

Kassák Lajos a Tiszatájban
Kassák Lajos Tiszatájban való szereplése annak a buzgalomnak volt a következménye, melyet Kovács Sándor Iván szerkesztő társammal gyakoroltunk: kivenni a Tiszatájat a vidékiségből, a dilettantizmusból és a magyar irodalom legjobbjait próbáljuk megnyerni szerzőnek.
Ez körülbelül 1964-ben válik gyakorlatunkká és végül a hetvenes évek elejére Illyés Gyula,
Weöres Sándor, Pilinszky, Kányádi Sándor, Tolnai Ottó, Szilágyi Domokos, Lator László és
még sokan mások küldtek írást a lapnak.
A Tiszatáj 1963. decemberi számában megjelent Székelyhidi Ágoston kritikája Kassák
kincsei címmel a Vagyonom és fegyvertáram című kötetről. A kritikus – nem kis dicsekvéssel –
elküldte Kassák levelét nekem is. Ezt az alkalmat ragadtam meg kéziratkérésre:
Kedves Kassák Lajos!
Örömmel olvastuk Székelyhidi Ágoston barátunkhoz írott levelét, melyben megelégedéssel
írt Ön lapunkban megjelent kritikájáról. Ezt az alkalmat használjuk föl arra, hogy újabb verseiből kérjünk közlésre. Talán ideje, munkája és jóindulata megengedi, hogy küldjön nekünk is
írást.
Szeged, 1964. febr. 19.

Válaszát, de különösen írásait várja tisztelő híve:
(Dr. Ilia Mihály)
tanársegéd

(Egyszer már megírtam, hogy kezdő szerkesztő koromban nem választottam el az egyetemi stallumomat a szerkesztőitől, csak később jöttem rá, hogy az irodalomban nincs Dr. és
nincs tanársegéd, az irodalomban demokrácia van mindenféle sallangok nélkül.)
Kassák február 24-én válaszolt:
Tiszatáj Szerkesztőségének
Szeged
Tisztelt Szerkesztőség,
megkaptam levelüket, köszönöm. Mellékelten küldök két verset a Tiszatájnak és egyben kérem, ha tehetik küldjék nekem a lapot folyamatosan.
Budapest, 1964. II. 24.
Szívélyes üdvözlettel:
Kassák Lajos
(A gépírásos levélen az aláírás kézírással van.)
A két vers: Hangszerek nélkül és Láthatatlan valóság.
Mindkettő megjelent a Tiszatáj 1964. áprilisi számában.

2017. december

137

„

Válaszomat csak azért írom ide, mert levelem jelzi, hogy hogyan próbáltuk megnyerni a
jeles szerzők jóindulatát, illetve megtartani barátságukat:
Kedves Kassák Lajos!
A verseket örömmel vettük, reméljük, nem marad egyszeri alkalom. Mindkettő áprilisban
fog megjelenni. A Tiszatáj-at küldeni fogjuk. (Január-februári számokat e levéllel együtt postára adtuk.) Nem jó lap még a miénk, de valamit próbálunk csinálni, Itt egy fiatal gárda kezd teret nyerni magának és természetes, hogy sok bizonytalansággal keresi lehetőségeit, őseit, példaképeit, akik közé Kassák Lajost is számítja.
Áprilisi számunktól kezdve néhány folytatást közlünk Csáky József emlékezéseiből. nagyon
kíváncsiak leszünk az Ön véleményére ezzel kapcsolatban, talán lesz megjegyzése a közleményekről.
Szeged, 1964. február 28.
Tisztelő híve: Ilia Mihály
Csáky József, a jeles párizsi szobrász szegedi születésű volt, életművét a Móra Ferenc Múzeum művészettörténésze, Szelesi Zoltán élesztgette ebben az időben idehaza, kapcsolatban
is állt Csákyval. Tudtam, hogy Kassáknak munkatársa volt Csáky a korai Kassák-folyóiratokban, ezzel is a kapcsolatot akartam erősíteni.
Ettől kezdve szorgosan kértem Kassáktól kéziratokat, 1964-től Kassák haláláig (1967)
hét verse jelent meg a Tiszatájban.
Még nem olvasta Csáky József emlékezéseit, de már levélben reflektált rá:
Tiszatáj Szerkesztősége
Szeged
Kedves Barátaim, köszönettel nyugtázom a lapküldeményt és érdeklődéssel kísérem munkájukat. Előre úgy érzem, a Csáky-féle memoárok érdekesek lesznek, Csáky több tanulmányát
adtam közre annak idején MUNKA című lapomban és azok mindig figyelemreméltók voltak.
Verseket továbbra is fogok Önöknek küldeni és munkájukhoz minden jót kívánva fogadják
szívélyes üdvözletemet
Kassák Lajos
(A dátum nélküli gépiraton az aláírás kézírással van.)
Kassák Valóság és ígéret című verse a Tiszatáj 1965. júliusi számában jelent meg. Június
2-án írott levelemben arra kértem, hogy „küldjön egy jó arcképet és 18-20 sornyi prózát,
mely szólhat ars poeticajáról, mostani munkájáról stb., de mindenképpen önmagáról.” Ekkor
szerkesztési gyakorlatunk volt, hogy az ilyen szövegeket és a fényképet a Tiszatáj borítójának a „fülén” közöltük, ami azzal a veszéllyel járt, hogy a könyvtári kötészeteken ezeket nem
kötik be a kollekcióba és elvesznek – sajnos a tartalommutatóban sem jeleztük gyakran a fülszövegeket. Szerencsére a szegedi Somogyi Károly Könyvtárban nem ez volt a gyakorlat, a kis
önvallomások megmaradtak. Pl. Fábry Zoltáné és Kassáké is. Ez utóbbi hasonlít más Kassákönvallomásra, de érdemes újra közölni, mert van benne újdonság is: „Az életem szakadatlan

„

138

tiszatáj

munkában telt el. Néha magam is hitetlenkedve néztem kézirataim, könyveim, újságcikkeim
hatalmas kötegét, azokat a lapokat, amelyek képzeletem teremtette figurákat, történeteket,
töprengéseim visszfényét, hitemet és vágyamat, sorsom és mások sorsának felérzését zárták
magukba. Csodálkozni azon tudok igazán, hogyan volt időm mindehhez, akkor, amikor harcoltam az élet más területein is, nem kevés kockázattal s ellenfeleim gyakori tűszúrásait hol
kivédve, hol elszenvedve, amikor nem kevés energia kellett életem kiegyensúlyozott fenntartásához, egy rend megteremtéséhez, ahol mindent a helyére akartam tenni, gondolatban,
tettben, érzelemben, emberi relációban, de még környezetem tárgyaiban is. Honnan vettem
az időt, hogy ugyanakkor festettem is, és neveltem a fiatalságot, szenvedélyem és gyönyörűségem pedig a lapszerkesztés volt, aminek hódoltam addig, amíg sorsom és más erők ezt lehetővé tették. Hogy volt időm kávéházi asztalok mellett naponta órákig vitatkozni, és hogy
volt időm szeretni a szerelmet és hogy volt időm pihenőképpen horgászni, amihez, tudvalévő, hogy hajnali négykor kel a tisztességes horgász és este 9-ig ül a vízen egy szál deszkán.
Honnan vettem ezt a rengeteg időt, csak egyképpen tudnék válaszolni: soha mást nem
tettem, csak amit tenni akartam, amit tennem kellett. Tetteim és én egyek voltunk, habozással, tépelődéssel, örömtelen, önmagamat ki nem elégítő alkotással, és alkudozással soha nem
bíbelődtem, mondani pedig az igazat mondtam, vagy azt, amit legjobb tudomásom szerint
annak hittem. Úgy hiszem, ezért volt erőm és időm az életemhez.”
A Tiszatáj 1966. szeptemberi számában több verse jelent meg Kassai Kelemen Jánosnak,
az egyik vers címe: Kassák Lajosnak. A szerző a szegedi egyetem bölcsészettudományi karának olasz-orosz-francia szakos hallgatója volt, az „Égess” irodalmi csoportosulásnak Rigó Bélával együtt vezető egyénisége, ekkor költő, később az italianisztikának és a filozófiának tudósa – Kelemen János névvel.
Előbb azt is jeleztem Kassáknak, hogy az 1965. szeptemberi számunk Bartókra emlékezik, szeretném, ha a Napraköszöntő című 1918-as versét lemásolná kézírással és közölhetnénk így a lapban. Pimasz kérés volt, a vers nem rövid. Másoktól is kértem kézírással Bartókról emlékező verset, csak Kassák teljesítette a kérést. Levelében kitért a Kassai Kelemen János-írásra is:
Kedves Ilia Mihály
megkaptam levelét, kíváncsian várom Kassai Kelemen János versét és előre is köszönetet
mondok a lap Kassák-számáért. Ezt a szép gesztust érdemeim megbecsüléseként fogadom.
1918-ban én is áldoztam Bartóknak egy különszámot MA című lapomból. Akkor ő még
messze volt a világra szóló hírnévtől, de már új zenét komponált s én sejtettem nagyságát.
Ha ráér személyesen felkeresni, írja meg és szívesen látom.
1966. IX. 12.
Őszinte üdvözlettel
Kassák Lajos
Ha akarják ezt
a levelet lehozhatják a külön
számban
A Tiszatáj 1967. márciusi számát Kassák-számnak szántuk, nem úgy sikerült, ahogy terveztük. Érdekes volt, hogy jeles szerzők nem válaszoltak a kérésünkre, talán a legkülönösebb

2017. december

139

„

Fábry Zoltán megjegyzése volt, mely a régi ellentétek föloldását nem tartotta már lehetségesnek.
A Kassákot köszöntő számmal kapcsolatban íme a számot szerkesztő magyarázkodása:
Kedves Kassák Lajos!
Biztosan eljutott már Önhöz a Tiszatájnak az a száma, amelyben nagyon szerényen köszöntöttük az évfordulón. Sajnos nem úgy sikerült ez a szám, ahogy terveztük. Szerettünk volna Kassák-számot kiadni, nem rajtunk múlott. Bori Imre cikkének elég nagy, éles visszhangja van még
mindig, a vitatkozók azonban nem akarnak írásban megszólalni, pedig fölajánlottuk nekik,
hogy szívesen indítunk vitát a Bori Imre Kassák-tanulmánya kapcsán.
Most készül Juhász Gyula Összes Műveinek kritikai kiadása, a prózai kötetek készítésénél a
20-as években számos olyan vezércikkel találkoztam, amelyben a legnagyobb elismeréssel emlegeti Juhász Gyula Kassák Lajost. Szinte visszatérő mozzanata irodalmi cikkeinek, hogy a kurzus politikájával szemben Bartók, Kodály, Ady, Móricz és Kassák Lajos nevét említi. Több cikket
írt a Nobel-díj méltánytalan odaítéléséről és a föntieket javasolja szinte minden évben jutalomra. Igazi irodalomtörténeti csemege ez a publicisztika, eddig alig tudtak róla.
E levél most azért íródik, hogy verset kérjen a Tiszatájnak.
Remélem, nem veszi fölös zaklatásnak kérésünket és hamarosan küld verset nekünk.
Szeged, 1967. máj. 31.

Tisztelettel és szeretettel:
Ilia Mihály

Bizony ez magyarázkodás, de nem igazi magyarázat arra, hogy miért nem sikerült a Kassák-szám. Nem írhattam meg a 80 éves Kassáknak, hogy kik szabódtak róla szóló írások
megküldésétől. És azt sem, hogy a Tiszatájjal kapcsolatban a minisztériumi és pártközponti
értékeléskor elhangzott: Bori Imre Kassák kapcsán át akarja szabni a magyar irodalomtörténetet és ehhez a szegedi egyetemen Ilia Mihályt és a Tiszatájat használja föl.
Kassák még erre a kérésemre is küldött verseket (Erőfeszítés, Április 5 óra), ezek a lap
augusztusi számában jelentek meg. Kassák július 22-én meghalt. A korrektúrát Kassák Lajosné küldte vissza. A versek elé írt búcsúztatót nem tudom, ki írta.
Természetesen Kassák szegedi kapcsolata nem a Tiszatájjal kezdődött. 1918. december
29-én a szegedi Korzó moziban szerepelt a MA és írógárdája Kassákkal az élen. Ekkor ismerkedett meg Juhász Gyulával, aki az avantgárd folyóiratnak és íróinak a bemutatását vállalta.
Kassák 1941-ben (Ne adjatok néki utcát) és 1956-ban (Lírai emlékezés) nagyon bensőséges,
baráti hangon írt Juhászról. Juhász pedig sokszor fölemlegeti Kassák nevét publicisztikai írásaiban. a Délmagyarországban 1919. március 30-án A MA útja s célja címmel írt Kassák lapjáról (talán ez volt az előző decemberi MA irodalmi est bevezetője?) A Szegedi Napló 1922.
március 12-én megjelent számában pedig méltatást írt Kassák Világanyám című kötetéről,
ennek egyik mondata így szól: „Kassák Lajos versei között pedig van néhány olyan monumentális, amelyek nevét egészen bizonyosan bele fogják írni a költői maradandóságba.”
Miért ragaszkodtam szerkesztőként és oktatóként is Kassák életművéhez? Tanítottam
munkásságát, előadást is tartottam róla főkollégiumban és szemináriumon is szerepelt költészete. Sőt, a két háború közötti ún. sorsesszé sorozatában a Napjaink átértékelése című Kassák-írást elemeztük. Hatással volt rám az ő életművének befogadására, tanítására Bori Imre

„

140

tiszatáj

munkássága is, vele elég korán kapcsolatba kerültem, sokat leveleztem vele, ismertem a magyar avantgárdról szóló tanulmányait. Tapasztaltam, hogy az a fiatal írógárda, amelyik a lap
körül és az egyetemi foglalkozásokon velem kapcsolatban volt, Kassákot mennyire becsüli,
nem akartam lemaradni tőlük. Hallgatóm és szakdolgozóm volt Csaplár Ferenc, bár egyetemi
hallgató korában Juhász Gyulával foglalkozott, de később a legjelesebb Kassák-szakértőként
vált ismertté, a Kassák Múzeum igazgatója és az életmű jogörököse lett. Kapcsolatban voltam
a párizsi Magyar Műhely szerkesztőivel, szerzőivel, ők mesterüknek tartották Kassákot, rám
ennek a folyóiratnak az irodalomideálja is hatott.
(A szerző köszönetet mond a Kassák Múzeum munkatársainak, Dobó Gábornak és Csatlós Juditnak a levelezés kiválogatásában nyújtott segítségükért.)

KASSÁK LAJOS: AZ ÚJSZÜLÖTT (KOLLÁZS)

2017. december

141

„

KATONA ESZTER

Kassák Lajos és a magyar avantgárd
spanyolországi recepciója
A költő, író, grafikus és folyóirat alapító Kassák Lajos, valamint a körötte csoportot alkotó
magyar avantgárd több képviselőjének a neve nem ismeretlen Spanyolországban. Már a húszas években eljutott Kassák híre az Ibériai-félszigetre, köszönhetően a két ország között
hídszerepet betöltő Révész Andornak1 (Andrés Révész), aki szépírói és publicisztikai munkássága mellett a magyar irodalom és kultúra közvetítését is felvállalta az emigrációban. Révész nemcsak Jókai, Gárdonyi, Mikszáth, Móricz és Karinthy műveit ültette át spanyolra, hanem madridi napilapokba és irodalmi folyóiratokba írt tanulmányaival és recenzióival igyekezett felhívni a spanyolok figyelmét a kortárs magyar művészek tevékenységére is.
Kassák Lajos neve a tízezer példányban megjelenő Cosmópolis2 című, Enrique Gómez Carrillo által kiadott havilap 1919. szeptemberi számában tűnt fel először spanyol nyelvterületen, ahol az Estudios Cosmopolitas (Kozmopolita tanulmányok) szekción belül olvashatjuk
Révésznek az El movimiento literario en Hungría (Az irodalmi mozgalom Magyarországon)
című, kilenc oldalas írását. Révész Andor a társadalmi irodalom (literatura social) irányzatán
belül említi Kassák írói munkásságát, a spanyoloknak könnyebben kimondható Luisra fordítva le az író keresztnevét:
La novela política [es cultivada], por Pablo Farkas. La cuestión social es tratada en las obras de Béla
Revész [sic!], Luis Nagy y Luís Kassak [sic!]. Pero estos escritores permanecen aislados; no hay en
Hungría una verdadera literatura política y social.3
[A politikai regény műfaját Farkas Pál műveli, míg társadalmi kérdésekkel Révész Béla, Nagy Lajos
és Kassák Lajos művei foglalkoznak. Ezek az írók azonban elszigetelődtek, mivel Magyarországon
nincsen igazi politikai és társadalmi tematikájú irodalom.]

A madridi Biblioteca Nacional őrzi a Les cinq continents: antologie mondiale de poésie
contemporaine (Öt kontinens: a kortárs világköltészet antológiája) című, 1922-ben Párizsban
kiadott kötet egy példányát, amely ugyan francia nyelvű, mégis érdekességként meg kell említenünk, hiszen a magyar irodalom is figyelmet kapott benne, igaz, a szláv irodalmak közé
sorolva. A válogatásba három magyar költő – Ady Endre, Barta Sándor és Kassák Lajos – ver-

1

2

3

Révész Andor munkásságáról lásd: Rónai Zoltán, „Nemcsak egy madridi levél. Révész Andor munkásságáról”, in: Tiszatáj, 1994., 3., 69–71.; valamint Ignacio Szmolka Vida, Fernando Díez Pérez, Révész Andor, egy híd a megosztott Európában, Budapest, Balassi Intézet, 2015.
Az 1919–1922 között megjelenő lapban a korszak legjelentősebb spanyol irodalmárai – többek között Ramón María del Valle-Inclán, Jacinto Benavente, Palacio Valdés, Blasco Ibáñez, Miguel de
Unamuno és José Ortega y Gasset – publikáltak.
Andrés Révész, „El movimiento literario en Hungría”, in: Cosmópolis, 1919. szeptember, 6.

„

142

tiszatáj

seinek fordításai kerültek be. Kassáktól a Vörös pillanat (Instant rouge4) című művet olvashatjuk a kötetet szerkesztő Ivan Goll5 és Kassák közös fordításában.
Szintén 1922-es dátumú az Ultra folyóirat, amely – a magyar tulajdonnevekben számos
elírással – beszámolt a „Kassák Lajos, Újvari Erzsi, Reiter Róbert, Barta Sándor, Simon Andor,
Enders Ervin, Remenyik László, Kudlák Lajos és Kállai Ernő műveit, valamint Picasso, Léger
és Gleizes reprodukciókat”6 közreadó Ma folyóirat 1922. évi, első számának a megjelenéséről. Érdekes azonban, hogy a kiadás helyszíneként nem az osztrák fővárost, hanem Budapestet jelöli meg az ismertető, jóllehet 1920–1925 között az irodalmi és művészeti folyóiratot
Bécsben adta ki az alapító Kassák.
A húszas évek második felétől Révész Andor az Ernesto Giménez Caballero által alapított
La Gaceta Literariának is dolgozott. Az 1927 és 1932 között negyedévente megjelenő irodalmi lap a spanyol avantgárd mozgalom és a 27-es költőnemzedék legjelentősebb platformjának számított, így a magyar származású publicista itt megjelent írásainak köszönhetően
ismerhette meg a spanyol értelmiségiek jelentős része Kassák nevét, és szerezhetett tudomást a magyar művészek tevékenységéről. Az újság 1927. november 1-ei számában Révész
rövid írásával találkozhatunk, amelynek a címe Kassák y su „Dokumentum”. A cikk az újságíró
és Kassák személyes találkozásáról tudósít, majd összefoglalja a Ma alapítójának esztétikai
elképzeléseit:
Kassák Lajossal7, a fiatal költők mesterével beszélgettem egy kávézóban, amely egyben a dolgozó- és
olvasószobája, valamint szerkesztőség és étkező is. Kassák 23 évesen vasmunkásból vált egyik pillanatról a másikra egy irodalmi iskola vezetőjévé. Megalapította a Ma című folyóiratot, és a legjobbak
között tartották számon. A folyóirat politikai okok miatt címet változtatott, és Dokumentum címmel
jelenik immár meg, de továbbra is Kassák irányítása alatt. A tevékenységünket leginkább az jellemzi
– mondja Kassák –, hogy mi túl vagyunk az „izmusokon”. A különböző „izmusok” eredményeit megtartottuk, és most ezekből a részeredményekből egy szintézist hozunk létre. Ha nem taszítana minket maga az „izmus” kifejezés, akkor talán „konstruktivizmusnak” neveznénk az irányzatunkat. A valósághoz tértünk vissza. Mégsem realisták vagyunk, hanem a legegyszerűbb és a legerőteljesebb – de
akár úgy is mondhatnánk, hogy matematikai pontosságú – kifejezést keressük. Kapcsolódunk az
orosz és a holland képzőművészethez, a modern német építészethez és a tiszta ritmusú zenéhez.
Nem akarunk meglepetést okozni: az álláspontunk tisztán körülhatárolható. Nem alkotunk művészeti irányzatot, mégis, mivel leromboljuk a múltat, a szocialisták magukhoz közelinek érezhetnek min-

4

5

6
7

Goll, Ivan (szerk.), Les cinq continents. Anthologie mondiale de poésie contemporaine, Paris, La Renaissance du Livre, 1922., 237–238.
A Ma bécsi periódusában a folyóirat a magyar művészek mellett a nemzetközi avantgárd számos
nagy alakjának a műveit is publikálta. Közöttük volt az elzászi származású, német-francia költő, Ivan
Goll is, akiről Tihanyi Lajos portrét is készített. A képet Tihanyi 1926-ban a Párizsba látogató Kassáknak ajándékozta (Csaplár Ferenc, Kassák Lajos az európai avantgárd mozgalmakban 1916–1928.
Katalógus, Kassák Múzeum és Archívum, 1994., 14.). Tihanyi rajzát ma a Petőfi Irodalmi Múzeum őrzi (Csaplár Ferenc, Egy hagyaték felépítése, in: Élet és Irodalom, 2004. június 25.). Ivan Goll több verse is megjelent A Tett és a Ma folyóiratban, néhány közülük Kassák Lajos fordításában. Az említett
verseskötetről Gáspár Endre írt recenziót (Gáspár Endre, „Les cinq continents. Ivan Goll új világantológiája”, in: Ma, 1923., IX/1 sz.).
„Publicaciones recibidas”, in: Ultra, Madrid, 1922. január 15. (22. szám), 4.
A spanyol eredetiben a keresztnevet ismét Luisra fordította Révész.

2017. december

143

„

ket, de a maradiak soha. A Dokumentum fő munkatársai: Németh Andor, Nádass József, Déry Tibor és
Illyés Gyula.8

A Ma megalapítása és a Dokumentum megjelenése közötti bécsi emigrációról érdekes
módon nem tesz említést Révész írása, bár utal arra, hogy a címváltoztatás „politikai okok
miatt” történt.
Ugyancsak a La Gaceta Literariában (1927. december 15.), mégpedig a könyvszemle rovatban bukkantunk rá Kassák önéletrajzi művének, az Egy ember élete (La vida de un
hombre) című regénynek a recenziójára, szintén Andrés Révész tollából:
Kassák Lajos első közönségsikerét nem egy kubista, szürrealista vagy ma divatos alkotásnak, hanem
egy csodálatos emberi dokumentumnak, egy három kötetes9 önéletrajzi írásnak köszönheti. A magyar kritikusok közül néhányan Szent Ágoston és Rousseau műveihez hasonlítják Kassák önvallomását, míg mások a „magyar Gorkij” névvel illetik a szerzőt. Gorkijjal való hasonlítás azonban külsőséges és pusztán a kalandos bolyongásokra és a nyomorúságos életre vonatkozik, amelyben mindkét
írónak része volt. Szent Ágostonnal való párhuzam is némileg erőltetett; és ami Rousseau-t illeti,
Kassák felülmúlta őt az őszinteségben és a tárgyilagosságban. „[É]n csak az élet reflexét akarom adni, szinte iskolázatlan egyszerűséggel és mechanikus pontossággal”10 – írja az első kötet első oldalán.
Majd a harmadik kötet végén, a barátnőjének címzett, egyik Párizsból írt leveléből idéz: „Nem tudom, miért, de én egyáltalában nem bírom úgy látni Párizst, mint ahogy Ady látja […], ő mindenen
csodálkozik itt, és mindentől el van ragadtatva, én mindent csak egyszerűen tudomásul veszek. Lehet, hogy az én lelki szegénységem miatt van így, de én ezen nem tudok változtatni. A költők mindig
olyan nagy elragadtatással írnak a dolgokról, én csak egyszerűen azt mondom: ez így van, az meg
úgy van, s ezek a megállapítások engem teljesen kielégítenek. Írd meg, hogy mit gondolsz, lehet-e
költő egy olyan józan ember, mint én vagyok.”11
De valóban ennyire józan lenne? Ha igen, akkor nem tudná „erotikus, tiszta szerelemmel szeretni […]
a tüzet, a zajt és a cselekvő emberi erőt”.12 Az a szerelem, amely az iskolapadból a vasüzembe hajtja
iparostanoncnak. Ezen a ponton kezdődik az önéletrajz, és a szerző 22 éves koráig tart, amikor Kassák az osztrák-magyar követség ingyen vonatjegyével Párizsból visszatér Budapestre. A két dátum
között Kassákkal együtt éljük át a magyar-szlovák városka életét, az első szerelmeket, a nyomorgó
budapesti esztendőket, a magyar fővárosból Párizsig tartó bolyongást. Egy igazi pikareszk regény.
Ugyanakkor az „Egy ember élete” egy Erziehungsroman is, éppen úgy, mint a Wilhelm Meister: lebilincselő, ugyanakkor rendkívül egyszerű stílusban […] meséli el az ifjú vasmunkás társadalmi, irodalmi és művészeti nevelését. Az író vallomása teljesen őszinte, azokat az anekdotákat sem hallgatja
el, amelyek rá vagy családjára nézve esetleg kellemetlenek; ezekről is képes romantikus színlelés,
érzelgősség és a botránykeltés szándéka nélkül írni. Egy nincstelen munkás életének legtermészetesebb dolgairól beszél. Teszi mindezt teljesen tárgyilagosan – mely azonban nem zárja ki az elfojtott
érzelmeket –, tiszta és az általa oly nagyra becsült acélt idéző, kemény stílusban. Az „Egy ember élete” című könyv a konstruktivizmusnak, vagyis annak az irányzatnak az első alkotása, amelyet Kassák
az „izmusok” túllépésének, illetve azok részeredményei konkrét felhasználásának tart.13

8

9
10

11
12
13

Andrés Révész, „Kassák y su Dokumentum”, in: La Gaceta Literaria, Madrid, 1927. november 1. (21.
szám), 5.
Révész az 1927-es, három kötetes kiadást olvasta.
Fordításunkba az eredeti Kassák szöveg idevonatkozó részét emeltük át az 1983-as, két kötetes kiadásból. (Kassák Lajos, Egy ember élete, Budapest, Magvető, 1983., I. kötet, 7.)
Uo., 425–426.
Uo., 17.
Andrés Révész, „Kassák Lajos: Egy ember élete”, in: La Gaceta Literaria, Madrid, 1927. december 15.
(24. szám), 4.

„

144

tiszatáj

A könyvismertető mellett Gedő Lipót Kassákról készült portrérajzát is közölte az újság:

Műfordítás hiányában azonban a spanyol közönség nem ismerhette meg a Révész által
méltatott önéletrajzot, és sajnos Kassák más irodalmi alkotásai sem igazán keltették fel műfordítóink lelkesedését. Tudomásunk szerint teljes Kassák-mű azóta sem jelent meg spanyolul, és csak elszórtan találkozhatunk, elsősorban versfordításokkal. Tóth Éva műfordítói
munkásságát kell kiemelnünk, aki Kassák több versét is lefordította spanyolra. A Kassák Múzeum archívumában keresgélve találtuk egy dossziét14 tintajavításos gépiratokkal, melyeken
Kassák Lajos hat versének – a Szerelem, szerelem (Amor, amor), a Költészetem (Arte poético),
a Mesteremberek (Artesanos), a Bilbao-Southampton15, a Gyöngykagyló (Madreperla) és a Pablo Picasso – spanyol fordítása olvasható Tóth Éva valamint María Lourdes de Arconada tolmácsolásában. A spanyol verseket – erről egy szintén géppel írt, Tóth Éva szignálta levél tanúskodik – Kassák Lajosnénak küldte el a fordító 1971. március 15-én. Tóth Évának a publikálásra vonatkozó eredeti terveit nem ismerjük, az azonban bizonyos, hogy egy évtizedet kellett várni, mire ezek a versek – a hatból négy16 – megjelenhettek az Antología de la poesía
húngara desde el siglo XIII hasta nuestros días (Magyar versantológia a XIII. századtól napjainkig, Budapest, Corvina Kiadó, 1981.) lapjain. A verseskötet Tóth Éva válogatásában és előszavával jelent ugyan meg, ám a Kassák versek alatt nem az ő, hanem a kubai költő-

14
15

16

KM-an., 78/1–12. jelzetű dosszié.
Érdekességként megemlítjük, hogy a Bilbao-Southampton című versnek már baszk fordítása is létezik, Joseba Sarrionandia költő tolmácsolásában (http://ekarriak.armiarma.eus/?i=458#1946; 201701-13), aki feltételezhetőleg Tóth Éva és David Chericián spanyol változatát használhatta fel (in:
Tóth Éva, Antología de la poesía húngara desde el siglo XIII hasta nuestros días, Budapest, Corvina Kiadó, 1981., 201–202.).
A Gyöngykagyló és a Szerelem, szerelem nem szerepel ebben az antológiában.

2017. december

145

„

műfordító David Chericián nevét olvashatjuk. A nyomtatásban megjelent verseket összevetve
a Kassák Múzeumban megtalált 1971-es gépiratos fordításokkal azonban elmondhatjuk,
hogy Tóth Éva spanyol verzióit Chericián inkább lektorálta, és csak minimálisan – leginkább
szórendileg – változtatott rajtuk. Tóth Éva a versek előtt egy rövid életrajzi összefoglalót is
közreadott, mely több, a spanyol olvasóknak addig ismeretlen részletet említ az érsekújvári
művész kulturális tevékenységéből, köztük például azt is, hogy a chilei Vicente Huidobro első
magyarra lefordított verse – Illyés Gyula fordításában – a Ma folyóiratban jelent meg 1923ban.17
2012-ben spanyol kiadónál látott napvilágot Simor András szerkesztésében a Cincuenta
poemas de quince poetas húngaros del siglo XX (Madrid, Izana, 2012) című kötet, mely tizenöt,
huszadik századi magyar költő ötven versét adja közre spanyolul, közöttük Kassák Lajos Költészetem című két részes költeményét is – a korábbi, Tóth Éva-féle válogatásban is szerepelt
–, egy rövid életrajzi bevezetővel és a költő fényképével.
A műfordítások kapcsán érdemes kiemelni még a balatonfüredi Magyar Fordítóház spanyol szemináriumának a munkáját is, mely 2012-ben, Adam Kovacsics vezetésével Gyulay
Pál, Karinthy Frigyes és Kassák Lajos műveiből fordított le részleteket spanyolra. Ezek a
munkák nyomtatában még nem jelentek meg, azonban a Literatura Húngara on-line (lho.es)
már közölte a műhelymunkában született Ellentétek című Kassák vers spanyol fordítását.18
Ugyancsak az említett weboldal (lho.es) közöl egy hosszabb prózafordítást is Kassáktól,
mégpedig az Anyám címére kötetből, az alábbi tartalmi ismertetővel bevezetve:
Az Anyám címére Kassák Lajos édesanyjának írt, elképzelt leveleit tartalmazza. Ezekben a személyes
hangvételű, lírai írásokban Kassák az 1930-as évek fontos kérdéseivel kapcsolatos gondolatait gyűjti
egybe: a háború fenyegető közelsége, az egyre növekvő erőszak világméretű jelensége, a szegénység,
a munkanélküliség, a nyomor, a művészet és a művészek szerepvállalása.19

A rezümé után a teljes IX. levelet olvashatjuk Orbán Eszter és Antonio Manuel Fuentes
Gaviño tolmácsolásában.20 A műfordítás kérdéseire itt nem térünk ki, azonban érdekes megnézni, hogy a Kassák által gyakran ismételt Mutterkám megszólítást hogyan adaptálták a fordítók. A madrecita (anyácska), vagyis a madre (anya) kicsinyítő képzővel ellátott szót választották, amely ugyan kedves, becéző forma, ám nem adja vissza a német Mutter magyarral toldalékolt érdekes tónusát.
A Révész által 1927-ben, a La Gaceta Literaria hasábjain bemutatott Egy ember élete sem
kerülte el a műfordítók figyelmét, igaz, hogy csak az Első könyv nyitófejezetét (Gyermekkor –

17

18

19
20

Ezt az adatot annyiban pontosítanunk kell, hogy Huidobro Torony című versének (in: Ma, 1923.
szeptember 15. (IX. évf. 1. szám), 98.) magyar fordítása előtt, már 1922-ben is megjelent a lapban
egy másik Huidobro-alkotás, Vers címmel (Barta Sándor fordítása, Ma, 1922. május 1. (VII. évf. 5–6.
szám), 14.).
http://lho.es/index.php?pagetype=blue_danube&id=2060&search=true. A szemináriumon résztvevő fordítók: Szijj Mária, José Miguel González Trevejo, Máté Zita, Pávai Patak Márta, Cserháti Éva,
Orbán Eszter, Major Veronika (http://www.forditohaz.hu/?page=MenuItem2&Sub=67, 2017-0219).
http://lho.es/index.php?pagetype=literary_corners&id=2058&search=true (2017-02-19).
Lajos Kassák, A la atención de mi madre. Carta IX, in: http://lho.es/index.php?pagetype=literary_
corners&id=2058&search=true (2017-02-19).

„

146

tiszatáj

Infancia) olvashatjuk az lho.es oldalán spanyolul Orbán Eszter és Elena Ibáñez fordításában.21
A fordítások kapcsán meg kell említenünk egy impozáns katalógust is, mely az 1999-ben,
Valenciában megrendezett Lajos Kassák y la vanguardia húngara című kiállítás kísérőanyagaként jelent meg. A képzőművész Kassák spanyolországi recepciójában mérföldkőnek számító kiállításra még részletesebben is visszatérünk, itt azonban ki kell emelnünk, hogy a kötetbe – a művészettörténészek és a Kassák-kutatók által jegyzett tanulmányok és a gazdag
vizuális anyag mellett – Kassák Lajos írásaiból is válogattak a szerkesztők: Köszöntés 1917re22 (Bienvenido a 191723), Liebknecht Károlynak (Para Karl Liebknecht24), 23 (AaaaBbbb25),
Képarchitektúra (Arquitectura de la imagen26), Képarchitektúra-kiátvány (Arquitectura de la
imagen. Manifiesto27), A ló meghal és a madarak kirepülnek (El caballo muere y los pájaros
salen volando28) fordításokat olvashatjuk. Az egyes művek után az egyébként bibliográfiailag
igényes és pontos kötet sajnos nem tünteti fel a fordítók nevét, így csupán az impresszum ad
némi eligazítást: Karel Clapshaw, Esther Enjuto, Ricardo Lázaro, Anna Montero és Elisa Renau a spanyol változatokat elkészítő fordítók.
A fordítások mellett átnéztük, hogy a magyar irodalmat Spanyolországban népszerűsítő
Literatura Húngara on-line (lho.es) weboldalon milyen bejegyzéseket találhatunk még Kassák nevére keresve. Az idézett Ellentétek, az Anyám címére kötet IX. levelének és az Egy ember élete első fejezetének a fordítása mellett még további öt találatot hozott a keresésünk.
Olvashatunk egy rövid ismertetőt Kassákról, mely az alábbi momentumokat emeli ki a
művész életútjából:
Kassák Lajos a magyar avantgárd legfontosabb képviselője volt az irodalomban és a képzőművészetben is. Ez utóbbiban a legrangosabb nemzetközi kiállításokon is elismerésben részesült. Szegény
családban született, korán baloldali mozgalmakhoz csatlakozott, majd a magyar munkásosztály legjelentősebb szószólójává vált. Huszonegy évesen kezdte meg európai utazását. Párizsig jutott el, ahol
megismerkedett a nemzetközi munkásmozgalommal, valamint ott találkozott először a festészet és a
költészet modern irányzataival. Versek mellett írt naturalista regényeket, melyekben a munkásság
életét mutatta be. Az elbukott 1919-es kommunista forradalom után börtönbe került, ahonnan
azonban megszökött. Bécsbe emigrált, s ott folytatta a Ma [Hoy] című, híres avantgárd folyóirat kiadását. Magyarországra való visszatérése után 1926-ban írta meg az Egy ember élete [La vida de un
hombre] című önéletrajzi regényt, melyben a korszak dokumentarista értékű portréját rajzolja
meg.29

Bakucz Dórának a magyar irodalom történetéről szóló összefoglalójában csak egy szerény említést kap a magyar avantgárd, benne Kassák kiemelésével: „Az avantgárd mozgalLajos Kassák, La vida de un hombre. Primer Libro. Infancia;
http://lho.es/index.php?pagetype=hungarians&id=2056&search=true (2017-02-19).
22 A Ma 1917. 3. számában jelent meg. Az első Kassák-vers volt, amit a folyóirat publikált.
23 Lajos Kassák y la vanguardia húngara, Valencia, IVAM Centre Julio González, 1999. (a kiállítás katalógusa), 85–86.
24 Uo., 86–87., A vers a Ma 1919. 1. számában jelent meg.
25 Uo., 87. A vers a Ma 1922. májusi (VII., 5–6.) számában jelent meg,
26 Uo., 88–93. A szöveg a Ma 1922. márciusi számában (VII., 4.) jelent meg.
27 Uo., 93–94. A szöveg a Ma 1922. októberi számában (VIII., 1.) jelent meg
28 Uo., 95–101. A szöveg a 2x2 folyóirat 1922. 1. számában jelent meg.
29 http://lho.es/index.php?pagetype=hungarians&id=2056&search=true (2017-02-19).
21

2017. december

147

„

mak csak rövid ideig tették látogatásukat [Magyarországon]. A munkásból lett művész, Kassák Lajos az európai utazásai után ismerteti meg a magyarokat az avantgárd irányzatokkal,
azonban ezek sikere nem volt tartós”30 – írja.
Antonio Manuel Fuentes Gaviño történelmi áttekintést adó írása a trianoni békeszerződés következményeit elemezve azt emeli ki, hogy nagy magyar írók és költők szülővárosai
hogyan váltottak nevet (és nyelvet) a régi Magyarország területeinek elcsatolásával:
[…] Márai Sándor Kassán, a mai Kosice (Szlovákia) városában született, míg Kosztolányi Dezső Szabadkán, a mai Suboticán (Szerbia) látta meg a napvilágot. Más magyar írók szülővárosa is nevet és
fennhatóságot váltott: Kassák Lajos szülővárosa Érsekújvárból Nové Zámkyvá (Szlovákia) alakult át,
míg az erdélyi írók közül az aradi származású Tóth Árpád, és a Farkaslakán – ma Lupeni (Románia)
– született Tamási Áron [szülőföldjének a neve is megváltozott].31

Orbán Eszternek az emigráns magyar művészekről szóló tanulmánya is említést tesz néhány sorban a Ma alapítójáról, szintén biográfiai momentumokat emelve ki:
A XX. század során a magyarországi kivándorlásnak több hulláma is volt, az első 1919-ben, a Tanácsköztársaság bukása után, amikor számos avantgárd művész – többségükben a munkásmozgalmakkal szimpatizáltak – kényszerült elhagyni hazáját a «vörös terrort» követő «fehér terror» elől
menekülve. Közöttük volt a külföldön is elismert festő, Kassák Lajos is, a magyar avantgárd művészet legfontosabb képviselője. A börtönből megszökve, 1919-ben Bécsbe emigrált, ahol továbbra is
folytatta a magyar avantgárd kulcsszerepű dokumentumának, a Ma folyóiratnak a kiadását. Kassák,
sok más emigránshoz hasonlóan, a ’20-as évek második felében tért vissza Magyarországra.32

A Literatura Húngara on-line hírt adott az El cartel comercial moderno de Hungría 1924–
1942 (A modern reklámplakát Magyarországon, 1924–1942) című kiállításról is, mely a Museu Valencià de la Il·lustració i de la Modernitat és az Országos Széchenyi Könyvtár közös
szervezésében jött létre, és Valenciában, illetve Sevillában is megtekinthető volt. A kiállításra
a továbbiakban még visszatérünk.
A magyar irodalmat az interneten népszerűsítő honlap utolsóként említett bejegyzése
már a Kassák-kör spanyolországi recepciójának egy másik fontos területéhez, a múzeumi kiállítások kérdéséhez vezet el. Az 1989–2009 közti időszakban három időszaki kiállításról tudunk beszámolni, melyek közül az elsőt egy kisebb madridi galéria rendezte, míg a két utóbbit Valenciában nézhette meg a művészetkedvelő spanyol közönség.
1989 áprilisában a madridi Galería Lévy Vanguardia húngara (Magyar avantgárd) címmel rendezett kiállításán többek között Kassák Lajos, Járitz Józsa, Tihanyi Lajos, Kádár Béla
és Pinner Anton (Anna) művei szerepeltek a kiállított képek között. Az eseményről az ABC
április 13-ai számának egyik írása is beszámolt, méltató szavakkal jellemezve a XX. század első harmadának magyar képzőművészetét.33

30

31

32

33

Bakucz Dóra, „Sobre la historia de la literatura húngara”, in: Literatura Húngara on-line (lho.es):
http://lho.es/index.php?pagetype=hungarian_literature&id=581&search=true (2017-02-19).
Antonio Manuel Fuentes Gaviño, „La tierra perdida – El Tratado de Trianon”, in: Literatura Húngara
on-line (lho.es): http://lho.es/index.php?pagetype=blue_danube&id=690&search=true (2017-0219).
Orbán Eszter, „Hija de inmigrantes. Autores húngaros más allá de las fronteras”, in: Literatura Húngara on-line (lho.es): http://lho.es/index.php?pagetype=literary_corners&id=2165&search=true
(2017-02-19).
Adolfo Castaño, „El espectro del pasado”, in: ABC (Madrid), 1989. április 13., 15.

„

148

tiszatáj

Az 1999. július 14. és szeptember 16. között Georges Daranyi és Emanuel Guigon fővédnöksége alatt megrendezett kiállítást már kimondottan Kassák és köre emlékének szentelte a
Valenciai Modern Művészetek Intézete (Intitut Valencià d’Art Modern, IVAM), Lajos Kassák y
la vanguardia húngara (Kassák Lajos és a magyar avantgárd) címmel.34 A Magyar Nemzeti
Galéria közreműködésével létrehozott kiállításon a Kassák köréhez tartozó képzőművészek
festményeit, grafikáit, metszeteit, nyomatait, montázsait és kisplasztikáit tekinthették meg a
múzeum látogatói. A közel kétszáz alkotás között a legnagyobb számban35 Kassák Lajos (58),
Máttis Teutsch János (26), Bortnyik Sándor (25), Moholy-Nagy László (21), Péri László (19)
és Uitz Béla (14) munkái szerepeltek, de Tihanyi Lajos (10) Bernáth Aurél (7), Nemes Lampérth József (6), Forbáth Alfréd (3), Molnár Farkas (2), Ruttkay György (2) és Kmetty János
(1) munkássága is megjelent a kiállított művek között.
Az eseményről a madridi sajtó is beszámolt: egy előzetes programajánlót és két részletesebb írást olvashatunk az ABC három számában. Az első írás (1999. július 10-ei szám) az
IVAM négy kiállítására invitálja az olvasókat, melyek közül a legnagyobb érdeklődést – írja az
ajánló – minden bizonnyal a Kassák y la vanguardia húngara című tárlat vált majd ki. Kassák
mellett az érsekújvári művész köréhez tartozó Moholy-Nagy Lászlót és Bortnyik Sándort36
emeli ki a cikk.37 Ez utóbbitól a Huszadik század (1927) című alkotást kapta illusztrációként a
keretes szöveg.
Már a kiállítás után jelent meg Gonzalo Zanza írása, melynek címében a szerző a magyar
avantgárd profétájának nevezi Kassák Lajost (Lajos Kassák, el profeta de la vanguardia húngara). Az alcímben pedig Moholy-Nagy neve is feltűnik: La exposición recrea la labor del mentor de Moholy-Nagy.38 A cikk megemlíti a Kassák által alapított lapokat (A Tett, Munka, Ma,
Dokumentum) és a Kassák-körhöz tartozó, a valenciai kiállításon alkotásaikkal megjelenő
képzőművészeket is.
A harmadik tudósítás 1999. szeptember 4-én látott napvilágot az ABC kulturális mellékletében, Ángela Molina tollából. „A teljes mértékben modern munkás” (El obrero absolutamente
moderno) címmel Kassák származását előlegezi meg a szerző, és az argentin Jorge Luis Borgesnek a Ma 1921. 9. számában közölt, Oroszország című versének a megemlítésével Molina
a spanyol olvasókhoz igyekszik közelebb hozni a magyar avantgárdot. A teljes oldalas cikkből
kitűnik, hogy szerzője egész alapos ismeretekkel rendelkezett Kassák életéről és a korabeli

34

35
36
37
38

A múzeum már korábban is tisztelgett az európai avantgárd nagyjai előtt két kiállítással: az elsőt a
két világháború közötti olasz művészeknek (Vanguardia italiana de entreguerras), a másodikat az
1918–38 közötti csehszlovákiai avantgárd irányzatnak szentelte (El arte de la vanguardia en Checoslovaquia, 1918–1938). José Luis Clement, „Los perfiles de Lajos Kassák”, in: El Mundo – El cultural,
1999. július 25. (http://www.elcultural.com/revista/arte/Los-perfiles-de-Lajos-Kassak/14514;
2017-01-02).
A kiállított művek számát a nevek után, zárójelben adjuk meg.
Helyesírási hibával (Bortnyink) közlik a nevet.
„La modernidad en el IVAM”, in: ABC Cultural, 1999. július 10., 41.
Gonzalo Zanza, „Lajos Kassák, el profeta de la vanguardia húngara”, in: ABC (Madrid, 1999. július 18.,
72.) A cikk mellett ismét Bortnyik Sándornak a Huszadik század c. alkotását közlik.

2017. december

149

„

magyar történelmi, politikai viszonyokról.39 Az előző tudósításokhoz képest a szöveghez
mellékelt vizuális anyag – Kassák és Bortnyik egy-egy festménye40 – is bővült.
Az IVAM kiadásában egy 230 oldalas, spanyol nyelvű album41 is napvilágot látott a kiállításról, mely, amellett, hogy páratlan vizuális élményt ad, értékes tanulmányokat is szentel a
magyar avantgárd bemutatásának. Az IVAM igazgatójának, Juan Manuel Bonetnek a rövid
bevezetője után, Georges Daranyi La vida de un hombre (Egy ember élete)42 című tanulmányát olvashatjuk, mely részletes portrét rajzol Kassákról és koráról. Ebből a spanyol olvasók
is megismerhetik a konstruktivizmus képviselőjének az életútját, munkásságát, folyóirat alapító és művészetszervező tevékenységét, de képet alkothatnak a korabeli magyar politikáról,
az emigrációról és a magyar művészek nemzetközi kapcsolatrendszeréről is. Ez utóbbinak az
alakításában és erősödésében jelentős szerepe volt Kassák Lajosnak és a Ma folyóirat körül
kialakult csoportnak.
Emanuel Guigon írása a Ma folyóiratot és a korszakot mutatja be (La revista Ma y su época43), úttörő – és egyenesen messiási – szerepet tulajdonítva Kassáknak. „A folyóiratok alapítása Kassák számára olyan fegyver volt, mellyel harcolni tudott a provincializmusból fakadó
elszigetelődés ellen”44 – írja az avantgárd művészetre szakosodott művészettörténész.
A kötet harmadik tanulmányát Passuth Krisztina művészettörténész írta, melynek a címe
megegyezik a kiállítás főcímével (Kassák y la vanguardia húngara, 1915–192645). A négy alfejezetre tagolt, kronologikus és tematikus ívet követő dolgozat a magyar avantgárd alapítójaként számon tartott Kassákot a futurista Marinettihez hasonlítja. A Ma folyóirat egyedülálló
volt a régióban – írja Passuth –, melynek a jelentőségét talán csak a német Der Sturmhoz lehet mérni. A folyóirat budapesti alapítása után a bécsi kiadás esztendeire is kitér a tanulmány, hangsúlyozva, hogy a Ma volt az egyetlen olyan kelet-közép európai kulturális lap,
amely képes volt fennmaradni a száműzetés éveiben is, ahol az európai avantgárd irányzatok
platformjává vált. Az emigráció évei mozdították elő a folyóirat széles nemzetközi kapcsolatrendszerének a kiépülését is. A tanulmány utolsó két alfejezete a nyomdatechnikával (Tipografía) és a képarchitektúrával (Arquitectura de la imagen) foglalkozik, hangsúlyozva a
kép határokon és nyelveken átívelő jellegét: a konstruktivista tipográfia egy olyan vizuális
nyelvet hozott létre, melyet nyelvtől függetlenül mindenki képes megérteni46 – olvashatjuk
Passuth Krisztina írásában.
Gergely Mariann tanulmánya a XX. század első két évtizedének magyar aktivista művészetét mutatja be, azokat az alkotókat, akiknek életműve valamilyen formában kapcsolódott
a Ma, illetve az annak elődjeként számon tartott, A Tett folyóiratokhoz.47 A Der Sturm példá39

40
41
42
43
44
45
46
47

Ángela Molina, „El obrero absolutamente moderno”, in: ABC Cultural (Madrid), 1999. szeptember 4.,
45.
Kassák: Cuadrado contra los círculos (1922), Bortnyik: Faro rojo (1926).
Lajos Kassák y la vanguardia húngara, Valencia, IVAM Centre Julio González, 1999.
Uo., 9–32.
Uo., 35–43.
Uo., 39.
Uo., 45–69.
Uo., 62.
Gergely Mariann, „Activistas húngaros y artistas en torno a Ma en las dos primeras décadas del siglo”, in: Lajos Kassák y la vanguardia húngara, id. mű, 71–83.

„

150

tiszatáj

ját követő Ma kiállítótermében fiatal magyar festőművészek mutatkozhattak be. Többek között Mattis Teutsch János, Bohacsek Ede48, Uitz Béla49, Nemes Lampérth József, Kmetty János,
Bortnyik Sándor, Tihanyi Lajos, Kádár Béla, Scheiber Hugó, Moholy-Nagy László és Kállai Ernő is kapcsolatban álltak a folyóirat alapítójával, és ugyan az évek során néhányan – személyes és ideológiai ellentétek miatt – szakítottak Kassák mozgalmával, mégis mindannyian a
Ma körül csoportosultak pályájuk kezdetén.
Az albumban helyet kapott Kassák néhány írásának spanyol fordítása is, ezekről a műfordítások kapcsán már tettünk említést. Az album második felét (102–175. oldal) pedig a kiállított munkáknak a reprodukciói töltik ki, a művészeket bemutató rövid életrajzi ismertetők50 után.
Az albumot záró részletes lista a kiállításon bemutatott alkotások állandó helyét is feltünteti, így ebből megtudhatjuk, hogy mely spanyolországi múzeumok gyűjteményeiben lelhetők fel magyar művek. A madridi Thysszen-Bornemisza Múzeumból három festmény – két
Bortnyik51, egy Moholy-Nagy52 – érkezett a valenciai kiállításra, míg az IVAM gyűjteményét
gazdagította már korábban is négy Moholy-Nagy- és három Péri László-alkotás. A többi munkát elsősorban a Magyar Nemzeti Galéria gyűjteményéből kölcsönözte a spanyol múzeum, de
érkeztek munkák a világ minden tájáról: New York-i, genfi, bázeli, berni, párizsi, nürnbergi,
bécsi, kölni, düsseldorfi kollekciókból, illetve magángyűjteményekből és több budapesti múzeumból is.
Az albumban a tanulmányok mellett illusztrációként megjelenő könyvborítók közül számos alkotás szintén az IVAM állandó gyűjteményéhez tartozik, ezek közül négy Kassák Lajos
munkája: Ma asszonyomnak (1921), Kassák Lajos Új versei (1923), Angyalföld (1929), Kassák
Lajos 35 verse (1931) és a Buch neuer Künstler (1922), ez utóbbi Moholy-Nagy Lászlóval társszerzőként. A magyar avantgárd művészek – Nemes Lampérth, Moholy-Nagy, Bortnyik és
Kassák – által illusztrált folyóiratok közül jó néhány példány szintén a valenciai múzeum birtokában van. Ezek közül négy Ma címlapot emelünk most csak ki: az 1916. decemberi (I., 2.)
szám Nemes Lampérth illusztrációjával, az 1919. júniusi (IV., 7.) szám Bortnyik és Kassák közös alkotásával, az 1921. novemberi (VII., 1.) Kassák művével, míg az 1922. 5–6. szám Moholy-Nagy borítójával látott napvilágot.
A kötetet a felhasznált irodalmak listája, valamint a tanulmányok és az életrajzi ismertetők angol fordítása zárja le. A bibliográfiából kiderül, hogy az alkotók négy nyelvű – magyar,
német, francia és angol – munkákat használtak fel, vagyis releváns spanyol szakirodalom az

A 26 évesen, tüdőgyulladásban elhunyt fiatal festő műveit Kassák Lajos a Ma második kiállításán
mutatta be, egy rajza pedig a folyóirat címlapjára került 1918-ban.
49 Uitz nemcsak szakmai, hanem rokoni kapcsolatban is állt Kassákkal, felesége, Kassák Teréz (Kassák
Lajos húga) révén.
50 Az életrajzi ismertetőket egy kivétellel Georges Daranyi írta. Az egy kivétel éppen Kassák Lajos biográfiája, melyet Passuth Krisztina jegyez.
51 http://www.museothyssen.org/en/thyssen/ficha_obra/533 (2017-02-13);
http://www.museothyssen.org/en/thyssen/ficha_obra/534 (2017-02-13). A 2017-ben fennállásának
negyedszázados jubileumát ünneplő madridi Thyssen-Bornemissza Múzeum a „Remekművek Budapestről. A reneszánsztól az avantgárdig” című időszaki kiállításán (2017. február 18-május 28.) is
szerepelt Bortnyik-festmény.
52 http://www.museothyssen.org/en/thyssen/ficha_obra/592 (2017-02-13).
48

2017. december

151

„

album 1999-es megjelenéséig nem született a témában. A kiállítás és a könyv tehát fontos
mérföldkő volt Kassák és a magyar avantgárd spanyolországi recepciójának a történetében.
A Literatura húngara on-line oldal Kassákkal kapcsolatos hírei között már említett El cartel comercial moderno de Hungría 1924–1942 (A modern reklámplakát Magyarországon,
1924–1942) kiállítás53 tíz évvel a Kassák Lajos és a magyar avantgárd mozgalom bemutatásának szentelt rendezvény után nyitotta meg kapuit, először a valenciai Museu Valencià de la
Il·lustració (MuVIM) kiállító termeiben, majd a sevillai Centro Andaluz de Arte Contemporáneo központban.54 A két évtized plakátanyagát átfogó kiállítás az OSZK plakátgyűjteményébe
tartozó alkotásokat vonultatott fel hat tematikus (dohányzás, villanykörte, sajtóplakát, a modern otthon kényelme, a modern élet örömei és az állami propaganda) csoportba rendezve
31 alkotó55 102 művét. A kiállítást bemutató anyagban az alábbi bekezdést olvashatjuk Kassákról és társairól:
A magyar plakátművészet megújításában nagy szerepe volt Kassák Lajosnak, Bortnyik Sándornak és
Berény Róbertnek, akik a 20. század elején kibontakozó magyar avantgárd mozgalom vezető alakjai
voltak. Mindhárman – baloldali politikai állásfoglalásuk miatt – emigrálni kényszerültek 1919 és
1920 között, így Bécsben és Berlinben folytatták művészeti kísérleteiket, és ott tettek szert nemzetközi tájékozódásra. Kassák és Bortnyik művei a nemzetközi konstruktivizmus részét képzik. Bortnyik közelről ismerhette meg az új képzőművészet és építészet híres műhelyének, a weimari Bauhaus irányzatnak a tevékenységét. Az ott tevékenykedő magyarok – Moholy-Nagy László és Molnár
Farkas – jelentős szerepet játszottak a Bauhaus grafikai jegyeinek kialakításában. Kassák, Bortnyik
és Molnár a ’20-as évek közepén tértek vissza Magyarországra és a gyakorlatban kezdték alkalmazni
a konstruktivista esztétikai eszméket, valamint a funkcionalizmus elveit. Az új művészet népszerűsítéséhez a grafikai reklámokban rejlő lehetőségeket igyekeztek kihasználni. 1930-ban az Iparművészeti Múzeumban megrendezett Magyar Könyv- és Reklámművészek Társasága bemutatkozó kiállításán Berény, Bortnyik, Kassák, Moholy-Nagy és Molnár is részt vett. A kiállításon megmutatkozott
munkásságuk hatása az egész magyar tervezőgrafikára, a plakátra, tipográfiára, reklámfotóra és
könyvművészetre egyaránt.56

53
54

55

56

A kiállítás kurátorai a művészettörténész Bakos Katalin és a hispanista Scholz László voltak.
A valenciai és a sevillai múzeum reklámanyaga:
https://www.youtube.com/watch?v=NNw8gfwR3oY;
http://www.caac.es/descargas/hoj_carteles09.pdf;
http://www.arteenlared.com/espana/exposiciones/el-cartel-comercial-moderno-de-hungria.1924-1942.html (2017-02-19). Az ABC sevillai kiadása is tudósított a kiállításról: C.B., „Los carteles
húngaros de entreguerras, en el espacio monacal de CAAC, in: ABC (Sevilla), 2009. október 23., 72.
Többek között Irsai István, Berény Róbert, Bortnyik Sándor, Csemiczky Tihamér, Adler György (Georg) és Farkas Endre művei.
„El Cartel Comercial Moderno de Hungría. 1924–1942”, in:
http://www.arteenlared.com/espana/exposiciones/el-cartel-comercial-moderno-de-hungria.1924-1942.html (2017-02-19).

„

152

tiszatáj

KÉPEK AZ EL CARTEL COMERCIAL MODERNO DE HUNGRÍA, 1924–1942 CÍMŰ KIÁLLÍTÁSRÓL
1. kép: Valencia, Museu Valencià de la Il·lustració i de la Modernitat
Foto: Manuel Bruque (EFE)
2. kép: Sevilla, Centro Andaluz de Arte Contemporáneo
Foto: Javier Barbancho (El País)

A kiállítás anyagából egy háromnyelvű (magyar, spanyol, angol), 226 oldalas album57 is
megjelent, Tamási Balázs (az OSZK Plakát- és Kisnyomtatványtárának osztályvezetője) bevezetőjével és a hat tematikus blokkba rendezett 102 plakát reprodukciójával. Tamási ismertetőjéből megtudjuk, hogy a kiállítás ötlete 2007-ben vetődött fel, így az előkészítés közel másfél évig tartott. A MuVIM felkérésére Bakos Katalin, a Magyar Nemzeti Galéria főmuzeológusa
válogatta ki a kiállítás anyagát, melyről gondos restaurálási és retusálási műveletek után digitális fényképek is készültek. Romá de la Calle, a MuVIM igazgatójának A plakát: művészet a
funkcionalitás és az autonómia között című írása a plakátművészet esztétikai és társadalmi
szerepét elemzi, kiemelve, hogy a MuVIM korábbi kiállításai is elkötelezett szerepet vállaltak
a spanyol mellett más nemzetek – Csehszlovákia, Svájc, Franciaország, Norvégia, Kuba és
Irán – plakátművészetének a spanyol közönség előtti megismertetésében. A kiállítás anyagát
összeállító Bakos Katalin tanulmánya részletesen bemutatja a plakátművészet speciális helyét a magyar avantgárd mozgalmon belül, idézve Kassák A plakát és az új művészet című
programadó írását, mely a Ma első számában, 1916-ban jelent meg. Az említett Kassák-írás
egyébként az albumban is helyet kapott a magyar mellett spanyolul, valamit a kötet végén
angol fordításban is. Kassák írásából érdemes idézni azt a részt, mely a plakát művészeti értékét emeli ki:
[…] a jó plakát nem csupán, mint üzleti közvetítő jelent sokat, de mint tiszta művészi produktum is
fenntartás nélkül élvezhető és értékelhető, akárcsak egy tájkép vagy egy portré. Anélkül, hogy valódi
hivatását elrejtené, a festészet minden eddigi értékét magában hordhatja, sőt bármely »művészien«
készített képnél könnyebben gyarapíthatja meg új értékekkel.58

57

58

AA.VV., El cartel comercial moderno de Hungría 1924–1942. Expo. MuVim, Valencia 2009. Centro Andaluz de Arte Contemporáneo, 2009–2010., Pentagraf, Beniparrell, 2009.
Kassák Lajos, „A plakát és az új művészet”, in: AA.VV.: El cartel comercial moderno de Hungría 1924–
1942., id. mű., 49. Az említett elemzéseken kívül az albumban olvashatjuk még Nádai Pál, Hevesy
Iván, Rabinovszky Máriusz, Bortnyik Sándor és Rosner Károly egy-egy írását. Kassáktól az Útban az
elementáris tipográfia felé című írás is bekerült a spanyol fordítások közé.

2017. december

153

„

A két világháború közötti magyar plakátművészet remekeiből összeállított reprezentatív
válogatás – kiegészülve az Iparművészeti Múzeum saját anyagával, illetve köz- és magángyűjteményekből származó kisnyomtatványokkal és tárgyi emlékekkel – öt év késéssel, 2014-ben
jutott csak el a magyar közönséghez. Az Iparművészeti Múzeum honlapján olvashatjuk, hogy
„[i]lyen nagyszámú, a hazai plakátművészet fénykorából származó plakátanyag eddig még
nem szerepelt magyarországi kiállításon”.59 Meglepő tehát a spanyolországi kiállítás elsőbbsége.
Az elsőként bemutatott időszaki kiállítás kapcsán már utaltunk rá, hogy a valenciai tárlaton megjelent alkotások közül néhány már addig is spanyolországi múzeumok állandó gyűjteményét gazdagította, de ezeken túl is áttekintettük a négy legfontosabb, modern művészettel foglalkozó spanyol galéria gyűjteményét a magyar avantgárd jeles alkotóira keresve. Az
eredményeket összegezve elmondhatjuk, hogy a valenciai IVAM60, a madridi ThyssenBornemisza gyűjtemény61 és a szintén madridi Museo Nacional Centro de Arte Reina Sofía62
számos, a XX. század első harmadában született magyar alkotással büszkélkedhet. A bilbaói
Guggenheim Múzeum sem maradhat ki a felsorolásunkból, mely több időszaki kiállításon
mutatott be alkotásokat magyar művészektől.63
Kassák spanyolországi megjelenéseinek sorát egy 2004-ben megjelent audio anyaggal
zárjuk, mely a valenciai Alegro Records hanglemez kiadónál látott napvilágot CD formátumban, Ruidos y susurros de las vanguardias 1909–1945 – Noises And Whispers in Avant Gardes,
1909–1945 (Az avantgárd zajai és suttogásai, 1909–1945) címmel.64 A dupla album első részén az olasz és a portugál futurizmus, valamint a német dada után következik a magyar ak-

59

60

61

62

63

64

http://www.imm.hu/hu/exhibits/view/290,mer%C3%A9szebb,+mint+a+fest%C3%A9szet+-+a+
modern+magyar+kereskedelmi+plak%C3%A1t+1924–1942 (2017-02-19).
Kassák Lajostól tizenegy (https://www.ivam.es/fondos/?search=Kass%C3%A1k), Moholy-Nagy
Lászlótól huszonhárom (https://www.ivam.es/fondos/?search=Moholy), Péri Lászlótól három
(https://www.ivam.es/fondos/?search=P%C3%89RI%2C+Laszlo), Bortnyik Sándortól egy (https://
www.ivam.es/fondos/?search=Bortnyik) és Molnár Józseftől szintén egy (https://www.ivam.es/
fondos/?search=Molnar%2C+J%C3%B3zsef, 2017-02-19.)) találatot adott ki a múzeum katalógusának internetes keresője.
Öt magyar avantgárd képet találtunk: Bortnyik Sándortól a Composición II, Rosa y Azul (1921) és az
El siglo XX (1927) festményeket, míg Moholy-Nagy Lászlótól a Gran pintura del ferrocarril (1920) és
a Segmentos de círculo (1921) című képeket. Mindkét művész életrajzi ismertetőjében megemlítik
Kassák Lajost és a Ma folyóirat szerepét (http://www.museothyssen.org/thyssen/ficha_obra/534;
http://www.museothyssen.org/thyssen/ficha_obra/1082; 2017-02-19.)
Itt elsősorban fotográfia témában találtunk magyar vonatkozásokat. Moholy-Nagy Lászlónak önálló
kiállítást is szentelt a múzeum 1999. október 14. és december 2. között, „László Moholy-Nagy. Fotogramas, 1922–1943” címmel (http://www.museoreinasofia.es/exposiciones/laszlo-moholy-nagyfotogramas-1922–1943; valamint: http://www.museoreinasofia.es/sites/default/files/exposiciones/folletos/1997015-fol_es-001-moholy-nagy.pdf; 2017-02-19). A Reina Sofía birtokában lévő tíz
André Kertész-alkotás közül a Tihanyi Lajosról készült fotóportrét (1926) érdemes kiemelni, hiszen
Tihanyi is Kassák köréhez tartozott és, ahogy említettük, Ivan Gollról készült grafikáját éppen 1926ban (amikor Kertész fotója is készült) ajándékozta Kassáknak, annak párizsi látogatásakor.
Moholy-Nagy László művei öt kiállításon is feltűntek 1998–2006 között (https://www.guggenheimbilbao.eus/?s=Moholy, 2017-02-19).
https://www.upv.es/intermedia/pages/laboratori/publicacions_produccions/
2004_ruidos_y_susurros/produccions_ruidos_susurros_doble_cd_e.htm# (2017-02-19).

„

154

tiszatáj

tivizmus, majd utánunk a német Bauhaus, az agit-prop, a chilei creacionismo, a szürrealista
„toledói rend”65 és a francia szürrealizmus ihlette hanganyagokat hallgathatunk meg. A második lemezen az orosz kubo-futurizmus, a spanyol és a spanyol-amerikai ultraismo, a mexikói estridentismo, a madridi és valenciai frontrádió, valamint a spanyol postismo inspirálta
felvételek szerepelnek. A Magyar aktivizmus, 1915–25 szekción belül a Ruidos, 1920 (Zajok,
1920)66 című kompozíció szerepel, melynek ihletője Kassák Lajos vizuális költészete volt –
olvashatjuk az ajánlóban.67
Kassák Lajost, mint összefoglalónkból kiderült, először irodalmárként, majd folyóirat
alapítóként, a művészeti életben betöltött szervezőtevékenysége révén, és végül képzőművészként ismerhette meg Spanyolország. Révész Andor ugyan az irodalmár Kassákra hívta fel
először a spanyolok figyelmét már 1919-ben (Cosmópolis) és 1927-ben (La Gaceta Literaria),
mégis a két nagyszabású valenciai kiállításnak (1999, 2009) köszönhetően a festő, grafikus
és reklámplakát tervező Kassák vált szélesebb körben ismertté a Pireneusokon túli országban. Kassák írói munkássága azonban műfordítások hiányában nem is igazán juthatott el a
spanyolajkú közönséghez, ezért úgy véljük, ennek az adósságnak a törlesztésével még tartozunk a hazai avantgárd fél évszázada elhunyt vezéralakjának. Az érem másik oldalának a
megvizsgálása, vagyis hogy Spanyolország és a spanyol kultúra hogyan jelenik meg Kassák
Lajos műveiben, illetve az általa alapított folyóiratokban, ugyancsak egy érdekes téma, ennek
összefoglalására azonban már egy másik tanulmányban vállalkozunk.

65

66

67

A mindössze négy fős spanyol szürrealista csoportosulást Buñuel, Dalí, García Lorca és Rafael Alberti
hozták létre toledói tivornyázásaik alkalmával.
https://www.upv.es/intermedia/pages/laboratori/publicacions_produccions/2004_ruidos_y_
susurros/ruidos_y_susurros_de_las_vanguardias_disc_1/21_bruits.mp3 (2017-01-03).
Az alig fél perces hanganyag szerzője Francisco Moukarzel, az előadók pedig Kristian Abad, Francisco Moukarzel és David Ruiz.

2017. december

155

„

SASVÁRI EDIT, DOBÓ GÁBOR

Kassák Múzeum:
a magyar avantgárd kortárs múzeuma1
A Kassák Múzeum a történeti avantgárd egyetlen tematikus kutatóhelye Magyarországon.
A Petőfi Irodalmi Múzeum filiáléjaként 1976-ban létrejött kis intézmény a magyar avantgárd
kortárs szellemű múzeumaként határozza meg magát, vagyis a kortárs kultúra nézőpontjából
foglalkozik történeti anyaggal, és annak kulturális piacán is jelenik meg – az elmúlt években
egyre inkább globális értelemben is. Nem csak a tárgya, de a múzeum saját története is alakítja az intézmény mai identitását, helyzetét és lehetőségeit is, ami a kortárs tudományos és
művészeti szcénában óriási kulturális tőkét is jelent számára2.
A Kassák Múzeum 1976-tól 2010-ig: a múzeum genezise, pozíciója a Kádár-kor
kultúrpolitikájában, szerepe Kassák Lajos művészettörténeti kanonizációjában
Az intézmény 1976-os alapításától fogva nem emlékházszerűen, és nem csupán egy statikus
gyűjtemény lehetőségeire építette munkáját, hanem dinamikus és a látogatók részvételére is
alapozó, „élő” múzeumként kívánt funkcionálni. Múzeumi stratégiája azon a tényen alapult,
hogy Kassák a magyar művészettörténet különleges személyisége és a nemzetközi modernizmus ismert alakja. Ez önmagában is előnyt jelentett – összehasonlítva a lokális, a helyi
nagyság szerepét betöltő karizmatikus művészek múzeumainak lehetőségeivel szemben.
Kassák már az 1960-as évektől olyan, a nemzetközi művészeti szcéna számára is „konvertibilis” művésznek számított, akinek a személye és életműve alkalmasnak bizonyult a magyarországi és nemzetközi modern művészet történetéhez kapcsolódó kurrens kérdések tárgyalására.
Budapest egyik periférikusnak számító kerületében, az óbudai városközpontban, az egykori Zichy-kastélyban, 1976. november 26-án nyílt meg a Kassák Múzeum, a Kassák Lajosnéval kötött szerződésben leltárba vett hagyatéki törzsanyagból. Ahogy Kassák személye és
egész életműve, úgy a múzeum alapítása is heves vitákat kavart, legalábbis az MSZMP belső
köreiben. Nem volt tisztázott ugyanis, hogy a magyar művészet e renitens, íróként akceptált,

1

2

A szöveg angol változata megjelent: Edit Sasvári, Gábor Dobó (2015), “The Kassák Museum: the Museum of the Hungarian Avant-Garde”, Letterature d’Europa e d’America, 4, Firenze University Press,
599–610, <http://www.fupress.net/index.php/bsfm-lea/article/view/17725/1659>. A szerzők a
Kassák Múzeum–Petőfi Irodalmi Múzeum munkatársai. A tanulmány kapcsolódik a Kassák Múzeum–Petőfi Irodalmi Múzeum NKFI-120779 számú projektjéhez. Dobó Gábor a tanulmány megírásakor a Deák Dénes Alapítvány ösztöndíjában, továbbá az Emberi Erőforrások Minisztériuma ÚNKP17-3 kódszámú Új Nemzeti Kiválóság Programjának támogatásában részesült.
Az írás teoretikus megfontolásaiban részben Sasvári Edit korábbi, múzeumelméleti kérdéseket tárgyaló szövegein alapul: (Sasvári, Csatlós 2011; Sasvári 2012).

„

156

tiszatáj

absztrakt képzőművészként azonban elutasított alakja, a mindenkori pártvezetés által is minimum ellentmondásos személynek tartott Kassák kaphat-e önálló múzeumot? A kérdés eldöntésére tervezett Kassák-vita ugyan elmaradt, de az életmű radikális kettéválasztása a jó
művész és a rossz művész Kassákra, napjainkig rányomja a bélyegét a magyar művészet
egyik legizgalmasabb életművének a megítélésére.
A Kassák Múzeum korábbi története két fontosabb fejezetre bomlik, amelyet két igazgató tevékenysége fémjelez: dr. Csaplár Ferenc irodalomtörténészé (1976–2007) és Andrási Gábor
művészettörténészé (2007–2010). Csaplár tevékenysége elsősorban a hagyatéki anyag feldolgozására és kiállítások formájában történő bemutatására, valamint az életművel kapcsolatos tudományos igényű publikációk megjelentetésére irányult. Kiemelkedő szerepe volt Kassák emlékének kitartó ápolásában. Neki köszönhető, hogy az 1970-es évek végétől Kassák
nemcsak íróként, hanem képzőművészként is a magyar művészeti kánon része lett. Csaplár
komoly erőfeszítéseket tett a Kassák-kultusz felvirágoztatásáért, aminek következtében Kassák az úgynevezett késő kádár-kori kultúrpolitika látóterébe került. Csaplár utóda, Andrási
Gábor 2007-től mindössze három évig vezette a múzeumot. Rövid igazgatósága alatt célja a
Kassák-kutatás kiterjesztése és a kassáki életműre vonatkozó kritikai szemlélet kidolgozása
volt. Két tudományos konferenciát rendezett, megteremtve ezzel a kassáki életmű újabb értelmezéseinek, egy szélesebb körű diskurzusnak a lehetőségét. Mindezek mellett a konstruktivizmus mai (magyarországi) utódainak bemutatásával kapcsolta be a múzeumot a kortárs
művészeti élet vérkeringésébe.
A múzeum két korábbi, markánsan különböző periódusában a Kassák-kép értelmezésének különböző szempontú megközelítéséről volt szó. Csaplárt elsősorban kanonizáló szándékok vezérelték. Nagy szerepe volt abban, hogy a magyar művészettörténet-írásban Kassák
alakja mint egy monumentális emlékmű állhat előttünk. A múzeum egykori igazgatója kitűnő
érzékkel ismerte fel, hogy Kassák képzőművészeti munkásságának középpontba állítása és
elismertetése több lehet, mint magyar ügy, hiszen Kassák esetében egy nemzetközi kontextusban is érvényes és univerzális nyelvezetű életműről van szó. Andrási ezt a tisztelet és elismerés alkotta Kassák-képet árnyalta, amikor az egykor élt hús-vér embert is meg akarta
mutatni, annak nagyságával, esendőségével és problémáival együtt.
A múzeum hetvenes évekbeli megalapítása és működésének első évtizedei bonyolult viszonyban álltak a művész megítélésének változásával. Kassák megértésének és értékelésének a története a művész életében és halála után is ellentmondásosan alakult. Kassák az
1950-es és 1960-as években az európai szemmel periférikus magyar művészeten belül is periférikus figura szerepébe került, és csak az 1970-es években érvényesülő művészettörténeti
perspektíva helyezte abba a központi szerepébe, amelyben e kis múzeumban áll előttünk.
Ennek hátterében a korszak bonyolult kultúrpolitikai dinamikája sejlik fel. Kassák képzőművészeti életműve és egykori avantgárd tevékenysége a múzeum alapításának az időszakában
nem volt része a Kádár-rendszer képzőművészeti kánonjának. Absztrakt képzőművészként
nem ismerte őt el az államszocialista rendszer kultúrpolitikája, míg irodalmi munkásságáért
Kassákot 1965-ben a legmagasabb állami kitüntetéssel, Kossuth-díjjal jutalmazta. Mindez jól
jellemzi a Kassák személyével kapcsolatban kialakult ellentmondásos helyzetet. A kora Kádár-kor Kassák-értelmezésére rányomta a bélyegét, hogy 1956 után a rezsim a sztálinista ötvenes évekből örökölt szocialista realizmus szovjet eredetű doktrínája szerint absztrakció-

2017. december

157

„

ellenes volt, amiből csak a hatvanas évek végétől engedett. Még 1974-ben is, amikor feltehetően Kassák özvegyének nyomására felmerült a múzeum alapításának a gondolata, a legmagasabb politikai szinteken vitáztak arról, hogy lehet-e önálló múzeuma Kassák Lajosnak Magyarországon. Az, hogy Kassák esetében felmerült az emlékmúzeum lehetőségének a gondolata, többek között azért is érdekes és további kutatásra váró kérdés, mert ez együtt járt azzal, hogy Kassák személyében egy olyan művésznek adtak nagy nyilvánosságot, akivel a kultúrpolitika döntéshozói évtizedek óta vitában álltak. Az intézmény megalapítása tekinthető a
Kádár-kor jellegzetes kultúrpolitikai eljárásának, amely emlékmúzeum létrehozásával igyekezett domesztikálni a vitathatatlanul baloldali, de élete nagy részében párton kívüli, sőt a
pártokkal (a mindenkori kommunista párttal kapcsolatban különösen) kritikus Kassák szellemi örökségét.
A múzeum új koncepciója 2011-től
A Kassák Múzeum 2011-től egy új, háromfős stábbal kezdett el dolgozni.3 Az induláskor figyelembe kellett venni a múzeum előtörténetét ahhoz, hogy a múzeum működését, a Kassákörökség kortárs értelmezéseinek lehetőségeit, a történeti kutatás irányait és a múzeumkommunikáció szempontjait újra lehessen gondolni. Az új stábot óriási kihívás elé állította a
Kassák-értékelés korábbi kanyargós története, amelynek végén az elismeréstől övezett „vasakaratú” és „következetes” nagymester alakja, az „örök kezdeményező”, a számos műfajban
szuverénül alkotó modern mester ideálképe állt. Az új múzeumi csapat számára a legfőbb
kérdés a múzeum korábbi időszakainak történetén végigtekintve az volt: hogyan tovább? Ha
a Kassák-felfogás megmarad kizárólag a tisztelet és elismerés szintjén, alakja előbb-utóbb
megmerevedik, és elveszti erejét. A múzeum új koncepciójának kidolgozása során szóba sem
jöhetett, hogy Kassák-anekdotákkal, vagy kisszerű leleplezésekkel keltsen érdeklődést a művész személye iránt. Nem új kultuszhely kialakítása volt a célunk, hanem Kassák tisztelete,
nagyságának elismerése és megértése mellett a kritikai analízis új lehetőségeit kerestük.
Ezt két irányban tartottuk lehetségesnek: az egyik közvetlenül Kassák személyével és történetével volt kapcsolatos. A Kassákéhoz mérhető hosszú életút és sokoldalú alkotói pálya tele van olyan kihívásokkal és problematikus helyzetekkel, amelyekre a válasz nem egyszerűen
esztétikai, hanem az esztétikai, az ideológiai, a történelmi és az emberi elemek, szempontok
olyan komplex formációi, mondhatnánk gubancai, amelyek elemző újraértékelése, újragondolása hallatlanul izgalmas feladat. A kritikai analízis másik lehetőségét abban láttuk, hogy
Kassák munkásságát, modernizmusprogramját magával az egyetemes modernizmus fogalmának és történetének kritikai analízisével egybekötve vizsgáljuk és értelmezzük újra abból
a távlatból, amivel a 2000-es évek első évtizedeinek végén rendelkezünk.4
A 2010-es évek elején abból indultunk ki, hogy Kassák a magyarországi modernizmus
legfőbb, nemzetközileg is ismert képviselője. Ezért is volt indokolt, hogy a múzeum a minden
szempontból aktuális modernizmus kutatás kiindulópontja legyen Magyarországon. Ugyanakkor elképzelhetetlennek tűnt, hogy egy komplex Kassák-kutatás megoldható lenne a tágabb értelemben vett modernizmus mai szempontú kutatása nélkül. A modernizmust ma
3

4

Sasvári Edit művészettörténész, múzeumvezető, Csatlós Judit muzeológus, kulturális antropológus,
Szőke Katalin PR-szakértő.
Lásd például: (Sasvári, Zólyom, Schulcz 2011).

„

158

tiszatáj

már a huszadik századdal lezárult kultúrtörténeti korszaknak látjuk, ezért annak újraértékelése egyike a nagy aktuális feladatoknak. Ennek megfelelően a vele foglalkozó kutatási attitűd
változóban van. Ez volt az oka annak, hogy mind a Kassákkal kapcsolatos kutatási programot,
mind a kiállítási programot a történelmi modernizmus kérdéseinek feldolgozása irányában
bővítettük.
A magyarországi modernizmus történetének nincs önálló kutatóhelye, mint ahogyan önálló monográfia sem készült ebben a témában. Kézenfekvőnek látszott tehát egy erre a tematikára profilírozott műhelyt, kutatóközpontot létrehozni a Kassák Múzeumban, amely legfőbb kulcsa lehet a Kassák Múzeum hazai és külföldi pozícionálásának, és eredményeit kanalizálni lehet a nemzetközi modernizmuskutatás más műhelyeihez is. Ez a törekvés azt az
alapkérdést is felvetette, hogy milyen keretek között tárgyalható a kelet-európai avantgárd
művészet: nemzeti, regionális vagy globális összefüggésben?
A szorosan vett szakmai kutatási feladatok mellett a közönséghez való viszony kérdését
is újra kellett gondolni. A Kassák Múzeum működésének korábbi évtizedeiben földrajzilag is
periférikus, lokális kismúzeumnak számított a látogató közönség szemében. Az intézménynek ezt a „helyi értékűnek” tekintett jelentőségét a korábbi periódusokban az is erősítette,
hogy a múzeum a művészet viszonylag szűk szeletének a bemutatására vállalkozott, és elsősorban egy szűk rétegízlést kívánt kielégíteni. A Kádár-kor kultúraszervezési gyakorlatára
jellemző módon a múzeumnak az évtizedek során egyetlen alkalmazottja volt, az igazgató,
így a Kassák Múzeum ügye valójában a direktor magányügyévé vált. Az új koncepció fontos
célja volt tehát, hogy a múzeum kilépjen ebből a szűkösségéből, és a lehető legnagyobb nyitottsággal forduljon a korábbinál szélesebb szakmai és „laikus” közönség felé, illetve széleskörűen építse szakmai, társadalmi és médiakapcsolatait.
Az archívum mint múzeumstratégiai kérdés
A múzeumkritikus avantgárd művészet bemutatása alapvető problémákat vet fel múzeumi
környezetben. Az avantgárd szubverzív gesztusai ellentmondanak a múzeumi elveknek azzal, hogy egy szabályozott társadalomban szabálytalan mozgásteret hoznak létre. Ennek a jelenségnek a múzeumi körülmények között történő bemutatása problematikus (gondoljunk
csak a műtárgy–nem műtárgy viszonylat bonyolult múzeumi prezentációs kérdésére). Kassák esetében ezekre a kérdésekre különösen nagy hangsúly esik, mivel Kassák az egyik úttörője volt annak a ma is aktuális gondolkodásmódnak, amely a művészeti tevékenységet nem
kizárólag az esztétikai határokon belül képzeli el. Kassák múzeumi bemutatása az elmúlt évtizedek során hagyományosan képzőművészeti munkásságán keresztül zajlott, de felmerült a
kérdés, hogy a kétezer-tízes években vajon valóban Kassák képzőművészeti tevékenysége-e
a legérdekesebb? Hiszen van az életműnek egy másik, kortárs szempontból nézve jóval aktuálisabb része is: Kassák szerkesztői tevékenysége, társadalmi aktivitása, mozgalomszervező
tevékenysége, nemzetközi kapcsolatrendszere, magatartása és személyisége. Mindezek a
szempontok Kassák hagyományos prezentálásában, absztrakt festményein keresztül nehezen lennének csak bemutathatók. A fenti szempontok jelentőségét azokon a dokumentumokon keresztül lehet megragadni, amelyek az archívum részbe esnek. A múzeumok azonban
az archívumi részt hagyományosan külön, háttéranyagként kezelték, amely ritkán került kiállítási térbe. Ennek elsősorban történeti és múzeumpolitikai okai vannak, és szerepet játszik
benne az avantgárd művészet méltatlan elutasítása is a Kádár-rezsim részéről. Ezzel magyarázható, hogy a történeti avantgárd legszélesebben vett, múzeumi szempontból „értéktelen-

2017. december

159

„

nek” ítélt dokumentumait ma főként magángyűjtemények őrzik. Ezért is szerepel hangsúlyos
helyen a Kassák Múzeum programjában a magyarországi és külföldi avantgárd anyagot őrző
magángyűjtemények szisztematikus bemutatása.
Az archívumokra ma nem csupán mint régi dokumentumokat őrző raktárra, hanem saját
történettel is rendelkező, dinamikus rendszerként tekintünk. Ez különösen igaz a történeti
avantgárd archívumaira, amelyek felépítését gyakran az avantgárd alkotók önarchiváló tevékenysége teszi jellegzetessé és leolvasható róluk az alkotók saját, és a később a művészarchívumokat befogadó intézmények gyűjtési szempontjainak a története is. Ez érvényes a Kassák
Múzeum archívumára is, még akkor is, ha Kassák Lajos nem fordított olyan kitüntetett figyelmet saját örökségének szisztematikus gondozására, mint a történeti avantgárd más jelentős alkotói. Élethelyzete sem engedte meg, hogy olyan gondosan archiválja levelezését,
mint például André Breton, akinek az archívuma a papíralapú kiadások után ma már az interneten is hozzáférhető (Goutier 2009; Association Atelier André Breton). Kassák nem ragasztgatta évtizedeken keresztül albumokba a tőle és róla megjelent cikkeket, mint Carlo
Carrà (Archivio del ’900), vagy F. T. Marinetti (Giroud 2004). Kassák továbbá nem avatta
összművészeti alkotássá a saját archívumát, mint a Merz-művészeti munkáihoz hasonló naplókat vezető Kurt Schwitters (Nantke, Wulff 2014), vagy a múzeumát saját maga megalapító
Fortunato Depero (Belli 2004), aki ezzel az olasz futurizmus kutatóit mai napig komoly emlékezetpolitikai kérdések elé állítja (Berghaus 1996). Kassákból tehát hiányzott a programszerű öndokumentálási kényszer, amit gyakori költözései és szegényes életkörülményei eleve lehetetlenné is tettek volna.
A Kassák Múzeum több ezer levelet, analektát, kéziratot és kiadványt tartalmazó archívuma azonban mégis sokat elmond a magyar avantgárd, sőt a huszadik századi magyar kultúra történetéről. A magyar avantgárd alakulásáról és fogadtatásáról nem csupán a gyűjteményben őrzött dokumentumok beszélnek, hanem a gyarapodás különbözői szakaszai is, hiszen a múzeum gyűjteménypolitikai megfontolásai is az avantgárd örökség értelmezésének
tekinthetők. A gyűjtemény története a magyar avantgárd keletkezésének, működésének és
fogadtatástörténetének évtizedeiről nyújt információkat. Követhetővé teszi Kassák lapszerkesztési tevékenységét, következtetni enged Kassák és a magyar értelmiség szélesedő, gyakrabban inkább szűkülő nemzetközi tájékozódásának természetére, illetve belső szellemi vitáira. A Kassák Múzeum archívuma betekintést enged a magyar kiadástörténet és kiállításpolitika változásaiba, valamint vizsgálhatóvá teszi a magyar huszadik század cenzúratörténetét
(Kassákot az ezerkilencszáztízes évektől kezdve minden rezsim elhallgattatta – az úgynevezett „konszolidált” Kádár-kort leszámítva, amely ha az absztrakt festő Kassákot nem is, de a
realista írót kanonizálta és Kossuth-díjjal jutalmazta). Az archívum komplexitása tehát sokféle reflexióra ad lehetőséget egy kutató számára. Sokkal problematikusabb azonban az a kérdés, hogy milyen problémák, kérdések merülnek fel az archívumi anyag kiállításon történő
bemutatásakor.
Kiállítások: az avantgárd történeti vizsgálata és kortárs értelmezése
A Kassák Múzeum egyik fontos célja, hogy az archívumot a történeti és kortárs kiállításokon
a korábbi múzeumi háttérszerepéből főszereplővé léptesse elő, annak a művészettörténeti
szemléletváltásnak a jegyében, amely szerint a művészet, különösen a modern művészet,
nem csupán az esztétikai törvények belső, immanens logikája szerint értelmezhető. A feladat
sokkal bonyolultabb – széles társadalmi kontextusban kell gondolkodni róla. Ma már látszik,

„

160

tiszatáj

hogy a lezárult huszadik század művészetének értelmezése nem lesz képes másként megújulni, csak a kontextus szövetének a tudatosítása révén. Ez a szerteágazó, bonyolult munka
a kutatás és gyűjtés szempontjainak összekapcsolásával nagy lehetőségekkel kecsegtet. A
Kassák Múzeum ezért történeti és kortárs kiállításaival a kontextusvizsgálatot tekinti egyik
fő feladatának.
A Kassák Múzeum történeti kiállításaiban egy korábban inkább múzeumi háttéranyagként
szereplő dokumentumtípus, az avantgárd lapok jelentik a vezérfonalat. Ennek első felütése az
új állandó kiállítás megrendezése volt 2011 tavaszán, amely Kassák lapjait helyezte a középpontba. Mindezzel nemcsak Kassák életművének legfontosabb korszakait lehetett kijelölni, hanem plasztikussá lehet tenni e mozgalom művészeti, társadalmi és politikai közegét is.
Az avantgárd lapok hazai és külföldi kiállítási prezentációjában hagyományosan többnyire a borítók kapják a főszerepet, melyek a vizuális erejükkel műtárggyá váltak a kiállítótérben. Az avantgárd mozgalom e radikális szellemi médiumai azonban szemmel láthatón feszengenek ebben az esztétikai aurában. Ezt felismerve a fő kérdés az volt a számunkra, hogyan lehet „kinyitni” e magazinokat kiállítási szituációban, és érzékletesen bemutatni azt a
történeti, társadalmi és művészeti kontextust, az avantgárdban zajló vitákat, a különböző
irányok és platformok küzdelmét, amelyek egyébként vakfoltra esnek az avantgárd művészet
esztétikai prezentációjában.
A Kassák Múzeum kiállításai a periodical studies által ihletett kutatásokkal és a történeti
avantgárdról az utóbbi években megnyílt tárlatokkal összhangban az avantgárd folyóiratot a
maga összetettségében vizsgálják, amelyben társadalmi, politikai, művészeti és gazdasági
problémák találkoznak. (Brooker, Thacker 2009; Dobó 2014). Ennek megfelelően a Kassák
Múzeum az avantgárd lapok komplex vizsgálatával mutatja be a több évtizeden keresztül
lapszerkesztőként is működő Kassák tevékenységét a múzeum állandó kiállításán.
Korábban már szó esett arról, hogy a Kassák Múzeum fontos szerepet tulajdonít a magángyűjtemények bemutatásának, mivel az avantgárd múzeumi környezetben másodlagosnak tartott kurrens dokumentumai leginkább magánkézben őrződtek meg nagyobb egységekben. Az avantgárd magángyűjteményekben című kiállítás-sorozat foglalkozik az avantgárd
periodikákra és dokumentumokra épülő magángyűjteményekkel, amelyek nem csak az
avantgárd kiadványok említett határhelyzetét (műtárgy–nem műtárgy) vizsgálják, hanem a
magángyűjtemények sajátos, az állami gyűjtéspolitikától eltérő szerkezetét is elemzik. Az eddig bemutatott budapesti Kiss Ferenc-gyűjtemény, a zágrábi Marinko Sudac-gyűjtemény
(Sudac, Branko 2012) egyik érdekessége éppen az, hogy nem követik az uralkodó művészeti
kánon szerint tájékozódó állami intézmények gyűjteményezési stratégiáját, hanem privát
szempontok alapján képesek elbeszélni egy adott történelmi pillanatot. A Marinko Sudac
gyűjtemény koncepciója két szempontból is figyelemreméltó: az egyik, hogy az avantgárd internacionális karakterét alapul véve regionális, kelet-közép-európai anyagot gyűjt, másrészt
párhuzamosan gyűjti, „összeolvashatóvá” téve a történeti avantgárd és a ’60-as, ’70-es évek
avantgárdjának jelenségeit.
Az archívum és a történeti kontextus kutatása nem csak a Kassák Múzeum történeti kiállításain kap fontos szerepet, hanem a kortárs művészet viszonylatában is. A Kassák Múzeum
elsősorban olyan kezdeményező és kritikai szellemű kortárs művészeket mutat be, akik
munkáikkal aktuális társadalmi kérdésekre, magára Kassákra, a történeti avantgárd öröksé-

2017. december

161

„

gére, vagy annak bizonyos eljárásaira reflektálnak, és akik gyakran támaszkodnak a Kassák
Múzeum archívumára, vagy a történeti avantgárdot érintő kutatásokra. Ezek a művészek,
akik közül sokan nemzetközi sikereket is elértek, kiállításukat nem egyszerűen (a történeti
avantgárdot is érintő) kutatásra építik, hanem magát a kiállítást is kutatásként képzelik el,
vagyis a művek segítségével egy-egy korszak vagy problematika felfedezését kínálják fel a látogatóknak. A művészeti tevékenység kutatásként történő felfogása önmagában avantgárd
technika újraértelmezésének tekinthető: elég a szürrealisták „kutatóintézetére” gondolnunk,
a Bureau de recherches surréalistes-ra. A történeti avantgárd kortársművészeti újragondolására jó példa Kaszás Tamás történeti kutatásokat is felhasználó 2014-es kiállítása, amely az
avantgárd művészek utópikus elképzelései és azok megvalósulása közötti feszültségeket tematizálta. A „Mégsem olyan mély az árok, mint ahogy a mérnök kiszámította” című kiállítás
többek között Kassák reklámművészettel kapcsolatos elméleti írásaival és munkáival foglalkozott. A Kassák úgynevezett „reklámkioszkjai” által közvetített ideológia rekonstruálása, a
reklámkioszkokról később készült modellek, illetve a Kaszás által újraalkotott installációk
együttes bemutatása árnyalt és kritikus értelmezését adták a történeti avantgárd örökségének. Ahogy Kaszáshoz hasonlóan más kortárs művészek is támaszkodnak a történeti avantgárddal kapcsolatos kutatásokra, úgy a múzeum történeti kiállításain is dolgoznak kortárs
művészek. Az egyik ilyen első együttműködés a Design Tett (Design Act) című kiállítás kapcsán született a Technika Schweiz művészcsoporttal (László Gergely, Rákosi Péter és Katarina Šević). A Design tett című kiállítás történeti példákon keresztül arra a kérdésre kereste a
választ, hogy a grafikai és tipográfiai megoldások miként tesznek szert jelentésre, hogyan
képesek a társadalomra vonatkozó kritikai álláspontokat és elképzeléseket közvetíteni, milyen módon mozdítják elő a változásokat. A kiállítás célja volt, hogy elősegítse a mai mozgalmak és a civil szféra kommunikációs technikáinak és vizuális formáinak megértését, akár tudatosabb alkalmazását, amiben nagy segítségünkre voltak a kortárs művészek. Hasonló logikával épült fel a Tettek ideje: lakhatási mozgalmak a 20. században (2017) című kiállítás a
Kassák Múzeum, a Közélet Iskolája és Thury Lili képzőművész részvételével. Rudas Klára A
Tett című folyóirat megjelenésének századik évfordulóján megnyílt Jelzés a világba: háború ∩
avantgárd ∩ Kassák (2015) című kiállításon alkalmazott újszerű infografikájával a kurátorokkal egyenrangú értelmező szerepbe lépett képzőművészként. Az infografika ma elterjedt
és népszerű szemléltetési forma a múzeumi kiállításokon, amely többnyire látványos, dekoratív, illusztráló funkciót játszik a kiállításban. Rudas Klára esetében azonban ennél sokkal
többről van szó: a kiállításon az infografika mint az értelmezés egyik fontos eszköze jelenik
meg és egyenrangú minőséget képvisel a kurátori / kutatói koncepcióval azzal, hogy vizualizálni képes azt. Rudas Klára munkája azért is újszerű, mert módszerével múzeumi, kiállítási
környezetben ki tudtuk nyitni végre az avantgárd lapokat és szuggesztíven meg tudtuk jeleníteni e lapok lényegét adó szellemi tartalmakat, a korabeli dokumentumok közötti bonyolult
kapcsolatokat, fel tudtuk idézni az avantgárd alkotók által is használt technikákat. Ez a módszer jelenik meg a Vízizrí: munkáskultúra a Duna partján (2016) és az Elképzelni egy mozgalmat: a Ma Budapesten című kiállításokon is (2016–2017), jellegzetes arculatot kölcsönözve a Kassák Múzeum kiállításainak.
Kutatás: feltárás, értelmezés, közzététel
A Kassák Múzeumban folyó kutatómunka során fontos szerepet kap a történeti kontextusok
feltárása, tudományos szempontok szerinti feldolgozása és szakszerű közzététele. A múzeum

„

162

tiszatáj

ennek érdekében fiatalokból álló kutatócsoportokat integrál, workshopokat és konferenciákat szervez, kiadványokat jelentet meg, és bekapcsolódik digitális filológiai munkákba. A múzeum kutatásai interdiszciplináris együttműködésre és nemzetközi kapcsolatokra épülnek.
Az interdiszciplinaritás és a nemzetközi perspektíva érvényesítése nem csak a korszerű tudományosság követelménye, hanem a kutatás tárgya, az avantgárd vizsgálata is megköveteli.
Az avantgárd alkotók ugyanis a művészi kifejezésmódok közötti határok lebontására törekedtek, sőt, új területeket kívántak meghódítani a művészet számára. Mindezt pedig egy országhatárokon is átívelő, rendkívül sűrű hálózatban tették, amely az alkotók közötti hatékony kommunikációra épült. Ennek megfelelően a téma kutatásához sem elegendő a csak
művészettörténeti, vagy csak irodalomtörténeti szempontok érvényesítése. A múzeum Kassák Lajos avantgárd lapjai interdiszciplináris megközelítésben (1915–1928) című kutatási
programjában ezeken a tudományterületeken kívül a történettudomány, az értelmiségtörténet és a folyóirat-kutatás (periodical studies) szempontjait is felhasználja a téma minél teljesebb megértéséhez. A Kassák Múzeum másik kutatócsoportja az 1960-as évek művészetére
koncentrál hasonló megközelítésből. A második világháborút követő évtizedekben a szovjet
érdekszféra országaiban érvényesülő kultúrpolitikai, művészeti és társadalmi dinamikák
vizsgálata több szempont, és a nemzetinél tágabb perspektíva érvényesítését kívánja – a történeti avantgárd folyóiratainak vizsgálatához hasonlóan.
A magyar avantgárd megértéséhez szűknek bizonyulnak a nemzeti keretek: ez a felismerés vezeti a múzeumot regionális, nemzetközi workshopok és konferenciák megszervezésére
is, amelyek közül a legnagyobb szabású a visegrádi országok kutatóinak részvételével létrejövő 2015 őszi Local Contexts / International Networks – Avant-Garde Magazines in Central
Europe (1910–1935) című konferencia volt. A múzeum továbbá konferenciákat szervezett az
MTA Irodalomtudományi Intézetével közösen 2016-ban a dada centenáriumára Dada Techniques in East-Central Europe (1916–1930) címen, illetve ugyanebben az évben az Translocal
Institute for Contemporary Art-tal közösen az 1960-as és 1970-es évek művészetéről Contested Spheres: Actually Existing Artworlds under Socialism címen. Az avantgárd interdiszciplináris értelmezésének másik fórumát jelentik az aktuális kiállításokhoz, vagy a folyamatban lévő
kutatásokhoz kapcsolódó előadássorozatok, amelyeken különböző tudományterületekről érkező elismert szakemberek adnak elő. A tudományos ismeretterjesztőként pozícionálható
előadások egyszerre jelentenek szakmai inspirációt az avantgárd kutatóinak és nyitják meg a
témát az érdeklődők számára. A Kassák Múzeumban zajló kutatómunkát egyetemi kutatószemináriumok egészítik ki, amelyek során a hallgatók élesben kapcsolódhatnak be a múzeumban létrejövő kiállításokat előkészítő kutatásokba. A múzeum a kutatások eredményeit a
hagyományos papíralapú kiadványok mellett az intézmény webes felületein teszi közzé: az
intézmény honlapján, illetve az ahhoz kapcsolódó Online Avant-Garde Database portálon. A
múzeum a Petőfi Irodalmi Múzeum a kritikai kiadásokat is közzétevő Digiphil projektjébe is
bekapcsolódott, méghozzá az első magyar avantgárd lap, A Tett digitalizálásával és szakszerű
jegyzetelésével.5 Ez jelenti az első lépést a rendkívül nehezen hozzáférhető magyar avantgárd lapok szakmailag igényes közzétételéhez. A múzeum az avantgárd kutatását nemcsak a
tudományos diskurzusba kívánja becsatornázni, hanem a szakmainál szélesebb körben is
hozzáférhetővé kívánja tenni.

5

A Digital Manuscripts to Europeana (DM2E) projekt részeként. Projektvezető: Palkó Gábor.

2017. december

163

„

Kapcsolatok: hozzáférhetőség, arculat, oktatás
A Kassák Múzeum az egész társadalom érdeklődésére számot tartó, felvilágosodás kori múzeumok örökösének tekinti magát. Ennek megfelelően saját feladatát egy informatív, az oktatásra és a látogatók részvételére is nyitott múzeum működtetésében találja meg. Annak érdekében, hogy a múzeum minél szélesebb rétegeket érjen el, az intézmény a kétezer-tízes
évek elején a kulturális piac egyik fontos szereplőjeként fogalmazta újra magát, amely képes
világos és vonzó üzenetet közvetíteni a közönség felé. Az üzenet szerint a Kassák Múzeum a
magyar avantgárd kortárs múzeuma. Az üzenet közvetítésében fontos szerepet játszik a múzeum arculata. A múzeum honlapjain és állandó kiállításán is érvényesülő, Lepsényi Imre által létrehozott vizualitás visszautal a történeti avantgárdra is, de anélkül, hogy másolná a
kassáki formákat. Lepsényi találékony dizájnjának hatékonyságát az is mutatja, hogy a múzeum 2012-ben elnyerte a nagy presztízsű Red Dot- és Good Design-díjakat.6 A Kassák Múzeum az intézményben végzett munka hozzáférhetővé tételének másik fontos eszközét az
oktatásban látja. A múzeumban zajló múzeumpedagógiai foglalkozások az óvodás csoportoktól a középiskolás korosztályig zajlanak. A múzeum a területen is alkalmazza azokat a módszereket, amelyeket az avantgárd alkotók a művészeti neveléssel, oktatással kapcsolatban
kidolgoztak. A vizuális nevelés fontosságát felismerő elképzeléseikkel összhangban a gyerekeknek szóló múzeumpedagógiai foglalkozások az alapvető formák és színek, az anyagok és
technikák megismerésén és kreatív felhasználásán alapulnak. A középiskolásoknak szóló foglalkozások olyan kulturális stratégiákkal ismertetik meg a fiatalokat, amelyek egyaránt jelen
vannak a történeti avantgárdban és kortárs mindennapjainkban. A foglalkozások során a diákok reflektáltan és a megfelelő történeti távlatban elemzik saját mediatizált világukat. Így
válik a Kassák Múzeum a magyar avantgárd kutatóközpontjává, értékeit közvetítő és bemutató intézménnyé, amely fontos feladatának tekinti a kortárs művészet és társadalom aktuális kérdéseinek nyílt felvetését is, híven Kassák szellemiségéhez.

H IVATKOZOTT IRODALOM
Archivio del ’900, Mart, <www.mart.tn.it/archivio>, (08/2015).
Association Atelier André Breton, <http://www.andrebreton.fr/>, (08/2015).
Belli Gabriella (2004), “Il caso Mart: una novità nel panorama della museografia italiana”, in Vincent
Giroud, Paola Pettenella (a cura di), Dall’avanguardia alla memoria, (atti del convegno 13–15 marzo
2003), Rovereto, Mart–Skira, Ginevra–Milano, 19–24.
Berghaus Günter (1996), “Depero’s Apologetic Defense of his Collaboration with fascism”, in Günter
Berghaus, Futurism and politics, Berghahn Books, Oxford, 290–308.
Brooker Peter, Thacker Andrew (2009), “General Introduction”, in Peter Brooker, Andrew Thacker
(eds.), The Oxford Critical and Cultural History of Modernist Magazines, vol. I, Britain and Ireland,
1880–1955, Oxford University Press, Oxford, 1–26.
Csatlós Judit, Design tett: társadalom formáló design Kassák Lajos munkásságában (kiállítás, 2013. október 12. – 2014. február 9.), Kassák Múzeum, Budapest,
<http://www.kassakmuzeum.hu/index.php?p=kiallitas&id=46>, (08/2015).

6

Red dot-díj: <http://www.kassakmuzeum.hu/index.php?p=kiallitas&id=34>; Good Design-díj:
<http://www.kassakmuzeum.hu/index.php?p=good_design>, (08/2015).

„

164

tiszatáj

Csatlós Judit, Kaszás Tamás: “Mégsem olyan mély az árok mint ahogy a mérnök kiszámította” (kiállítás,
2014. július 5 – 2015. szeptember 21.), Kassák Múzeum, Budapest,
<http://www.kassakmuzeum.hu/index.php?p=kiallitas&id=63>, (08/2015).
Csatlós Judit, Vízizrí: munkáskultúra a Duna partján (kiállítás, 2016. március 4 – 2016. június 5.), Kassák
Múzeum, Budapest,
<http://www.kassakmuzeum.hu/index.php?p=kiallitas&id=156http://www.kassakmuzeum.hu/ind
ex.php?p=kiallitas&id=156>, (08/2017).
Csatlós Judit, Őze Eszter (Kassák Múzeum), Csécsei Ilona, Csengei Andrea, Palotai Magdolna, Szombathy
Károly, Udvarhelyi Éva Tessza (Közélet Iskolája), Thury Lili, Tettek ideje: lakhatási mozgalmak a 20.
Században (kiállítás, 2017. január 26 – 2017. április 2.), Kassák Múzeum, Budapest,
<http://www.kassakmuzeum.hu/index.php?p=kiallitas&id=235>, (8/2017).
Dada Techniques in East-Central Europe (1916–1930), 2016. október 13–15, Kassák Múzeum, Budapest,
<http://kassakmuzeum.hu/en/index.php?p=kutatas&id=210>, (8/2017).
Digiphil.hu, <http://digiphil.hu/>, (08/2015).
Digital Manuscripts to Europeana (DM2E), <http://dm2e.eu>, (08/2015).
Dobó Gábor (2014), “Interview with Evanghelia Stead”, Online Avant-Garde Database,
<http://avantgardedb.org/2_evanghelia_stead>, (08/2015).
Dobó Gábor, Rudas Klára, Szeredi Merse Pál, Jelzés a vilába: háború ∩ avantgárd ∩ Kassák (kiállítás,
2015. június 26. – 2015. november 8.), Kassák Múzeum, Budapest,
<http://www.kassakmuzeum.hu/index.php?p=kiallitas&id=102>, (08/2015).
Dobó Gábor, Rudas Klára, Szeredi Merse Pál, Elképzelni egy mozgalmat: a Ma Budapesten (kiállítás, 2016.
szeptember 24 – 2017. január 15.), Kassák Múzeum, Budapest, <
http://kassakmuzeum.hu/index.php?p=kiallitas&id=202 >, (08/2017).
Giroud Vincent (2004), “I Libroni di Filippo Tommaso Marinetti: un progetto digitale”, in Vincent Giroud,
Paola Pettenella (a cura di), Dall’avanguardia alla memoria, (atti del convegno 13–15 marzo 2003,
Rovereto), , Mart–Skira, Ginevra–Milano, 337–346.
Goutier Jean-Michel, éd. (2009), André Breton: Lettres à Aube, 1938–1966, Gallimard, Paris.
Local Contexts/International Networks: Avant-Garde Magazines in Central Europe (1910–1935), konferencia, 2015. szeptember 17–19, Kassák Múzeum, Budapest,
<http://www.kassakmuzeum.hu/en/index.php?p=avant-garde_magazine>, (08/2015)
Nantke Julia, Wulff Antje, Hrsgg. (2014), Kurt Schwitters: Die Sammelkladden 1919–1923: Bleichsucht und
Blutarmut, Gä stebuch fü r die Merzausstellung, Schwarzes Notizbuch VI, 8 uur, Kritiken, Spezialhaus fü r
Abfä lle, Lose Kritiken, De Gruyter, Berlin.
Online Avant-Garde Database, <http://avantgardedb.org> (08/2015).
Petőfi Irodalmi Múzeum, <http://www.pim.hu>, (08/2015).
Sasvári Edit, Csatlós Judit, eds. (2011), Kassák! A Kassák Múzeum állandó kiállítása, Petőfi Irodalmi
Múzeum, Budapest.
Sasvári Edit, Zólyom Franciska, Schulcz Katalin, Hrsgg. (2011), Lajos Kassák: Botschafter der Avantgarde
1915–1927, Literaturmuseum Petőfi, Budapest.
Sasvári Edit, Csatlós Judit, Az avantgárd magángyűjteményekben I.: A Kiss Ferenc-gyűjtemény (kiállítás,
2011. november 26. – 2012. január 15), Kassák Múzeum, Budapest,
<http://www.kassakmuzeum.hu/index.php?p=kiallitas&id=7>, (08/2015).
Sasvári Edit (2012) “Szüksége van-e a (neo) avantgárdnak múzeumra?”, in Turai Hedvig, Székely Katalin
(eds.), Helyszíni szemle. Fejezetek a múzeum életéből. Ludwig Múzeum, Budapest, 141–160.
Sudac Marinko, Franceschi Branko, eds. (2012), A kölcsönös hatások körei: a MA és a Zenit a Marinko Sudac Gyűjteményben, Kassák Múzeum–Avantgárdkutató Intézet, Budapest–Zágráb.
Sudac Marinko, Franceschi Branko, Az avantgárd magángyűjteményekben II.: A kölcsönös hatások körei, A
MA és a Zenit a zágrábi Marinko Sudac-gyűjteményben (kiállítás, 2012 január 28. – 2012. április 22.),
Kassák Múzeum, Budapest, <http://www.kassakmuzeum.hu/index.php?p=kiallitas&id=9>,
(08/2015).

KASSÁK LAJOS HIVALKODÁS NÉLKÜL CÍMŰ VERSÉNEK A TISZATÁJ SZERKESZTŐSÉGÉHEZ ELJUTTATOTT KÉZIRATA
A művet a Tiszatáj folyóirat 1966. márciusi számában nyitóversként közölte. Ilia Mihály, a versrovat akkori szerkesztője a gépelt íráson a szerző által lehúzott, az utolsó versszak terjedelmét (2-4. sort) érintő
részek megtartására tett javaslatot 1966. január 23-án, Szegeden kelt, Kassáknak elküldött levelében.
A költő postafordultával érkező (1966. II. 1-i keltezéssel ellátott, kézírásos) válaszában jóváhagyta a vers
„törlések nélkül” való közzétételét (http://tiszataj.bibl.u-szeged.hu/4021/1/tiszataj_1966_003_171.pdf).
A későbbi kiadásokban (mind az 1968-as Üljük körül az asztalt, mind a Kassák Lajos Összes versei
című kötetekben) az utolsó versszak mégis következetesen rövidebb változatában szerepel, így a Tiszatáj által közreadott forma egyszerinek bizonyult és sajátos betekintést engedett a költői szöveg alakulásának-alakításának szerzői és szerkesztőségi gyakorlatába.

