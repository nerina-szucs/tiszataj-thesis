tiszatáj
1999.

ÁPRILIS * 53. ÉVF.

Király László, Kiss Anna,
Nagy Gáspár, Tandori Dezsó versei
Bálint Péter regénye
Mai belga költők
(Lackfi János fordításai)

„Honnan jövünk? Mik vagyunk?
Hová megyünk?"
(Ágoston Vilmos, Csepeli György,
Kopátsy Sándor írása)

Beszélgetés Ilia Mihállyal

tiszatáj
IRODALMI FOLYÓIRAT

Főszerkesztő:
OLASZ SÁNDOR

A szerkesztőség tagjai:

ANNUS GÁBOR
(művészeti szerkesztő)

HAJÓS JÓZSEFNÉ
(szerkesztőségi titkár)

HÁSZ RÓBERT
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 425-670. Levélcím: 6701 Szeged, Pf. 149.
Terjeszti a H Í R K E R Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 5. SZÁM
1999. MÁJUS
NAGY GÁSPÁR: Anyámnak .........................................
ÁCS MARGIT: Költő a sohasem örök nyárban .............
KISS ANNA: Késdobáló-part; Hattyú a jégen ................
KIRÁLY LÁSZLÓ: Születésnapomra ...............................
BÁLINT PÉTER: Alföldi portrék (Regényrészlet) ..........
TANDORI DEZSŐ: Csúfversek .......................................

3
4
9
14
15
40

NÉZÕ
LACKFI JÁNOS: A belgaság dicsérete ..............................
JACQUES IZOARD: Házak a testben ..............................
YVON GIVERT: A múmia a szarkofágban...; Hiányzik
a tű...; Víz-hálóba akadt hajó...; Az alvó ujjaiban...;
Add kölcsön a cipőd...; A medencében... ................
WILLIAM CLIFF: Egy ártatlan naplója ...........................
YVES NAMUR: A hét kapu könyve ...............................
LUCIEN NOULLEZ: Felmutatás; Adomány; S továbbment az angyal...; A nagy fogás; Esős égbolt ...........
CARINO BUCCIARELLI: Nercbundák; A neszeszer;
Akarva-akaratlan .....................................................
CARL NORAC: A hatlapú rigó; A szédületről; Egy
madárról; A hitről; Az értelem; A kőművesek .......
KAREL LOGIST: Mandarint hámoz...; Kabátunk alatt;
Alexandre Costa Palamas ........................................

45
46

48
51
53
56
58
60
62

„Honnan jövünk? Mik vagyunk? Hová megyünk?”
CSEPELI GYÖRGY: A magyarok mint mások.................
ÁGOSTON VILMOS: Az ujjadat add nekem (Nemzetstratégiai gondolotok a kétlépcsős integrációról) ....
KOPÁTSY SÁNDOR: Pásztorok és polgárok ..................

64
75
85

KRITIKA
BÁNYAI JÁNOS: „Na és?” „No, és?” (Tandori Dezső:
Utolsó posta Budapest) ............................................
LUCHMANN ZSUZSANNA: Pintér Lajos: Könnyv .......

95
98

„A Tisza-parton mit keresek?”
HOLLÓSI ZSOLT: „Sohasem éreztem száműzetésnek
az egyetemet” (Beszélgetés Ilia Mihály irodalomtörténésszel) ............................................................. 102
Szerkesztői asztal ........................................... a belső borítón

ILLUSZTRÁCIÓ
NAGY ATTILA munkái a 39., 63., 94. és a 112. oldalon

DIÁKMELLÉKLET
ALFÖLDY JENŐ: Ágh István és költői családfája

NAGY GÁSPÁR

Anyámnak
Ebben a házban
vajúdott anyám
szíve szívemhez
énekelt talán
valami szép dalt
vagy litániát
májusi csöndes
esőért imát
amint hallotta
ő is nagyanyám
szájából mindig
esztendők során
kínját oltani
mintha gerendák
közt éppen tüzet
csitítana el
bő könnyeivel
vajúdó anyám
tudta: sírásom
úgyis rátalál
a ház előtt már
nyíló orgonák
déli harangszó
s boldog délután
Az ötvenéves Nagy Gáspárt szeretettel köszönti a Tiszatáj!

4

tiszatáj

ÁCS MARGIT

Költõ a sohasem örök nyárban
Van valami zavarbaejtő feszültség Nagy Gáspárnak az utóbbi évtizedben
született verseiben. Lírai jelenlétében. Nem láz, nem harag csap ki szavaiból,
hanem csöndes, baljós drámaiság. A legutóbb megjelent kötetben ezt próbáltam nyomon követni, erre kerestem – az olvasó darabos és némileg önkényes
módján – magyarázatot.
A Tudom, nagy nyári délután lesz (1998) kötet két legfontosabb témája:
a költő megszállott küzdelme a kimondható szavakért, és a küzdelem a haláltudattal. Mindkettőben rendkívül szokatlan, egyedi és nagy morális erőről tanúskodó Nagy Gáspár válasza a reménytelenség és a hiábavalóság érzetének
kihívására. „Nem a kimondott / s leírt szavak / illő elrendezésén, / hanem
a bentrekedtek / léleküledékén / ámulnak s dolgoznak / majdan az igazi tolmácsok / fordítóirodák –”: mert hogy a költő sokkal több verset él meg, mint
ahányat megír, s a bennrekedt, a csak az idegpályákon elzengő versek is versek,
sőt az lehet egy látvány, egy érzet, akár valós, akár álombeli, mert a költőnek
nemcsak a föld négy eleme adatott meg, neki lételeme a vers is. Persze nem
egyformán szervesül vers, én és élet minden költőnél. Nem minden költő él és
élt ilyen szimbiózisban a belőle születő szavakkal. Sőt, ma inkább a profi versíró, a szavakkal dolgozó irodalmár, a papíron születő vers a gyakoribb. Nagy
Gáspár azoknak a poétáknak a sorába tartozik, akiket elemi költőknek is nevezhetnénk, mert összeforrott személyes énjük a versbelivel, s így egzisztenciális kockázatot jelent számukra a szó, a verssor, ami megszületik, s a várakozás
is a megszületésére. A versnek és a megalkotójának efféle azonosságáról juthatnának eszünkbe a sámánok vagy a nagy romantikus poéták, de ez egy másféle,
egy túlfűtött, mágikus lírát feltételezne, holott Nagy Gáspár költészetének
meghatározó jegye az irónia, az önreflexió, az intellektuális kontroll. Ő tehát
a modern ember kételyét, rezignációját vagy malíciáját éli verssé nagy szenvedéllyel. Ejnye, milyen könnyedén mondtam is ki egységbe foglaltan a kételyt
és a szenvedélyt! Könnyedén, mert valóban jelen van a kötet érzelmi spektrumában mindkettő, s jellemző, hogy együtt, egyszerre vannak jelen. De ha elgondoljuk, hogy mind a megrögzött kétely, mind a sodró szenvedély voltaképpen a maga módján igencsak leegyszerűsíti a választ az élet kihívásaira, felmérhetjük annak a morális tartásnak az értékét, amely egyik leegyszerűsítés
vonzásának sem adja meg magát, a kételyt nem a szenvedély kiirtására használja, a szenvedélyt nem a kétely elnémítására, hanem kiszolgáltatja magát egy
ádáz belső vitának, s ez egyszersmind küzdelem a vers szavaiért.

1999. május

5

Vagy a vers keresi meg őt? Mintha ennek is nyoma volna abban a feszült várakozásban, készenlétben, amelyben mint médium, jelekre figyel. Még álmában is.
Amikor a papíron
árnyék sötétül
álmomban persze
mintha tengerárok
feneketlen mélyéről
tempózna föl velem
egy árva buborék gyöngye
talán vers lesz belőle
már rettegek előre
s félem a reggelt
(Árva buborék)

Elég pontos ez a leírás arról a kínról, amit a kimondhatatlan kimondásáért
szenved el a költő, az íróember. A feladat mint fenevad kiszemeli áldozatát,
s a feladat az, hogy ő legyen, aki nevet talál a névtelennek a létezésben. Hiszen
ez a mágusok, a költők dolga ősidőktől. Nincs is ennél gyötrelmesebb munka
a világon. Persze költő számára ennél csak az a gyötrelmesebb, ha nem les rá
sehol, semmiféle vers, feladat, ha nem indul meg a mélyből semmiféle versbuborék, ha a költő feje, szíve tiszta és üres.
Ha nem álmodik. Nagy Gáspár jó néhány versében elárulja, hogy egyik
kedves atyai mesteréhez, Jékely Zoltánhoz hasonlóan ő is termékeny talajnak
használja az álmot. A Prédául a vers című hosszabb költeményben például egy
teljes, rejtélyes álom jelenítődik meg, gyönyörű, szürreális részletekkel, mondjuk hogy a fű egyszer csak benövi a vastraverzeket és felfut a villamos lépcsőjére, padlatára, érzéki szőnyegként a táncolók meztelen talpa alá. Nem hiszem,
hogy egészen logikus argumentációval ki lehetne mutatni, mi a különbség
a szürreális képalkotás rutinjából születő s a megélt, ősi eredendőséget magába
foglaló szürreális lírai toposz között. Már csak azért sem, mert ma már a kommersz- és reklámfilmekben is a valaha botrányosan merész szürreális asszociáció-technika bravúrjaival találkozunk. Még leginkább talán azt a tartózkodó,
visszafogott, szemérmes személyességet tudom felhozni a Nagy Gáspár-vers
(s ezen belül képalkotása) hitelének magyarázatául, amelyben nyilvánvaló a megélt élmény egyszerisége, épp ezért nincs benne számítás, azaz kiszámítottság,
ellenkezőleg: vállalja az esetlegesség és esendőség buktatóit is.
Esendő és kiszolgáltatott költőként igen nagy szüksége van egyfajta „családi”, céhbeli védelemre, beágyazottságra. Költő-atyákra és költő-testvérekre.
Erősen kötődik egy-egy elődhöz vagy atyai baráthoz, a költő-céh nagy és szeretetreméltó mestereihez. Fontosak Nagy Gáspárnak a barátok – hát épp
a költő barátok ne foglalkoztatnák? Sok hommage verset ír, de ezek is össze-

6

tiszatáj

fonódnak a halállal, mert nagyon sok írót, költőt veszítettünk el az elmúlt
években. Ugyanakkor Nagy Gáspár az emlékidéző és tisztelgő versekben is
személyes, sokszor gyöngéden csipkelődő hangon szólal meg, mintha élővel
beszélne; a halotthoz épp oly hűséges, mintha el kéne számolnia vele.
A kötet borítóján Orosz István úgy helyezett el két korinthoszi oszlopot,
hogy a mostanában tőle megszokott manierista grafikai abszurd szerint az
egyik mennyezetként tartja ugyanazt a födémet, amire a másik mint padlóra
támaszkodik. Vagyis egyetlen síkba kerül a fönt és a lent. A fiatal kritikus,
Nagy Gábor azt is észreveszi (Kortárs, 1998. 10. sz.), hogy e födémen a hasadék koporsó alakú, s a hasadékban a galaxisok túlvilága látható. De nézzük
csak meg jobban! Fönt van ez az égbolt? Vagy lent, a mélyben? Attól függ,
melyik oszlop felől nézzük. Nagy Gáspár használja is azt a fogalmat, hogy
mélyfönti lak, ahol velük lehetne beszélgetni, az elveszített barátokkal. Az
Orosz István-grafika magasrendű humora arra is figyelmeztet, hogy Nagy Gáspárra is igen jellemző a tragikus groteszk, az ironikus humor, s ez még legkeserűbb, legfájdalmasabb számvetésében (vagy akár a mélyföntiség fogalmában) is tettenérhető. Ha a Kalap mellé jégvirág vagy a Farsangi credo című verseit olvassuk, az oldott jókedvet, a köznapi örömöt is följegyezhetjük a kötet
hangulati színképébe, s hogy teljes legyen a sor, a politikai versek kemény
humorát, szarkazmusát is számba kell vennünk.
Nagy Gáspár költészetének mindig volt, s ma is van politikai rétege. A halállal
és a verssel való viaskodás mellett ez új kötetének harmadik legfontosabb
motívuma. Nagy Gáspár neve a nyolcvanas években teljességgel politikai jelentéssel bírt, politikai botrányokkal fonódott össze. Igen, erős politikai versek
voltak azok, amelyek a betiltásuk miatt a közfigyelem fókuszába kerültek, az
Öröknyár például, de a megtorlás aránytalan méretet öltött, s ez a hisztérikus
reakció valószínűleg a diktatúra elkényelmesedésének a fokát is mutatja: azt,
hogy akkor már mennyire elszokott a hatalom a mély, érzületi ellenzékiségtől.
(Zárójelben teszem hozzá, hogy az elvi-eszmei kötekedést ennél sokkal jobban
bírta, az szinte életre csiklandozta, felpezsdítette.) Nagy Imre monogramja az
engesztelhetetlen, szervíthetetlen, korrumpálhatatlan haragot hordozta abban
a versben. Az Új Forrás felelősségre vonása és a Tiszatáj betiltása Nagy Gáspár
egy-egy verse miatt tulajdonképpen irracionális, eltúlzott politikai gesztusnak
tűnt akkoriban a szememben. Ma már, amikor annyi egykori fontos dolog jelentőségét vesztette, épp ennek a gesztusnak a dühét jobban értem. Mert világosan kiderült, hogy az ország többféle szellemiségű csoportjai között az igazi
árok máig a forradalomhoz és a megtorláshoz való viszony mentén húzódik.
Sokféle belátás, türelem mozgósítható mindkét oldalon, de a történelmi bűnökre adott zsigeri válasz dönti el, hogy ki melyik oldalán van az ároknak. Ezt
neveztem az imént érzületi (erkölcsi) ellenzékiségnek, s ez teszi utólag teljességgel érthetővé a hisztérikus megtorlást.

1999. május

7

Ma a költők alig foglalkoznak politikai költészettel. Orbán Ottó néhány
versét, egy-két bökverset és rosszemlékű neocsasztuszkát leszámítva alig van az
életművekben nyoma az egyébként vehemens publicisztikával és esernyős tüntetésekkel politizáló írótársadalom tevékenységének. Nagy Gáspár szóban
forgó kötetének az előző két verseskönyvvel együtt (Mosolyelágazás, Orpheusz,
1993; Fölös ébrenlétem, Antológia, 1994) külön irodalomtörténeti jelentőséget
ad az a tény, hogy ő a változás éveiben költőként, versekben is reflektált a történésekre. Egyébként nem hiszem, hogy ezt programszerű elszánásból tette
volna, egyszerűen csak abból következik, amiről az imént beszéltem: hogy
ő éli a verset, s a vers élő anyagként születik meg belőle.
E legutóbbi kötetben jó néhány olyan verset találunk, amelyet a Kulturkampf megalázó, bénító tapasztalatai indukáltak. Címeket mondok: Tompa
időkben, Versek egymás közt, A vétek jogán, Nyári levél-hümmögés, zizzenés, mikor kertünkben a tetvek…, Öregedők s talán már öregek, A történet vége… Hadd
idézzek ebből az utóbbiból egy szakaszt:
Sikerült mindent elkövetnünk
mindent amire elleneink
legszebb álmaikban sem gondolhattak
sikerült sikerült hát vivát vivát
egymást elárulni föladni hátba szúrni
nem volt könnyű de sikerült
saját erőnkből beletalálni
a nagy semmi remegő közepébe
akár ki is húzhatnánk magunk
csak az erősen deformálódott
gerinc ne fájna annyira
s ne hallanánk a csigolyák közti mész
irgalmatlan robajlásait.
Politikai indulatok és sebek jelennek meg ezekben a versekben, de különös
módon nagy különbség van a mai szellemi élet belharcait megidéző versek érzelmi szövete és a hatalmi elnyomatásnak, terrornak szegeződő kőkemény elutasítás között. Például az Öregedők vers befejezésében az Úr könyörületét
kéri a vétkeseknek is, „könyörülj rajtuk ahogy majd rajtam is / ítélkező méltatlan szolgádon”. S semmi heroizmus vagy sértettség nincsen abban, ahogy
tudomásul veszi: bizony kihagyták, kizárták sokféle társaságból, sőt, inkább
fölényes iróniával méltányolja a pártatlanok szabadságának a viszonylagos előnyeit is: „Kimaradni persze mindig jó / karámon kívül több a fű / ám belül
több a széna, zab”.
Az éjben október van című ciklus azonban a történelmi igazságszolgáltatás
elmaradásának, emésztő hiányának szenteli a verseket. A Magyar abszurdban
például elhangzik a magyar közélet éles kritikája, s itt visszautal saját Nagy

8

tiszatáj

Imre versére is: „el-te-met-ni az áldozatokat már nagyon kevés de né-ven ne-vezni a gyilkosokat még mindig túl sok azoknak akik... (FÜGGÖNY)”. Ez a ciklus arról szól, hogy a lelkek, a tudatok mai éjszakájában megemésztetlen októberek, a kivégzett és leölt magyar mártírok kísértenek vagy lappanganak. Az
eltitkolt, elrejtett s erkölcsi igazolást nem kapott múlt a forrása akut depressziónknak – s ezt tekinthetjük akár az új morbus hungaricus történelmi
diagnózisának is. Tudvalevő, hogy a magyar történelemben az efféle diagnózisokat mindig írók, költők állították föl. Most Nagy Gáspáron volt a sor.
... s az ár a folyók partjain s gátjain bizony túlcsap
sőt az eltűnt fehér paplan alól reggelre
rútul kitakarva ott az esettségében összegyalázott
kifosztott anyaföld: vagy másképpen szólva
őszi penészt téli panasszal elkeverő
s nyirokkal átitatott de újulni – ha hagyják! –
ezer meg száz évesen is kész hazaföld
(Helyzetjelentés Vörösmartynak)

Külön utakon, a saját útján járó költőnek mutattam be Nagy Gáspárt akár
mint a versben való személyes feloldódás poétáját, akár mint a baráti hűség
remetéjét, akár mint politikai versek költőjét, de maradt még egy fontos mozzanata költői karakterének, amiben ugyancsak ritka, sajátos vonást mutat fel.
S ez a vonása, hogy nem mond le a remény lehetőségéről, a megbékélés, az elnyugvás lehetőségéről. Ahogy az anyaföld megújulásáról beszél, éppúgy beszél
a lélek halálba nyugvásáról, hazatéréséről. A Pünkösd után, a kötet alaptémáit
kristályos tömörséggel összefoglaló vers azzal zárult:
Hiszem,
és egyre inkább:
a zúgásnak tiszta csöndje lesz
s vigasza minden árvaságnak:
fehérizzású remény,
legyőzött halál.
Talán ehhez kell a legnagyobb lelkierő – hadd emlékeztessek egy beszédes
cikluscímre e kötetből: „A lélek túlerejével” –, s a legnagyobb bátorság. Annak, aki álmában is temetőkben jár, mert sok-sok hozzá közelálló halottal
folytat állandó párbeszédet, aki tehát szinte kultikusan foglalkozik a halállal,
s nem csak annyiban, amennyiben az érettkor természetes velejárója a halál
esélyével való számvetés, csak lelke ereje marad támaszul, hogy a félelem és
a veszteségérzet fölé kerekedhessék, bizalommal higgye, hogy „biztos landolás”
vár ránk, „a megígért birtokunkra jó visszatérés”. Egy teljesen személyes vallomással kell befejeznem ezt az ismertetést: én ezért nemcsak csodálom, irigylem is Nagy Gáspárt. (Kortárs Kiadó, 1998.)

1999. május

9

KISS ANNA

Késdobáló-part
Gaál Erzsébetért

Mintha
indultam
volna
útlevél és
minden nélkül
csak egy
mutató
nélküli óra
került elő a
ruhák alól

S nem akartam
visszafordulni
Aéhó
rántotta el
a rozsdás
bádogot a
túlparttól

A megtámasztott
ikon a
deszkafal
ott állt pedig
s a deszkán
zörgött a
kés

10

tiszatáj

De te
ott voltál-e
kihívón a
deszkafal
előtt vagy
háttal az
egésznek
távolodsz?

Mintha
indultam
volna
útlevél és
minden nélkül
mutató
nélküli óra
került elő a
ruhák alól

S nem akartam
visszafordulni már
Aéhó
rántotta el
a rozsdás
bádogot a
túlparttól

1999. május

11

A megtámasztott
ikon a
deszkafal
ott állt pedig
s a deszkán
zörgött a
kés

De te
ott voltál-e?

Hattyú a jégen
Molnár Piroskának

Lángol a
hatalma szín
téli nap
költ e fény és
nagyság
nélküli létben
lángol és
zeng a halálos
torlasz

Merő süvöltés
a csend
felnyílt lapokon
folytatódik
végtelen
kulisszái
mögött

12

tiszatáj

Meg sem írt
szcénákon
nyitja mélyeit
eléd mögéd

Hajmosáshoz
készülsz
nemtörődöm
fésűid a
tükörből
kerülnek elő
lánggal
világló
jégtükörből

Lángol és
zeng a halálos
torlasz
csak pihéit
hordja a szél
hatalmas
fészke felől
merő
süvöltő szárny
a csend

Merő hó és
süvöltés
ahogy jégre
lobbannak a
szárnyak

1999. május

13
a nehézkes
madár ott áll
a fényben
és a parton
maradnak a cipők

Lángol a
hatalmas szín
téli nap
költ e fény és
nagyság
nélküli létben
lángol és
zeng a halálos
szín

Merő süvöltés
lánggal
világló
jégtükörből
folytatódik
meg sem írt
szcénákon

Lángol és
zeng a halálos
frázis
csak pihéit
hordja a szél
hatalmas
fészke felől
merő süvöltő szárny
a csend

14

tiszatáj

KIRÁLY LÁSZLÓ

Születésnapomra
itt az 55
fejre állított 22
s minden ugyanaz
csak a szélbe kiáltó magas szerelmek
szívében fordul fordítva a gyilok
mogorva nyájak szelíd pásztorokat terelnek
tőmondatokban szólok mint a fukarok
szétesett karámból merre menjek
nem bánják nevetek halok ordítok
furcsanevű nők gázolnak el
az utcasarkon – intza oana
a másik meg kocsija ajtaját tárja
meg ne ázzam – gabriela ursz
miértre egyik se válaszol nincs szava
sámán vagy ki csak tudsz de nem tanulsz
s az ó kék kerek égből idő hamva hull
nem irgalom nélkül
csak irgalmatlanul
itt a hallgatás
csönddé kékülő vörös hangoskodás
vetkőző asszonyok páragőzben
egy világbölcs szabó vladimir festményen
ahogy benézel a havas ablakon
csengő csendül szögesdrót zörren
tékozló fiának rívé anyja örvend
fasza félszázad mondhatom
a tusakodás ölés mint régi ismerős
múlt kútjába könyvbe rejtezik
kutyába menekült önzetlen hűség
vidítja borozó lelked reggelig

1999. május

15

BÁLINT PÉTER

Alföldi portrék
REGÉNYRÉSZLET
Már alaposan benne jártunk a nyárban, július végét írtuk kilencvenegyben;
a langy esti meleg füllesztőnek tűnt az imaházban. Bár az ablakokat is kinyitottuk sorra, mégsem mozgott a levegő; valami édeskés virágillat telepedett
a teremre, akárha orchidea-csokrot helyezett volna valaki az úrasztalra. A távolból már hallatszott a hazaigyekvő tehéncsorda kolompolása; a szemközti házak kapujában idős nénikék beszélgettek saját állatukat várva, hogy nekiláthassanak a fejésnek. Zavacki, a postás, ráérősen és fütyörészve tekerte kerékpárja
pedálját a postahivatal felé, oldalához laposan simult bőrtáskája, s a jól végzett
munka tudata felvidította, a kapukban trécselő ismerős asszonyságoknak csöngetett, és sapkájához emelt ujjaival tisztelgett a férfiaknak, akik pipájuk szárával integettek vissza, vagy megemelték kalapjukat, alóla kivillant homlokuk,
melyen egy fehér csík futott körbe, jelezve meddig barnította le fejüket a tűző
nap kapálás közben. Egy-egy motorkerékpár is elrobogott, felverve a port, s az
út mentén állók bosszúsan néztek utánuk, „csibészek mind, egytől egyig, csak
a villanypózna képes megállítani őket”, dünnyögte valaki.
A presbiteri gyűlést hat órára hívta össze a gondnok, de már jóval a kezdés
előtt megjelentünk szinte mindannyian; két tucatnyian lehettünk, csak az ágyban fekvő betegek s az utóbbi időben elhunytak hiányoztak. A szószéktől
jobbra, a szuszogó hangú harmónium körül a gondnok s még vagy három férfi
pusmogott egymás közt; időnként az egyikük sietősen kiment az udvarra, s néhány szempillantás múlva fejcsóválva tért vissza. A hórihorgas és szónoklatban
járatlan gondnok, aki olykor a hirtelen nőtt kamaszok esetlenségével és hetykeségével gesztikulált, olykor pedig nagyon is határozott utasításokat adott fullajtárjainak, szorongva függesztette tekintetét a bejárati ajtóra, melyen át hamarosan be kellett lépnie valakinek. Ezt az ismeretlent szerettük volna visszautasítani látatlanul is, hiszen megvolt a véleményünk arról, aki habozás nélkül
elfogadja megbízatását a presbitérium többségének jóváhagyása nélkül. A gondnok indulatosan járatta körbe fakó kék szemét a terem másik szegletében folyton változó és egyre növekvő társaságon, mintegy jelezve, készen áll a megmérettetésre és ha kell, akár a végsőkig tartó küzdelemre is. Igen, fújt ránk, oly
dühödten, hogy öklelni tudott volna; mirajtunk akarta elverni a port, mert elleneztük önkényes lépését, mely semmibe vette és sértette a presbitérium évszázados jogait.

16

tiszatáj

Az „ellenzék” gyűrűjének közepén – a gondnok minősített e szerencsétlen
szóval bennünket, noha a szeretetben senki sem lehet az Úr ellenzéke –, a püspöktől kieszközölt nyugdíjaztatással száműzött lelkészünk, Dani bácsi ült némán, megtörten, talán zsoltárokat énekelve magában. Gyermeki ártatlansággal
sütötte le szemét, mely megalázottsággal és reménytelenséggel telítődött. Ő már
napok óta bizton tudta, amit mi hinni sem nagyon akartunk, hogy tudniillik
nincs tovább, mégsem prédikált sem a püspök, sem a leendő lelkipásztor ellen;
mi pedig, akárha valóban egy rossz ügy „ellenzéke” volnánk, nem adtuk föl
a reményt, legalábbis szégyelltük volna, ha ennek az ellenkezőjét olvassa le az
arcunkról. Szótlanságából merítettük erőnket s elszántságunkat, az a méltánytalanság és türelmetlenség ugyanis, mellyel eltávolítani óhajtották gyülekezetünkből lelkipásztorunkat, bősz haragot és heves ellenkezést váltott ki sokakból. Igaz, voltak közöttünk olyanok is, akik mihamarabb szerettek volna túllenni a lelkészváltáson, s arra hivatkozva igyekeztek kihúzni a mérges fullánkot szívünkből, hogy idős pásztorunknak már talált is a püspök úr egy szobát
a nyugdíjas lelkészek otthonában. Bár fogalmam sincs arról, hogy e békítők
akármelyike is milyen szívvel vonult volna be egy nyugdíjas házba, hátra hagyva otthonát, a barátokat és egykori társakat, engedékenységük és békefohászuk
engem egyenesen dühített, s alig bírtam fékezni magam.
„Tiltakozzunk a püspök úrnál!”, „Ugyan, ő írta alá a nyugdíjaztatást”, „Félrevezették őt is ezek az újdondász hitvallók...”, „Esküszöm az élő Istenre, hogy
be sem teszem többé ide a lábamat, ha...”, „Botrány!” –; vágtunk egymás szavába, mint ha mindenki a másikat biztatta volna kitartásra. „Nem, ez így sértő
az egész gyülekezetre és a lelkészre nézve is” –, próbálta egyikünk csitítani
a többieket, ám az imént még megfontoltnak látszó, egyszeriben maga kezdett
el harsányan érvelni. Utoljára a grundon éreztem ily feszült várakozást, amikor
a két focicsapat tagjait választottuk meg hangos kiabálás közepette, nem
lehetett ugyanis másképp eldönteni ki melyik oldalra álljon. Felnőtt férfiak
voltunk mindannyian, némelyek megéltek már egy-két forradalmat és háborút, rendszerváltást és száműzetést, mégis, a leghiggadtabb és legbölcsebb presbiterek arcára is kiült a láz, s félő volt, hogy valamelyikük rosszul lesz a következő pillanatban.
„Amondó vagyok, hogy forduljunk a zsinathoz...”, „Meg kell akadályoznunk ezt a nyilvánvaló aljasságot!” –; „Azoknak pedig, akik viszálykodók,
akik ellenállnak az igazságnak, és a hamisságot követik, haraggal és bosszúállással fizet majd” –; valamennyien az ismerős hang irányába fordítottuk a fejünket, s a gyűrű szélén láttuk megbújni a vaksi Várhegyit, aki cinkosan és
bárgyún mosolygott, s nem tudtuk hirtelenjében eldönteni, vajon kinek a pártján áll e pillanatban, olykor az előző hetekben ellenünk beszélt, máskor meg
hozzánk csatlakozott, mert visszarettent a közeljövőtől, mely ki tudja milyen
szerepet szán neki. „Álnok, vén gazember! – sziszegte Kárpáthy Gyula a fogai

1999. május

17

között, s amúgy férfiasan hátba vágta régi haragosát – Ideje volna színt vallani,
mert az Úr kiköpi ám a langyosakat. Hol a testvérei ellen beszél, hol a zsidókat ócsárolja, mondja vén csibész, van egyáltalán valami, ami szent maga előtt?
He!” Várhegyi végig sem hallgatva a feddést, az udvar irányába menekült;
szemmel követtem kirohanását, szívesebben láttam volna egyszer s mindenkorra kívül ezt a szenteskedő embert, aki oly sok borsot tört valaha nagyapám
orra alá. „Óh, ha most itt lennél mellettem, nagyapa! Te, aki mindig bölcsen és
szigorúan tudtál mérlegelni és ítélkezni. Mitévő legyek? Bár nehéz helyzetben
vagyunk, mégis hozzákezdtünk az új templom terveinek a véglegesítéséhez.
Mert ahogy Dani bácsi mondogatta, eleink sem voltak könnyebb helyzetben,
mint mi, mégis tanúságot tettek a hit rendíthetetlenségéről és saját áldozathozatalukról. Az Úr velünk volt és velünk marad, nincs hát okunk aggodalomra és kishitűségre”. Bár igyekeztem a nagyapám egykori barátainak a véleményét kikérni és meghallgatni, de ők éppen az enyémre és Erdőssiére, a másik kurátoréra voltak kíváncsiak. „Ti fogjátok felépíteni a lélek házát, nektek
kell most bölcsnek lennetek”, erősítgettek bennünket.
A gondnok a helyi tüzép vezetője volt, afféle lapaj ember, kinek nem okozott nagyobb gondot időnként besegíteni a rakodóknak, szívlapátnyi tenyerével úgy szorította össze az ember ujjait kézfogáskor, akárha szándékában állt
volna amúgy istenesen megropogtatni. Foglalkozása egyben be is határolta
szellemi képességeit és jellemére is hatott. A fuharosokkal, erdészekkel, raktárosokkal könnyedén tudott tárgyalni, egy nyelvet beszéltek, s a velük töltött
évek alatt elsajátított bizonyos tulajdonságokat is, így a ravaszkodást, a kettős
szájjal beszélést, a füllentést és a szemrebbenés nélküli véleményváltást, s azt
hitte az Isten ügyében is oly könnyű eljárni, mint a kivágandó fákéban. Bármikor tárgyaltunk a parókián az építészmérnökkel a leendő templomunk
nagyságáról és az építőanyagok áráról, bambán és fölényesen „heherészve” farolt ki a végleges állásfoglalás elől, ránk, kurátorokra és a lelkészre bízva a dolgot, „amíg csak papíron létezik az ötlet, nem is tanácsos érdemben tárgyalni
róla”. Praktikus ember volt, ez igaz; s hát utólag azt is el kell ismerni, hogy
igavonó baromként tudott húzni, ha az építkezés menete és a szükség úgy
hozta. Csak éppen már a tervezgetés korai időszakában rajtakaptuk, hogy a hátunk mögött egyeztet s köt előzetes szerződéseket, anélkül persze, hogy erre
felhatalmaztuk volna. „Jó lesz mindig a körmére nézni, mielőtt valami visszavonhatatlan ostobaságot csinálna, aminek mi fizetjük meg az árát”, ajánlotta
Erdőssi Zoltán, akit szintén „praktikus” embernek ismertünk mindannyian.
Sokat megélt és tapasztalt róka módjára kerítette be „áldozatát”, akitől szívességet vagy tanácsot akart kérni, őt viszont nem egykönnyen lehetett falhoz állítani. Pedig többen és többször is megpróbálták, mivel a bankban dolgozott
a hitelezési osztályon, egészen addig, amíg a főnöke, a Huszárik-fiú ki nem ebrudalta, mert Erdőssi nem óhajtott részt venni aljas üzelmeikben, melyek ab-

18

tiszatáj

ban merültek ki többnyire, hogy a hitelkérőnek bizonyos százaléknyi összeget
vissza kellett adniuk a kedvező elbírálás fejében. Csakhogy Erdőssi tudta, ha
bármelyik kérelmező feljelenti egyszer a bank vezetését és be is tudja bizonyítani a síbolást, örökre elveszíti a becsületét, ezért ágált az igazgató és osztályvezetője ellen, akik iparkodtak gyorsan megszabadulni tőle, akár azon az áron
is, hogy jelentős végkielégítést fizettek ki neki. Utólag áldotta az eszét, hogy
nem adta bérbe a farát, mert az egyik fuvaros olyan botrányt csinált (fegyverrel fenyegette meg a banktisztviselőket egy pénteki zárás előtt, amiért az igazgató a megállapodás szerinti összegen felül még öt százalékos részesedést emelt
le a hitelkeretből), amelyre mégiscsak felfigyelt a sajtó és a gazdaságvédelmi
rendőrség is, s a két vezetőt vizsgálati fogságban tartották hónapokon keresztül.
Erdőssi egyébként volt könyvelő és gazdasági vezető is különböző cégeknél, s jól ismerte a törvényadta „kiskapukat”, melyeket kijátszhatott volna,
mégis tartózkodott az ügyeskedés bizonyos formáitól, amelyek gyors és könynyű jövedelmet biztosítottak volna a számára, talán mert emlékezett iparos
apja egykori intéseire, melyeket a gazdasági világválság idején elkövetett tőzsdei csalásokból és egyéb panamázásokból szűrt le a fia számára. Bár olykor
a szokásosnál is közvetlenebb volt velem, s olyan ügyekről fecsegett előttem,
melyek révén megértettem némely ismerős atyafi hirtelen jólétét és tündöklését, s bizony újra és újra végiggondolva a részleteket, azon is elmerengtem, vajon nem igyekszik-e maga is bizonyos előnyökre szert tenni az, aki ily mélyrehatóan ismeri a pénzügyi ügyleteket, mégsem gondoltam felőle rosszat, ugyanis éppen szigorú ítéletei nyugtatták meg kétkedő természetemet. Óvatossága és
ravaszsága ellenére tartózkodóan csak azokkal szemben viselkedett, akik gyanakvást ébresztettek benne őszintétlenségükkel vagy alamusziságukkal; az efféle alakokkal szemben időnként nyers és goromba is tudott lenni, ilyenkor
orcáját elöntötte a vér, s nem rejtette véka alá kegyetlenül kíméletlen véleményét. Egyébként egy kis elhajlásra és jó kedélyű trécselésre mindig kaphatónak
tűnt, nem egyszer tértünk be a „Víg halász”-ba egy korsó sörre vagy fröccsre,
ilyenkor a politikai ügyekről és a nőkről cseréltük ki a véleményünket, amely
néha alapvető eltérést mutatott.
Erdőssit bármennyire is elfoglalták teendői, a gyülekezet érdekében bármikor hajlandónak mutatkozott kapcsolatot teremteni a polgármesteri hivatalban és a megyei önkormányzatnál olyan alakokkal is, akiket egyébként meggyőződésük vagy jellemgyengeségük miatt megvetett. Ha olykor akadékoskodott is valamiért a presbiteri gyűléseken, nem szereplési vágyból vagy fontoskodásból tette, egyszerűen oly sokszor és sokan akarták már félrevezetni és rászedni munkája során, hogy óvatos duhajjá vált. Nem hitt az efféle épületes parancsoknak: „ha megdobnak kővel, dobd vissza kenyérrel”, mert pontosan
tudta, hogy a zsivány természetűek és másokon élősködők szívesen és gyakran

1999. május

19

élnek vissza e keresztyéni intéssel, abban bízva, hogy ármánykodásukért és
erőszakosságukért úgysem mernek megfizetni a jámbor és védtelen emberek,
akiket jobban elképeszt az aljasság, a cinikusság, a gátlástalanság, semmint
a megtorlásra gondolnának. Ezért az indokolatlan félénkségért, a gátlástalanok
előtti meghunyászkodásért nagy árat fizettünk az elkövetkező években.
Túlzás volna azt állítani, hogy a gondnok és Erdőssi jól ismerték egymást,
hiszen a gondnokot csak néhány éve helyezték a városunkba, kurátortársam
pedig egy helybeli iparos családból származott. Viszont arra határozottan emlékszem, hogy az első pillanattól fogva ellenszenvesnek és sunyinak tartotta
a gondnokot, ebben is egyet értett lelkipásztorunkkal. Dani bácsi, akihez egy
általa nagyra becsült lelkész ajánlólevelével toppant be nem is oly rég a gondnok, hamar tanújelét adta számunkra annak, hogy nem túlságosan rajong e lapajért, s nem is igen bízik meg benne; „olyan labirintus-jellemű ember”, határozta meg homályosan első benyomását, mely sokkal pontosabb lélekrajznak
bizonyult, mint hittük volna.
De a templomtervezés idején még magam is telve voltam elfogódottsággal
és kétellyel, vajon meg tudok-e felelni annak az elvárásnak, melyet velem
szemben támasztanak az idősebb presbiterek. S mi tagadás, a gimnáziumban
sem éppen úgy mentek a dolgaim, ahogy elterveztem; vagyis hiába iparkodtam
láthatatlan maradni és saját köreimbe visszahúzódni, az igazgatóválasztáskor
keményen bíráltam meg a jelöltet, amiért szakmai programjában háttérbe
akarta szorítani a „művészeti tárgyakat a reál tudományok javára”. Mondanom
sem kell, bakot lőttem, méghozzá kapitálisat, mert megválasztása után az első
adandó alkalommal fegyelmit akasztott a nyakamba, s kevesen múlott, hogy
nyomban ki nem csaptak az állásomból. „Elveszítetted az éberségedet, barátocskám. Már-már azt hitted, megállapodhatsz. Keresztlányod van, a fizetésedből tudsz félretenni valamennyit, képeket is veszel és álmodozol. Egy frászt,
barátocskám! Nem emlékszel már arra, mit is mondott a nagyapád? 'A kommenistáknak akkor se higgy, fiam, ha kérdeznek!' Na jó nagyapa, de most én
kérdeztem. Hogy éppen rosszkor és rosszat? Újfent megtanultam a leckét, ne
félj! Igen, nem szabad elengedni magamat, egyetlen pillanatra sem. Tudom,
a gyanakvás paranoia. Örökös száműzetés. A lélek belső köreibe. Köldökzsinór nézegetés. De hát nem ezt akarták tőlem? Hogy örökösen bűnösnek érezzem magam valamiért? Hogy a kétely és bűntudat marcangoljon: hol hibáztam
és mit vétettem? Kalapos Vilmos és én, két különböző nemzedék, nem ugyanazt akartuk mi ketten? A művészek alkotói szabadságát magunkba szippantani
olyan korban, amikor a szabadságról és istenhitről hallani sem akartak a hatalmasok. Paranoiás korban mindegy, hogy mi vagy: zsidó, netán kálomista.
Minden törekvés, mely a gyökerek ápolására és a lélek szabadságára irányul:
gyanús. Kalapos és én, két megrekedt polgár, akikre hol a szabadkőművesség,
hol a kozmopolitaság, hol pedig a gyűlölni való ellenség billogát sütik. Uram,

20

tiszatáj

mikor állapodhatunk már meg mi ketten, egy zsidó és egy kálomista, valahol
Európában? Milyen világ az, amelyikben nem kell valamiféle ostoba ítéletek
miatt szenvednünk és gyanakodnunk? Jó lenne, ha egyszer már eljönne a Te
országod!”
A felhők koránt sem vonultak el a fejem felől, s ez indokolta, hogy félelmeimen és magányomon úrrá leendő, visszatértem a családi hagyományhoz,
s Dani bácsi mellett igyekeztem lelki menedéket találni az istenhitben. Azt,
hogy a gondnok – akinek az unokanővére kollégám volt, s rajta keresztül persze mindenről tudomást szerzett –, mily álnok természet volt, később keserűen és fájdalmasan tapasztaltam meg; sok mindent árult el a jelleméről az is,
hogy ügyem kapcsán mint valamiféle „békétlenkedő és összeférhetetlen alakot” festett le a presbiterek előtt, kiknek többsége persze már régről ismert,
s jól tudták, hogy bizonyos ügyekért valóban hajlamos vagyok elmenni a végsőkig is, s ez, a külső szemlélő számára valóban egy „összeférhetetlen pacák”
benyomását is keltheti. De ne rohanjunk ennyire előre!
A huzakodás és erőpróba valódi tétje, bármily fájdalmas is ezt így utólag
bevallani, nem a régi lelkész szolgálatának a meghosszabbítása volt. Pontosan
tudtuk, hogy elérte azt a kort, amikor a józan ész szerint is nyugdíjba kell vonulnia, noha egészsége nem romlott meg annyira, hogy ne szolgálhatott volna
még akár egy-két évet is, amíg felépül az új templom. Azt is felmértük, hogy
saját erőnkből nem volnánk képesek jobb megoldást találni az idős lelkészek
otthonánál, hiába is áltatnánk magunkat. Csak hát az a mód, ahogy több évtizedes szolgálat után meg akartak szabadulni tőle, az tűnt felháborítónak és
keresztyén emberhez méltatlannak.
Fejünket összedugva tanakodtunk a hátsó szegletben, amikor az úrasztal
előtt, hangját köszörülve megállt egy negyven körüli férfi, s határozott „áldás
békességgel” köszönt. Egy pillanatra néma csönd lett, melyet a haza igyekvő
csorda kolompolása töltött ki. Újfent egymásra néztünk, s tovább érveltünk,
okoskodtunk, kardoskodtunk, akár a piacon szokás. „Kedves testvérkéim, kérem, imádságos szívvel és Isten előtti alázattal foglaljanak helyet mindannyian,
s hálát adva a mi Urunknak, Teremtőnknek, békességben imádkozzunk
együtt, mielőtt bölcsen, ahogy megfontolt presbiterekhez illik, megbeszélnénk
e nem mindennapi helyzetet.” „Ki ez a piperkőc, ájtatos manó?” – szakadt föl
önkéntelenül is Kárpáthy Gyulából a kérdés. „Hadd mutassam be a gyülekezet
leendő lelkipásztorát...igen, a leendő...., kérem a presbiter testvéreket csendesüljenek el...” –, s a gondnok egyre ingerültebben hadonászott, szégyellte a leendő pásztor előtt ingatag helyzetét. „Kedves testvérkéim, nem a magam jószántából jöttem, noha tiszta szívvel és hálát adva az Úrnak érkeztem a gyülekezetbe, Önök hívtak engem lelkipásztoruknak” –, s két tenyerét a Bibliára
téve, rátámaszkodott az úrasztalra, s mélyen a szemünkbe nézett. A lélektani
ráhatásnak és meggyőzésnek ezt az olcsó fogását épp elégszer volt alkalmunk

1999. május

21

elviselni a későbbiekben. „Mi ugyan nem hívtuk...” –, vetette ellen egy hang,
s újfent mozgolódás, köhécselés és szapora suttogás vette kezdetét, akárha megannyi renitens nebuló foglalt volna helyet a teremben. „A gondnok úr és néhány presbiter testvér meghallgatta prédikációmat s alkalmasnak találtak
a gyülekezet vezetésére és Istentől megáldott új templomuk építésére...” „Azok
is vigyék vissza, akik idehívták ...”–, replikázott valaki, de a figyelmemet már
egészen más kötötte le. Megdöbbenve fürkésztem ezt a szavakkal és archaikus
jelzőkkel zsonglőrként dobálózó férfit, aki talpig feketébe öltözött; felöltőjén
sehol sem látszott egy gyűrődés, fehér ingének nyaka és kézelője ki volt keményítve, elegáns selyem nyakkendője tintafoltként bújt feszes mellénye alá, a haját feketére festette, s emellett még be is zselézte. Őszintén szólva, a mégoly
kritikus női szem sem talált volna ruházatán semmi kivetnivalót. Spanyol
nagyurak szoktak így megjelenni királyi fogadásokon vagy bálokon, ahol
a „név és rang” kötelez alapon tiszteletben kell tartani az etikett legapróbb előírásait is.
Valami nagy-nagy szomjúság vett rajtam erőt, s a „Víg halász” képe rajzolódott ki előttem, s láttam magam egy korsó hideg sört inni, ahogy bajuszomon
végigcsorog a hab, s kézfejemmel dörzsölöm le róla. Órákon át folyt még
a vita arról, hogy kinek köszönhetően és mi módon került hozzánk Jánossy
Gáspár; még az esperes úr is iparkodott latba vetni a befolyását és tekintélyét,
mely azon az estén ugyancsak megtépázódott, ezt érezve maga is kelletlenül
ficergett elnöki székében s gyakran pillantott hol karórájára, hol pedig a megfékezhetetlen presbiterekre. A kirobbanni készülő és valódi botránytól Dani
bácsi mentette meg a presbiteri gyűlést. Utoljára még egyszer szigorúan feddett
meg mindannyiunkat, egyikünket s másikunkat is érdeme szerint, s kinek-kinek magának kellett eldöntenie, mit és mennyit vesz a lelkére az intésből.
„Ha pedig te zsidónak nevezed magadat, aki a törvényre hagyatkozol, és az Istennel
dicsekszel, és azzal, hogy ismered az ő akaratát, és meg tudod ítélni, mi a helyes,
mert megtanultad a törvényből; és meg vagy győződve arról is, hogy te a vakok vezetője vagy, meg a sötétben járók világossága, az oktalanok nevelője, és a kiskorúak
tanítója, mivel tied a törvényben az ismeret és az igazság teljessége: ha tehát mást
tanítasz, magadat nem tanítod?” Majd felállt, fájós lábát húzva egy kicsit, az úrasztalhoz lépkedett s gondolkozás nélkül ölelte meg fiatalabb társát, aki, akárha karót nyelt volna, fejét hátra vetette. „Nincs bennem harag irányodba. Az
Úr legyen vezérlő pásztorod!” –, s mint aki nem kívánja személyével zavarni
a presbiterek békülését, elhagyta az imaházat.
Jánossy arca megremegett, akárha ideggörcs szaladt volna végig izmain;
homlokáról élére hajtott zsebkendőjével letörölt egy izzadságcseppet, s alig
hallhatóan felsóhajtott.
*

22

tiszatáj

Azt szokták mondani, minden csoda három napig tart. Olykor egy kicsit
tovább, de semmiképpen sem hosszabb ideig, mint négyszer három nap. Ez
éppen elegendőnek bizonyult arra, hogy néhány nappal a jövevény viharos
bemutatkozása után, egy kis teherautó megálljon a parókai előtt és elszállítsa
Dani bácsi ingóságait a vasútállomásra.
Siralmas látványt nyújtott a költözködés, mivel alig volt több holmija lelkészünknek, mint azon szerencsétlen családoknak, akiket a hivatalosságok
szoktak kiköltöztetni otthonukból gyermekestől, ipamostól együtt, mert évek
óta képtelenek a villany, a gáz és vízdíjat fizetni. Egy kisvárosban az emberek
élete nyitott könyv, bárki kedvére olvashat és lapozhat vissza benne, s történjék bármi is, semmi sem maradhat titokban, merthiszen ahogy mondják: öszszecsődülnek a népek a látványosságra; így annak is hamar híre kelt, hogy öszszejöttünk néhányan lelkészünket búcsúztatni, s persze azért is, hogy utoljára
együtt időzzünk azzal, akit Isten tudja, mikor láthatunk újra közöttünk. Felpakoltuk a platóra a szívéhez nőtt bútorokat, a kartondobozokba gyűjtött
könyveket és iratokat, a ládákba hajtogatott ruhaneműket. Ahogy ilyenkor
lenni szokott, az asszonyok hangosan és megszakítás nélkül pityeregtek, a férfiak hosszasan szorongatták a lelkész kezét s talán a halálra gondoltak, mert
felrémlett emlékezetükből a régi mondás: minden búcsúzkodáskor meghalunk
egy kicsit. „Hát, nagytiszteletű úr, én nem vótam afféle templonyjáró ember,
s azt sem t'om milyen érzésekkel hágy itt bennünket, szomszédokat, de nekem
éppúgy fog hiányozni, mint a püfögő-csühögő masinák hiányoznak, miolta
nyugdíjba mentem”, s az egykoron bakterháza előtt elhaladó szerelvények vezetőinek délcegen tisztelgő Limperger bácsi, aki olykor a parókia kertjét kapálta, permetezte, gondozta lelkiismeretesen, akárha az övé volna, olykor a házban végzett kisebb-nagyobb javításokat ezermester lévén, olykor pedig egy
kancsó bor mellett diskurált a lelkésszel a lugas árnyékában, kérges-bütykös
tenyerébe fogta Dani bácsi tömzsi kezét, és sokáig szorongatta, akárha a legodaadóbb híve lett volna mindig is. „Tudja Jenő, az Úrnak nem mindig azok
kedvesek, akik az imapadokat koptatják. Irigykedve néztem, ahogy elbíbelődik a palántákkal, a mézperegetéssel, a borfejéssel”, s hogy kétségeit és félelmeit
leplezze, adomákkal igyekezett úrrá lenni elgyengülésén. Noha a sofőr, akit
a gondnok küldött a telephelyről, végső búcsúzkodásra nógatott volna bennünket, valahonnan előkerült még két flaska bor, s ittunk az egészségére; Sarolta
néni, az egyik legrégebbi presbiter, aki az újságot és a kalendáriumokat árulja
a templomban, utoljára egy üveg saját befőzésű meggylekvárt adott útravalóul,
a szomszéd pedig egy liter akácmézet, torokfájás ellen. „A mi hitünk a legjobb
gyógyír a lélek betegségére”, rémlett föl hirtelenjében, de senki sem volt bibliás
kedvében, nem citáltuk az Írást és évszázados üldöztetésünk során íródott
zsoltárainkat sem énekeltük, pedig nekem úgy a nyelvemen volt a „Perelj
Uram perlőimmel”, melyet gyakorta hallottam nagyapámtól.

1999. május

23

A józan ész, ugye, azt diktálta volna, ha csak egy rövid és átmeneti időre is,
de az új lelkész a régi parókia épületében költözzön családjával, két fiával, két
lányával és feleségével, ám legnagyobb meglepetésünkre a püspök másként
rendelkezett, s a Bozóki néni halálával nemrég megüresedett házat bérelték ki
a Jánossy-család számára. Az imaháztól nem messze lévő bérlemény ugyan
nem volt sokkal jobb állapotban kívülről, mint a parókia épülete, de három
tágas szoba, világos és kertre néző konyha, éléskamra és fürdőszoba állt rendelkezésükre, s a gázfűtést sem oly régen újították fel. Nem értettük mi üthetett a püspök úrba, eleddig pénzhiányról és a megcsappant holland meg svájci
adományokról beszélt, ha segítségét kértük a parókia felújításához, most pedig
akárha megnyerte volna a főnyereményt a lutrin, bőkezűen állta a költségeket.
Még szerencse, hogy a bérleti díj nem minket terhelt; de ettől függetlenül,
maga az a tény, hogy az új lelkésznek rögtön házat béreltek, mert elfogadhatatlannak és hivatásához méltánytalannak tartották a „lepusztult parókiát”, viszszatetszést szült az idős presbiterekben is. S még azok is, akik korábban kétkedve és hitetlenkedve hallgatták tőlünk, kurátoroktól, arról szóló beszámolónkat, hogy a püspök e meglepő szavakkal nyugtatta meg jelenlétünkben az
építészt, „ígérem lesz pénz az új templom építésére is, ha Kiss Dániel nyugdíjba vonul, s egy erős kéz irányítja a munkálatokat”, egyszeriben igazolódni
látták a hihetetlent, s nem minősítették már rosszízű pletykának állításunkat.
Ám a kellemetlen meglepetések még csak ezután következtek.
*
Az első vasárnapi istentiszteleten Jánossy a Hóreb-hegyi barlangban megbúvó Illésről prédikált, aki megfáradt a szolgálattevésben, s az Úr kérdőre vonására saját hitben maradásával és elvitathatatlan érdemeivel hivalkodik, miközben önnön életét becsesebbnek tartja a prófétálásnál. „Mit csinálsz itt, Illés?
Ő így felelt: Nagyon buzgólkodtam az ÚRért, a Seregek Istenéért, mert Izráel fiai
elhagyták szövetségedet, lerombolták oltáraidat, prófétáidat pedig fegyverrel ölték
meg. Egyedül én maradtam meg, de az én életemet is el akarják venni.” Majd pedig sértettségből, önérzetesen és vonakodva követi Isten parancsát, hogy adja
át a szolgálatot a fiatal Elizeusnak, az újonnan kijelölt prédikátornak, aki helyette arat le bizonyos gyümölcsöket, s viszi végbe mindazt, amit Illés valamikor elkezdett. Nem kellett kommentárt fűzni e példázathoz az egyébként kevésbé pallérozott szelleműeknek sem. Ha azt mondom, Jánossy e példázattal
nem lopta be magát a szívünkbe, talán keveset mondtam; csak olajat öntött
a tűzre, mely sokáig fel-felparázslott, hiába is akarta mindegyre oltogatni.
Azt sem hallgathatom el, hogy az öreg Illés szavainak más jelentőséget és jelentést is tulajdonított; ki tudja miért, talán az írott betű zavarta-e meg látását,
vagy talán a térítési szándéka nem ismert határt, mindenesetre Izráel népének

24

tiszatáj

szövetségszegését és oltárrombolását olyan súlyos bűnnek tartotta, „amiért
a zsidók elveszítették üdvreményüket, s Krisztus keresztelése után az óhitű választott nép örökké hontalan és görgő kő marad”, mondta egy bibliaórán,
s azon véleményét sem rejtette véka alá, hogy „valamennyiüknek külön-külön
kell megerősíteniük, Krisztuson keresztül újra a szövetséget az elárult Úrral”.
Néhányan persze pontosan tudtuk, hogy bölcstelen és elhamarkodott ítéletmondás volt ez a javából, melynek célpontja a „Víg halász” tulajdonosa, Kalapos Vilmos volt, aki „az iszákosság fertőjébe taszítja a híveket, hogy éppoly oltárrombolóvá váljanak, akár az ő hitsorosai”, miként gyakorta ismételgette később is e véleményét a kocsmárosról, pusztán csak azért, mert nem mutatott
hajlandóságot egyes szeretetvendégségek támogatására néhány üveg üdítővel és
egy-egy tálca süteménnyel.
Az igehirdetést követően, az ároni áldásosztás előtt, Jánossy arra kérte
a presbitereket, hogy egy rövid megbeszélésre maradjanak vissza. Mi, székeinken ülve, azon tanakodtunk, ugyan mi lehet oly halaszthatatlanul sürgős, hogy
a rekkenő hőségben itt marasztaljon bennünket. Alig lebbent tova a záróének
utolsó akkordja, Jánossy újonnan kapott palástjában feszítve a bejárati ajtóhoz
ment – kimérten és méltóságteljesen lépkedett, fényesre suvickolt bőr cipőjének talpa éppúgy recsegett, akár az öreg Kalapos egykori elegáns éttermében
a vendégeké –, s minden távozót megölelt és két oldalt arcon csókolt, ami ugyan
némi megütközést váltott ki a szemérmesebb férfiakból, mégsem húzta vissza
az arcát más, csak egy családanya, aki kamaszodó lányával állt a sorban. A serdülő lányka pironkodva viselte, hogy egy idegen férfi arcon csókolja, majd barátságosan megpaskolja ugyanott, és eközben rendszeres imádkozásra sarkallja
őt, aki apja halála óta szinte az imákba temetkezett. Gyászruhás anyja távolságtartóan fogott kezet a nagytiszteletű asszonnyal is, aki férje jobbján állva
mutatkozott be a híveknek.
Nem voltunk sokan, hamar elfogyott a sor, annak ellenére is, hogy Jánossy
külön-külön áldást kért az Úrtól mindenkire, s a közösségben levés felettébb
mód szükségességére hívta fel az üdvözülésre vágyók figyelmét. Végezetül
szertartásosan elköszönt hitvesétől is, gyermekeivel pedig, akik az atyai elbocsátásra vártak, bölcs intelmei sorolása közben fogott kezet, akárha maguk
is konfirmandusok volnának, majd elénk lépett, s nyomban mondandójába
fogott.
„Testvérkéim, ami elmúlt, azt bármennyire is fáj, el kell fogadni imádságos
szívvel. Ha valaki úgy érzi, elhordhatatlan bűn terheli a lelkét az utóbbi hetekben történtekért, vallja meg töredelmesen az ő Urának, s ezzel zárja is le
a múltat, mert csak az az ember nem tud megszabadulni a múltjától, aki újfent
bűnökkel terheli el a lelkét. Ha tehát valaki panasszal szeretne élni az Úr érdemtelen, de elhívott szolgájával szemben, a páli intés értelmében röviden és
egyszer szóljon, hogy a hitben gyöngélkedők el ne bizonytalanodjanak és

1999. május

25

a Krisztust követők meg ne botránkozzanak. Testvérkéim, meg kell értenetek,
ha a fuvaros elereszti a gyeplőt, a lovak is három felé húznak. Aki tehát Istentől indíttatva érzi magát a mi közös, szent ügyünk, az általatok eltervezett
templom megépítésére, az fogadjon el engem pásztorának, aki pedig másként
dönt, annak fájdalmasan, de Isten után sóvárgó szívvel tudomásul veszem
akaratát, s nem gátolom meg abban, hogy más gyülekezetben találjon lelki
békére”.
Hamarjában gyomromba hasított a fájdalom, akárha kést vágtak volna belé,
s az elhangzott szavak szálldosni kezdtek a múlt felé, hogy társaikra rátaláljanak: „aki nincs velünk, az ellenünk van”, s beleborzongtam az összecsengésbe.
„Nagyapa, te, aki nemes harcodat megharcoltad, s átvészelted az irgalmatlanság
éveit, igazat szóltál, amikor arra intettél: minél közelebb jutsz a fényhez, annál
súlyosabb árnyalakok törnek ellened!” A nyári hőségnek volt-e betudható,
avagy valami másnak, szavait csönd követte, ahogy mondani szokás, még a legyek zümmögése is hallatszott. Az asszonyok némelyike Krisztusban megboldogult arccal függesztette tekintetét a kifogástalan öltözetű és sima modorú
lelkészre, aki oly igézően tudott Isten nevében szólani; mások a veteményesben felgyülemlett munkákat vették sorra gondolatban, vagy éppen a levesben
fövő kappan ízét idézték föl, és szerettek volna mihamarabb túllenni a lélekfaggatáson. Néhányunknak viszont üresen kongott az imaterem; bennem a cicerói körmondatokban megfogalmazott igemagyarázatok egyszeriben széjjelestek, akár gyakorlatlan kántor keze alatt a máskor pillekönnyen iramló futamok, melyek disszonáns akkordokra, vagy rosszul lefogott és fals hangokra
töredezve már nem emlékeztetnek az ismert zsoltár dallamára.
Bárhányszor hangzott is el a „testvérkéim” kifejezés, szédülés ragadott magával, akárha fejbe kólintottak volna. A gondnok persze elégedetten járatta végig győzedelmes tekintetét rajtunk, Jánossyban hamar megsejtette nemcsak
pásztorát, de lelki társát is. „Meglátjátok, mostantól fogva néma vezeti a világtalant, s fordítva” –, bizonygatta véleményét ironikusan Kárpáthy Gyula, a templomkertben köré gyűlőknek. Várhegyi szemmel látható örömmel dörzsölte
kezét a pásztor beszéde után, s lelkében ujjongott ős ellensége megjegyzése miatt
is, és a fárasztó lépcsőkön bukdácsolva sietett vissza az imaházba. „Megtalálja
zsák a foltját”, mutatott utána Erdőssi, aki egy akkoriban számomra értelmezhetetlen kijelentést tett: „Mi akkor is kálvinisták maradunk, ha felépül egyszer
az új templom.”
*
Az addig többnyire csak kuratóriumi megbeszéléseken tervezgetett templom építése másfél év után hirtelen fordulatot vett. Jánossy rendkívüli kuratóriumi gyűlést hívott össze egy kedd estére, s tüzetesen átnézte velünk a kész
terveket, aggályosan faggatva az építészt az előre látható végösszegről, a kiala-

26

tiszatáj

kítandó helyiségek számáról és méretéről, a födémszerkezet költségéről és a fűtés megoldásáról, s nem csekély érdeklődéssel hallgatta a leendő parókia ütemezését sem. A gondnok feltűnő módon nem „heherészett” többé, igyekezett
mindenre kielégítő választ adni, olykor még az építészt is túllicitálva. Nem
győztem kapkodni a fejem a rázúduló számok és áldáskérések hallatán –; bizony
mondom, ha számokból és imákból épülne egy templom, minden bizonnyal
napok alatt elkészült volna a miénk. Jól ismertem az építészt, kinek a felesége
egykoron nálunk tanított, amíg nem kényszerült arra, hogy asztmás gyermekével otthon maradjon; csöndes, megfontolt ember volt, afféle munkamániás, aki,
ha egyszer komolyan hozzákezdett a tervezéshez, gyakorta még a családjáról is
megfeledkezett. Más az ő helyében rögtön a tiszteletdíj megállapításával és garanciák kikötésével kezdte volna a tárgyalást, ő viszont még arról a járandóságáról is lemondott, ami kötelezően járt volna, nem hitbuzgalomból, egyszerűen
fontosabbnak vélte álma megvalósulását, mint vagyona gyarapítását, melyet
más házak tervezésekor egyébként szem előtt tartott. A kuratóriumi gyűlésről
távozóban kikértem a véleményét, nehogy feltűnően tájékozatlan legyek
bizonyos döntéseim meghozatala előtt; később is gyakran fordultam hozzá, ha
elbizonytalanodtam, de egy idő elteltével már ő is éppoly tehetetlenül állt
szembe a megindult lavinával, akárcsak én, holott nekem lett volna lehetőségem
befolyásolni a döntéseket, ha a véleményem valaha is számított volna, s nem
húzzák keresztül minduntalan határozatainkat. Később, néhányszor úgy éreztem, koloncok vagyunk Jánossy és a gondnok nyakában, ami abból derült ki,
hogy a kuratórium egységes döntése ellenére egészen másként jártak el egy-egy
számla kifizetésekor, megbízási szerződés aláírásakor vagy adomány elkönyvelésekor, mint ahogy abban megállapodtunk. Ilyenkor Erdőssi határozottan
tiltakozott s a jegyzőkönyvbe vetette mondandóját, csak éppen a jegyzőkönyv
semmiféle ellenvetést nem tartalmazott, amikor a presbitérium előtt felolvasták.
Újabb tiltakozás következett kurátortársam részéről, én tanúskodtam Erdőssi
mellett, a gondnok pedig álnokul tagadott, s Jánossy hagyta a vitát parttalanul
folyni a presbitérium nyílt színe előtt, mert jó emberismerőként sejtette, hogy
az idősebbek, akik néhány hasonló kínos jelenet után maguk sem tudták, kinek
higgyenek, s egyébként is kivetni szerették volna nyakukból az efféle időigényes gondokat, lassan közömbössé válnak, merthiszen a templomot akarják
látni mihamarabb. Ne tagadjuk, Jánossy e taktikával hamar célt ért: valamennyi
vita arra volt csupán jó, hogy a csüggedt idős presbiterek elhatárolódjanak
tőlünk és az építkezés nyűgétől, s a gondnokra meg a lelkészre bízzák az ügyek
intézését, akár azon az áron is, hogy bennünket, kurátorokat, akiket ők választottak meg a presbitérium tagjaiból, magunkra hagyjanak kétségeinkkel.
Látszatra minden úgy ment, mint a karikacsapás. Kicsit gyanúsan is gyorsan
követték egymást az események. A korábban habozó és háttérbe húzódó gondnok napok alatt felmérette a parókia és az imaház értékét, s félrehívott Er-

1999. május

27

dőssivel a következő vasárnapi istentisztelet után, hogy talált egy megbízható
építkezési vállalkozót, aki hajlandó lenne megvásárolni a parókiát egy tisztességes összegért, melyből megkezdhetnénk az alapozást. Erdőssivel egymásra néztünk, mert erről még szó sem esett közöttünk, azt hittük, valamiféle pályázat
útján értékesítjük a telket, s a parókia elbontásáért is jó pénzt kérünk. De még
két nap sem telt el, telefonhoz kértek a gimnáziumban, s a gondnok lelkesen közölte, hogy a püspök úr hosszas tárgyalások révén megszerezte a telket a várostól, ráadásul ingyen, úgyhogy azonnal kezdhetjük az adománygyűjtési akciót.
Ma sem tudom biztosan, hogy árulás volt-e a részemről, vagy a tett- és becsvágy tűnt erősebbnek ellenkezésemnél, minden esetre teljes erővel vetettem magam a munkába és egy szemre is gyönyörködtető kiadványt készítettünk kurátor társammal együtt, fedőlapján a leendő templom homlokzati látványának rajzával, belül négy nyelvű ismertetővel. Napokon át lázasan írtam egy üres iskolai
dolgozatfüzetbe az ismerősök nevét, a helybeli és más városbeli kiemelkedő
személyiségekével, művészekével együtt, akikről feltételeztem, hogy egy új kálvinista templom építésétől nem idegenkednek. Volt, akit telefonon győzködtem az adakozás fontosságáról, volt, akit személyesen kerestem meg a siker reményében, másokat pedig a borítékokban szétküldött kiadványok segítségével
iparkodtam megnyerni ügyünknek. A megyei hírlapban is megjelentettünk egy
rövid cikket az épülő templomról, melynek képe lassan kezdett beívódni az
emberek tudatába. Bár többet reméltem az akciótól, mint amennyit kaptunk,
mégis csinos kis összeg érkezett a számlánkra és a hívek is adakoztak, ha
a vártnál szerényebb mértékben is. Eközben Erdőssi barátom a telekkönyvi
iratok ügyében rohangászott és egy ismert jogász megnyerésén fáradozott, nehogy valami kellemetlen meglepetés érjen bennünket.
Fenntartásaink nemigen oldódtak Jánossyval szemben, de a „közös ügy” feledtette egy időre a lelkészváltáskor elszenvedett sérelmeket. Egyébként is várakozó álláspontra helyezkedtünk; „nekünk belülről kell ellenőriznünk, hogy
minden rendben megy-e, vagy sem. Ameddig úgy érzik, hogy nem tehetnek
meg bármit a hitünkkel és becsületünkkel szemben, maradnunk kell a kuratóriumban. A templom állni fog, ez kétségtelen, csak azt nem tudom, hány kálvinista lesz benne, ha kiengedjük a kezünkből a lélek házának épülését”, jegyezte meg komoran Erdőssi barátom, aki oly sokszor marasztalt később is,
amikor elszállt a hadakozástól a kedvem.
*
Egy kuratóriumi gyűlést követően, Jánossy őszintén marasztalt, s bár engem
nyolc órakor várt otthon barátnőm, mégis ráálltam egy rövid négyszemközti
beszélgetésre; akkor még nem sejthettem, hogy a lelkész, valamiféle érthetetlen
s mindmáig kifürkészhetetlen okból szándékozik megnyílni előttem, s ezért

28

tiszatáj

meséli el részletesen családja történetét, mely utólag számtalan dolgot megmagyaráz különös jelleméből.
Nagyapájának Kassa belvárosában, nem messze a székesegyháztól, férfi és
női divatárú kereskedése volt; egyaránt árult felöltőket és pelerineket, öltönyöket és kosztümöket, ingeket és selyemblúzokat, fehérneműket és harisnyákat, s persze mindenféle kiegészítőket: kalapokat, kesztyűket, esernyőket és
sétapálcákat is. A város vagyonos és kevésbé tehetős polgárai, és a környékbeli
nemesek is hozzá jártak vásárolni, úgyhogy üzlete napról napra virágzott, s egy
idő után már azt is megengedhette magának, hogy segédeket és könyvelőt
tartson, s hogy francia és olasz árukat szerezzen be az igényesebb vevőknek,
a rendszeresen nála vásároló nőknek pedig kis üveg parfümökkel és kozmetikai
szerekkel kedveskedjen. Megtakarított pénzének egy részét bankban kamatoztatta, másik felét kölcsön adta uzsorára. Valósággal rettegtek tőle adósai.
Mérhetetlenül boldoggá tette a tudat, hogy a régi nemesi családok és a befolyásos polgárok körében foroghatott, bizalmasuknak és hitelezőjüknek tartották, s nagy házat vezetetett, amelyben politikusok, bankárok, művészek és
kékharisnyák is rendszeresen megfordultak. „Kezemben tartom az egész várost”, ez volt a szavajárása, s valóban döntően befolyásolta a magisztrátus öszszetételét.
Olykor hetekre is eltűnt Bécsben, ahol egy divatos színésznő karrierjét
egyengette, lakást bérelt neki, estélyeket adott a tiszteletére s pazarlón költött
toalettjére, s az sem igazán bosszantotta, hogy ünnepelt szeretője fiatal balett
táncos fiúkkal csalta meg őt, olykor maga biztatta efféle félrelépésekre. Vonzódott e kétes hírű, bizonytalan egzisztenciájú és szertelen életmódot folytató
bohémekhez, Maecenásuknak vallotta magát, s mindegyiküktől hálásan kasszírozta be a hódolat és áldozat különféle megnyilvánulásait. Egyesek impotens
hírét keltették, mások perverz hajlamait emlegették; egyként mosolygott mind
a két pletykán, ám azzal egyáltalán nem gyanúsíthatták, hogy feleségével bizalmas viszonyban volna, hiszen évek óta külön szobában aludtak, s csak az
étkezőasztalnál látták egymást, még üdülni is külön jártak. Az italt sem vetette
meg, különösen a francia konyakot és a pezsgőt szerette, de a bordeaux-i vörös
és elzászi fehér borokból is válogatott készletet halmozott föl pincéjében, évjárat szerint csoportosítva a flaskákat a farekeszekben; s mániákus megszállottsággal vásárolta a márkás szivarokat is, melyeket fadobozkákból vagy bőrtárcából kínált barátainak, akik nem fogytak ki a dicséretből.
Apját sohasem látta, mert néhány hónapra rá, hogy anyját feleségül vette,
megszökött egy Kassán vendégszereplő pesti táncosnővel, akivel egy Adria parti
város hotelszobájában élt kitartottként, maga futtatta kedvesét a casino
vendégei között, akikkel olykor perpatvarba keveredett, ha nem fizettek tisztességesen, vagy ha el akarták csábítani gerlicéjét. Időnként felbukkant ugyan
megzsarolni az apósát, aki csak azért adott neki valamennyi összeget, hogy

1999. május

29

mihamarabb elhordja magát, s a kicsikart pénzzel újfent eltűnt egy időre, kártyázni, inni és rulettozni. Ám attól tartva, hogy egyszer elveszítheti az aranytojást tojó tyúkot, ördögi tervet fundált ki, s egy látogatása alkalmával, gyermeket nemzett elhagyott feleségének. Anyja valamilyen érthetetlen oknál fogva
rajongott e szélhámos bajkeverőért, aki végül is vérbajban halt meg egy tiroli kis
faluban, ahova a rendőrség elől bújt el, sikkasztásért körözték ugyanis.
Anyja úgy szülte meg őt, akárha fattyút hozott volna a világra; a szülés után
hónapokon át tejlázzal kezelték egy osztrák elmeklinikán. A nagyapa, elkerülendő az újabb botrányt, magához vette őket, s Bécsben neveltette unokáját, hiszen még szlovák-magyar a határok módosítása és az államosítás előtt sikerült egykori vagyonából annyit kimentenie, amennyiből újra alapíthatott egy
kereskedőházat, mely, hála korábbi bankár és politikus kapcsolatainak, gyorsan
felvirágzott. Semmit sem tudott, s nem is akart megtagadni egyetlen unokájától,
akit a legjobb magániskolába íratott s elhalmozott zsebpénzzel, melyből
cukrászdába hívhatta osztálytársait, gyümölcskosárkákat majszolni és málnaszörpöket inni, s roppant mód élvezte, hogy társai irigykedve-ácsingózva néznek rá, akár egy valóságos „kis hercegre”. Nagyszülei halála után egy pesti rokon vette magához és a református gimnáziumban fejezte be tanulmányait, mivel anyja rendszeres pszichiáteri kezelés alatt állt.
A sok megrázkódtatás, a magányosan töltött esték, a céltalannak tűnő töprengések, a hasztalanság tudata Isten felé fordították lelkét, s ettől fogva éppoly
szigorúan tartóztatta meg magát a bűnös kísértésektől, mint amilyen meggondolatlanul és szertelenül költötte zsebpénzét egykoron semmiségekre. Frissen
felszentelt és kinevezett lelkészként találkozott első gyülekezetében egy fiatal
lánnyal, aki annak ellenére is rendszeresen járt az istentiszteletre, hogy meg sem
volt keresztelve. A kissé molett, sápatag és önbizalom hiányával küzdő lány
a tanítóképzőt végezte, s egy éve hiányzott még a diploma megszerzéséig,
melynek segítségével, biztos állás tudatában térhetett volna vissza szülővárosába, apja ugyanis megyei párttitkár volt. A gyülekezetben imádkozó lányon
olykor neurotikus tünetek mutatkoztak, halálfélelmek gyötörték s időnként
arra panaszkodott, hogy képtelen apja árnyékában és zsarnoki természetének
kiszolgáltatva élni, s éppen akkoriban foglalkoztatta az öngyilkosság gondolata,
amikor megismerkedtek. Mellette új hitet és új reményt kapott, s még a diploma
megszerzése előtt megszülte első fiúgyermeküket, s bármennyire is tombolt,
fenyegetőzött apja, feleségül ment hozzá, a vidékre száműzött lelkipásztorhoz.
Örömüket lelték a szegénységben, az önmegtartóztatásban, az otthoni és parókián végzett imádkozásokban és a szaporodó gyermekáldásban. Hitvallónak
mondták magukat, s az Istenre találás örömét igyekeztek megosztani mindazokkal, akik eladdig hiába vártak a hallgatag Isten jeladására. Ezen és ezért
munkálkodtak az előző két gyülekezetben, ahol szolgált.

30

tiszatáj

„Nos, testvérkém, ez az én történetem, megszenvedtem a hitemért és családom
fertelmes bűneiért. Bárha a gyülekezetben mindenki el tudná mondani ezt magáról! Én úgy látom, szólj, ha igaztalanul ítélkezem, az emberek itt inkább csak
templomjárók, semmint hitben élők.”
Megszántam őt; nem, inkább restelkedtem korábbi ellenséges viselkedésem
miatt, s hirtelenjében feledtem a sértő „testvérkéim” megszólítást, a zselézett
hajviseletet, hiszen az apjához fűződő viszonya – mely Rembrandt képeit:
a tékozló fiúnak, Saul és Dávid történetének feldolgozásait juttatták emlékezetembe –, önvizsgálatra késztettek. „Tévedtem megint” mondtam magamnak,
s napokon át emésztett a kétség viszálykodásom okán. Ám a magamfajta önfejű
és konok ember a világért sem vallaná meg nyíltan tévedését, ezérthát inkább
kettőzött erővel vetettem magam a munkába, s azt reméltem, bűneimet, melyeket az új lelkipásztorral szemben követtem el, megbocsátja az Isten, s egyszer
Jánossy Gáspár is belátja, hogy Dani bácsi melletti kardoskodásom éppen
a hűség, a megbízhatóság és a szeretet jele, nem pedig szájaskodás és gyülekezetbomlasztás.
Őszinte közeledési szándékom jeleként néhány nap múlva meg is hívtam
lakásomba, amit soha sem tettem kollégáimmal, de még a legközvetlenebb ismerőseimmel sem; jobb a magánéletemtől távol tartanai másokat, igy legalább
nem érhet keserves csalódás, különben sem szerettem volna, ha barátnőm épp
akkor toppan be, amikor valaki nálam időzik; nem akartam sem őt, sem magamat hírbe hozni. Egy kisvárosban jobb az elővigyázatosság; az emberek
amúgy is oly sok mindent fecsegnek alaptalanul s olyan hamar szeretnek ítélkezni.
Jánossy szokása szerint kifogástalan fekete öltönyében állított be, felöltője
alatta frissen vasalt inget viselt, melynek gallérja alá gondosan kiválasztott
nyakkendőt kötött; még a cipőjét is hajlandó lett volna lehúzni, nehogy összerondítsa szőnyegemet. Mielőtt helyet foglalt volna, megállt a falra akasztott
festmények és grafikák előtt, s lelkesült arccal dicsérte ízlésemet, s gyűjtőszenvedélyem kapcsán újból nagyapja fényűzését emlegette, enyhe gúnnyal szája
szögletében. A készülő templomtervekről, a gyülekezetépítésről s a szívemben
oly régóta dédelgetett vágyamról (tudniillik hogy újfent visszalopjuk a templomba a művészetet s a vasárnapi iskolában előadásokat tartok egyes alkotókról)
oly sokáig beszélgettünk, hogy észre sem vettem mily gyorsan repült el az idő,
teljesen kizökkentem időérzékemből s csodálkozva vettem tudomásul az est
érkeztét, Jánossy az órájára pillantva szabadkozott, hogy sajnos még tengernyi
dolga van, többek között meg kell látogatni egy-két idős beteget is. Az ajtóban
búcsúzkodva magához ölelt, arcon csókolt, amitől szemérmesen elpirultam,
talán Júdás csókja rémlett föl egyszeriben, lényeg az, hogy nem hallottam miféle
igét ajánlott figyelmembe az esti imádsághoz, s persze azt sem volt teljesen
világos számomra, mire is céloz a képeim sorsát illetően, mintha árverést vagy

1999. május

31

adományozást említett volna. Minden bizonnyal már akkor, látogatása alkalmával megfordult fejében az a képtelen ötlet, hogy néhány képem eladása révén juthat nagyobb adományhoz az építkezés javára. Ha őszintén feltárja szándékát, időben elmondhattam volna neki, nincs az a pénz, amennyiért valaha is
megválnék ezektől a képektől, nem is a valóságos vagy lehetséges értékük
miatt, hanem mert létemet igazolják. S hát cseppet sem zavart az, hogy a Kalapos Vilmos örökségéből származó képek Jánossy szemében a „kapzsiság és vámszedők harácsolásának szimbólumai” voltak, melyek éppúgy megfertőzik tulajdonosukat, akár Júdást a Szinhedrion tallérjai. Savanyú a szőlő, gondoltam,
s nem állt szándékomban arról vitázni vele, mivé is vált volna Rembrandt vagy
Van Gogh hagyatéka, ha egy-egy műgyűjtő nem áldoz érte olykor egész vagyont. Óh, jól tudom, Kálvin sem szívlelhette különösebben a piktúrát, s más
egyéb művészeti formákat sem, csak hát, kérdem én, mivé lettünk volna mi
kálvinisták, ha az elmúlt évszázadok alatt létre sem hozzuk azokat az alkotásokat, melyekre idejekorán tilalom és átok mondatott; mivé is válnánk, ha egy
újkori autodafé révén felszámolnánk szellemi örökségünket.
Egyébként, amikor Kalapos Vilmos rákényszerült, hogy felesége ápoltatása
miatt felszámolja családi gyűjteményét, szomorúan jegyezte meg: „Sokan tartják haszontalannak e szenvedélyt, viszont alig néhányan gondolnak bele, miként is őrizhetné meg egy nemzet szellemi javait, ha nem volnának hozzám
hasonló csudabogarak, akik nem földet, gépet vagy tudom is én miféle szerkentyűket vesznek, hanem képeket, szobrokat és kéziratokat. Tudom, hogy
bennünket zsidókat egyesek élvetegnek, parazitának, kozmopolitának és szocialistának tartanak, mások meg azzal vádolnak, hogy gyökértelenek vagyunk,
akik bármerre is menekültünk az idők folyamán, sehol sem akarunk még csak
hallani sem őseink hitéről és a nemzeti megkapaszkodásról. Csak hát a zsidó
sem egyforma, barátom, miként maguk kálvinisták sem. Éppúgy vannak közöttünk hagyományőrzők, hithűk, az apák által választott földbe és mesterségbe gyökerezők, mint a hagyományból semmit sem magtartók, neveltetésüket és apai örökségüket megtagadók, talajt vesztett önfeladók, akik úgy kacérkodnak az eszmékkel: a szocializmussal és liberalizmussal, ahogy a korzón volt
szokás a szépasszonyokkal. De látja, fiatal barátom, ezt a gyűjteményt nem
a sokat emlegetett kalmárszellem, nem is az önhittség és bírvágy hozta létre,
hanem az a mérhetetlen tisztelet és szenvedélyes szeretet, melyet apám érzett
a művészet iránt. S azért őrizgette, rejtegette képeket és rajzokat a háború
alatt, s az azt követő évtizedekben is, amikor könnyen rásüthették volna gyűjteménye okán akár a 'kulák', akár az 'osztályellenség' bélyegét, mert úgy vélte,
nem lehet olyan világban élni, amelyik időről időre megsemmisíti a múltat,
tetszése szerint átírja a történelmet, egyes embereket kiradíroz az emlékezetből, míg másoknak dicsőséget hazudik. S hát miféle kultúrpolitika az, kérdezgette gyakorta apám fennhangon, amelyik háttérbe szorítja a tehetségeseket és

32

tiszatáj

szorgalmasokat a dilettáns szerencselovagok, a húsos fazék körül sündörgők,
a pártvezérekhez dörgölőzők kedvéért? Sosem azért vásárolt egy-egy képet, mert
a pénzes zsidót, a mecénást akarta eljátszani, akinek hálával tartoznak e kegyes
gesztusáért az éhenkórász alkotók, ahogy oly sokan szerettek közülünk ilyen
színben tündökölni, s mihelyt elfordult tőlük egy művész, rögtön árulásról,
hálátlanságról papoltak a nyilvánosság előtt. Nem, épp ellenkezőleg, a maga
részéről apám érezte megtiszteltetésnek, ha valamelyik művész műtermében
válogathatott és vásárolhatott. Ezért a háttérbe húzódni tudásért és önzetlen
műpártolásért tisztelték a legnagyobbak is, s azt sem rótták föl neki, hogy nem
szakértő, csak szenvedélyes gyűjtő, aki bizonyára tudja miért áldoz ennyi
pénzt alkotásaikra.”
Engem nem kellett Kalapos Vilmosnak apja jó szándékáról és becsületességéről győzködnie; a gyűjtemény önmagáról és önmagáért beszélt, bármelyik
nagyváros múzeuma megirigyelhette volna; s ha olyan hírességek vagy csak később elhíresült művészek otthonában fordulhatott meg, mint amilyeneknek
a képeit gyűjtötte, bizonyára becsülték is valamiért a vidéki étteremtulajdonost,
aki szívesen látta vendégül a mifelénk nyaraló művészeket, s olykor hitelezett
is nekik. Művészettörténészként sosem izgatott miként is vélekednek hivatásomról és tárgyáról a levitézlett bértollnokok, a pártpropagandistáknak behódoló kritikusok és az önmagukat szakértőnek kikiáltók. Ellenben módfelett
elkeserített, hogy a Jánossy-féle szemlélet (melyet a nyolcvanas évek derekán
már az egykori pártpropagandisták sem vallottak magukénak), éppen kirekesztő jellege miatt üldözte el a tehetséges fiatalokat az Alföldről. Bennem is feltört
időről időre a vágy, hogy kiállításokat rendezzek a régiónkbeli tehetségeknek;
olykor egy-egy befutott festő ügyének még sikerült is megnyernem a helyi hivatalosságokat, ám pártolók és vásárlók hiányában képtelennek bizonyultam
maradásra és letelepedésre bírni a fiatalokat; „művésztábort” is csak egyetlen
egyszer szervezhettem városunkban, mert az ott létrehozott alkotásokat „ideológiai szemétnek” minősítette egy népművelő.
Egyszóval zavarba ejtett Jánossy csókja, engem ugyanis még az apám sem
csókolt arcon soha, amióta iskolába kezdtem járni, s édesanyám is csak félénken szorongatta a kezem vagy simogatta meg olykor a fejem, s annak ellenére
sem engedtem neki a csókolgatást, hogy láttam, iszonyatosan szenved tartózkodásom miatt. „Kisfiam, de régen is volt Istenem, amikor még valóban kisfiamnak szólíthattalak”, sóhajtott föl, s könnybe lábadt a szeme; ettől viszont
borsózott a hátam, mert sejtettem, eztán a szív húrjain kezd el játszani, én pedig nem szerettem volna megbántani őt, de azt sem akartam, hogy megérezve
engedékenységemet, újfent a házasságomat hozza szóba. Olykor még az is feszélyezett, hogy ölelkezéseink után barátnőm önfeledten és hálásan csókolgatott, miközben kéjesen nyújtóztam el az ágyban, ugyanis mindig első szere-

1999. május

33

tőim: Zsuzsa és Fleur mohósága rémlett föl ilyenkor emlékezetemben, s nekem nem akaródzott rájuk gondolni mikor mással ölelkezem.
*
De térjünk csak vissza Jánossy Gáspárhoz; nálam tette első látogatását követő vasárnap, Erdőssi barátom félrehívott a templomkertben a terebélyes
diófa alá, s beszámolt arról, hogy az új lelkipásztor kéretlenül és váratlanul
megjelent náluk az előző este, úgymond a békességet és testvéri szeretetet ápolandó, s a maga részéről már-már hajlott volna békejobbot nyújtani a nem kívánt jövevénynek, de egy jelentéktelennek tűnő mozzanat tüskeként maradt
meg benne, s megakadályozta a közeledésben. Távozóban Jánossy az én magánéletemről: szeretőmről és képeim eredetéről, értékéről faggatta őt, no és
persze arról, hogy mit is gondol rólam. Bizalmatlanul ráncoltam össze szemöldökömet, mert arra gyanakodtam, Erdőssi talán e gyanúkeltéssel akarja elejét
venni annak, hogy korán „bratyizni” kezdjek a tiszteletessel, s azért is, mert
elképesztett Jánossy jól értesültségével. „Különben is; nem Kálvin korában
élünk, amikor bárki számon kérheti rajtam legbensőbb érzelmeimet, s azt,
hogy kihez és milyen szálak fűznek” –, morogtam magamban.
Kételyek és gyanúk kavarogtak bennem; s azon tűnődtem, vajon honnan
veszi a bátorságot az „oszd meg és uralkodj” alapon történő ítélkezéshez, hiszen másfél éve érkezett közénk s még alig tisztázta helyzetét és súlyát a mi kis
közösségünkben, máris jogot formál mások gyöngéinek a kipellengérezésére és
az életem megrendszabályozására. Indulatok törtek föl bensőmben, mégsem
siettem tisztázni az ügyet Jánossyval, mivel egy bizalmas beszélgetést követő
őszinte ki- és feltárulkozások nem voltak kívánatosak számomra. Egyébként
is, épp elég volt szüntelenül küzdeni apámmal, aki szintén tudomást szerzett
valahonnan szeretőmről, s mindenáron összeboronálni igyekezett vele, már
csak az unokák miatt is, én viszont hallani sem akartam függetlenségem feladásáról. Akkor még nem is sejtettem, hogy Jánossytól tud mindenről, aki bátorkodott felkeresni az apámat, hogy szigorával hasson oda az én erkölcstelen viszonyom mielőbbi felszámolása érdekében, a hívekben ugyanis visszatetszést
kelt az Isten előtt törvénytelen kapcsolatom, amely nem más, mint kéjlesés és
fajtalankodás.
Apám persze ismert engem, s tudta, hogy éppoly hajthatatlan vagyok döntéseimben, akárcsak ő, hiába is iparkodna hatni rám, s noha elvörösödött haragjában, mégsem tessékelte ki az ajtón a rólam kegyetlen ítéletet mondó tiszteletest. Sokáig elhallgatta előttem mind a látogatás tényét, mind saját véleményét Jánossyról, merthogy látva templomépítő lendületemet, nem akart a lelkipásztor ellen uszítani. Pedig mennyi, de mennyi kudarctól és viszálytól kímélt volna meg, ha időben elszólja magát. Talán nem tápláltam volna oly vérmes reményeket kurátori teendőim értelméről, s barátnőmet is megóvhattam

34

tiszatáj

volna attól a tortúrától, amelyen néhány hónappal később keresztülment
Jánossy jóvoltából, ugyanis egy prédikáció keretében nyilvánosságra hozta
a nevét annak a „szemérmetlen nőszemélynek, aki erkölcsi fertőbe rántja az
egyik legszorgosabb presbitertestvérünket”, s ezzel mindörökre elmarta őt
mellőlem, boldogtalanná téve engem is. Barátnőm nagyanyja maga is jelen volt
az ominózus istentiszteleten, s noha egyáltalán nem lett volna ellenére, ha feleségül veszem az unokáját, már csak a két család régi ismeretsége okán sem, miként a viszonyunkba sem szólt bele eladdig, amíg Jánossy ellenünk nem tüzelte, egyszerűen úgy tett, mintha nem is tudna semmiről. Óh, ezek a jóságos
tántik és nagymamák, mennyi bölcsességgel és emelkedettséggel tudták elfogadni a dolgok folyását, a csapásokat és néhakori örömöket; s mily megértőnek bizonyultak bizonyos vétkekkel szemben – melyeket, ha pusztán csak
a törvények szavára figyelmeznek, el kellett volna ítélniök, de az évtizedek és
emlékezetben őrzött korábbi nemzedékek történetei arra intették őket, hogy
a farizeusoknak sincs több hitelük ama ítélőszék előtt –, ezérthát nem is feszegették őket. Ám ha valaki is cinkossággal vagy bűnpártolással vádolta meg
őket, nagyobb részük megrémült az istenítélettől, s igyekezett tisztára mosni
lelkiismeretét; csak kevesen mertek az élet jogára is hivatkozni, azok, akik belátták, hogy hit és élet nem tévesztendő össze a hitélettel, velük szemben
a többiek a hitetlenség vádjától féltek, igen, az ateizmustól, mely egy nemzedék alatt kilúgozta az emberek agyából a próféták hitét.
De ne siessünk ennyire előre a történetben. Talán felesleges is mondanom,
hogy Erdőssi figyelmeztetése nyomán újfent bizalmatlanná és tartózkodóvá
váltam Jánossyval szemben. Ezt a lelki hintázást: odahajlást és eltávolodást
képtelen voltam egyszer s mindenkorra megszüntetni a rákövetkező időben
sem, mert akárhányszor beszélt velem – akár arról, hogy mily jó volna, ha az
új templomban kiállításokra, koncertekre kerülhetne sor a „nem hívők” megnyerése és a hívők lelki gazdagodása érdekében; akár arról, hogy esténként kételyek gyötrik, vajon felépíthető-e a templom csatározások, kellemetlen döntések és viszálykodások elkerülése nélkül, amelyek bizonyos fokú erkölcsi zuhanással járnak valamennyiünk számára –, mindig szeretetéhséget, támogatásért
esdeklést és nyíltszívűséget véltem kihallani hangjából. Viszont mindahányszor elképedtem, ha akár egy idős presbiter tehetetlenségéről, zsugoriságáról,
okvetetlenségéről fakadt ki előttem, s a mihamarabbi megújulást szorgalmazta
(amely alatt alig is titkoltan a presbitérium lecserélését értette, s mindent meg
is tett azért, hogy a „régiek” közül minél többen hagyják el a gyülekezetet
s újonnan megtértekkel gyarapítsa a hívek számát); vagy ha valamelyik előttem
szapult idős ember azzal állított meg az utcán, hogy kuratóriumbeli akadékoskodásomról, világias szokásaimról, „nem kellően mély hittel átitatott bölcselkedéseimről” ejtett szót a tiszteletes egy négyszemközti beszélgetés alkalmával.
A hallgatag, áskálódásra képtelen Sípos tanár úr leplezte le akaratlanul is ezt az

1999. május

35

ármánykodást, amikor nagyobb óvatosságra intett a lelkésszel szemben, aki
nemcsakhogy tapintatlan, de előszeretettel vájkál mások magánéletében és kohol vádakat. Akkoriban én már olyan gyanakvóvá váltam, hogy egykori tanárom szavait is kétkedéssel fogadtam, noha tudtam, nem szokása másokat rágalmazni; ha a templomépítés sodrásában alkalmam lett volna higgadtan elmerengeni, elég bizonyosságot szolgáltatott volna Jánossy szeretetlenségére és hatalommániájára az is, hogy a gyülekezetben egymásra is gyanakszunk. De mintha
Jánossy előre megérezte volna mindig is, ki gyengítheti helyzetét és megítélését, Sípos Ferenc ellen próbált hangolni.
Mi tagadás, egy ideig nem akartam szembesíteni e „kettős szájjal” való beszédével Jánossy Gáspárt, „úgyis kijön a lépés, hogy tisztázzuk a dolgokat”,
gondoltam. Ám egy alkalommal, amikor halott nagyapám tekintélyét és emlékét sértő kijelentése miatt mégis elérkezettnek láttam az időt a feddésre, meglepett mily vehemenciával utasította vissza e számonkérést, „tudhatnád testvérkém, akiket ez idáig nem nyerhettem meg Istentől áldott szolgálatomnak,
mindenfélét beszélnek össze-vissza, csakhogy fenntartsák a békétlenséget”.
Attól sem riadt vissza, hogy a legközelebbi istentiszteleten kiprédikálja a viszályszítást, s akár egy jó tanár, aki nem szégyelli újra és újra feleleveníteni és
elmagyarázni az értetlen nebulóknak valamelyik sarkalatos fizikai törvényszerűséget vagy definíciót, szinte sorról-sorra kommentáltra a Rómabeliekhez
írott levelet. Hegyibeszéde alatt alig is bírta csillapítani savonarolás haragját:
arcizmain valamiféle beteges rángatózást véltem újfent felfedezni és olybá tűnt
nekem, hogy szeme is tűzben égett, oly hévvel, akárha felégetni vágyott volna
mindent, ami bűnből fakad, s azt is, amire a bűnnek csak az árnyéka vetődött.
Ekkor értettem meg – a lelkipásztor irgalmatlan haragjából s belső felindulásából – azt a fanatikus gyűlöletet, melyet épp ellenünk tápláltak valaha az eretneküldözők. „Mindegy mely közösséghez vagy felekezethez tartozol, egyaránt
vannak külső és belső ellenségeid, akik a gyűlölettől felkorbácsolva irtanak ki
egy éjjelen, a sötétség leple alatt, nehogy az Ábrahám, Izsák és Jákob istene
meglássa eltorzult pofájukat”, rémlik föl Dani bácsi okfejtése, s újfent igazolva
láttam egykori megállapítását, „ha egy keresztyén ember gyűlöl, annál nincs
kegyetlenebb és félelmetesebb”. Jánossy pedig gyűlölte a hitben gyöngéket,
s a tisztítótűz erejével akart megedzeni bennünket.
Prédikációi hallatán magamba szálltam és őszintén faggattam meg lelkiismeretemet: vajon meddig óhajt még perelni Jánossyval, aki egyetlen célnak
rendeli alá életét, hogy az új lelki ház épülésével együtt újonnan megerősített
hitű közösséget teremtsen. Aztán azt súgta egy belső hang: meddig lehet
együttélni egy démonnal? Ilyen végletek közt őrlődtem ítéletalkotásomban tevékenységét és személyiségét illetően, de akkoriban nem sejthettem még, hogy
mi mindent hajlandó kiprédikálni, csakhogy megalázzon valakit és elhárítsa
magáról a felelősséget. Pedig az igazság kedvéért már hajlottam is arra, hogy

36

tiszatáj

olyan emberi értékeket is észrevegyek jellemében, melyek létéről addig hallani
sem akartam. Csodáltam példamutatását, melyet a hit kérdésében mutatott nekünk (bár eleinte még nem gondoltam, hogy mind kegyetlenebbé s már-már
ellenségessé váló szigora Isten ellen való vétkezéssé válik, hiszen a hit nevében
alázott meg gyakorta másokat, s ez sokunkban azt a benyomást keltette később, hogy álarca mögött egy farizeus gőgjét rejti), s amelyet például a nevelésben követett. Irigyeltem törhetetlen kitartását és munkabírását, olykor még
késő este is az imaházban készítette heti munkatervét, prédikációit, s igyekezett eligazodni az építkezés nagyon is bonyolult költségvetésében, a számlák
labirintusában. Meg kell vallanom, bármennyire is féltettük önmagunk és a
presbitérium függetlenségét lelkipásztorunktól – akit fanatikus erkölcscsősznek, illetve bizonyos idő elteltével „szentfazéknak” tartottunk –, mégsem akaródzott egykönnyen visszavonhatatlan ítéletet mondanunk felette. Ki tudja
nem jártunk volna e jobban, ha az első pillanattól fogva rászorítjuk az évszázados törvények betartására.
Kárpáthy Gyula volt az első, aki megunta a hosszú hónapok óta zajló és
hiábavaló hadakozást, s a presbiteri gyűléseken úgy tett, mint akit elnyomott
a buzgóság; olykor persze valóságosan is élt a kedvező alkalommal, hogy sem
családja, sem a környékbeliek nem zaklatják késő este, s nagyot szundíthat;
csak akkor nyitotta ki szemét, ha szavazni kellett valamiről, vagy ha imádkoztunk, ám a „Víg halászban” újra elemében érezte magát s nem szűnt meg szapulni az ájtatoskodó Jánossyt. Emlékszem már, ő mondta ki először e jelzőt
a „szentfazék” kíséretében, s az asztal körül ülők közül egyikünknek sem állt
szándékában felülvizsgálni vagy kiigazítani a nyugdíjas körorvos ítéletét. „Az
öregúr bármennyire is közönyösnek mutatja magát Jánossyval szemben, jobban átlátja jellemét, mint akármelyikünk is, csak vár”, jegyezte meg Erdőssi
cinkosan kacsintva, s a többiek egyetértően bólogattak.
Ne higgye senki, hogy nem ismertük önnön hibáinkat és értékeinket, csak
egyikünk sem vette a bátorságot arra, hogy szigorúan feddje meg a másikat,
egyébként sem lett volna senkinek sem joga bármit is a másik szemére vetni.
Jellemző példaként említem azt a viccet, melyet szintén Kárpáthy Gyula mesélt nekünk egy pohár sör mellett. „Teológusnövendék érkezik legációba az
egyik gyülekezethez, s az idős lelkész azzal a jó tanáccsal engedi a szószékre,
hogy kíméletlenül ostorozza a híveket, mert iszákosak, istenkáromlók, zsugoriak, haszonlesők, kurafik, egyszóval nem félik az Istent. A fiatal teológus annak rendje és módja szerint ostorozni is kezdi a bűnösöket, s látva, hogy a gyülekezet pásztorta helyeslően bólogat, egyre jobban nekitüzesedik a bűnök ecsetelésének s emlékezteti a megszeppent híveket, hogy a borpincébe járni és
a kelleténél többet inni micsoda bűn, miként az állatokkal kereskedés közben
tisztességtelen haszonra szert tenni és a gyülekezettől az anyagi támogatást
megtagadni is Isten ellen való vétek, de kiváltképp fertelmes bűn rossz hírű

1999. május

37

asszonyságokhoz járni ama bizonyos helyre. A szószékről letekintve látja ám,
hogy az utóbbi kirohanására összeráncolja szemöldökét az idős tiszteletes, s fejét jobbra-balra ingatja, akárha nemtetszését óhajtaná kifejezni. Amint végez
a prédikációval, meg is kérdi rögtön a pásztortól: amíg ostoroztam a hívek bűneit, láttam testvérem egyetértően bólogatott, ám amint a csélcsap nőkhöz járást említettem, elkomorult a tekintete, ugyan miért? Tudod fiam, velejéig
romlott népség ez, igazad volt az elsőtől utolsó szóig, viszont amikor a kuplerájt említetted, hirtelen eszembe jutott hol hagytam a múlt héten az esernyőmet, s feledékenységem miatt ingattam a fejem.”
Nevettünk a tréfán, s eszünkbe sem jutott, hogy akár Dani bácsit, akár saját
bűneinket mosolyogjuk meg, amikor egy efféle sikamlós tréfán hajlamosak vagyunk teli szájjal nevetni. Képmutatás volt részünkről, vagy éppen az ellenkezője? Ki tudja? Tudom, akadnak nem is kevesen, akik megbotránkoznak egy
efféle élcen, ám az alföldiek szeretik a vaskos tréfát, kiváltképp ha nem a saját
bőrükre megy, hanem mondjuk a szomszédéra vagy ellenségeikére, s nevetésükben az ítélet mellett a feloldozást is megadják.
Jánossy Gáspár viszont nem tűnt elnéző és megbocsátó természetűnek.
Semmi kivetnivalót nem találtunk volna abban, ha a lelkipásztor hivatásához
méltón fedd meg bennünket tévedéseinkért, vagy jóakaratúan figyelmeztet
bölcstelen beszédünkre. Ehelyett mindig kioktatott valakit, akár négyszemközt, akár a presbitérium előtt, s csalhatatlannak és megkérdőjelezhetetlennek
hitte valamennyi megnyilvánulását és tettét.
Kárpáthy Gyula után Sípos Ferenc fejtette ki nemtetszését amiatt, hogy
a presbiterek véleményének és határozatainak figyelembe vétele nélkül dönt,
s ha bárki is tudakozódni merészel egy ügyről vagy ellentmondani bátorkodik,
azonnal letorkolja és megszégyeníti, mint ha nem is ugyanahhoz közösséghez
tartoznánk s nem egyetlen közös cél vezérelne mindannyiunkat. „Ha csak
egyetlen lelket is megmentesz, az egész világot mented meg, ugye milyen ismerősen hangzik. Ezzel szemben, bocsánat amiért kénytelen vagyok kimondani,
mi már több lelket is elveszítettünk az utóbbi hetekben, s hónapokban, még
mielőtt a lelki házunk fölépülhetett volna. Talán mert nem sikerült megtalálnunk egymással a megfelelő hangnemet, vagy talán, félve mondom ki, mert
nem elég éberen ápoltuk egymás hitét”, vívódott mintegy önmagával is, de jószerével még be sem fejezhette mondókáját, Jánossy haragosan kérte ki magának a számonkérést. „Ha arra célzol testvérkém, hogy a szigorú önvizsgálatra
és puritán életmódra intéseim miatt, illetve az építkezésből való nagyobb tehervállalásra buzdításaim miatt hagyták el némelyek a gyülekezetet, vissza kell
utasítanom a vádakat. Éppen nektek kellene a hitben és Isten dolgaiban elöl
járnotok, s példát mutatnotok a gyöngéknek, s nektek kéne segítenetek Istentől megáldott missziós tevékenységemet. Ehhez persze lelki békességre kellene
jutnotok önmagatokkal és velem, hogy egy irányba húzzuk a szekeret”. Noha

38

tiszatáj

sokan vártuk, hogy a közöttünk legjózanabbul és tapintatosan szóló Sípos tanár úr egy lakonikus mondattal világítja meg, Jánossynak épp ebben a felelősséget vagy önvizsgálatot gondolkodás nélkül s azonnal elutasító megtartásában
látja a bábeli nyelvzavar okát, mely elkeseríti és riasztja a híveket, nem válaszolt, méltatlannak vélte a hely szelleméhez a kicsinyes és álságos vitatkozást,
ám hazafelé menet hirtelen rosszul lett az utcán, s úgy kellett hazakísérnünk,
mert szédült s végtagjaiból elszállt az erő. Másodjára pedig akkor lett rosszul,
amikor Jánossy félrehívta, s ahelyett, hogy bocsánatot kért volna tőle kioktatásáért, arra akarta rávenni, az idősebb testvérek segítségével vonná meg
Erdőssitől és tőlem a bizalmat, s indítványozná leváltásunkat a templomépítő
kuratóriumból. E bizalmas beszélgetés minden apró részletét szégyenkezve és
bátortalanul mesélte el előttünk, akik meglátogattuk otthonában, ugyanis napok óta nem tudott talpra állni; szégyenkezett, mint ha attól kellett volna tartania, hogy becstelenséget feltételezünk róla, holott akkorra már megtanultuk,
az is Jánossy lélektani hadviseléséhez tartozott, hogy négyszemközti beszélgetéseivel bizalmatlanságot keltsen bennünk egymás iránt, mert nem tudjuk hitelesen ellenőrizni azt, kivel miben egyezett meg. Erdőssi barátom és én nem is
sejtettük, hogy utoljára vagyunk nála, merthiszen néhány hét múlva elragadta
közülünk a halál, a kórházi ágyon álmában lepve meg őt.
De akkoriban történt az utolsó eset is, mely után betelt a pohár számomra
is; a számlák és kölcsön-visszafizetések körüli viták, a megmásított határozatok
miatt fel-felizzó csatározások, a szenteskedő igehirdetéseket követő négyszemközti áskálódások, a szüntelen s megalázó kioktatások egyre inkább a kedvemet szegték, „nem azért jöttem vissza egykori gyülekezetembe, hogy éppoly
feszélyezetten, indulatokkal és kétségekkel küszködve s gyomorgörccsel lépjek
be a templomba, akár a munkahelyemre”, mondogattam a nagyapám korabeli
presbitereknek. Az egyik vasárnap délelőtt, az igehirdetésre várva, hiába kerestem a fiatal kántorunkat, aki szokása szerint az orgona előtt ülve tanította
a gyülekezetet a kevésbé ismert zsoltárok dallamára, ugyanis Jánossy Gáspár
egyik napról a másikra elcsapta őt, tudtunk és beleegyezésünk nélkül, mondván: „ Olyan dolgokba ártotta magát, amikhez egy kántornak semmi köze.
Egyébként is, bölcstelen vádaskodásaival megosztja a presbitereket, akik nem
tudják kit is kövessenek: a pásztort vagy a kántort, ez a helyzet pedig egyszerűen tarthatatlan, ezért imádságos szívvel, de meg kellett válnunk szolgálatától.
Emellett döntésünket az is indokolja, hogy az egyházadóból nem futja még
egy állás fenntartására. Csak emlékeztetni szeretném testvérkéimet arra, hogy
az én jövedelmemet sem emelték amióta itt szolgálok”.
Mi persze sejtettük, hogy valami olyasminek kellett történnie a háttérben,
amiről Jánossy nem szerette volna, ha tudomást szerzünk. A menesztett kántor, bármennyire is faggattuk, csak a külföldi segélyek és adományok érthetetlen eltűnéséről, a hitelezőkkel folytatott titkos tárgyalásokról számolt be ne-

1999. május

39

künk. Ezek a zavaros ügyek elsősorban nem is Jánossyra, sokkal inkábba
gondnokra vetettek rossz fényt; ám Jánossy helyzetének szilárdságát és a templom épülésének folytonosságát éppen a gondnok személye biztosította, ezért
ha egy kivizsgálás nyomán bármit is a fejére olvastak volna, s kiváltságos szerepében akárcsak a legkisebb megingás is történik, szinte azonnal összeomlott
volna mind a közös álmunk, mind Jánossy tekintélye, melyből amúgy sem túl
sok maradt már előttünk.
„Kész, a magam részéről végeztem. Ennyi volt nagyapa. Most már értem
miért nem voltál hajlandó megváltoztatni döntésedet azután, hogy örökre kiléptél a gyülekezetből, amelyben évtizedeken át szolgáltad az Isten ügyét,
s többé nem lépted át az imaház küszöbét. Minden a romjaiban hever: az Isten
ügye, a tehetség és munka becsülete, a hagyományok tisztelete, hitünk egy
méltóságteljes világban. Úr Isten, hány évtized kell, hogy e szétzüllesztett ország talpra álljon, s bárki hinni tudjon a csalóka ígéretekben? Emlékszem, te jó
előre megmondtad nagyapa, ha nem is lesznek háborúk és forradalmak, akkor
sem lesz könnyebb az életed, mint volt nekünk, akik e századdal együtt születtünk.”

40

tiszatáj

TANDORI DEZSÕ

Csúfversek
Nem és nem s nem...
Nem és nem s nem találkozom,
S mégis találkozom,
Nem akarom s nem akarom:
S mégis – nem akarom.
Nem s nem és mégsem akarom,
De így nincs az „Igen”,
Ha lehet eleve a „Nem”,
Csalán üt ingemen.
A képeket nem akarom,
Mert nem egyetlenek,
Megpörgetem lábam-karom,
Mert egyenetlenek,
Mint a bringázó Pantani,
Balesete után,
Mekkorát tudott hajtani,
A Tour pár szakaszán.
Elálló fülű és kopasz,
Mint olykor magam is,
De az, de az, csak az, csak az,
Mindegy, miben hamis.
Nem mindegy ez: ha „két tojás” –
Madár mért kelle más?
Halál előtt, halál után, s
Így – Semmi hajlatán.

1999. május

41
Üvöltő-szél domb, Főnököm,
Hanga, kérlek, ne fogadj!
Heathrow-ra én nem érkezöm,
Nem leszek kósza fiad,
Kis Velence, csatorna, te,
Nem s nem találkozunk,
Ha akad emlékezete-Perce, hát majd huzunk,
Nyulat kalapból, ennyi volt,
Be sem fejezhető,
Hulljak rá, mint letépve Hold,
Foszlánypapír, fedő.

Tovább!
Hogy tovább! tovább! – ez a netovább,
Mert nincs, minek lenne a
Netovábbja, helyben-talált
A tár rulett-luka.
Mit meg nem úsztam, s undorít-E? Legtermészetesebb!
Elvonatkoztatásait
Mégis jobb, ha Kegyed
– Hagyja itt! A Holló különBen megoldja fején
A keresztrejtvényt, édesöm,
Hogy maga nem álszerény,
De Ál-Poe! Hogy nem Soha Már,
Nevermore! az a jelszó,
Csak Már! Csak More! Többet! Sivár
Kedvre egy More-cigarett jó,

42

tiszatáj
Szívod More-cigarette-edet,
A Kis Velence partján,
Lakóhajón keveredett
Jókedvet nem akarván,
Browning, a költő, ő nevezTe el így e kanális
Részt, lelke nem itt renged ez,
De kocsmacégér! S máris
Feleded a költészetet,
Nem hallod, mi ricsaj van,
Esküvő! Csak pezsgőzzetek,
Lakóhajón – S te halkan
Megülsz a sportújságodon
Egy padon a csatorna
Platánja alatt. Valagadon
Víz cincog, eső. Mogorva
Képpel hagyod ott a padot,
Mész sült krumplizni. Miért kell?
Nadrágodat cibálgatod,
El is felejted az ételT, vacogsz. Mi teszi? A költészet
Emléke? Az átálés?
Nem akarod már az egészet.
Nem is lesz visszatérés.

Csúfjára, jaj, kinek?
Csúfvers, csúfjára, jaj, kinek?
Hálátlan, te! Szivesség
Minden szó, minden törmelek
(Sic!) gondolat, ha kifejez még,

1999. május

43
Aztán te? Lázongásaid
Cipeled. Ezért nem kell
Sehova – házomlásait
Megélheted emlékekkel,
Házomlásait ostromnak,
Élnek madarak, a ketrec,
S kik kenyeren-vízen megvoltak,
Ragaszkodnak a szivedhez,
Miattuk nem mégy sehova.
Reszketsz, jó rím lett volna,
Ha „ketrec” nem jött volna oda,
Egyik fentebbi sorba,
Életükért reszketsz, nem reszketsz,
Tudod, félteni rosszabb,
Várni újat – jobb. Megereszkedsz,
Mint bármi testrész, tottyadt;
Kihúzod magad! Vendége
Vagy egy Nem Akármi Úrnak,
Nevetsz, készen, szóviccére
Fülelve, hogy „kihúznak”,
S eszedbe jut Kalapból-nyúl
Sok cselvetésed, amellyel
Kerülgetted – volna! –, túl

Bonyolultan, hiteddel
Ellentétben. De a divat
Erre is jó szavakat mond:
„Hited?” Te vagy az már magad!”
Javít-e ez, épp megront?
Nem orrontok meg! „Kiírtad
Magadból a hitet-lelket...”

44

tiszatáj
Hallom. Szép divat. Poéta, D,
T, hát ezt érdemelted.
Ezt, mert úgynevezett ember vagy,
És nincs az, hogy vezeklés,
Pláne bűnnel, mert szent, hogy nagy
Bűnös vagy, semmi vesztés
Nem törli el ezt, ezt nem viszi el,
A viccelődés-adta!
Jöhet dalával Ezékiel,
Illésként pattanhatsz bakra,
Ha utoléred a szekeredet!
„Bűnös vagyok-e vagy szent? BűNös vagyok, annyi szent.” Lesed
A Nem Akármi Úr-szót, nagy bűv.
Báv. Egy darabig így maradsz,
Mándy-darab, beadták
A bizományba, sic. Nem szaladsz
Semmire, egy fabatkát...!
Aztán megunod, hogy mondogatod,
Hogy mintha mondogalóznál
(Tájszó). Vagy hát mit tudod!
De hol maradj, mi valónál?
Való, nem való, csúfvers ez
A Triász, de ráadás, csak
Kellesz, s kinek, vagy nem kellesz,
Minek, fogaid belevásnak.
Kőbe haraphatsz, lelkes (sic! haha!)
Fogorvoshoz mész másnap.
Fűbe harapj – Egy-Telkes
Urad elvisz Magának!

NÉZÕ

A belgaság dicsérete
A belgiumi irodalmi élet színessége egyrészt kétnyelvűségéből, másrészt a két,
önálló közigazgatással, kulturális irányítással rendelkező országrész egyenként is mozgalmas belső szerveződésével magyarázható. Csak a stílusban van különbség: míg
Flandriában olykor több száz hallgató előtt zajló, sokrésztvevős, monstre fesztiválok
formájában közvetítődik az irodalom értői és élvezői felé, a vallon részeket a kitűnő
alkotóműhelyek és orgánumok egymás mellett élése jellemzi. A közönségigény itt talán nem ölt olyan elképesztő és látványos méreteket, de a több száz folyóiratot eltartó,
számtalan rendezvényt látogató befogadóréteg aránya összességében valószínűleg nem
csekélyebb. A főváros nem hidroglóbusza az országnak, nem diktál ízlést, divatot,
irányt, az is mindegy, ki hol él, honnan merre tart, város és vidék (már csak a kis távolságok és a könnyű megközelíthetőség miatt is) egymásbaér, összeolvad. Brüsszelben
működik például a Théâtre-Poème, azaz Vers-színház, mely nevéhez hűen – leginkább
kortárs – lírai szövegek dramatizált feldolgozásait játssza folyamatosan. És eredményesen él együtt az – egy fedél alatt meghúzódó – nagy múltú Írószövetség és nem kevésbé nagyérdemű (a knokkei biennálékat is szervező) „költőszövetség” (Maison de la
Poésie) is.
A Párizs felé tájékozódásnak kezdettől igen fontos, sokáig létében meghatározó
szerepe volt a belga irodalom recepciójában, sőt, Franciaország egyfajta vákuumelszívással számos nagy tehetséget vonzott magához (Michaux, Yourcenar, Mallet-Joris,
stb.). S a korábban arrafelé csak viccekben emlegetett belgák ma hódítanak: aki valamelyest figyelemmel követi a párizsi irodalmi életet, láthatja, hogy a könyvnapok
szenzációi és a Goncourt- vagy Medicis-díjasok között olyan írók regényei szerepelnek, mint Eugène Savitzkaya, Jean-Philippe Toussaint, Pierre Mertens, vagy újabban
Jacqueline Harpman, Amélie Nothomb, Caroline Lamarche... A költészetben, minthogy kisebb a piac és így az áttörés lehetősége, ez a hatás kevésbé érezhető, bár
William Cliff, Carl Norac és mások már évek óta párizsi kiadóknál (is) publikálnak.
Emellett tiszteletreméltó a „kultúrpolitika” ama törekvése, hogy nem „non-profit”
ágazatként leépíteni, hanem értékteremtő tevékenységnek tekintve pártolni, kibontakoztatni igyekszik a szépirodalmat. Két érdekesség: a belga kultuszminisztérium jóvoltából a világ negyven országában mintegy háromszáz egyetemre évi 40 000 belga szépirodalmi mű kerül, másrészt ugyanez az intézmény részrehajlás, saját szempontjainak
érvényesítése nélkül támogatja a belga irodalom külföldi fordítóit, hazai kiadóit és alkotóit. E sorok írója nem a kánaáni állapotot festi, nem aranykor-mítoszt ápol, hiszen
a belga humán kultúra sok tekintetben éppúgy – vagy másképpen, de éppannyira –
hátrányos helyzetben van, mint a magyar (gondolhatunk a nagy francia irodalmi konszern rávetülő árnyékára, de akárcsak arra is, hogy Belgium-szerte például az újságosbódékban sehol nem árulnak irodalmi lapokat, sem a standokon szépirodalmat). Ám
ott az irodalomszervező erők nem a rendszer lerontásán, hanem annak lehetőség szerinti továbbgondolásán munkálkodnak, valós személyes, vélt vagy valós esztétikai különbözőségeknek talán kevésbé rendelve alá ezt a munkálkodást.

46

tiszatáj

Mindezek azonban csak adalékok egy eredeti és polifón költészet szervezeti felépítésének megértéséhez. A versek viszont – a középkorú nemzedéknek fordításomban
alább közölt szövegei – rendkívül létközeliek, legszemélyesebb dolgainkkal foglalkozók, s mint ilyenek, nemcsak hozzánk, de alighanem rólunk is beszélnek.

Lackfi János
*
JACQUES IZOARD 1936-ban született Liège-ben, a jelenlegi középnemzedékre tett hatása meghatározó. Odradek című költészeti folyóiratában, mely címét Kafkától kölcsönözte, a legkitűnőbb francia és belga kortársak publikáltak. Baráti kapcsolatban állt
olyan nagyságokkal, mint Breton, Supervielle, Ponge, Soupault. A szürrealizmus módszereit egyesíti egyfajta sajátos belga naturalista látásmóddal. Mallarmé-díjas, huszonegynéhány kötete jelent meg. Néhány cím ízelítőül: La patrie empaillée (Kitömött
haza, Grasset, 1973), Vêtu, dévêtu, libre (Öltözve, öltözetlen, szabadon, Belfonde,
1978), Traquenards, corps perdus (Kelepcék, elhagyott testek, Le Taillis près, 1996).

Házak a testben
(Maisons dans le corps)
Emez a vállban él,
az a cipősarokban.
Belépek a hangzók albérletébe:
bő vízzel ott egy asszony
lötyböl folyosót, ablakot.
Egy csúfondáros nyílpuskás
belez paplant, szárnyasokat.
*
Test. Kasztília.
A ház alá, az évszak alá,
fullánkok, tövisek pajkos
kalandja alá aknázott tárna.
Ujjak bensejében szőtt ház,
könnyed hálószoba, hol a hajlatok
saját árnyékukba halnak.
Álom kicsinyített visszhangja.
Kínok kéklő megbocsátása.
Ház a házban.
Test. Kasztília.
*

1999. május

47
Tiszavirágéletű asszony
vagy folyam, folyam.
Amit, jól tudom,
jéghegy álcáz.
Melleid vadonatúj
kezembe csúsztatom,
a sötét burkolatot
szilvaként súrolom.
*
Test: futó álmosság,
új nap világítótornya,
tajték madárijesztője,
facipővel, gyűszűvel
házaló,
csontrabló.
Hol a vállban hol a
lábszárakban lakom.
Lehellet hagyja magára
szavaimat, szédületemet.
*
Bárcsak kitörne az éles
karmok, szarkazmusok vérfürdője!
Az álmok kiskirálya
gyújt örömtüzet.
Felhúzom cérnaujjaimat
és kikaparom
a hasztalan alvók szemét!

48

tiszatáj

YVON GIVERT a belga irodalom középnemzedékéhez tartozik, már Liliane Wouters
nevezetes antológiájában (Panorama de la littérature belge) is szerepel. Verseiben szürrealizmus, játékosság és nagyon finom rajzú líra keveredik egymással. Néhány kötete:
Dans les cils du veilleur (Virrasztók pillái között, Dieu-Brichart, 1988), Le jardin des
cyclopes (Küklopszok kertje, Labor-RTBF, 1996).

A múmia a szarkofágban...
(La momie s'ennuie...)
A múmia a szarkofágban elunja magát
Két dobókockát tettek
mellé, egy tekercset
s a feláldozott asszír kutyát
Mind oly felesleges
A kutya többé nem ugat
Kifehéredtek a kockák
A viaszból meg elrepültek a szavak
csak úgy
bután
– ügyetlenül –
mint a kacsák

Hiányzik a tû...
(Manque l'aiguille...)
Hiányzik a tű
Hiányzik az üveg
Hiányzik a súly a mérlegserpenyőből
Az ingaóra mankóin menekül
elterül a nappali közepén
mint egy lépcsőkön lezuhanó
vékonydongájú asszony
szertepattognak gyöngyei

1999. május

49

Víz-hálóba akadt hajó...
(Navire dans les rêts de l'eau...)
Víz-hálóba akadt hajó
– alábukott cápa
egyhelyben utazó –
A kapitány rögzíti a kormányt
elhagyja a roncsot
mintha imádkozni korall közé merül
Só és csönd
Iszapot borzol a nyelv
A világ hasfalára tapadtan
várakozik a fül

Az alvó ujjaiban...
(Dans le doigt du dormeur...)
Az alvó ujjaiban
partok közt
suhan egy kenu
Olyan lassan hajóz ráncot se vet a vér
szunnyadó tava
Kit hordozhat a csendben
Titkos menekülőt
Egy sirályt
Hosszú hálóköntösben
a körorvos nejét

50

tiszatáj

Add kölcsön a cipõd...
(Prête-moi ton soulier...)
Add kölcsön a cipőd, szól a kislány
Megcsónakáztatom a medence vizén
E lábbeli koturnusz
A szobornak is csak egy pár van belőle
Az őr a faunt méregeti
ki féllábon
szökdécsel a fűben
Kibontott vitorlákkal
egy hajó útra készül
üvegszemének tükrén

A medencében...
(Dans le bassin...)
A medencében kátránypapírból
kivágott fekete hal kering
Spárgával huzigálja a gyermek
Halászd ki, mondja az őr
különben elszakítja a zsinórt
és elillan
Megvárom, hogy megnőjön, szól a gyermek
és elvezessen a tó fenekén lapuló
néma
anyapontyhoz

1999. május

51

WILLIAM CLIFF André Imberecht néven születik 1946-ban, spanyolból fordít, Raymond Queneau fedezi fel. A szabadvers bűvöletében élő francia nyelvű irodalmat
szigorúan kötött, rímes-ritmikus szövegeivel hökkenti meg. Köznapi témái, fesztelen
stílusa, és a központozás teljes hiánya – e sajátosan moderm poétikai jegyek – illetve
a felújított klasszikus dikció között érdekes feszültség keletkezik. Újabb kötetei: Fête
nationale (Nemzeti ünnep, Gallimard, 1992), Autobiographie (Önéletrajz, La Différence, 1993), Journal d'un innocent (Egy ártatlan naplója, Gallimard, 1992).

Egy ártatlan naplója
(Journal d'un innocent)
mardosnak bizony jeges hidegek
és az éjszakák most borzongatóak
a hajnali fény végre az eget
kifehéríti mintha fáraónak
sírja szarkofág hűti tagjainkat
mintha jégverem ahonnan kiszöktünk
orrunk eldugul kireped a bőrünk
emígy kezdi ki testünket a köd
és felöltözünk vastag gyapjuköpenybe és megyünk enni früstüköt
*
mohón kenyeret gyümölcsöt nyelünk
iszunk bögreszám kávét enyhe mérget
egészségtelen sajtot gyömködünk
vastag-zsírosan kenjük dupla réteg
vajjal kenyerünk sonka szeletének
faggyúja lepi zsibbadt ujjainkat
érezzük a kór lassanként lelappad
takonnyal teli és zúgó fejünkben
forró vér feszül sárgult érfalaknak
s végül kipirul zöld képünk derűsen
*
íme élesen látunk már megint
ó! és múlanak az éjszakai kínok
szenvedéseink s lám jelentkezik
nappali erőnk mely munkára hív most
a hold is letűnt parttalan az égbolt

52

tiszatáj
Isten tudja hol volt eddig a nap
a húnyt csillagok fénysugarukat
nem ismert szemek tükrére vetik
jár tekintetünk mégis zárt marad
nem látja az ég forgatagait
*
mert bár éber az én lelkem a test
mind követeli táplálékát naponta
nem él lélek a holtban tudjuk ezt
hisz gúnyája csak a földnek vakondja
életben marad viszont ha a condra
hús tápláltatik és kap inni szépen
nyáron fürdetik fűtőzik a télen
s elkerüli a kínt melyet kiállna
nélkülözve csak mindezt szomjan-étlen
mit tesz lényeges dolgoknak hiánya
*
keresni muszáj egy kis pénz mi más
legyen enni és inni valami
lakni valahol kell egy jó lakás
víz is kell bizony meg hát fűteni
nem vagyok csak egy szegény nyavalyás
nincs munkám se mert elcsípték előlem
hogy hihessek így bármilyen jövőben
félek nemsoká nem marad vasam se
szajha nem leszek fiókom erősen
lesoványodott fogy naponta kincse

1999. május

53

YVES NAMUR 1952-ben született Namurben. Orvosi egyetemet végez, s mind a mai
napig vidéki orvosként praktizál. A francia fogalmi költészet (Jabès, Gaspar és mások)
legnemesebb hagyományait vállaló, filozofikus gyökerű életműve idestova mintegy
húsz kötetre rúg. Számos díj, többek között a Castermann-díj (1974), a Belga Akadémia Georges Lockem díja (1974) és a Charles Plisnier-díj (1985) kitüntetettje. Néhány
cím: Trente-trois poèmes pur une petite cuisine bleue (Harminchárom vers egy kis kék
konyháról, l'Arbre, 1991), Fragment de l'inachevée (A befejezetlen töredékei, Les
Éperonniers, 1992), Le livre des sept portes (A hét kapu könyve, Lettres Vives, 1994).

A hét kapu könyve
(Le livre des sept portes)
És minden dolgokból az Egy,
És minden dolgok az Egyből.
Hérakleitosz

Mi elválaszt bennünket, kevés szó rejti azt,
S kevés dologban rejtezik
Némi hasonlatosság.
Vagy legalábbis akkora,
Hogy összekeverjen bennünket a halál,
Hisz úgyis elkeverte már egyik-másikunkat.
Így vagyunk egyik-másik
Egy halálban, egy létben.
Így vagyunk egyik-másik
Egy halálban, nemlétben.
*
A küszöbök küszöbén
Egy árnyék álldogál
S lélegzik a küszöb-remegésben.
Egy árnyék álldogál, megelőzött engem,
S számolja, bár nem számol, hány lépéssel van előttem,
És számolja az előttem görgetett
Lomha lélegzeteknek lassúságát.

54

tiszatáj
Egy árnyék jár előttem
S egy árnyék, másik árnyék, lépked nyomomban
A küszöbön,
Az árnyék
Nem sejti, mi vagyok még,
S nem sejti, mi voltam a talánban.
Egyik is, másik is
A remegés fölé hajol, amelyen állok.
Ott,
A küszöbök küszöbén,
A halál rosszul leplezett nevébe zártan.
*
A várva-várt halálban,
És a kimondott halálban,
Ott nyugszik talán
Ki mélyemen lapul,
S tán énem mélye ő.
Ott fújdogál az ének,
A léleknyi ének.
E fülnek nem hallható dal,
Mely kitárná a bizonytalan fényeket
Kitakarná minden bizonytalanságomat.
E megsejthetetlen ének kitárna végül
Engem a hallhatónak.
*
Ím eljött az Idő
Az áttetszőség ideje.
Abban az időben
Az írástudó egy nevet ad

1999. május

55
A fa lehető ezer nevének
S a fák ezer lehető nevének,
Az írástudó fába vési
A törékeny kéreg nevét.
Abban az időben
Az idő a fekete kő
Nevében megtelepszik,
Az áttetszőség ideje.
*
Nagyon valószínű
Hogy a halál
A forrásból buzog
És a forrásban buzog.
Hogy magától létező
S magában létező
A forrás vize által.
Hogy a halál
Magában való
S a víz dalában való.
S hogy ő a halál
Minden kezdet forrása.

56

tiszatáj

LUCIEN NOULLEZ 1957-ben született Brüsszelben, tanári pályán keresi kenyerét.
A francia nyelvű katolikus költészet mindmáig eleven, iskolát teremtő és világrangú alkotókat kinevelő hagyományához kapcsolódik, merész látásmódja azonban egészen
a sajátja. Fontosabb kötetei: Penouël (L'Age d'homme, 1993), La veillée d'armes (Virrasztás teljes fegyverzetben, L'Age d'homme, 1996).

Felmutatás
(Élévation)
Tudom, hogy a liturgia súlyemelői minden reggel
Fölemelik a kenyeret, mely elnyelné a holdat.
S mikor a kenyér leereszkedik, azt beszélik, sokkal nehezebb.
Írok nektek hűségesen.
Engem imák faragnak.
Szeretem ezt a jojózást: hol Isten, hol pedig
Mi magunk. Üres gondolatoktól duzzadnak
Zsebeim,
S ha kipotyognak,
Akár tömjén-petárdák.

Adomány
(La collecte)
Tényleg hitünket engedjük ki kezünkből,
Mint kiskutyák a család lábainál.
Csodákat sose láttunk,
A markunkba köpünk,
Szobraidtól messze kerültünk,
De tényleg hitünket vetjük
A kosárba.

S továbbment az angyal...
(Et l'ange la quitta...)
Kihűlt képeden botorkálok, mama.
Öklömmel a semmire támaszkodom,
Szeretlek a tányérok alatt,
A borfoltos terítők alatt,

1999. május

57
Az enyhén vízszagú föld alatt,
Hajófenéken konokul,
Égig fúvódó szobrok légbuborékjaim.
Répát főzöl a fedélközben,
Majd elbotorkálsz e halomnyi
Szó közt, anyám, ki szólongattál egy másik
Még magányosabb anyát, egy másik, még
Makacsabb anyát, ő kesztyűt sem hordott, felleg
Volt csupán, szinte semmi.

A nagy fogás
(Une bonne pêche)
Az álmatlanság papírlapjánál fehérebb,
Hited, s ezért sokszor már mindenben kételkedel.
Az ablak mögül hallod, amint
Növekszik a napfény. A fáradtságot szorongatod,
Meg kell tőle válnod, elhagyod majd,
Mint vak a kabátját, e szövetet, szárnyadat,
S benne holt testmeleged, ámde
Most rikkant egyet a rigók-fényezte város,
Reggel van. A tükörhöz rohansz: üres sír,
S hirtelen rádtör az öröm
A fürdőkádban, hol imbolygó apostolok
Vetik ki utoljára hálóikat.

Esõs égbolt
(Ciel pluvieux)
Nem vagyok kibékülve a légzés gondolatával.
E fogalom tudtom és beleegyezésem nélkül keletkezett,
Körül évszakok neszeznek, mint egy kosár döglött hal,
Oly visszatetsző e gondolat
Kifosztja kopoltyúmat, tüdőmet. Nem vagyok
Kibékülve a gondolattal, hogy rontom
A levegőt
S rózsatöveket ültetek
A hiányba.

58

tiszatáj

CARINO BUCCIARELLI 1958-ban született Charleroiban, s ott él mind a mai napig.
A Guy de Bosschère-i, Géo Norge-i belga groteszk-ironikus hagyományt egyesíti egyfajta pasztelles látásmóddal, ábrándkergetéstől mentes, de gyengéd tűnődéssel. Néhány
kötete: Un ami vous parle (Barátotok beszél, L'Arbre à paroles, 1988), Je ne vous laisserai rien (Semmit sem hagyok nektek, L'Arbre à paroles, 1990), Conversations dans une
chambre d'Europe (Beszélgetések egy európai szobában, L'Arbre à paroles, 1993).

Nercbundák
(Des fourrures de dames)
Nercbundák
sétálnak magukban a járdán.
Begomboltan, vállmagasságban
közlekednek, vízszintesen.
Alul-felül nem lóg ki
se láb, se kar, se fej.
„Nézd csak, szólok fiamnak,
mi minden érdekeset
lát az ember, ha olykor
otthonról kimozdul!”
De fiam már sehol sincs.
Talán egy ilyen bunda
bélésébe akaszkodott
és odabenn kuporogva
felhúzta lábait
hogy ne látszódjanak?

A neszeszer
(Mon nécessaire)
Neszeszerem: egy comb, egy szem,
egy szál köröm.
Testápoló készletem
együtt él velem.
Ha meghalok, lelappad,
s felduzzad újra ha
felegyenesedem.

1999. május

59
Neszeszerem: neszek, sóhajok
meg egy „A szádat végre befogod!”
Aprócska bőrzseb,
kívül mindent lehet.
A borospincébe jöjj velem,
földre borulva
levem kiengedem.
Testápoló készletem
szépséges nyállal telik meg.

Akarva-akaratlan
(Sans le vouloir)
Egyazon asztal mellé kerültünk
akarva-akaratlan.
Egy üveg olaj tartja szóval
a néma szeretőket,
és a nap az ablakon át
megmelengeti jobboldalam,
s téged is balfelől.
Semmi légyzümmögés,
noha szép számmal kóvályognak
a csillár körül
pont a fejünk felett.
Idegesen és feketén
jönnek-mennek, megannyi pont.
Két pont vagyunk csupán mi is
s éppoly feketék, akár barátaink.
Az eső sem eredhet el
egyhamar.
Angyali türelemmel fülelünk
saját lélegzetünkre
a hőségben
mely egymással szemben,
egy asztalnál lepett meg.

60

tiszatáj

CARL NORAC 1960-ban született, 1990-ben debütált, azóta öt kötete jelent meg. Hol lírai, hol éles, kegyetlen hangütése szinte azonnal meghozta számára az elismerést, többek között Alain Bosquet pártfogását. Irodalomtanár, de egy ideje gyermekkönyvek
írásából, tehát voltaképpen az irodalomból él. Számos irodalmi díj kitüntetettje. Kötetei közül: Dimanche aux Hespérides (Vasárnap a Hesperidákon, La Différence, 1994), Le
voyeur libre (A látnok, Les Éperonniers, 1995), La candeur (Naivitás, La Différence,
1996).

A hatlapú rigó
(Le merle à six côtés)
Láttam a hatlapú rigót. Thálesz fejére esküszöm, így volt. Egy este, mikor épp
sétáltattam sebzett kutyáimat. Valami piroslott a halál fonákján. Fény fecserészett. A láthatáron piszkos, kerek gyerektérd. Eszembe jutottak a régi idők,
mikor az iskolaudvar végében új árnyékfajokat ötlöttünk ki. Zsebünkben
hordott szilánkokból részegítő melleket és madárszörnyeket fabrikáltunk. De
ezen az estén, az idők fényében, láttam a hatoldalú rigót, pillantások-csiszolta
lapokkal pörgött az égen önnön villogása körül, akár egy dobókocka.

A szédületrõl
(Du vertige)
Gyermekként szívesen levetettétek magatokat a sziklafalról. Hagytátok, álmodjanak csak a felnőttek szárnyalásról. Elvetettétek, amit ők félelemnek
neveznek, különös ragadozóként a levegőben jártatok. Ismertétek a langyos
szellőt, a szúrós csúcsokat, az ösvényeket, ahol égnek koppan a homlok. Szálerdőkben jártatok, elcsavartátok a tölgyek fejét, a termőerő eredetéig visszaúsztatok, kortyonként, vérzőn. De később erkölcstant kellett tanulnotok.
Akkor kezdődött, emlékezzetek, a szédület.

Egy madárról
(D'un oiseau)
A madár, mint egy labdát, passzolja nektek a napot. Felszeditek fénygömbjét,
nézitek, szépséges kerék, melynek rokkája elveszett. Ne hajítsátok vissza! Ne
próbáljátok felszeletelni, néhol pihetollakra lelnétek, másutt világhódító, eltévedt lábnyomokra. Ha elrejtitek a madár feledését, s kilábaltok a csapdából
is, már holnap délben az égen jártok.

1999. május

61

A hitrõl
(De la foi)
Gyűlölettel vagy kegyelemmel meg nem kereszteltem semmit. Szájam szélén
tojásfehérjeként csordul a káromlás. Vállam egy tanúságtételhez ér, elküldöm
a fűrészporba, hemperegni. Az ágakról semmi sem függ, testemhez az égbolt
cseppet sem kegyesebb. Ekkor kilöttyintem a vizet a kővel, a követ a gyümölccsel, a gyümölcsöt az istenekkel együtt, nem teszek különbséget. S ami
kevés a kezemre csordult, s ami kevés meghinti ruhámat, mára megóv
a hittől.

Az értelem
(La raison)
Ne veszítsük el a fejünket: az értelem létezik. Éppúgy alkalmazzuk naponta,
mint a francia nyelv a jelzőhalmozást, vagy ahogy a szenvedély védekezik.
Egyszerűen ragaszkodjunk az elveinkhez, nevezzük macskának a macskát, és
ne feledjük: mást is eszik, nem csak verseket. Így elhagyatottságunk szabatos
ütemében minden éltető élet, kissé elhamarkodott halál, befelé fordult önkeresés lesz. És egészségesek, ó, egészségesek, igen, egészségesek szerelmeink.

A kõmûvesek
(Les maçons)
Küszöbünkre érve azt mondták, régen megcsinálták az eget, még ősapáik festették ki és díszítették, ők pedig megforrasztották a végtelennek csücskeit,
hogy jusson hely az embereknek is. Hozzátették, hogy most pedig jöttek a pénzükért. Hivatkozással az e héten oly sűrű felhőzetre, mely elnyeli a teret, azt
feleltem, munkájukat egyelőre lehetetlen felmérni. Elég suta mentegetőzés.
A törzsemhez tartozók általában üvöltözni kezdtek, hogy hazugság, vagy átkozódni és fogadószobába zárt Istenük haragját hívták le rájuk. Tulajdonképpen egyedül én nem hajigáltam meg és köpködtem le őket. Miért is kételkedtem volna e vándorok szavában? Láttam, hogy tekintetükkel a vándorló torlaszok között egy hozzáférhető ég-darabka után kutatnak. Szembogaruk
majd megpattant, úgy figyelt a szerszám mellől, mint ki becsületes, tartós
munkáját szemrevételezi újra.

62

tiszatáj

KAREL LOGIST 1962-ben, Spa-ban született, Liège-ben él, először tanárként, majd könyvtárosként dolgozik. Első kötete, Le Séismographe (A szeizmográf, Les Éperonniers,
1988), nagy feltűnést keltett, rövid időn belül öt különböző rangos belga és külföldi
irodalmi kitüntetéssel, többek között Maurice Carême-díjjal jutalmazták. Azóta két
kötete jelent meg: Ciseaux carrés (Négyszögű olló, L'Arbre à paroles, 1995) és Alexandre Costa Palamas (Les Éperonniers).

Mandarint hámoz...
(Il pèle des mandarines...)
Mandarint hámoz, cikkelyekre bontja és hét tányérra szétosztja.
Arca és teste minden megpucolt gyümölccsel öregszik. Vihar rúgtat az
ablakoknak.
Hat gyermek telepszik köré, észre sem veszik, vidáman elfogyasztják,
ami a tányérokon van. Miután elmentek, gyilkos röhögésük még sokáig
visszhangzik a szobában.
A férfi igen fáradtnak tűnik. Rájön, hogy összezsugorodott. Felkapaszkodik az asztalra és összetakarítja az étkezés nyomait.
Feltűnik a hetedik gyermek is. Haja vörös, a szája véres. Észreveszi,
hogy tányérja üres, s a törpét, ki az asztalon ügyködik. Elkapja az emberkét, markában elmorzsolja óvatosan.
Valahol az éjszakában egy emlékeit vesztett fiú ragacsos tenyerét dörzsölgeti a szemétkosár felett...
Másnap kitört a háború. A királyt felkoncolták. A tábornokok torkát
elmetszették. Az aggastyánokat könnyeikbe fojtották, és agyonlövették
a hősöket.

Kabátunk alatt...
(Sous le manteau...)
Kabátunk alatt álnéven írott kiáltvány kering, s mi joggal érezzük
büszke apának magunkat.
Szűk hatezer szónyi fény az emberről, kegyetlen végrendelet-szerű
próza, alighanem irodalom, rettegés melegágya, hol a párnán vergődés
sem hoz álmot.
De ki is tudna aludni, míg éber a vadállat, ki óhajt pihenni, mikor
beleláthat a jövőbe!
A négyréthajtott brosúra új apokalipszis, szerzője mi vagyunk, kering
a kabátunk alatt.

1999. május

63

Alexandre Costa Palamas
Egy madár valahol nevemet viseli,
nem tudom, mekkora területet képes befogni
a déli földekig,
melyeket telente fölkeres, ha bekeríti a hideg.
Elköltözik-e
s vajon felém igyekszik?
Ha néha letérünk útjainkról
párhuzamosan haladunk
árnya a tengeren,
lépteim az ösvényen
iránytűnek is megteszik.
Ha volna szívem, ismerném az övét.
Lackfi János fordításai

GAUGUIN : D’où venons-nous ? Que sommes-nous ? Où allons-nous ?

CSEPELI GYÖRGY

A magyarok mint mások
Az egyes nemzetekre vonatkozóan kialakult társadalmi reprezentációkat szokásosan tükörmetaforával jelölik. Az adott esetben e metaforával azonban óvatosan kell
bánnunk. A szociálpszichológiai eredményekre építő episztemológia számára a társadalmilag létrehozott tárgyakra vonatkozó megismerés és a tükrözés rokonítása jóval
inkább a cáfolandó, mintsem a bizonyítandó hipotézisek sorába tartozik. Ha a társadalmilag teremtett tárgyakra vonatkozó képek valamit egyáltalán tükröznek, az nem
a tárgy, hanem a tárgy és a megismerő közötti viszony.
Így van ez akkor is, ha személyek egymásra vonatkozó képmásait vizsgáljuk, de
még inkább így van, ha csoportok csoportokra vonatkozó képeire vagyunk kíváncsiak. Kétség sem férhet hozzá, hogy az egyes nemzetekről más nemzetek körében
életre kelt képek a csoportok közötti képek egyik, e cikk szempontjai szerint kiváltképp fontos alesetét képezik.
A nemzetek egymásról kialakított és forgalmazott képeinek vizsgálata szokásosan
két síkon zajlik.
Az első sík esetében a nemzeti identitás tudattartalmainak kidolgozására, forgalmazására, átalakítására szakosodott kommunikációs rendszerre összpontosul a vizsgálat.
A szellem emberei hivatásszerűen vállalkozhatnak és vállalkoznak is arra, hogy leírják,
összefoglalják, rendszerezzék az egyes nemzetekre vonatkozó jellemzőket, melyek
eredményeként sokszor színvonalas, szellemes megfogalmazásokkal teli, magas erkölcsi szempontokat tartalmazó nemzetkarakterológiai munkák születnek. Más esetekben
a színvonal alacsony, az erkölcsi szempontok hiányoznak. Az első esetre jó példa
a Szekfű Gyula szerkesztésében 1939-ben Magyarországon megjelent „Mi a magyar?”
kötet, a másik esetre a háborús propagandairatok bőségesen szolgáltatnak példát.
A magyar történet- és irodalomtudomány témába vágó sok kiváló feldolgozásai
közül megemlíthetjük Juhász Gyula, Jeszenszky Géza, Frank Tibor, Fried István,
Czigány Lóránt munkáit, miként ide tartozik Kristó Gyulának a Tiszatáj 1998. áprilisi
számában publikált dolgozata is.
A vizsgálódás másik szintje az elit kommunikációs működése alatti kommunikációs szerveződésre szorítkozik. E szerzőtlen, sok szempontból a folklórhoz hasonlítható kommunikációs fórumon a mindennapi tudás szerkezetei érvényesülnek, melyek
szükségképpen a gondolati leegyszerűsítésnek, az érzelmi polarizációnak, a könnyen
kommunikálhatóságnak kedveznek. Az első szint a nemzetképek színtere, a másik
szint pedig a nemzeti sztereotípiák tartománya (Lendvay, 1996).

1999. május

65

A két szint természetesen nem független egymástól. A nemzetek egymásközi viszonyainak komplex elemezése során nyilván figyelembe kell venni a kölcsönhatásokat, visszahatásokat. Jelen cikkben azonban vizsgálódásunkat a második szintre korlátozzuk.
Felmerülhet a kérdés, hogy ha a nemzeti sztereotípiák megismerési értékét eleve
behatároljuk és bíráljuk, akkor az akadémiai érdeklődés mindenre nyitott szempontjain kívül vannak-e más szempontok, amelyek szerint érdemes-e velük foglalkozni?
Úgy gondolom, hogy a modern tömegtársadalom feltételei között a válasz mindenképpen igenlő. A nemzeti sztereotípiák a közvélemény részét képezik, s a közvélemény e társadalmakban a politikai élet hathatós formálója. Következésképpen az egyes
nemzetek sorsát befolyásoló korábbi és mai döntéseket sokkal jobban megérthetjük,
ha ismerjük azt az adott korban és körben magától értetődőként feltételezett tudást,
amely nolens-volens befolyásolhatta a szóban forgó döntést. A magyar történelemre
gondolva, egészen bizonyosak lehetünk abban, hogy a magyarokra vonatkozó, de tőlük
független kívülálló nem magyar politikusok döntéseit az adott politikus fejében élő
magyar-kép és magyar-sztereotípia befolyásolta. Ha csak a most letűnő századra gondolunk, belátható, hogy ezeknek a döntéseknek a száma sajnálatosan nagy számú volt.
De van egy másik gyakorlati szempont, mely szintén a saját nemzeti csoportra vonatkozó, más nemzetek körében táplált nemzeti sztereotípiák gondosan tanulmányozása mellett szól. A globalizáció, a nemzetközi integráció, a felgyorsult migráció következtében az egyes nemzetek tagjai közötti mindennapi kapcsolatok megtöbbszöröződtek.
E kapcsolatok hozadéka nem feltétlenül a harmónia lehet.
Sok esetben, például a kisebbségi jogok biztosítása, a behatolásként észlelt kulturális és gazdasági expanzió, a xenofóbiát szülő migráció esetében konfliktusok keletkeznek, melyek kezelése, elviselése, esetlegesen megoldása azon is múlhat, hogy egy-egy
nemzet mennyire van tisztában azzal, hogy miként, milyen reprezentációkban van jelen más, vele kapcsolatban álló más nemzetek tagjainak körében.
Harmadik gyakorlati összefüggésként említjük, hogy bár korlátozott, és nagyon
közvetett módon, de a sztereotípiák befolyásolhatók, alakíthatók. Ahhoz, azonban,
hogy egyáltalán gondolkozhassunk erről a feladatról, tudnunk kell, hogy mi az alap,
amelyre építhetünk, illetve mi az, amit előbb le kell rombolnunk.
Ebben a cikkben természetesen nincs tér arra, hogy a magyarság más nemzetek
közvéleményében élő reprezentációit a maguk teljességében kibontsuk és bemutassuk.
Inkább illusztrációszerűen, egy később elvégzendő munka kiteljesedésének reményében csak arra teszünk kísérletet, hogy néhány példán bemutassuk, mit gondoltak és
gondolnak egyes országokban az emberek a magyarokról. Az illusztráció részben régebbi, részben újabb eredmények bemutatását foglalja magában. Tudnunk kell azonban, hogy a sztereotípiák élettartamát évszázadokban mérik.
A csoportokra vonatkozó sztereotípiák világában élesen elkülönítik a saját csoportokra érvényesen kidolgozott és forgalmazatott sztereotípiákat (autosztereotípiák) és
a más csoportokra vonatkozó sztereotipikus képzeteket (heterosztereotípiák). A két
változat nem feltétlenül független egymástól, de ebben a cikkben elsősorban a magyarok különböző nemzetek körében kialakult és szociológiai eszközökkel feltárt heterosztereotípiáival foglalkozunk.
A sztereotípiák leíró és értékelő elemeket tartalmaznak, az utóbbiak túlsúlya mellett. Az értékelő elemek túlsúlya teszi lehetővé, hogy idegenekkel találkozván sztereo-

66

tiszatáj

típiái birtokában az ember gyorsan és határozottan döntést tudjon hozni arra vonatkozóan, hogy kerülje vagy keresse az idegen társaságát.
Az idegenség a különbségészlelés minősített esete, ami a mérceként használt saját
csoporthoz képest érzett távolságot is magába foglalja. Az idegenségben megidézett
társadalmi távolság érzése skálával mérhető.
Elsőként a huszadik század első harmadában, az Egyesült Államokban végeztek
olyan vizsgálatokat, amelyek célja a különféle nemzeti csoportokra vonatkozóan kialakult heterosztereotípiák vizsgálata volt. A leghíresebb, Katz-Braly féle vizsgálatban
a magyarok nem szerepeltek a megítélésre felkínált nemzetek listáján. Ott volt azonban a magyar név egy 1928-as vizsgálat kérdőívén, melynek megkérdezettjei az amerikai társadalom széles rétegeiből kerültek ki. A kérdezés célja nem a sztereotípiák felderítése, hanem a társadalmi távolságérzés mértékének feltárása volt. A társadalmi távolságérzést Bogardus által kidolgozott skálával mérik. A skála a maximális közelség és
a maximális távolság értékei között húzódik. Az 1. táblázat a maximálishoz képest
1 fokkal enyhébb, de még mindig meglehetősen távolságtartó attítűd szerint mutatja
be az egyes nemzeti csoportok rangsorát.
1. TÁBLÁZAT
Az amerikaiak társadalmi távolságérzete 1928-ban egyes nemzetekkel szemben. (A számok azok
%-át mutatják, akik az adott nemzet tagjainak nem adnának amerikai állampolgárságot.)
amerikaiak
angolok
kanadaiak
francia kanadaiak
írek
franciák
dánok
svédek
németek
finnek
olaszok
oroszok
lengyelek
portugálok
románok
magyarok
feketék
Fülöp-szigetekbeliek
csehszlovák
görögök
japánok
mexikóiak
törökök
hinduk
kínaiak
Forrás: Hartley 692.

1,2
1,7
2,0
5,2
4,7
4,6
5,4
5,5
9,8
15,6
19,3
22,9
24,4
22,3
26,6
27,3
30,3
34,0
35,5
36,6
41,3
45,9
65,2
66,2
67,6

1999. május

67

A kérdőívben megítélésre felkínált 25 nemzetnév között a magyarok láthatóan
a középmezőnyben helyezkednek el. Az amerikaiaktól a húszas években láthatóan saját maguk illetve a kanadaiak álltak legkevésbé távol. Ezt követően a nyugat- és északeurópaiak voltak a legelőnyösebb helyzetben, és csak utánuk következtek a középkelet-európaiak valamint a dél-európaiak.
Feltételezhetjük, hogy a magyarokkal kapcsolatos távolságérzést láthatóan nemcsak
a speciális nemzeti megítélés, hanem a regionális hovatartozás is befolyásolja. Amerikai
szemmel nézve a románok és a magyarok között nincs sok különbség. A csehszlovákok viszont rosszabbul állnak, megítélésük a görögökéhez hasonló.
A magyarok amerikai megítélését egyfelől az határozza meg, hogy Európának
amerikai szemmel nézve eleve idegenebbnek tűnő felén élnek, másfelől sajátos, csak
a magyarokra vonatkozó megítélések is szerepet játszhatnak. E megítélések sztereotipikus tartalmára utalhat az amerikai angol nyelv szavait tárgyaló Webster szótárban szereplő, a Hungarian-ból eredeztethető 'hunky' szó 'izompacsirta' jelentése.
Újabb vizsgálatok hiányában az amerikaiak magyar-sztereotípiáiról többet nem
mondhatunk. De mint arra utaltunk, a sztereotípiák rendkívül makacs jelenségek.
Az egyes európai országok közvéleményében élő magyar-sztereotípia rendszeres és
szisztematikus vizsgálata hiányzik. Mindössze egy vizsgálatot ismerek, melyet Lendvay Judit végzett 1982-ben Burgenlandban. A kutatás tapasztalatai szerint a megkérdezett osztrákok 82 %-a szerint a magyarok forróvérűek. A túlnyomó többség ezen kívül a magyaroknak túlzott nemzeti büszkeséget rótt fel.
Ugyancsak uralkodó nézet volt a megkérdezett osztrákok között, miszerint a magyarok könnyelműek, szórják a pénzt, és tehetetlenek, passzívak.
A hidegháború évtizedei alatt inkább az ideológiai és politikai különbségek által
megosztott kétpólusú világ egymással szemben álló felei között kialakult képeket vizsgálták, melynek során háttérbe szorult, vagy egyenesen lehetetlen volt a más történelmi logika szerint létrejött nemzetek egymásközti viszonyainak kutatása. Különösen
ez volt a helyzet Európa keleti felén. Kivételnek számított Lendvay Judit imént idézett
vizsgálata, melynek eredményei nem is kapták meg érdemük szerint a nyilvánosságot.
Európa politikai és ideológiai megosztottsága 1989–90-ben megszűnt. Ezt követően
fellendültek a különböző összehasonlító vizsgálatok. A nyugat-európai országok öszszehasonlító közvélemény-kutatását irányító Eurobarométer 90-es években végzett
vizsgálatai szerint Magyarország a többi közép-kelet-európai országhoz képest NyugatEurópában a legpozitívabban megítélt országok sorába tartozik. Annak alapján vonhatjuk le ezt a következtetést, hogy a megkérdezettek Magyarországot a legkívánatosabb potenciális EU tagként tartják számon.
A Szonda Ipsos a 90-es években az elsők között végzett egy öt közép- és kelet-európai országra kiterjedő reprezentatív közvélemény-kutatást, melynek egyik témája
érinti a magyarokhoz való viszonyt.
A 2. és a 3. táblázat azt mutatja, hogy négy közép- és kelet-európai országban
a közvélemény miként látja Magyarországot az együttműködés kívánatossága, valamint
a konfliktus valószínűsége szempontjából.

68

tiszatáj

2. TÁBLÁZAT
A magyarokkal való együttműködési készség Közép- és Kelet-Európában 1992-ben
Lengyelország
Cseh-Szlovákia
Oroszország
Ukrajna

2, 5
2,2
3,1
3,1

(minél kisebb a szám, annál nagyobb az együttműködési készség)
Forrás: Fischer–Levendel, 96.

3. TÁBLÁZAT
Magyaroktól való félelem Közép -Kelet-Európában 1992-ben
Lengyelország
Cseh-Szlovákia
Oroszország
Ukrajna

3,8
1,7
3,2
3,0

(minél kisebb a szám, annál nagyobb a félelem)
Forrás: Fischer–Levendel, 97.

A táblázatokból egyértelműen kitűnik, hogy mind a harmónia, mind a konfliktus
esélyeit a téri közelség befolyásolja. A csehekben és a szlovákokban él leginkább a magyarokkal való együttműködési készség, miközben ugyanők tartanak leginkább attól
(s mint utóbb kiderült, nem is alaptalanul), hogy a közeli jövőben konfliktusba kerülnek a magyarokkal. A lengyelek magyarokhoz való közelségérzetét ez az ambivalencia
nem színezi. Az oroszokból és az ukránokból ugyancsak hiányzik az ambivalencia, de
ők a magyarokkal nem igen számítanak együttműködésre.
Edwin Poppe 1995-ben hat közép- és kelet-európai országban nézte meg, hogy milyen nemzeti auto- és heterosztereotípiák élnek középiskolások körében. Módszere
abból állt, hogy minden egyes nemzet esetében megkérdezte, hogy az adott nemzeti
csoport hány %-ára jellemző az adott sztereotípia elem.
A sztereotípia elemekre vonatkozó válaszok közötti korrelációszámítás azt mutatta, hogy a sztereotípiák két fő szerkezeti pillérre épülnek. Az egyik pillér a kompetencia, a másik a moralitás. A kompetencia körébe tartoznak az olyan tulajdonságok,
mint az értelmesség, tehetségesség, ügyesség, míg a moralitás a társas és erkölcsi tulajdonságok sorából épül föl.
Mielőtt a magyarokra vonatkozó eredményeket bemutatnánk, vessünk egy pillantást a 4. táblázatra, ahol az egyes megítélt nemzeti csoportokra vonatkozó arányokat
látjuk mind a kompetencia, mind a moralitás témakörében.

1999. május

69

4. TÁBLÁZAT
Nemzeti heterosztereotípiák közép-kelet-európai középiskolások körében (a számok a megítélők %-át mutatják)
németek
angolok
olaszok
csehek
magyarok
lengyelek
oroszok
bolgárok
beloruszok

kompetencia
70
66
65
56
56
55
54
51
51

moralitás
56
55
53
53
52
51
49
46
44

Forrás: Poppe, Table 5.2.

A táblázatból látható, hogy akár a kompetenciát, akár a moralitást nézzük a magyarok átlagosan a középmezőnyben helyezkednek el. Miként a jóval korábbi és más
módszerrel kapott amerikai eredmények esetében is láttuk, itt is felismerhető a regionális hatás. A közép-európai nemzetekhez viszonyítva a nyugat-európaiak megítélése
rendre kedvezőbb, a kelet-európaiaké pedig rendre kedvezőtlenebb.
Ha arra is kíváncsiak vagyunk, hogy az egyes nemzeti csoportokban a magyarok
miként szerepeltek, akkor az 5. táblát kell megnéznünk.
5. TÁBLÁZAT
A magyarok sztereotipikus megítélése 1995-ben öt közép-kelet-európai ország középiskolásai
körében (a számok a megítélők %-át mutatják)
oroszok
beloruszok
bulgárok
lengyelek
csehek

kompetencia
54
58
56
50
54

moralitás
54
56
49
55
53

Forrás: Poppe, Table 5.3.

A magyarokat a belorusz, orosz és cseh középiskolások látják a legkedvezőbb megvilágításban. A lengyel középiskolások a magyarok szociabilitását és morális tulajdonságait többre értékelik mint kompetenciájukat. A bolgárok esetében a helyzet fordított.
Huncsik Péter és munkatársai 1993-ban úttörő szociológiai vizsgálatot végeztek
Szlovákiában, melynek célja többek között a szlovákokban élő magyar-sztereotípia
feltárása volt. A vizsgálat újszerűsége abban volt, hogy a megkérdezettek mintáját
aszerint bontották, hogy rendszeresen van-e vagy nincs-e alkalmuk találkozni magyarokkal. Ennek megfelelően az egyik alminta Dél-Szlovákiában élő, szlovákokból jött
létre, ahol jelentős számú magyar nemzeti kisebbség él, a másik alminta viszont északszlovákiai lakosokból állt össze, ahol magyarok inkább csak a televízióban láthatók.

70

tiszatáj

A vizsgálat azt mutatta, hogy az együttélés megléte vagy hiánya sok tekintetben befolyásolta a magyarokra vonatkozóan kialakult attitűdöket és sztereotípiákat, bár az
alapvető tendenciák mindkét szlovák mintában azonos irányba mutattak.
A szlovák nemzeti ideológia szempontjából kardinális fontosságú, de a magyarokra
nézve hátrányos értékítéleteket tartalmazó tételek elfogadása a szlovákok körében teljesen függetlennek bizonyult attól, hogy környezetükben élnek-e magyarok vagy sem.
A megkérdezett szlovákok túlnyomó többsége (78–80 %) egyetértésével találkozott az
az állítás, miszerint a szlovákok ezer éves szenvedést „köszönhetnek” a magyaroknak.
A szlovákok többsége (70%) azzal a váddal is egyetért, amely a magyarokat expanzionizmusban marasztalja el. Nem népszerű gondolat az sem, hogy a szlovákok profitáltak a magyarok fejlettebb civilizációjából.
A Dél-Szlovákiában élő szlovákok egyes kérdésekben a magyarokra nézve elítélőbb
ideológiai-politikai pozíciót foglaltak el, mint az észak-szlovákiai polgártársaik. DélSzlovákiában a szlovákok 70 %-a tartja számon a magyarok által a szlovákok rovására
elkövetett igazságtalanságokat, míg Észak-Szlovákiában csak 50 % emleget sérelmeket.
(E sérelmek szlovákok által különösen gyakran emlegetett forrása az I. bécsi döntés.)
A közvetlen személyközi találkozások valószínűsége láthatóan befolyásolja a szlovákok magyarokra vonatkozó sztereotípiáját.
6. TÁBLÁZAT
Magyarok sztereotipikus megítélése Szlovákia déli és északi régióiban élő szlovákok körében
szívélyes – elzárkózó
barátságos – barátságtalan
nagylelkű – irigy
nemzetére büszke – nemzetével szemben közömbös
kisebbrendűségi érzése van – fölényérzete van
kulturált – kulturálatlan
szorgalmas – lusta
nemzetileg toleráns – nemzetileg intoleráns
rugalmas – makacs

DSZL
3, 8
3, 6
4,1
1,2
6,0
3, 5
2, 9
5,0
5, 8

ÉSZL
4, 7
4,1
4,4
1,2
6,0
3,9
3,6
5,0
5, 9

Forrás: Bordás et al. 1995. Picture 5.

Dél-Szlovákiában jóval pozitívabb kép él a magyarokról, mint Észak-Szlovákiában.
A közvetlen személyközi találkozások hiánya mintha negatív irányban fantomizálná
a magyarokat. Ugyanakkor figyelemreméltó, és ez összecseng a korábban idézett burgenlandi adattal, hogy a szlovákok a magyarokkal való kapcsolat lététől függetlenül
a magyaroknak egységesen nagyfokú nemzeti büszkeséget, a nemzeti érzésből táplálkozó intoleranciát, fölényességet és makacsságot tulajdonítanak.
Még a Dél-Szlovákiában élő szlovákokban is Janus-arcú magyar-sztereotípia él.
A szívélyes, barátságos, nagylelkű, szorgalmas magyar egyben makacs, intoleráns,
nemzeti hovatartozására büszke és fölényes.

1999. május

71

A szlovákiai Márai Sándor Alapítvány égisze alatt Huncsik Péter vezetésével folytatott vizsgálat inspirálta az ELTE Szociológiai Intézet most zajló vizsgálatsorozatát,
melynek első szakaszára 1997 őszén Romániában került sor.1
Sok egyéb mellett, azt is meg akartuk tudni, hogy miként konstruálják meg maguknak a románok a magyar képét a mindennapokban.2 A mintába bekerült erdélyi
románok száma 716 volt, s kiválasztásuk úgy történt, hogy reprezentálják az Erdélyben élő román lakosságot nem, életkor, iskolai végzettség és település szerint. Hasonló
elvek alapján jött létre a magyarok mintája, melynek létszáma 1090 volt.
A románokban élő magyar-sztereotípiát az Edwin Poppe által talált kompetencia és
moralitás dimenzióiba eső tulajdonságok felhasználásával vizsgáltuk. Az volt a válaszadók feladata, hogy a kérdőívben felkínált egyes tulajdonságokról meg kellett állapítaniuk, hogy szerintük az adott tulajdonság a magyarok hány %-át jellemzi. Míg a szlovákiai vizsgálatban a kutatók nem választották szét a magyarországi magyarokat és
a szlovákiai magyarokat, addig ebben a vizsgálatban a magyarok mindkét csoportjára
nézve kértünk értékeléseket.
7. TÁBLÁZAT
Magyar-heterosztereotípiák románok körében (1997)
intelligens, versenyszellemű
segítőkész, toleráns
önző, erőszakos
lusta, tehetetlen

magyarországi magyarok
43
56
27
43

erdélyi magyarok
35
49
29
50

A 7. táblázatból látható, hogy a kétféle magyar csoport megkülönböztetése a kérdőívben indokolt volt, mert a megkérdezett románok eltérő módon értékelik a magyarokat attól függően, hogy tőlük távol Magyarországon vagy köztük élnek. A távolság megszépíti a magyarokat a románok szemében. Egészében azt mondhatjuk, hogy
a román válaszadók óvakodnak az általánosítástól. A magyarokról alkotott sztereotípia inkább pozitív mint negatív. Az együttélés azonban negativitásra hangol.
Sumner századelejei meghatározása nyomán azt mondhatjuk, hogy az etnocentrizmus minden csoport sajátja. Az etnocentrizmus, a saját csoport teljesítményeinek túlértékelését biztosító szociális összehasonlítási minta. A csoport ezáltal próbálja biztosítani tagjai számára a pozitív azonosságérzés forrásait. Az etnocentrizmus egyben a más
csoportoktól való érzelmi távolságtartás eszköze is. Az etnocentrizmus kutatói soksok csoport önleírásait elemezve még a hetvenes években létrehozták az általános etno1

2

Az 1997–1999 között zajló Kárpát Project keretében került sor a kutatásra, melyet a Művelődési és Közoktatási Minisztérium, a PHARE és az UNESCO támogatott. A kutatásban
részt vesz az Utrecht-i Egyetem ERCOMER szervezete, a kolozsvári Babes-Bolyai Tudományegyetem Szociológiai tanszéke, a dunaszerdahelyi Márai Sándor Alapítvány, a Krakkói
Egyetem Európa-központja valamint az ELTE Szociológiai Intézet Kisebbségszociológiai
Tanszéke.
A vizsgálat persze nem állt meg ezen a ponton, s arra is kiterjedt, hogy miként észlelik a magyarok a románokat. A vizsgálat eredményeit bővebben tartalmazzák a Társadalmi Riport
című 1998-as kötetben, valamint a Limes 1998. októberi számában megjelenő cikkek.

72

tiszatáj

centrizmus modelljét. Ezt a modellt alapul véve megvizsgáltuk, hogy Romániában
a magyarok és a románok között milyen mérvű az etnocentrikus alapú szelektív,
túlzó, pozitív önértékelés.
Nyolc állítást kínáltunk a megkérdezetteknek, akiknek minden egyes állítás esetében az volt a feladata, hogy nemcsak a magyarokra, hanem a románokra vonatkoztatva, döntsék el, melyik állítást fogadják el, s melyiket nem.
8. TÁBLÁZAT
Etnocentrikus állítások fogadtatása magyarok és románok körében

Románok

Magyarok

Románok

Magyarok

Románok

Egyik
nemzetre sem
igaz

Magyarok

Mindkét
nemzetre igaz

Románok

Elsősorban
a másik
nemzetre igaz

Magyarok

Elsősorban
a saját
nemzetre igaz

Ez a nemzet sokat szenvedett
a történelme során, mégis meg
tudta tartani azonosságát.

62

76

4

2

32

19

2

3

Csodálatra méltó e nemzet veszély
idején megnyilvánuló összetartása.

33

39

19

22

34

32

14

7

Ez a nemzet mindig is a civilizáció
élharcosa volt Európában.

57

58

2

5

9

26

32

11

Nincs még egy olyan nemzet,
amely annyi nagy tudóst, írót,
zeneszerzőt adott volna a világnak.

41

53

2

1

25

21

32

11

Fennhéjázó, gőgös nemzet, mely
megszokta, hogy uralkodjék.

18

9

31

59

9

32

42

26

Vendégszeretőnek tartják
magukat, pedig csak haszonlesők.

8

11

41

38

12

14

39

37

4

42

66

16

8

14

22

28

2

17

64

12

10

15

24

56

Kevés olyan nemzet van KözépEurópában, mely oly sokat beszélt
és oly keveset tett.
Bármit is állítsanak magukról, az
európai demokratikus normáknak
sosem lesznek képesek megfelelni.

A 8. táblázat azt mutatja, hogy mind a románok, mind a magyarok körében igen
elterjedt az önsajnálat, mely a nemzeti történelemből a szenvedést, a veszélyeztetettséget, a kudarcokat hangsúlyozza. (Láttuk, hogy ez az attitűd nem idegen a szlovákoktól
sem.)
Az így megteremtett negatív összehasonlítási szint bázisán a puszta megmaradás
minősül sikernek és pozitív érzések forrásának.

1999. május

73

Kisebb mértékben népszerű mindkét nemzeti csoport körében az azonos dimenzióban megfogalmazott nyílt etnocentrikus állítás, mely a nemzet veszély idején mutatott összetartását ünnepli. Itt már megjelenik két másik mozzanat is; a válaszadók egy
része mindkét nemzeti csoportban inkább a másik nemzetnek tulajdonít extra mértékű összetartást, ami éppen úgy jelenthet irigységet mint őszinte elismerést. Ugyanakkor jelentős azoknak az aránya, akik egyik nemzetre sem fogadják el ennek az állításnak az igazságtartalmát.
A kulturális etnocentrizmust két állítással mértük. Bibó Istvántól tudjuk, hogy
a kelet-európai kis népek pozitív önértékelésük fenntartása érdekében előszeretettel hivatkoznak az empirikusan nehezen ellenőrizhető kulturális teljesítményekre. Ezek
a költői, szépművészeti, színházi stb. teljesítmények mérhetetlenek, összehasonlíthatatlanok, de éppen emiatt alkalmasak arra, hogy az önmagukat veszélyeztetettnek érző
nemzeti csoportok számára lelki erőforrásként szolgáljanak. A táblázatból látható,
hogy mind a román, mind a magyar megkérdezettek számára vonzó alternatívát jelent
a saját nemzetet, mint az európai civilizáció élharcosát, sok zenész, költő, író, tudós
produkálóját beállítani. Az etnocentrikus variáns, amelynek esetében csak a saját nemzet kulturális teljesítményeit ismeri el a válaszadó, mindkét nemzeti csoportban azonos, meglehetősen magas arányú elfogadást mutat. Ehhez képest mind a románok,
mind a magyarok között kisebbségben vannak azok, akik mindkét nemzet esetében elfogadják a kulturális többletteljesítményre vonatkozó tételt.
Ugyancsak kisebbségben vannak azok, akik mindkét nemzet esetében kétlik a tétel
igazságtartalmát.
A pejoratív, a másik nemzetet elmarasztaló, élesen negatív tartalmú állítások az
etnocentrizmusnak azt az oldalát mutatják, amelynek segítségével a saját csoport a másik értékeinek tagadása révén próbál pozitív önértékelésre szert tenni.
A pejoratív állítások mindegyike esetében mindkét csoportban elég jelentős azoknak az aránya, akik azt vallják, hogy a szóban forgó állítások egyik nemzetre nézve
sem igazak. Ez arra utal – amennyiben a válaszok őszinték –, hogy Romániában 1997ben mind a magyarok, mind a románok között széles körű a felismerés, miszerint
a másik csoport értékeinek el nem ismerése, illetve kétségbevonása a nacionalista konfliktus szításának legbiztosabb módszere, s ettől tartózkodni kell.
Negatív tartalmú állítások esetében etnocentrikus szemszögből nézve az minősül
természetesnek, ha a válaszadó a saját csoportjára nézve az adott állítást visszautasítja,
de másik csoportra igaznak tartja. Erős nemzeti önkritika jele, ha valaki a saját csoportra elfogad egy pejoratív, értékfosztó állítást, miközben a másik nemzeti csoportot
kivonja az állítás érvénye alól.
Önkritikával egy esetben találkozunk. A románok körében viszonylag magas
azoknak az aránya, akik a saját nemzeti csoportjukra elfogadják azt a kijelentést, miszerint „kevés olyan nemzet van Kelet-Európában, mely oly sokat beszélt, és oly keveset tett”.
A magyarok körében számottevő önkritikával nem találkozunk. Annál inkább
gyakori a románok pejoratív reprezentációja. A haszonlesés, a fecsegés és az anti-európaiság súlyos vádjainak elfogadása a románokkal szemben – nem függetlenül a kisebbségi helyzet által felfokozott kollektív érzékenységtől – nem idegen az erdélyi magyarság körében.
Ezeknek a vádaknak a fordított, a románok által a magyaroknak való tulajdonítása
kevésbé gyakori, ami arra utal, hogy a románok körében a másik nemzet bírálata visz-

74

tiszatáj

szafogottabb. Egyetlen, de jelentós kivétel az az állítás, mely a fennhéjázást veti az
alanyként behelyettesített nemzet szemére. A románok körében széles körű annak
a nézetnek az elfogadása, hogy „a magyar fennhéjázó, gőgös nemzet, mely megszokta,
hogy uralkodjék”.
Ezen a ponton a románok magyarokról kialakított sztereotípiája igencsak hasonlít
az osztrákok, a szlovákok magyarokról alkotott sztereotíp elképzelésével, melyekről
korábban már szóltunk. A bevezetőben cáfoltuk a tükör-metafora érvényét. Ugyanakkor nem nyilvánítottuk feleslegesnek a nemzeti sztereotípiák vizsgálatát. Remélhető, hogy az olvasót ez a cikk meggyőzte arról, hogy a magyarokra vonatkozó
heterosztereotípiák vizsgálata hozzásegíthet a nemzeti önismeret színvonalának emeléséhez, mely mellett oly szenvedélyesen emelt szót egykor Széchenyi, Ady, Babits,
Bibó és legutóbb a tragikusan korán elhunyt Szücs Jenő. Szó sincs arról, hogy névértékben igaznak tartsuk a magyarokra vonatkozó heterosztereotípiákat, de mélységesen el kell gondolkoznunk arról, hogy vajon miért látják a magyarokat a szomszéd
nemzetek egyoldalú fölényre törekvőnek. Az empátia, a másik helyzetébe való beleélés képessége a mindennapi személyközi kapcsolatok zavarmentes bonyolításának legfontosabb eszköze. Határozottan az a véleményünk, hogy nincs ez másként a nemzetközi kapcsolatokban sem. A másik helyzetébe való beleélés kollektív szinten jóval nehezebb, mint az egyének egymásközi kapcsolatainak szintjén. Ha viszont ez hiányzik,
nagyon megnő a hibás cselekvés, a félreértés valószínűsége. Ha hamisnak, igazságtalannak is tartjuk a rólunk másokban kialakult képet, jobb, ha tisztában vagyunk
vele, mert ez az alap, melyről elrugaszkodhatunk, amikor kapcsolatokat építünk a másik féllel többek között arra is törekedve, hogy jó kép alakuljon ki benne rólunk.
Más, egyébként teljesen jogosan felvethető kérdés, hogy az empátia akkor igazán
hatékony, ha kölcsönös. E cikk terjedelme nem tette lehetővé hogy bemutassuk azokat a vizsgálati eredményeket, amelyek azt mutatják, hogy empátiára nemcsak a magyarok, hanem a velük egy földrajzi térségben élő többi nemzet tagjai is alaposan rászorulnak. Fontos, de nem elég, ha mi tudjuk, hogy más nemzeteik tagjai mit tartanak
rólunk, nekik is tudniuk kell, hogy milyen heterosztereotípiák élnek róluk bennünk.
Hol húzódik Európa határa? A fentiek szellemében azt válaszolhatjuk erre a kérdésre, hogy Európa ott végződik, ahol az áthatolhatatlan másság kezdődik.

IRODALOM
BIBÓ I.: 1986. A kelet-európai kis államok nyomorúsága. In. Válogatott tanulmányok. II. Budapest. Magvető, 185–265.
BORDÁS, S., FRIC, P., HAIDOVÁ, HUNCIK, P. MÁTHÉ, R.: 1995. Counter-Proof The examination
ofthe Slovak-Hungarian relationship with sociological and ethnopsychological methods in
Slovakia. Bratislava, Nap
CSEPELI, GY.: 1987. Csontváz a szekrényben In. Csoporttudat-Nemzettudat. Budapest. Magvető, 234–246.
Csepeli. Gy. Örkény A. Székelyi M.: 1998. Jelentés a Tündérkertből. Társadalmi Riport. Budapest, TÁRKI.
CSEPELI GY., ÖRKÉNY A., SZÉKELYI M. CSERE G. 1998. „Dunának Oltnak egy a hangja?” Limes.
4/1. 93–110.

1999. május
L.: 1976. A magyar irodalom fogadtatása a viktoriánus Angliában. Budapest, Akadémiai Kiadó.
FRANK, T.: 1976. The British Image of Hungary 1865-1870. Budapest, ELTE.
FISCHER A., LIÍVENDEL A.: 1992. Átépítés alatt. Közép- és kelet-európai gazdasági és politikai
közvélemény-kutatás. Budapest.
HARTLEY, E. L., HARTLEY, R. E.: 1961. Social Psychology. New York, A. Knopf.
H U N Y A D Y , G Y . : 1996. Sztereotípiák a változó közgondolkodásban. Budapest, Akadémiai Kiadó.
JESZENSZKY, G . : 1 9 8 6 . Az elvesztett presztízs. Magyarország megítélésének megváltozása NagyBritanniában. Budapest, Magvető.
J U H Á S Z , G Y . : 1983. Uralkodó eszmék Magyarországon. Budapest, Kossuth.
K R I S T Ó , G Y . : 1998. A középkor magyarjai-idegen tükörben. Tiszatáj, 4. 4-11.
LENDVAY, J.: 1996. A nemzetben való gondolkodás két fő típusa: a nemzetkép és a nemzeti sztereotípia. In Többség-kisebbség. Budapest. Osiris, 117-160.
L E N D V A Y , J.: 1989. Magyarországgal és a magyarokkal kapcsolatos nemzeti sztereotípiák. Janus,
VI. 1. 37-41.
P H A L E T , K. P O P P E , E.: 1997. 'Competence and morality dimensions ofnational and ethnic
stereotypes: a study in six Eastern-European countries.' European Journal of Social Psychology. vol. 27, 703-723.
P O P P E . E.: 1998. national and ethnic stereotypes in Central and Eastern Europe. A study among
adolescents in six countries. Utrecht. PhDissertation.
SZEKFŰ, G Y . : 1939. (szerk.) Mi a magyar} Budapest.
CZIGÁNY

ÁGOSTON VILMOS

Az ujjadat add nekem
NEMZETSTRATÉGIAI G 0 N D 0 L 0 T 0 K A KÉTLÉPCSŐS INTEGRÁCIÓRÓL

Egy japán példabeszéd szerint, elhagyatott tájon utazik a vándor a hegyekben és találkozik az éhező remetével. Megsajnálja a remetét és enni ad neki. Az hálából rámutat
egy kőre és a kő menten arannyá változik. Amikor a remete látja, hogy ettől a vándor
nem derül jobb kedvre, megkérdi, mi a baj? - Túl kicsi - feleli szomorúan a vándor.
Erre a remete előzékenyen egy nagyobb szikladarabra mutat. Az is arannyá változik.
Amikor látja, hogy az ember továbbra is szomorú,^ megkérdi, vajon mire lenne szüksége a vándornak, ha már ez a temérdek aranyajándék nem elég neki?
- Az ujjadat add nekem! - feleli a vándor.
Ehhez a történethez teszi hozzá William Costello, aki a második világháború után
látogatta meg Japánt, hogy „a japánok nem elégednek meg egy kockacukor nagyságú
arany demokráciával, bármekkora is legyen az. Ok meg szeretnék szerezni a demokráciakészítés minden titkát".1 Mintha ezt a történetet kimondottan nekünk, kelet-közép1

William Costello, Democracy vs. Feudalism in Post-War Japan, Itogaki Shoten, Tokio, 1948. 2.

76

tiszatáj

európaiaknak írták volna. Mi is arra vágyunk, hogy a Nyugat ajándékozzon meg
a demokrácia „készítés” minden titkával, a keletiek pedig adják nekünk a robbanásszerű ipari fejlődésük aranyujját: de most mindjárt, vagy legalábbis azonnal!
Amikor Japánba érkeztem,2 úgy véltem, hogy nyitottan, előítéletektől mentesen
szállok le a repülőről. Magabiztos mosollyal nyújtottam oda útlevelemet a bevándorlási tisztnek, aki szakmájához illő gyanakvással forgatta, hogy megállapítsa, vajon nem
akarok-e törvénytelenül behatolni az országba és netán végleg ottfelejteni magamat.
Japánba vándorolni? Én? Ezek a fogalmak egy – közép-kelet európai ember számára –
teljesen elképzelhetetlennek tűntek. Most, amikor a tapasztaltakra visszagondolok,
egyszerre rádöbbenek, hogy mégsem érkeztem teljesen előítéletek nélkül Japánba.
Volt abban a magabiztos útlevélkezelő mozdulatomban valamilyen „idegen” tudat.
A gyanú fölött álló ember magabiztossága, aki el sem tudná képzelni, hogy egy egészen
más antropológiai, civilizációs és ismeretlen környezetbe akarna disszidálni. És valóban. Én Japánba is csak azért mentem, hogy még tisztábban gondolkodhassak a középeurópai helyzetről. Azt is mondhatnám, nem Japán érdekelt, hanem az, hogy miként
használhatnám fel az ottani tapasztalatokat idehaza. Így járják ők is a világot már több
mint száz éve. Ez természetes. Mit vittem magammal? Egy régiókra bomló, majd új
közösségekként ismét összerakható Közép-Európa vágyat, nyugati integrációs elképzeléseket, a határok felszámolásával a kis-nemzetállamok átalakulását sürgető, a nemzeti
előítélet és gyűlöletet kordában tartó-, újjá szerveződő megoldási elképzeléseket. Sajnos nem mondhattam le arról a következtetésről, hogy közép-európai történelmünk
során se bűnös, se ártatlan nemzet nincs. Mindenki tanulhatna a saját tévedéseiből, koronkénti intoleranciájából és hogy mindig csak a kisebbségi helyzetben levők dolgozták ki a megbékélési modelleket, amelyekről a többségi nemzeti politikák nem vettek
tudomást. Ez egyaránt érvényes a magyar, szerb, román, szlovák, vagy a cseh és lengyel hatalmi és kisebbségi politikára. Így történt ez 1914-ben a Magyar Parlamentben,
és 1920 után a románban3. Mégis, a századforduló felé haladva abban reménykedtem,
hogy ellehetetlenülnek ezek a konfrontációk és a kis népeket arra kényszerítik a közös
csőd és újjászervezési gondok, meg a nyugati globalizációs, integrációs modellek, hogy
megtalálják a kiegyezés útját. Más út nincs, illetve van: minden marad a régiben. Ebbe
a „régibe” beleértem a nagyhatalmak kisstílű játékát, a fegyvereladási versenyt és annak
szerves folytatását: a háború lehetőségét is.
Magabiztosságom, nyílt tekintetű mosolyom és nem utolsó sorban az egyetemi
meghívó levél meggyőzte a tisztet és előzékenyen beütötte a belépő pecsétet. El is felejtettem volna ezt a gyanakvó, fürkésző tekintetet, amellyel a világ minden részén találkozhat az utazó, ha a későbbiek során nem döbbentem volna rá két, előítéleteimet lebontó következtetésre. Egy: Japánba érdemes lenne bevándorolni. Az átlag életszínvonal magasabb, mint Amerikában, tehát ide sok embernek megérné, ha betelepülne.
Kettő: Japánban olyan belső ellenőrzést teremtett a „hagyományos” bürokrácia, ami2

3

Itt köszönöm meg a Hokkaido egyetem vezetőjének, Norihoto Tambo, D. E. elnöknek,
Osamu Ieda, Tadayuki Hayashi és Koichi Inoue professzoroknak, hogy tiszteletbeli meghívottként Japánban tartózkodhattam 1997 május–október között a Sapporói egyetem SRC
kutató központjában.
V. Ágoston, The Transylvanian Mind: Ambiguity of Ethnic Identities and Conflict Resolution,
In: Quest for Models of Coexistence, Slavic Research Center, Hokkaido University,
Sapporo, Japan, 1998. pp. 59–79.

1999. május

77

lyenről a kelet-európai direkt represszív (szovjet-, román-, kelet-német-, bolgár-, lengyel-) vagy kiegyezéses manipulatív (egykori csehszlovák, Kádár-magyar, jugoszláv) totalitárius államgépezetek nem is álmodtak. Tehát gyakorlatilag lehetetlen az illegális
bevándorlás4. Védekezésüknek több száz éves hagyománya van.
Japán történelmének számos tanulságos eseménye közül most elég ha emlékeztetünk arra, hogy 1543-ban értek partot a portugál hajósok a ország Kiushu szigetén. Ők
mutatták be az első lőfegyvert. Nem sok idővel azután, Japánban négyszer több
mennyiségű fegyvert állítottak elő, mint a korabeli Portugáliában. Toyotomi Hideyoshi uralma idején, aki eleinte szorgalmazta a keresztény misszionáriusok Japán
földre érkezését, hogy ellensúlyozzák a buddhista papok hatalmát, minden előzetes
figyelmeztetés nélkül, mindössze besúgóinak engedve, éppen ő 1597-ben 26 katolikus
papot és japán hívét keresztre feszítette5. A racionális indítékok között feltételezik,
hogy közrejátszott a kereszténység liberálisabb szemlélete – Isten előtti egyenlőség
meghirdetése – a feudális hatalmi rendszerrel való kiegyezésre serkentő sintoizmushoz
(amelyben a császár maga a Nap-isten leszármazottja) és a buddhizmushoz képest.
Tokugava sogun 1637-től aztán végképp kitiltja a keresztényeket és az idegeneket az
országból. Halálbüntetés terhe alatt megtiltja a japánoknak, hogy külföldre utazzanak
és az idegeneknek, hogy partra szálljanak Japánban. Ennek ellenére a holland, koreai
és kínai kereskedőket beengedték, de ők is csak szigorú ellenőrzés mellett szállíthattak
árut egy, Nagaszaki melletti szigetre. Ezután Japán közel háromszáz évig elzárkózott
a külvilágtól. Nemzeti bezártságukból az amerikaiak zökkentették ki őket: 1853-ban
Commodore Metthew Perry, a „fekete hadihajóival” megjelent és arra kényszeríti a japánokat, hogy nyissák meg kikötőiket a külföldi kereskedők előtt. A japán vezetők
rádöbbennek, hogy haditechnikájuk lemaradt a világ nyugati felén élőkétől, ezért beleegyeznek a nyitásba. Ez vezetett a feudális, katonai sogunátus bukásához, és Meidzsi
(jelentése: felvilágosodott) császár reformjaihoz. 1867-től, Meidzsi császár uralkodásától
számítjuk Japán modern korszakát. Ő felosztotta a helyi kiskirályok (daimiok) birtokait, ebből jöttek létre a mai prefektúrák, nyugati típusú miniszterekből álló kormányt alakított, a fiatal szamurájokat külföldi tanulmányútra küldte6, bankokat ho4

5
6

Számtalan cikk jelent meg azokról a munkásokról, akiket a II. világháború idején hurcoltak
Koreából meg Kínából Japánba. Többen még a leszármazottaik közül sem kapták meg a japán állampolgárságot, annak ellenére, hogy éppen úgy japánul beszélnek, és antropológiailag
nem lehet megkülönböztetni őket a többi japántól. Meghatározott időnként jelentkezniük
kell a Bevándorlási Hivatalnál, hogy meghosszabbíthassák újlenyomattal és fényképpel ellátott tartózkodási engedélyüket. Ezzel szemben a japán állampolgároknak nincs személyi
igazolványuk.
A Japán Igazságügyi Minisztérium Bevándorlási Hivatalának jelentése szerint több mint 16
ezer törvénytelen bevándorlót utasítottak ki 1996-ban. Ezek között olyan érdekes eseteket is
találtak, mint annak a pakisztáni fiatalnak a története, aki jugoszláviai ENSZ emblémás
rendfenntartó katonának álcázta magát, hogy bejusson Japánba. Illegal Immigrations, in: The
Japan Times, Sunday, June 8. 1997.
Richard Deacon, Kempei Tai, Charles E Tuttle Company, Tokyo, 1991. 18. old
Joseph M. Kitagawa írja, hogy ebben az időben számos fiatal szamurájt küldtek Nyugati
tanulmányútra. Közülük többen, visszatérve az új Japán állam vezetőivé váltak. Ezek mélységesen nacionalisták voltak, a konfuciánus hagyományok követői. Céljuk az volt, hogy
a nemzet fejlődése érdekében, összeegyeztessék a „keleti erkölcsöt a nyugati tudományokkal”. Religion in Japanese History, Columbia Univ. Press, N. Y. and London, 1966. 253. old.

78

tiszatáj

zott létre, porosz mintájú alkotmányt (1890) fogadtatott el, és az országot elindította
a „fukoku – kiohei = gazdag ország, erős hadsereg” programú nemzeti, katonai felemelkedés útján. Néhány buktató ezen az úton: Japán–kínai háború (1894/5), Orosz–japán
háború (1904/5), Mandzsúria megszállása (1931). Az Amerikai Egyesült Államok megtámadásával, Pearl Harbor bombázásával (1941) ér véget a történet első része, amelyet
Hirosima, majd Nagaszaki (1945) rettentő bombázása követ. Természetesen, borzalmas kegyetlenségnek számít az atombomba bevetése, ártatlan emberek lebombázása,
még akkor is, ha Nagaszaki katonai központként működött. Ugyanakkor, különös jelentősége van annak, hogy a II. világháború már 1945 májusában véget ért, de Japán
még augusztusban is hadban állt a Szövetségesekkel. Tulajdonképpen nem Hirosima,
hanem Nagaszaki bombázásának a kérdése az érdekes. A japán kormány-ülésekről készített feljegyzések azt tanúsítják, hogy még Hirosima bombázása után sem hagyták
volna abba a háborút. A amerikaiak szerint ezért volt szükség a második bombázásra,
Nagaszaki elpusztítására is.7 A japán lapokban megjelent tudósítások szerint még évtizedek múlva is előkerültek magányos harcosok a szigetvilág barlangjaiból, akik nem
akarták elhinni, hogy a japán császár, aki a Napisten (Amaterasu Omikami) leszármazottja, megadta magát és a II. világháború véget ért. A feltétlen alávetettség elvének
etikai szintre emelését többen összefüggésbe hozzák a Konfuciánus hagyományokkal.
Amikor a győztes seregek vezére, Douglas MacArthur tábornok a háború után
partra szállt Japánban, a szemtanúk szerint katasztrofális helyzetet talált. Romokban
hevert az ország.
Ma Amerika legerősebb versenytársa a japán ipar. Ennek több magyarázata van.
Ezek között az egyik, hogy a világháború végén, a politikai átszervezés – háborús bűnösök elítélése, minden háborús és katonai tevékenységet megtiltó új Alkotmány
(1946 nov. 3.)8, a többpártrendszer, a császár isteni eredetéről történő lemondatása, általános választások stb. – ellenére az amerikaiak figyelme nem terjedt ki a hagyományos japán gazdasági összefonódások – az ipari és banktőke kartellbe (zaibatsu) szerveződésének – a megszüntetésére. Az ebbe történő beavatkozás sértette volna a liberális
amerikai szemléletet. Úgy vélték, a politikai rendszer átalakításával a gazdasági helyzet
is menten felölti a nyugati demokratikus piacgazdaság jellemzőit. Az országnak nyújtott amerikai segélyek, a behozatali vámok és a beruházások növelésével, valamint
nem utolsó sorban, hogy a korábbi központosított nemzet-gazdasági irányítás fennmaradt, Japán elindult a keleti csodálatos fejlődésének az útján. Bár az 1974-es és az
1980-as olajválság erősen éreztette hatását a nyersanyagokban szegény országban, valamint Hongkong Kínának történő visszaadása (1997) után szintén újabb gazdasági recesszió híreiről számolnak be az újságok, mégis az előrejelzések szerint elképzelhető,
hogy 2000 után Japán fejlődése túlszárnyalja majd az Amerikai Egyesült Államokét 9.
7

8

9

John Toland, The Rising Sun, The Decline and Fall of the Japanese Empire, Random House,
New York, 1970.
Az új Alkotmány 9. par. 1 és 2 bek.-ben olvashatjuk, hogy Japán „örökre” lemond a háború
„nemzeti szuverén jogáról” és ennek megfelelően nem tart fenn „földön, tengeren és levegőben” semmilyen háborús potenciált. Ennek ellenére, az Amerikai Egyesült Államok beleegyezésével, a hidegháború óta engedélyezték a védelmi csapatok fenntartását.
Ezt elemzi többek között Kenichi Ohmae, Beyond National Borders, Reflections on Japan
and the World, Kodansha International. Tokyo, 1987. Valamint Douglas Moore Kenrick,
Where Communism Works, Charles E. Tuttle Comp. Rutland, Vermont, Tokyo, 1988.

1999. május

79

És máris elérkeztünk a megválaszolatlan, körben forgó kérdéseinkhez: vajon
mennyire keleti specifikum a közösségre alapozó (család, munkahely, állam, nemzet,
faji) élet-szervező szemlélet? Van-e jó oldala a központosított gazdasági gondolkodásnak egy bizonyos közösségi, vagy ha úgy tetszik nemzeti cél elérésének érdekében?
Törvényszerű-e az, hogy a nemzeti célok elérése más népek ellen irányuljon? Menynyire vezethet ez gazdasági összeomláshoz? Meg lehet-e ismételni a japán csodát a közép-európai, vagy netán a szűkebb magyar társadalom gazdasági feltételei közepette?
Lemondhatunk-e a liberális elvekről, amelyek az állampolgárok szabadságtudatát erősítik azért, hogy az unokánkért élve, haladjunk a távlati nemzeti teleologikus jövőkép
felé? Mire képes egy nemzet, ha sajátos körülmények között – nem belülről azonosul
vele, hanem csak – felhasználja a nyugati technikai civilizációs eszközöket, ugyanakkor megmarad japánnak? Vajon van-e valamilyen következtetés, amellyel a középeurópai kisebb nemzetek megteremthetik a Japánéhoz hasonló életszínvonalat? És végül: lehet-e úgy integrálódni a nyugati civilizációhoz, hogy megőrizzük sajátos nemzeti
érdekeinket?
Amint a szakirodalomból kiderül, a külföldiek számára oly titokzatosan működő
japán hatalom láthatatlan kezű irányítója nem a parlamenti-politikai világ, hanem
a pénzügyminisztérium, szó szerint az Okurasho – amely Nagy Magtárat jelent. A kifejezés a hetedik században keletkezett, amikor még rizsben fizették az adót, de fennmaradt napjainkig. Ide minden évben húsz fiatalt vesznek fel a tokiói egyetem legjobb
végzettjei közül, akiknek a sorsát egy életre meghatározza a bürokrácia hierarchiai
lépcsőjén való emelkedés. A legnagyobb hatalma a helyettes pénzügyminiszternek
(a dzsimu-dzsikánnak) van, aki nem függ a politikai változásoktól, mint a bábszerepre
ítélt felettese, a pénzügyminiszter. Ő az állandóságot képviseli, míg a pénzügyminiszter csak az aktuális politikai lojalitást. A pénzügyi tárca alá rendelődnek a nagy bankok és a kulcsszerepet betöltő Nemzetközi Kereskedelmi és Ipari Minisztérium által
irányított irodák, valamint az ezt koordináló Kabinet. A gazdasági-politikai élet következő szintjén helyezkednek el a nagy ipari társaságok, a biztosítók, a sajtó és végül
(!) a legfontosabb politikai pártok. „Ez a hatalmi struktúra – írja Fingleton – természetesen nem hasonlít arra a képre, amelyet Japán kifelé mutat önmagáról, mint egy nyugati típusú demokrácia. A megválasztott parlamenterek Japánban olyanszerű szerepet
töltenek be, mint az ombudsmanok és a párt-lobbysták. Legfőbb feladatuk, hogy tárgyaljanak a bürokratákkal és közvetítsék a helyi nyomást gyakorló csoportok érdekeit, a különböző törekvéseket. Úgyszintén feladatuk, hogy a kormány humánus arcát
mutassák a hivatalos politika megjelenítésekor a kormányzottak felé. Ők valójában
a kormány reklámemberei .”10
A tisztségviselők, bürokraták tetteinek egyetlen fokmérője, miként szolgálják
a „nemzeti érdekeket”. Céljuk, hogy minél nagyobb boldogságot tudjanak biztosítani
minél több embernek. Rendkívül hosszú távon terveznek, amelyben nemcsak a jelenlegi Japán céljait tartják szem előtt, hanem a jövő generációinak az érdekeit is.
Fingleton szerint a politikusok szívük mélyén nem igazán csodálják a Nyugati demokráciát. Ők a japán WA elvének a hívei, amely harmóniát jelent. Míg a nyugati kultúrákban a különböző vélemények, az egymásnak ellentmondó elveket ösztönzik, addig
a japán WA elv igyekszik elnyomni az emberek különbözőségeit és egy közös front
10

Eamonn Fingleton, Blindside, Why Japan Is Still on Track to overtake the U.S. by the Year
2000. Kodansha International, Japan, 1997. 131. old.

80

tiszatáj

kialakítására ösztönöznek. Inkább a felszín alá seprik a nézetkülönbségeket, mintsem
hogy kiélezzék azokat. A konformizáló nyomás feltehetően egy erős központi autoritárius hatalomtól jön, amely a politikában elsősorban nem a különböző érdekek
megjelenítésén keresztül jut érvényre, hanem valamilyen színpadi előadásra hasonlít,
ahol a szerepeket már jó előre kiosztották.
Fingleton szerint felületes következtetés az, hogy Japánt a nagy vállalkozók irányítják. Több példán keresztül szemlélteti, hogy nincs így. Számtalan eset igazolja például, hogy külföldi cégek éveken keresztül sikertelenül próbálkoznak betörni a japán
piacra. Amikor végre eszükbe jut és japán-külföldi vegyes vállalkozást hoznak létre,
egyszerre megnyílnak az összes kapuk előttük. Ugyanakkor a külföldi hamar rájön,
hogy a japán partner igyekszik megváltoztatni az immár közös üzleti terveket. Legfőbb célja nem az, hogy minél jobban betörjön a piacra, hanem hogy minél több állami támogatást tudjon szerezni a cégnek. A japán fél rendkívül hamar felismeri a külföldi cégnek azokat a technológiai előnyeit, amelyeket a japán cégbe szeretne átvinni.
Egyszóval, az a látszat keletkezik, hogy nem a nagy üzlet és óriási profit varázsa mozgatja a tokiói hatalmi játszmákat, hanem a nemzeti érdek. A tisztségviselők szeretnék
azt a látszatot kelteni, mintha a nagy üzleti érdekek irányítanák az országot. Az üzleti
titokra való hivatkozás megmenti őket, a nyilvánosság kötelezettségeitől, attól, hogy
ellentmondásos politikai stratégiáikról beszámoljanak. Egyszóval a modern piaci verseny álcája lehetővé teszi az ambiguitást, a kétértelműséget, amely a legszembetűnőbb
a pénzügyi politikájukban.
Többféle elmélet keringett arról, hogy valójában ki is vezeti az országot, miután
a császár szerepe mindössze szimbolikussá vált11. Éveken keresztül azt a látszatot keltették, mintha egy biztosító társaság, később a Nemzetközi Kereskedelmi és Ipari Minisztérium érdekei szerint alakulna a Japán gazdaság politikája. Nemegyszer a nyugatiak
számára teljesen kaotikusnak tűnik az egész. De vannak, akik a nemzetközi kereskedelmi kapcsolatokban felfedezik a kaotikus gondolkodás „mögötti módszerességet”:
szervezetten védik az árupiacukat. Nyersanyagokat importálnak, de a fogyasztói cikkeket maguk állítják elő. Fingleton szerint ezt a Pénzügyminisztérium irányítja. Hogy
mennyire nem az elsődleges profitszerzés a céljuk, arra példaként a rizstermesztést említi. A Japánban megtermelt rizs hatszor annyiba kerül, mint a világpiaci ár. Mégis az
állam védi a termelőket az olcsó behozataltól és támogatja a hazai rizstermesztést.
A japán sajtó különböző kartellek szerint szerveződik, amely megkönnyíti az állami ellenőrzést.12 Az állami és magán szervezetek csakis ezen kartellekhez tartozó újságírókat engedik be a sajtótájékoztatókra és tanácskozásokra. Nemegyszer a külföldi
tudósítóknak tilos jegyzetelniük az ilyen sajtótájékoztatókon – írja Fingleton. A konfuciánus társadalomban a vezető újságírókat a „falakon belülieknek” tekintik, akik arra
hivatottak, hogy megteremtsék a harmóniát. A híreket és hírösszefoglalókat egy közös
újságírói csoport dolgozza ki. Ezeket aztán átveszi minden lap.
Kelet-európaiak számára a fenti képlet rendkívül ismerősnek tűnik. Mi több, anynyira gyanús, hogy már szinte felkiálthatunk: – köszönjük szépen, ezt a történetet már
ismerjük! Sőt, éppen ez az a rendszer, amelytől szabadulni akarunk, mert nálunk ez jelentette a diktatúrát, gazdasági és politikai csődöt. Ez elöl menekülünk. Most ne pró11

12

„The Emperor shall be the symbol of the state and of the unity of the people”, Japán Alkotmány 1. par.
E. Fingleton. i. m. 181. old.

1999. május

81

bálja valaki nekünk úgy eladni, mintha arra felé kellene haladnunk, hogy elérjük a jóléti társadalmat.
Pedig be kell látnunk, hogy ez a kommunitárius modell a kis- és nagy Tigriseknél,
ott, távol-keleten sikeres gazdasági felemelkedéshez vezetett. A japán magatartásmodell
zárkózottsága látszatának egyik lehetséges magyarázata: minek beszéljünk nektek,
úgysem értenétek meg minket. Kifelé mosolygós egyeztetés, a gondokat csak befelé,
hierarchikus úton jelző viselkedés. Talán az sem véletlen, hogy a japán alkotmányba
be kellett venniük, hogy biztosítják „az akadémiai szabadságot”.13 Mi szükség ezt törvénybe iktatni? Nem tartozik hozzá az általános emberi jogokhoz?
Elterjedt az a Nyugat-európai vélekedés, hogy az ázsiai társadalmak gyors és látványos fejlődésüket annak köszönhetik, hogy a hagyományosan, Francis Fukuyama által
megfogalmazott „bizalomra” épülő termelési módot kellőképpen össze tudták egyeztetni a nyugatról elsajátított legmodernebb műszaki színvonallal14.
A közép-európai ember a fenti modellben nem a „bizalom” elvének az érvényesülését látja, hanem inkább a feltétlen alávetettséget, az egyéni érdekek közösségi céloknak
történő alárendelését. Közép- és Kelet-Európában, a tapasztalatok szerint, a nemzeti
stratégiák áldásos elvei – az átlag életszínvonal emelése, a biztonság és széleskörű szociális háló, kulturális támogatás és az általános foglalkoztatottság elérése – helyett elsősorban a nemzeti közösségi elv negatív velejáróival, a kirekesztő elzárkózással, nemegyszer az idegen gyűlöletet sugalló „védelmi” gondolatokkal találkozik az elemző.
Azokkal a szimptómákkal, amelyek nem annyira a modern, mint inkább a feudális Japánt jellemezték. Bár az 1989-es fordulattal megszűnt a korábbi csőd felé vezető modell és eljött a Nyugati nyitás „Meidzsi korszaka”, de az előző korokból nem azt őriztük meg, ami a japán társadalom fejlődését is biztosította – a tudatos stratégiai gondolkodást-, hanem a régi kiváltságos mechanizmusokat túlélő, régi és új klienshálózat továbbélését, illetve kialakulását. És mindez a privatizáció, nyugati demokrácia, a nemzeti célok, vagy a szabadelvűség álarcába csomagolva.
Nehéz előrelátni, hogy a közép és kelet-európai államok, totalitaritárius államformáinak a deklaratív lezárása után vajon jobb helyzetbe kerültek-e a szabaddá váló állampolgárok, vagy egy újabb kiszolgáltatottság és rabság korszaka veszi kezdetét.
Egyelőre mindkét irányba elindultunk. Márpedig aki egyszerre két irányba indul, arról méltán feltételezik, hogy egy helyben topog. Vagy ami ennél is rosszabb: döntésképtelen. A döntésképtelenség feloldhatatlan állapotában egyetlen gyakorlati elv érvényesül: mások döntenek helyette, róla és felette. Azt is mondhatnánk: ismét mások
döntenek. Szakemberek helyett a sakk-emberek.
A térség választó polgárainak évtizedeken át beivódott közösségi, sőt egyenesen
kommunisztikus elvárásai, a szociálista érvelés és gondolkodásmód egyik oldalon –
minél kevesebb adót szeretnének fizetni, ezzel szemben minél több ingyenes szolgáltatást kapni cserébe –, a másikon a lebontásra váró centralizált állam eszménye, valamint
a felhalmozott közvagyont önkényesen osztogató, egymást váltogató politikai hatalmak, a demokratikus nyilvánosságot kizáró, nagybetűs Privatizáció misztikuma,
amely eddig még a legtöbb országban csak a munkanélküliség megteremtésében ért el
látványos eredményeket és sehol nem tudta erősíteni a működő-, vagy szolgáltató
ipart. Már az is valami, ha a költségvetés megszabadul a „fölösleges” tehertételektől,
13
14

„Academic freedom is guaranted” – A japán Alkotmány 23. paragrafusa.
Bizalom, Európa Könyvkiadó, Budapest, 1997.

82

tiszatáj

mondják. Miközben, feltehetően a legjobban működő vállalatokat tudják csak eladni,
úgymond privatizálni. A bankrendszerre és a sajtóra jellemző: hol privatizálják, hol
meg az állam visszavásárolja, hogy ismét gyakorolhassa a hatalmát. Inkább a kiszolgáltatott, leépített, vagy éppen a külföldi konkurenciának eladott gazdaságot szeretnék
feltüntetni úgy, mint az emberek individuális érdekeivel egybehangzó, a jóléti állam
felé vezető utat.
Az okok között még eddig nem foglalkoztak azzal a ténnyel, hogy amíg a totalitárius rendszereket teoretikusok és diktátorok hozták létre, addig úgy képzelik, hogy
ezeknek a lebontásához elegendő, ha a lovak közé vetik a gyeplőt, azok majd maguk is
tudják az utat. A monolit rendszer lebontását a politikai holdudvarokhoz csapódó önjelölt hatalmi csoportok harcára bízták a választók. Egyszóval nagyobb a bizalom,
mint a törvényes kereteket teremtő józan kétkedés. Ilyen szempontból nem az ázsiai
országokban és főként Japánban testesül meg a tökéletes bizalomra épülő politikaigazdasági államforma, mint ahogyan Francis Fukuyama írja a Bizalom című könyvében, hanem Kelet-Európában és a Balkán volt szocialista államaiban. A Balkán egyes
országaiban, Bulgáriában és Jugoszláviában éppen a tökéletes „bizalom” vezet a szervezett anarchiához. Az emberek minden gyanakvás és ellenőrzés nélkül, feltétlenül megbíznak a végrehajtó hatalomban (tisztségviselő, vámos, rendőr stb.), azok pedig az
útonállókra, rablókra és önkényeskedő ügyintézőkre építik, anyagi előnyöket hozó
bizalmukat.15 Nem lehet tudni, hol húzódik a határ az össztársadalmi bizalom és a félelem között.
A térség nagy rendező mítoszai – EU-csatlakozás, NATO, privatizáció, civil társadalom és jogállam – mellett eltörpül a helyzet össztársadalmi átgondolatlansága. A sürgető idő nem adott lehetőséget, hogy humán-társadalmi szinten végiggondolják a teendőket. Előbb cselekednek, aztán várják, hogy az események maguk szabják meg az
utat. Van, aki azt mondja, már az is eredmény, hogy nem akarunk mindent teoretikusan végiggondolni, hiszen a totalitárius társadalmak legfőbb hibája, hogy mindent
a teóriához igazítottak. Most megszabadultunk az egyetlen üdvözítő elmélettől. Anynyira megszabadultunk, hogy azt a szót: „közérdek”, már csak a populista választási
kampányokban használják. Üres, giccses politikai klisévé vált, mint a politikai pluralizmus. Pedig mi más lenne a demokrácia alapja, mint az egyre szélesebb körben képviselt közérdek?
A totalitárius modellek létrehozásakor is ez a gyakorlat érvényesült: előbb a forradalom, a hatalom megszerzése, diadala, aztán „majd meglátjuk, mi lesz, amikor jó lesz”
feloldozás. Nos ez a század és a térség meglátta. A következőnek most készítjük az
újabb halasztást. Előbb a decentralizáció, az időközben felhalmozott gazdaság leosztása, aztán majd meglátjuk. Előbb a szociális juttatások lefaragása, a szociál-egészségügy
felszámolása, kül- és belföldi magánbiztosítók, magánbankok behozatala, létrehozása
a közös vagyonból, aztán majd meglátjuk. A két rendszeralkotó gyakorlat (létrehozás/
lebontás) közötti hasonlóság, hogy mindkettő azonos ideológiai szókészlettel, az emberek javáért történik. Vagy ami ennél még furcsább, a teleologikus jövőképből indul15

A Bulgárián áthaladó teherkocsi sofőrjeitől és a turisták beszámolásaiból értesültem arról,
hogy e sorok írásakor (1998 őszén) a tehersofőrök kénytelenek konvojban haladni a szervezett rablótámadások ellen. A sofőrök feltételezik, hogy a határvédelem emberei és a rablók
összejátszanak, hiszen a teherfuvarosoknak közölniük kell belépéskor az útvonalat, amelyen
haladnak. Ezen az útvonalon megtámadják őket és megsarcolják, mint a középkorban.

1999. május

83

nak ki: az áldozati szerepvállalásra való serkentés egy szebb jövő érdekében. A két
megfogalmazás között semmi különbség, mindössze annyi, hogy az eszközök különböznek: a totalitárius rendszer megteremtésekor az ember nem számított, csak az osztály, ennek lebontásakor az emberi humánum nem számít, csak a magánprofit. Aztán
majd meglátjuk.
Eamonn Fingletonnak a japán társadalomról írt híres könyvében olvassuk, hogy az
amerikai vállalatok feláldozzák a munkahelyeket, annak érdekében, hogy megmentsék
a profitot, míg a japánok feláldozzák a profitot, hogy megvédjék a munkahelyeket.16
Amikor a posztkommunista ország embere ilyesmit olvas, elszomorodik, hiszen jól
látta hova vezetett a profit elvéről való lemondás a totalitárius rendszerekben: a gyárkapukon belüli munkanélküli tömegekhez. Őket most próbálják az utcára tenni Romániában, Szlovákiában. Magyarországon már többnyire túl vagyunk az első munkanélküliségi stresszen. Ugyanakkor, ha az ázsiai országok látványos sikereire gondolunk, egyszerre kétféle gondolat jut eszünkbe. Attól tartunk, mi már túl vagyunk az
ilyen tanácsokon, az ottani modell számunkra nem követhető, mert láttuk, hogy térségünkben a közösségi termelés profit és áruhiányhoz vezetett. Ennek során sem megfelelő szociális védettség, sem a termelést a válságokon átsegítő profit nem jött létre.
A Nemzetközi Valuta Alapnak és a Világbanknak egyetlen receptje van mindenre: ha
hitelre vársz, építsd le a szociális juttatásokat. Ha nő a pénzügyi hiány, növeld az
adókat. Aztán majd meglátjuk. Az Európai Unió meg arra adna pénzt, hogy szüneteltessük, vagy csökkentsük, mi újonnan belépők, az amúgyis alulfejlett mezőgazdasági
termelésünket.
Mindez azért, mert Kelet-Európát senki nem gondolta végig. Legfontosabb rendező
elv a „előbb cselekszünk, aztán majd meglátjuk”.
A NATO integráció kérdése is ellentmondásos. Amennyiben elhisszük azt (és miért ne tételeznénk fel jóhiszeműen?), hogy Oroszországban éppen olyan hatalmi és politikai változás következett be, mint a közép-európai országokban – a kommunista
modellről, ha egyelőre csak deklaratívan is, de – áttértek a Nyugati típusú demokráciára és a tervutasításos rendszerről a kapitalista szabadversenyre –, akkor az észak-atlanti védelmi szervezetnek most már nem ellene, hanem Kína ellen kellene működnie.
Ehelyett, a szemmel látható stabilizáló szerepe ellenére, a NATO intézménye új, mesterséges határvonalakat teremt Kelet-Európában. A különböző kis népek egymás ellen
sietnek bevonulni a NATO-ba. Az Európai Unió kiterjesztése, áldásos integrációs,
stabilizációs céljai ellenére újabb, illetve a meglévő feszültségek elmélyítéséhez vezet
a térségben.
Mindezekhez hozzá kell számítnunk azt, hogy az utóbbi időben a világ gazdasági,
hatalmi központjai átalakultak. Az Amerikai Egyesült Államokhoz és Japánhoz, meg
a különös figyelemre méltó Kínához képest, Európa úgy gazdaságilag, mint katonai
szempontból perifériának számít17. Ennek a perifériának is a peremén élünk mi, ma16
17

Fingleton, i. m. 28. old.
Ez a véleménye, többek között Mami Isambert japán kutatónak is, aki a Tokai Egyetemen
tartott előadást a „Centrumok és perifériák” témával 1997. júl. 1-jén. In: Department of
Civilization, School of Letters, Hiratuka, Japan, 1997. 07.01. 23–43. old.
Ugyanerre figyelmeztet Inotai András Útközben című könyvében: „Elmúltak azok az idők,
amikor Európa, úgy is mint a világ gazdasági központja vagy legalábbis annak kulcsfontosságú pillére a transz-atlanti korszak alatt sikeresen tudott szembeszállni a kihívásokkal.

84

tiszatáj

gyarok a Kárpátmedencében. Ezt tudomásul kell vennünk. Ugyanakkor, sajátos helyzetünkből fakadóan – több országban élő, kiterjedt kisebbségi kapcsolataink révén –
élen kell járnunk a térség gazdaság-stratégiai átalakításában. Ennek a stratégiának egyik
kiindulópontja lehet a japán tapasztalatok felhasználása és ezek között is az első: a hatalmas, közös piac „tudatos és tervszerű” létrehozása. Japán, évtizedeken keresztül, magának termelt. Megtehette: 120 millió lakosnak, ha csak néhány száz ezer terméket adtak el, már az is fellendítette a hazai termelést. Ha a balti államoktól kezdve Közép- és
Kelet-Európán át egészen a ma még bizonytalan helyzetű, de távlatilag ehhez a régióhoz tartozó Balkánig húzódó térségben önálló, közös elveken működő piacgazdaság
megteremtésén fáradoznánk, mint nemzet-stratégiai cél elérésén, létrehozhatnánk egy
akkora piacot, mint amellyel Japán is átvészelte a nehéz 50-es éveket. Ehhez viszont
egészen más közlekedés-, távközlés-, vám- és bankrendszer politikára lenne szükségünk. Nem a feudális széttöredezettség, kicsinyes vámrendszer és demagóg megelégedettség, eladott autópályák stb. hirdetése lenne a cél. Persze, hogy kell az EU, persze,
hogy kell a NATO csatlakozás. De ezekkel párhuzamosan, vagy ha kell ezek előtt,
a legelső cél a közvetlen térségi kapcsolatok kiépítése lenne. Nem egy újabb periférikus, végvári helyzethez való feltétlen csatlakozásra kell törekednünk, hanem elsősorban új szomszédsági politika kialakítására. Ebben a mesterséges szétdaraboltság megszüntetése és a közös infrastruktúrák kiépítése játszaná a döntő szerepet.
Intézményrendszerünk sok szempontból nyitottabb, és ugyanakkor bizonytalanabb, mint a japánoké. Gondolkozásunkból viszont kivetettük a céltételező tudatos
tervezést és az intézményi stabilitást: kizárólag a rövid távra gondolunk. A makrogazdasági-, politikai gondolkodásnak ezt a vonulatát a közép-európai kis országok kidobták, szégyenkezve igyekeznek elfelejteni, az átkos múlttal együtt. Helyét természetesen foglalja el a minden hatalmat kiszolgáló konjunktúra-had, a nemzeti demagógia,
a liberális tehetetlenség és az újgazdag pazarlás.
Vajon miért lenne szüksége Európának egy szegény, torzsalkodó és úrhatnám, pazarló térség integrálására? Ha nem, akkor viszont a Nyugatnak is be kellene látnia,
hogy a kétlépcsős integráció „hatékony” gazdasági és infrastrukturális támogatásának –
előbb egy életképesen működő Közép-Kelet-Európa létrehozása, majd csak a későbbiekben történő egységes EU csatlakozásnak – sokkal olcsóbb és stabilizálóbb hatása
lenne, mint a térség országainak egymás ellen meghirdetett tüsténkedő integrációs versenye.

A gazdasági növekedés üteme, a munkaerő bősége, a jelentkező tömeges fogyasztói igények,
a technológiai fejlődés, valamint a megtakarításokon, beruházásokon és gyors adaptációs készségen alapuló mentalitás Ázsiát és a Csendes-óceán partvidékét teszik a következő évtizedekre a gazdasági növekedés elvitathatatlan motorjává (Comes és Power, 1994.) „Ázsia évszázada” – amely bizonyára nem lesz mentes politikai és társadalmi bizonytalanságoktól –
földrajzi tartalmában azt jelenti, hogy először a modern történelemben, Európa távol fog
esni a világ fő fejlődési irányvonalát meghatározó erőktől.” Magyarország és az Európai Unió,
In: Útközben, Belvárosi Könyvkiadó, Budapest, 1997. 210. old.

1999. május

85

KOPÁTSY SÁNDOR

Pásztorok és polgárok
A szebb jövő első feltétele a tárgyilagos önismeret.
A fenti kérdésekre helyesen csak kellő önismeret birtokában válaszolhatunk. Ebben pedig nem jeleskedtünk. A tárgyilagosság hiányáért romantikus történelemfelfogásunk a felelős. Már diákkoromban botránkoztam azon, hogy a történelmünk szerint
mindig és mindenben nekünk van igazunk. Mi soha nem voltunk agresszorok, erőszakosak, imperialisták. A hiba mindig a másik oldalon volt. Ha esetleg hibáztunk, akkor
is legfeljebb magunkkal szemben, hiszen a házon belüli vitáinkban nem lehetett másokra mutogatni, megkerülni azt, hogy valaki ne legyen hibás. Mindkét félnek ugyanis
nem lehet egyszerre igaza. Márpedig nincs nagyobb veszélye az eltévedésnek, mint az,
ha magunkat hibátlannak és bűntelennek tartjuk. Ennél ugyan talán mégis rosszabb
az, ha mindig, minden helyzetben csak magunkban keresnénk a hibát. Ilyenre volt
példa, amikor a moszkoviták meghirdették a „bűnös nép” elméletét. Nem is lett
semmi foganatja, inkább az ellenkezője, a „mindig mi maradtunk az áldozatok” felfogás kapott táptalajt.
Az első két kérdésre csak közös választ tudok adni:
Azt a tényt, hogy pásztornépként jöttünk ide és ebben a minőségben sikerült tartós
államot alapítani, nem elég hangoztatni, hanem látni is kell, hogy ennek következményeit máig hordozzuk.
Mi jellemzi a pásztornépeket?
A teljes gazdasági atomizáltság és az ezt ellensúlyozó, fegyvereken alapuló szervezőképesség.
A korabeli pásztorok gazdaságilag szinte teljesen autark családokban éltek. Nem
voltak gazdasági tekintetben a kívül állókra szorulva, sőt... A pásztornak a másik pásztor a legnagyobb ellenlábasa. Annál jobb, minél kevesebb család él az adott térségben,
hiszen annak, hogy nagyobb nyája legyen valakinek, azt a többi pásztor nyájainak
nagysága is korlátozta. Velük kellett osztozni a legelőn, az itatókon. A törzséhez,
nemzetségéhez tartozó többi pásztorra csak a külső veszély elleni védekezés idején volt
szüksége. Ez a szükség azonban parancsoló, mert a pásztoroké volt a legszaporább társadalom, egészségesen éltek, jól táplálkoztak. Ezzel szemben az eltartható népesség nagyon alacsony volt, a megengedhető népsűrűség tizede a szántóföldi földművelőkének,
harmincada az öntözéses gazdálkodókénak. Ráadásul a népesség függvényében a határhaszon gyorsan csökkent. Ha több lett az állat, mint a legelő és a víz, az egész termelési rendszer katasztrofális veszteséget szenvedett. Ezért a gyorsan szaporodó pásztorok vagy kirajzásokra, vagy egymás pusztítására kényszerültek.
A pásztorok tehát az egymástól való gazdasági függetlenségben, ugyanakkor a többiektől való állandó félelemben éltek. E kettősség határozta meg karakterüket. A pásztorok individualisták, kiváló katonák, a vezetőik pedig kiváló szervezők.
Individualisták, mivel gazdasági téren nem szorulnak másokra. Természetesnek veszik, hogy a maguk dolgaiban maguk döntsenek. Az ilyen individualizmus a Honfoglalást követő ezer évben a nyugat-európai kollektivizmussal, rendszerességgel szemben

86

tiszatáj

nem vált gazdasági tekintetben erénnyé. A fejlettebb földművelés viszonyai között
nem az önállóság, hanem a faluközösségbe való beilleszkedés, így nem a virtus, hanem
a szorgalom, a beosztás lett a fő erény. Még gyermekkorom falvaiban is a tények bizonyították, hogy a puritán svábok többre vitték, mint a még mindig pásztorlelkű magyarok.
Az individualizmus, ez az ezer éves hátrány csak most, a gyorsan változó világban
vált újra fontos erénnyé.
A pásztorok kiváló katonák, mivel az életük is katonás.
– A pásztor ugyan nem szakad meg a rendszeres munkától, de válsághelyzetben
nagy teljesítményekre képes. Ebből fakad a sokszor hangoztatott szalmaláng természetünk. A földművelés ezer éve nem tudta kiirtani ezt a pásztorokra jellemző karaktervonásunkat. Nem véletlenül ez a tulajdonságunk ma is jellemzőbb ott, ahol tovább élt
a pásztorkodás, illetve ahova később, utánunk érkeztek a pásztornépek, például besenyők, a kunok, a jászok, a hajdúk.
– Jó lovas, hiszen szinte azon él, a számára idegen vidéken is jól tájékozódik, feltalálja magát. Ennek köszönhettük katonai sikereinket. Apám még az első világháborús élményekből merítette, hogy a német tisztek és altisztek vezetése alatt a magyar legénység a világ legjobb hadseregét adhatná. Szerencsére most nincs szükségünk olyan
hadseregre, amelyben mi vagyunk az ágyútöltelék. Ezzel szemben a modern gazdaságban egyre inkább nem annyira a rendszeres és fegyelmezett munka, hanem a nagyobb
találékonyság és az időnkénti nekigyürkőzés az igény.
– A hadjáratok idejére könnyen szabaddá tette magát, hiszen a jószágokat ideiglenesen az öregekre, a gyerekekre és az asszonyokra bízhatta. Ezt világosan látták az
Árpádházi királyaink, akik az ország közepén és a végeken igyekeztek a lakosságot
visszafogni a földműveléstől, hogy ezáltal könnyen mozgósítható és ütőképes hadsereggel rendelkezhessenek.
A pásztornépek katonai jelentőségét elsöpörte a puskapor.
Kevés figyelmet szentel a magyar történelem annak, hogyan fordult meg Magyarország katonai jelentősége a lőfegyverek megjelenésével. Mohács többek között ezért
lett cezúra a történelmünkben. Ez volt az első olyan nagy, sorsdöntő csatánk, amiben
már nem a lovas, hanem az ágyú és a puska vált a fő szereplővé. Amíg korábban
a pásztorok jelentették a jobb katonát, ezután a fegyelmezett, rendszeres munkához
szokott földművesekből és még inkább városi iparosokból kerültek ki azok.
Azt kell látni, hogy az előttünk jövő hunok és avarok is kiváló államszervezők voltak, de nekik a nomád és pogány pásztorokat kellett állammá szervezni, ami tartósan
még egyetlen zseniális vezetőnek sem sikerült. Nem kevésbé jó szervezők lehettek az
utánunk jövő pásztorok, például a besenyők és a kunok is, de ők egyrészt nem uraknak jöttek, másrészt gyorsan beolvadtak a náluk jobban élő, földművelő magyarságba.
Méghozzá csak látszólag nyomtalanul, mert a magyar nép pásztor karakterének megtartását jó részt nekik is köszönhetjük. Valahol ott vagyunk viselkedésünkben „magyarabbak”, ahol erősebb a később bevándoroltak hatása.
Azt sem hangsúlyozzuk, hogy a pásztornépeket gyorsan és következetesen asszimiláltuk, az itt talált, illetve a nyugatról behozott földművesek azonban több évszázadon
keresztül kisebbségként fennmaradtak. Az iparosítást megelőzően a földműves a világ
minden kultúráján belül könnyen asszimilálta a pásztort, annál kevésbé a másik földművelőt, illetve polgárt. Ezt a történelmi törvényt is hangsúlyoznunk kellene a történelmünk jobb megértése érdekében.

1999. május

87

Ugyancsak pásztor tulajdonság az erőn felüli vendéglátás, költekezés, a pénz lenézése a származással szemben.
Külön kell szólni a magyar nemességről.
A nemesek szinte zavartalanul tovább vitték a nomád népek államszervező képességét. Ez a képesség azonban csak akkor hozhatott létre tartós állami keretet, amikor
a lakosság döntő többsége a pásztorkodásról áttért a földművelésre, a könnyen tovább
vihető sátrakból állandó telephelyet jelentő házakba költözött, a pogányságot felcserélte a kereszténységgel. A magyar urak a letelepedett keresztény földműveseket sikerrel szervezték ezer éves, más népeket is magába foglaló állammá.
Annak az oka, hogy sem a hunok, sem az avarok nem voltak képesek itt államot
szervezni, az volt, hogy akkor még nem volt jelen a Kárpát-medencében a hármas vetésforgó, azaz a pásztorkodásnál fejlettebb életfeltételeket biztosító földművelés. A magyarok voltak az első nép, akik itt olyan földműves népekkel találkozhattak, kiknek
az életmódját a közemberek megirigyelték. Ezt bizonyítja például az a tény, hogy
Szent István minden püspöksége és apátsága a kor földművelő térségeiben létesült.
A maroserdei, azaz Csanádi püspökséget csak 1031-ben, amikor már a magyarság többsége földművelő keresztény volt, sikerült, mint az első alföldi pásztornépet irányító
püspökséget létrehozni. A földműves királyi parancs nélkül is felvette az életmódjának
megfelelő ideológiát, a kereszténységet, ellenben a pásztor nem sokat kezdett a falvak,
a kőtemplomok vallásával. A kereszténység és a földművelés közötti szoros kapcsolatot nem hangsúlyozzuk eléggé, pedig a kettő sokkal szorosabban összekapcsolódik,
mint a király térítő parancsa és az új vallás gyors megszilárdulása. A földműves magától is keresztény hitre tért, a pásztort erőszakkal sem lehetett kereszténnyé tenni.
A nemes és a közember. Melyik a magyar?
A magyarság karakterének meghatározásakor nélkülözhetetlen különbséget tenni
a nép és a nemesség között. E kettő az első ezredforduló után közel ezer évig két, eltérő vágányon futott. Történészeink kevéssé hangsúlyozzák, hogy a honfoglaló magyarságban még nem volt merev, áthághatatlan fal a nemes és a pásztor között. Mint
sok mást, ezt is a földművelő, keresztény államiságunk hozta magával.
A magyar nemesség ezért őrizte meg jobban a pásztorkultúrából örökölt karakterét, mert ők nem váltak földművesekké, végig katonák maradtak. A magyar urak hatalma, jóléte nem annyira a földművelő jobbágyak munkájának minőségétől, mint a hatalomhoz való viszonyuktól függött. Ez a felülről való függőség ugyan jelen van
Nyugat-Európában is, de kevésbé, mint nálunk, és még inkább jellemző tőlünk keletre. Többek között ez is olyan választóvonal Nyugat- és Kelet-Európa között, amit
nem hangsúlyozunk kellőképpen, pedig ma is fontos volna számolni vele. Fel sem merült, hogy a vezetőknek a legfelső hatalomtól való függősége a bolsevik rendszerben
mennyire tovább élt, illetve nálunk újra felerősödött.
Számunkra Európa történetének egyik jelentős fejleménye, hogy a nyugati urak
akkor ültek lóra, akkor lettek lovagok, amikor a mi népünk keresztény és földműves
lett, azaz leszállt a lóról.
A nemesség azonban a földművelő államban sem szállt le a lóról, sőt, az éppen csak
lóra ülő nyugati uraknál sokkal jobban érezhette azon magát.
A nemesség és a nép kettősségét azért is fontos volna megértenünk, mert a Trianon
után alakult utódállamok történészei, de még a közvélemény is, a magyarságot az
uralkodásra termett magyar nemességgel azonosítja. Vagyis, általánosít: A népet is az

88

tiszatáj

uralkodáshoz ragaszkodónak minősíti. Nem számol azzal, hogy a magyar nép óriási
többsége éppen annyira nem nemes, mint ahogyan a románok nem bojárok.
Amíg a magyar nép állandó és jelentős vérkeveredésen ment keresztül, a nemesség
etnikai téren szinte tiszta maradt. A magyar nemes előbb keveredett más népek uraival, mint a saját jobbágyaival. Azt elismerjük, hogy a magyar nép etnikai tekintetben
nagyon vegyes, de nem hangsúlyozzuk, hogy a magyar nemesség mint etnikum szinte
Európában példátlanul tisztán maradt.
Abban, hogy korábbi kisebbségeink, mai szomszédaink a magyar népet máig is
a magyar nemességgel azonosítják, mi is hibásak vagyunk. Történelemfelfogásunk erőszakoltan teremtett a magyar nemesség és a magyar népi etnikum között azonosságot,
a kettőt összemosta. Ez azért erőszakolt, mert talán nincs még egy nép a világon, ahol
az uralkodó osztály és a nép egészen a jelen század elejéig ennyire eltérő vágányon élte
le a történelmét. Nálunk valósult meg a legkövetkezetesebben az állam és a nemesség
azonossága. Ebben a tekintetben valóban a poroszokhoz álltunk a legközelebb.
Amennyire ez a poroszok esetében számunkra is feltűnő volt, annyira rejtett maradt
a saját nemzettudatunkban.
Ma is azon igyekszünk, hogy a magyar nemesség és a magyar parasztság közös karakter vonásait fogalmazzuk meg. Ilyen nem volt egészen a jelen századig. A jobbágyfelszabadítás ugyan megteremtette a két magyarság keveredésének jogi feltételeit, de
a gyakorlatban ez csak a jelen század közepe után vált általánosan valósággá.
Egy nép, aminek nincs polgársága.
Azt a tényt, hogy ebben az államban két magyar etnikum élt ezer éven keresztül
egymás mellett, sőt egymástól egyre távolabb, erősítette az is, hogy nem volt számottevő magyar polgárság. A nyugati népeknél az egységes nemzettudatot első sorban
a polgárság közvetítette az urak és a jobbágyok között. Máig nem valljuk be, hogy milyen társadalmi deformációt jelentett a múltunkban az, hogy nem volt polgárságunk.
Ezt Ady Endrénél jobban nem mérte fel senki.
Nálunk nemcsak az urbanizáció volt nagyon alacsony, de a városokat szinte kizárólag más etnikumú népek lakták. A magyar urak egyrészt nem adtak számottevő
politikai jogot a városi lakosságnak, de még így is szívesebben látták ott az idegeneket,
mint a nyelvtestvéreket. A nemességnek a polgárokkal szembeni ellenszenve mellett
közrejátszott az is, hogy nálunk a jobbágyság még az újkor első századaiban is alig közeledhetett a polgári önállósághoz. A jobbágyok Nyugaton előbb lettek gazdasági tekintetben önállóak, mint jogilag polgárok. Mi még a Monarchián belül is utolsók voltunk a jobbágyok jogi felszabadításában, és a parasztság tényleges polgárosodása csak
a második világháború után történt meg.
A nemességet a magyar parasztság még a jelen század elején is annyira urának tekintette, hogy az iskoláztatottságával felemelkedő kevesek sem polgárok, hanem urak
akartak lenni. Ezt az igyekezetüket az úri réteg is táplálta, hogy ezzel is növelhesse
számbeli súlyát. Ennek a következménye az is, hogy a jelenkor paraszti származású újgazdagjai erejükön felül urizálnak.
Hol tartunk a második ezredforduló idején?
A magyar társadalom az elmúlt évben nagyobbat változott, mint előtte ezer év
alatt. Bármennyire nagy változást éltünk meg a háborút követő ötven év szovjet megszállása alatt, az rejtve maradt, mert csak azt hangoztatja a rendszerváltást követő minden árnyalatú politikai hatalom, ami veszteség ért bennünket annak következtében,

1999. május

89

hogy két generációnak a győztes hatalmaknak a közép-európai népekkel szembeni önkénye és közömbössége miatt a kelet-európai zsarnokság megszállását kellett átélnie.
Ebből tömérdek megaláztatás és szenvedés zúdult ránk és szomszédainkra, de ezek
nem takarhatják el mindennek a pozitív társadalmi hatásait. Megszabadultunk azoktól
az évszázados társadalmi fékektől, amelyektől önerőből, demokratikus fejlődési úton
képtelenek lettünk volna. A szovjet megszállás következtében minőségi változások zajlottak le a magyar társadalomban.
Miben jelentkezik a minőségi változás?
1. A magyarság először vált egységes és szerves társadalommá. 900 éven keresztül
a magyar vagy földesúr volt, vagy jobbágy. Kevés földesúr és sok jobbágy. Ennek csak
e század második felében, és nagyrészt a szovjet politikai nyomásnak köszönhetően
lett következetesen vége. A magyarság osztályszerkezete ma már nyugat-európai, hiszen nincsenek földesurai, és alig van a nyugati társadalmakénál nagyobb parasztsága,
közel akkora az értelmisége, és számában nagyon széles polgársága lett rövid pár évtized alatt.
2. A magyar falusi társadalom kevésbé paraszti, azaz konzervatív, a gyorsan változó
követelményekhez jobban igazodó, mint a nyugati népeké. Ez az állítás megköveteli
a parasztság fogalmának a tisztázását.
A paraszt mind társadalmi, mind gazdasági értelemben konzervatív. Ötven éve még
ebben a tekintetben is messze a nyugat-európai fejlődés mögött jártunk, ma előtte vagyunk. Ötven éve a falusi társadalom szinte nem ismerte a vertikális mobilitást, ma
e tekintetben kevesebb szerepet játszik benne a vagyon, a vallás és a nemzetiség, mint
a nyugati falvakéban. Valljuk be végre, hogy a falusi társadalom mobilitását a kollektivizálás pokoljárásának köszönhetjük. Ez rombolta le a társadalmi, a vagyoni, a felekezeti
és a nemzetiségi korlátokat.
3. Eltűnt a földbirtokos osztály, megszűnt a volt nemesek aránytalanul túlsúlyos
politikai befolyása. Ennek érdekében nemcsak a nagyon következetes földreform volt
elengedhetetlen, de az a sok kegyetlen, embertelen erőszak is, amivel a bolsevik uralom velük szemben élt. Kezdve a pozíciókból való adminisztratív eltávolításuktól,
a fiaiknak a továbbtanulását akadályozó elvárásokon és a kitelepítésen keresztül az internálásokig. Ezek az intézkedések mind a nyugati keresztény erkölcsök, mind a nyugati politikai demokrácia számára elfogadhatatlanok voltak. Ezeket ezért nemcsak
a közvetlenül sértettek, de a lakosság nagyobbik fele sem fogadta el. Az elkövetőket
nem is szabad tetteik alól felmenteni. Más a cselekedetek erkölcsi megítélése, és
egészen más a történelmi hatásuk tárgyilagos felmérése.
A lassan mögénk kerülő század tárgyilagos értékelése azért okoz zűrzavart, mert az
események erkölcsi rugóját és tényleges hatását összekeverjük. Pedig viszonylag kevés
élet-, illetve történelmi ismeret elég annak belátásához, hogy hányszor fordul a rossz
jóra, hányszor csak a rosszból búvik elő a jó.
Az én eseményekben rendkívül gazdag életem legáltalánosabb tapasztalata: A személyemet ért sérelmeknek és jogtalanságoknak köszönhetem, hogy a pályámat időről
időre a helyes irányban korrigáltam. Minden nagy kultúrában jelen volt, de soha nem
került általános elfogadása a tanács: Soha nem tudhatod, hogy a rossz mikor fordul
jóra. Ez nem jelentheti azt, hogy a rossz elkövetője nem bűnös, hogy az ilyeneket nem
kell elítélni, de azt se, hogy utólag ne lássuk be az elkövetett rossz jó következményeit.
Visszatérve a nagybirtokos osztály eltüntetésére: Erre csak azért került sor 1945
után, mert előtte kétszáz éven keresztül uraink elszabotálták. Márpedig, amit sokáig

90

tiszatáj

elnyomnak, annak a megoldása már csak az lehet, ha felrobbantják. A felrobbantás
ugyan soha nem a legjobb megoldás, de ennek nem a robbantó az oka, hanem azok,
akik nem előzték meg. A magyar földbirtokos osztály maga provokálta ki a durva
megoldásokat.
4. Eltűnt az úri középosztály. Súlyos társadalmi deformáció volt a múltban az,
hogy a paraszti világból felemelkedettek nagy többsége nem polgár lett, mint minden
nyugati társadalomban, hanem úr. Rangja szerint úr, de lényegében közhivatalnok,
azaz egy konzervatív társadalomban szolga. A század első felében a népi származású
értelmiség csak kivételes esetben lett polgár, többségében tisztviselő, méghozzá az állam tisztviselője. Márpedig a polgárt semmi sem jellemzi jobban annál, minthogy
önálló, nem hatalomfüggő, nem magát eladott alkalmazott. Ezen az sem változtat,
hogy esetleg jól megfizetik.
Kevés szó esik arról, hogy e század dereka előtt sem a nemesek, sem a parasztok
gyermekei nem mentek reálpályákra, nem lettek gazdasági magántisztviselők, illetve
szabad foglalkozásúak. E nagy többség a humán szférában helyezkedett el. Elég arra
gondolni, hogy többségük pap és pedagógus lett, a jogi és a műszaki egyetemekről kikerült kisszámú magyar etnikumú értelmiség pedig állami tisztviselőnek ment. Szemben a zsidó származásúakkal, akik közül a jogászok és mérnökök nagy többsége vagy
magántisztviselő, vagy szabad foglalkozású lett. Ebből a korabeli hatalom azt szűrte le,
hogy a zsidók foglalják el a keresztény magyarok elől a jól jövedelmező pályákat, nem
pedig azt, hogy a magyarok nem is mennek ebbe az irányba. Nem mentek, mert
a többségüknek nem volt elég anyagi ereje ehhez, a keveseknek, akik mégis diplomások lettek, sem volt ambíciója a gazdasági pálya.
Modern társadalom lettünk
Általánosan elfogadott az a mellébeszélés, amiben a szocialista rendszert csak mint
a ránk kényszerített bolsevik politikai erőszak és a piacgazdálkodás tagadását fogjuk
fel. Ez mind igaz, de igaz az is, hogy ez alatt a negyven év alatt történt meg a magyar
társadalom ezer éves történetének legnagyobb és legegészségesebb társadalmi változása
is. A Szent István-i művet, vagyis a földművelésre és a kereszténységre való áttérést
ezer évig nem követte az ennek megfelelő társadalmi átalakulás. Nem urbanizálódott
és nem polgárosodott a magyar etnikum, sőt azon belül is kínai fal húzódott az urak és
a nép között.
Ezt a társadalmi megkövesedést törte szét a kelet-európai vallásként ránkszabadított bolsevista marxizmus.
1. Végrehajtotta a következetes földreformot. Ugyan ezt is hátsó szándékkal tette,
hiszen már akkor célja volt a földek szovjet minta alapján történő államosítása, a tradicionális paraszti lét következetes felszámolása. De mint annyi zsarnoki szándék, ez is
a visszájára fordult. A nagyon rövid életű földreform olyan erőt adott a paraszti tulajdonféltésnek, amit aztán nem volt képes elsöpörni az erőszakos kollektivizálás. Sztálin
azért erőszakolta keresztül a kollektivizálást, mert félt a polgárosodó parasztságtól.
Annyira azonban nem látott előre, hogy a gépesített nagyüzembe kényszerített parasztok sokkal fogékonyabbak lettek a polgárosodásra, mint ha viszonylag törpe gazdaságba kényszerült egyéni gazdálkodók lettek volna.
A bolsevikok azért féltek a parasztságtól, mert abban a kapitalizmus folyamatosan
újra éledő csíráit látták. Azt nem vették tudomásul, hogy a tulajdonától erőszakkal
megszabadított, de a tudatában továbbra is paraszti tulajdonos falusi lakosság sokkal
gyorsabban válik a kollektivizálás pokoljárása után, szabadságra éhessé, mint kis-

1999. május

91

parasztként lett volna. Az a polgárosodás, amit a paraszti lét évszázadok alatt hozott
létre Nyugat-Európában, az egy generáció alatt létrejött Magyarországon.
A mezőgazdasági nagyüzemeknek köszönhető, hogy a falusi társadalom szellemi
tőkéje, szakmai struktúrája szinte a városokéhoz vált hasonlóvá. Ma a falvak lakói között sokszorta több a diplomás, méghozzá nemcsak a mezőgazdasági vonalon, hanem
szinte minden szakma jelen van. Még ennél is tarkább a középszintű képzettségűek
struktúrája. A falvakban a lakosság számhoz képest többen vállalkoznak, egyelőre
a többségük még csak másodjövedelemként. A helyi lakosok közül kerülnek ki a legkülönbözőbb iparosok és kereskedők.
2. Létrejött az egészséges méretű és struktúrájú magyar értelmiség.
A szocialista rendszer sokat tett annak érdekében, hogy a nép fiaiból értelmiséget
neveljen. Bármennyire önző és bűnös szándékok vezették ebben is őket, az eredmény
történelmi méreteiben rendkívül pozitív lett. Ők maguknak akartak diplomás szolgákat, gazdasági vezetőket kinevelni, mégis felnevelték az őket megdöntő társadalmi réteget, az értelmiséget. Elég három eredményre gondolni:
– Már 56-ban a nép fiaiból kikerült egyetemisták váltak a forradalom kirobbantóivá, önzetlen szellemévé.
– A népi értelmiség vált a 68-as reform derékhadává. Nagyrészt nekik köszönhető,
hogy reformok terén a mezőgazdaság és a falu, megelőzte az ipart és a várost.
– A rendszerváltás simaságát első sorban a népből felkerült értelmiségnek köszönhetjük.
3. A vállalkozásoktól irtózó magyar etnikum a világ egyik legvállalkozóbb népévé
vált. Ady Endre ismerte fel a magyar társadalomnak azt a tragikus magyar vonását,
mondjuk ki nyíltan, torzulását, hogy a magyarok vagy földesurak, vagy parasztok,
nincs polgárságuk. Ma nincs nálunk szélesebb társadalmi alapja a vállalkozásoknak az
államalkotó népek között. Ez is olyan tény, ami okot ad arra, hogy a következő ezer
évet is történelmi előrelépéssel kezdhetjük. Ezer évvel ezelőtt a pásztorok társadalmából a földművesek társadalmává vedlettünk át, most az újabb évezred fordulója idején
a földesurak és parasztok népéből a vállalkozók népe leszünk.
Ezt a mérföldes előrelépésünket is mások rossz szándékainak köszönhetjük. A bolsevik rendszer egyik fő karaktervonása volt a vállalkozások minden csírájának elfojtása. Ennek érdekében nem válogatott a politikai és a gazdasági erőszak eszközeiben.
Ez a görcsös törekvés azonban nálunk olyan ellenhatásokat termelt ki, amit a leginkább vállalkozásbarát politikai és gazdasági liberalizmus sem lett volna képes kitermelni.
A szocialista rendszer érlelődő válsága népünkből a vállalkozások felé menekülést
váltotta ki. A szovjet tábor népei között példátlan mértékben elterjedt a háztáji, a másodgazdaság, a maszekolás, a vállalati munkaközösség.
A 80-as években az ország kétharmada valamilyen formában vállalkozott. Ez ugyan
nem volt igazi vállalkozás, de a számarány a történelemben példátlan méretet öltött.
Nem volt még nép, amelyik államalkotóként ennyire ráállt volna a vállalkozásokra.
Erre csak a kisebbségként élő, jogaiban korlátozott, kereskedő népek esetében kerülhetett sor. Az a nép, amelyiknek kezében politikai hatalom volt és birtokolta a földet,
soha nem fogott ilyen széles arányban vállalkozásokba. Erre a példátlan jelenségre az
lehet a magyarázat, hogy a nép nem érezte magáénak az állam feletti hatalmat, és még
kevésbé a föld feletti tulajdont. A szovjet uralom alatt úgy érezhette magát a magyarság, mint az a nép, melyiknek se hazája, se földje.

92

tiszatáj

Annak, hogy a magyar nép ilyen példátlan mértékben fordult a vállalkozások felé
két további magyarázata is van:
– A török alatt megtanulta, hogy egy lábon nem lehet megállni. Jellemző módon az
ország azon térségeiben alakultak az álszövetkezetek, ott jelentek meg először a dinamikus másodgazdaságok, ahol a török 150 évig szervesen jelen volt, a Duna-Tiszaközben.
– A falvak népe számára már az előző generációkban a nyugdíjas állás melletti paraszti élet volt az egyik álom. A vasutast, a postást irigyelte még a módosabb paraszt is.
A városi ember máig nem érti meg a paraszti életformában állandóan jelen lévő bizonytalanságot. Hol az időjárás, hol az embereket és az állatokat sújtó betegség dönthette romba a felépült és megdolgozott reményeket. Ezért volt olyan csábító a nyugdíjas állás. Sokszor mondtam gyermekkoromban: A falu akkor lenne boldog, ha mindenki bakter lehetne. Csak hát, ez nem lehetséges, tettem hozzá. Aztán megérhettem:
A 80-as években az egész ország bakter lett abban az értelemben, hogy az államtól
megkapta a keveset, de a biztosat megadó nyugdíjas állást. Mivel ez a valamire való
nagy többségnek nem volt elég, ehhez mindenkinek magának kellett kitalálnia, hogy
miből élhet kicsit jobban. Ezt a húsz évet tekintem olyannak, amelyikben a lakosság
kétharmada kijárta a vállalkozások óvodáját. Ez még nem volt iskola, csak az arra való
előkészítés.
A vállalkozások óvodája egy egész nép számára zseniális találmány. Minden nép
a vállalkozás tanulását az önálló kisvállalkozásokban kezdi. Pedig az nagyon drága, ha
csak a főfoglalkozását jelentő kisvállalkozásban derül ki az, hogy ki alkalmas arra,
hogy vállalkozó lehessen.
Miért van szükség arra, hogy nagyon sokan tegyenek próbát, hogy alkalmasak-e
a vállalkozásra?
Azért, mert az emberek nagy többsége azt hiszi, hogy belőle jó vállalkozó lenne, ha
volna hozzá pénze. Ezzel szemben legfeljebb minden tizedik emberből lehet jó vállalkozó. Nincs is ennél többre szükség. Az, hogy ki tartozik ebbe a tizedbe, csak akkor
derül ki, amikor sokan tesznek próbát. Ha ez a próbatétel fő foglalkozású kisvállalkozásként indul, sokba kerül. Ha másodvállalkozásként tesznek próbát: a költség, a veszteség az előbbinek a tört része. Ha kevesen, akkor azokból is vállalkozó lesz, akik erre
nem, vagy csak kevéssé alkalmasak. Az ilyen vállalkozói réteg azonban a társadalomnak iszonyúan sokba kerül.
A legjobb megoldás az, ha már kicsiként és kicsiben minél többen próbálkoznak
a vállalkozással.
– Kicsiként, azaz már gyermekkorban azért, mert a vállalkozás is olyan szakma,
amit nem lehet elég korán kezdeni. A vállalkozáshoz elengedhetetlen az emberismeret,
az üzleti érzék hatékonyan csak nagyon korán fejleszthető. Azért is alakultak ki kereskedő népek, mert azoknál a gyerekek bele születnek a vállalkozásba. Sajnos ezen
a téren az iskolarendszerünk még mindig nem ébredt fel.
– Kicsiben azért kell kezdeni a vállalkozást, mert egyrészt olcsóbb, másrészt a tanulást ezen a téren is kicsiben kell kezdeni. Minél kisebb egy vállalkozás a kezdő számára, annál inkább átlátható.
Azt, hogy a rendszerváltás után tíz évvel még mindig a magyar családok két ötödében van jelen a vállalkozás, ugyancsak a súlyos politikai és gazdaságpolitikai hibának
köszönhetjük. A szocialista gazdálkodástól való megszabadulás nagy örömében gyor-

1999. május

93

san akartunk a tőkéseknél tőkésebbek lenni. Leállítottunk mindent, ami egészséges politikai viszonyok között nem is jött volna létre. Ezzel másfél millió embertől elvettük
a bakterség biztonságát, azaz a kis, de biztos jövedelem melletti vállalkozgatás kényelmét. Ezeket kirúgtuk a vállalkozások óvodájából azzal, menjen vállalkozónak.
Ma ott tartunk, hogy a magyar lakosság 40 százaléka járja a vállalkozások elemi iskoláját. Nincs példa arra egyetlen országban sem, hogy a lakosság ilyen nagy aránya
vállalkozik. Ez olyan sok, hogy a fele sem élhet meg belőle. A felmérések szerint a fele
azonban megél, sőt jobban él, mint a diplomás alkalmazottak átlaga. A másik felük
kényszervállalkozó. Azért vállalkozó, mert nincs más lehetősége arra, hogy megéljen.
Ezek lényegében munkanélküliek azzal a különbséggel, hogy nem ebben a minőségben tartják őket nyilván.
Ma túlságosan sok a kisvállalkozás, azaz sokkal többen járnak a vállalkozók általános iskolájába, mint amennyire szükség lehet. Vagyis, ezen a téren túlképzés van. Ez
azonban sokkal kisebb baj, mint az, ha képzettek között nem lesz elég alkalmas arra,
hogy igazi vállalkozó legyen. Ez ugyanis nem az iskolában, hanem a gyakorlatban derül ki.
Maradjunk abban, hogy jelenleg a családok ötöde viszonylag jól él a kisvállalkozásából. Ez a szám még nagyon magas. A létrejötte és működése annak köszönhető,
hogy sikeresen kerülik ki az adózás kisebb-nagyobb hányadát. A fekete gazdaság
aránytalanul nagy, és ebből óriási gazdasági és erkölcsi kár származik. De előnye is
van:
A magyar társadalom sokkal rosszabbul élne, mint így, ha nem volna jelentős a fekete gazdasága. Azaz a magyar nép igen széles rétege megtanulja az állammal szembeni
eredményes ellenállást is. Mi arról voltunk híresek, hogy amíg lehetett, békésen tűrtük
a hatalom elnyomását, aztán fegyverrel lázadtunk ellene. Ennél sokkal jobb védekezési
mód a hatalom túlkapásaival szemben a következetes ellenállás a gazdaság frontjain.
Ezt nem kerülheti meg a hatalom, igazodásra kényszerül. A hatalom túlkapásaival
szembeni ellenállás legjobb módszere az adók alóli kibúvás.
A magyar népet ezer éven keresztül az jellemezte, hogy a belső elnyomást, ami
számára a nagyobb terhet jelentette, békésen tűrte, a külső elnyomás ellen azonban
hajlandó volt mindig vállalni a harcot. Most végre fordult a helyzet: A külső ellenség
elleni harc elvesztette mozgósító erejét, ugyanakkor az állami elvonásokkal szembeni
ellenállás, az egyéni gazdasági érdekekért folyó harc soha nem látott, és kevés más
népnél tapasztalható intenzitással folyik.
Bármennyire tiltakozik történelmi tudatunk e fordulat ellen, és a haza védelmét, az
általa megfogalmazott társadalmi érdek szolgálatát tekinti az egyének első feladatának,
a történelem tapasztalatai, különösen a jelenkoriak azt bizonyítják, hogy az egyéni érdekek szolgálatának jobb eredője a haza érdeke, mint amennyire az a hatalom által
megfogalmazott érdekek szolgálata. Azok a népek vitték többre, amelyek az élet hétköznapjaiban önzőnek mutatkoztak, a haza érdekei csak nagyritkán kerültek előtérbe,
de akkor az lett az elsődleges. Jellemző módon az úri társadalomban mindig lenézték
az anyagias polgárok önzését, de végső soron azok lettek a legjobb hazájukat védő katonák, akiknek a hazán kívül maguknak is volt mit félteniük. Mi magyarok a gazdag
urak és a nincstelen nép hősiességének a példái voltunk. Mi sokszor azt védtük életünk
árán, ami már régen megérett a pusztulásra.

94

tiszatáj

Végkövetkeztetések:
Ezer éve mind a nép, mind a vezetői tudomásul vették, hogy itt az él jobban, aki
felhagy a régi életformával és vallással. Pedig akkor a földművelő csak valamivel volt
gazdagabb, mint a pásztor.
Ma tőlünk nyugatra az életszínvonal sokszorta magasabb, mint nálunk, ehhez
azonban tanulni és vállalkozni kell. Mindkettőben sokkal jobban vizsgázik a nép, mint
a hatalom. Egyre inkább az iskola és a vállalkozás népe leszünk.

KRITIKA

"Na és?" "No, és? "
TANDORI DEZSÕ: UTOLSÓ POSTA BUDAPEST
A „Na és?” kérdés Tandori Dezső
könyvének de Staël festészetéről szóló fejezetében található. Éppen néhány mondatot fordít a festő valamely katalógusából, a festő egyik leveléből talán. Ezeket
a mondatokat: „Mondom neked, nyomtasd
az elejét, ahogy kértelek. Tedd így, kérlek, javítgatások és törlések nélkül, és
hagyd rám a többit... Ha alkotni akarsz,
hát alkoss, de ne az legyen, hogy a szememet így sajgatod.” Majd az idézőjel bezárása után így folytatja: „Fogalmam sincs
miről van szó” és akkor következik a
címbe, meg az első mondatba írt kérdés:
„Na és?” Tényleg, mi van akkor, mi történik, merre veszi útját a nyelv, ha fogalmam sincs, miről van szó? De igaz vajon,
hogy fogalmam sincs? Vagy csak a dolog
könnyebbik vége, ha ezt mondom, mert
mondhatom, és ha mondom, máris túl
vagyok rajta. Min vagyok túl? Nem lehetek túl rajta, mert ha eddig (218. old) eljutottam Tandori Dezső könyvében, akkor
mégiscsak tudnom kell, legyen róla fo-

galmam, hogy miről van szó. Az Utolsó
posta Budapest című könyvben.
A könyv első mondata: „Mit keresünk
könyvünkkel?” A többesszám itt nem királyi többes, hanem beavatás. Az olvasó
beavatása, hogy valamit együtt, író és olvasó együtt, keressünk, mégpedig a „könyvünkkel”. Kettőnk, többünk könyvével.
A válasz természetesen az, hogy „az
utolsó postát” keressük. „Nem azt az üzenetet, amely az Iszonyú Angyallal érkezik” és „nem azt a helyet, amely...” És
„ezt majd megmagyarázzuk”. Együtt magyarázzuk meg? Azt azért nem, mert mire
azt hinnénk, hogy ez a könyv kettőnk (az
író és az olvasó) közös műve lesz, Tandori
eltávolítja (kiiktatja) az olvasót, mert azt
mondja: „Még sok mindenre magyarázatot kap az Olvasó”. A nagybetű a tisztelet
jele, az olvasó személyének járó tiszteleté,
amit nem ront le, hogy előbb beavatta,
majd eltávolította a szerzőt. Nem sértődhet meg az Olvasó, amiért hol így, hol
úgy bánik vele (el, mondom „tandorisan”)
a Szerző. Hiszen a Szerző sem jár jobban
a könyvvel. Igaz, az ő kiiktatására jóval
később kerül sor, de sor kerül. Ezt írja
Tandori: „A könyvnek is van u. p. állaga
(vetülete). Melyik is az? Ahogy te, aki
írod, „mellette” (is) vagy, ellenére is, tőle
független is. Minden dolgoddal? Nem,
nem. Hiszen minden dolgod „átmegy”
könyvvé. Célhoz ér. Dolgaidról mégis
a könyvtől függetlenül gondolkodsz. Aztán néhány oldallal később: „A könyv”
(mondtam társnémnak) „már nem írható
Liget könyvek
Budapest, 1998
252 oldal, 720 Ft

96
bárhogy. A könyvbe már nem írható
bármi. A könyvnek, ennek itt, már megvan a maga rendszere, organizmusa, parancsa... Kilöki a testétől idegen anyagokat”. Össze is foglalja ezt (a szerző):
„Maga a könyv érdekes csak!!! Én már rég
nem.” A könyvből, most éppen az Utolsó
posta Budapest című könyvből – regény?,
a trilógia harmadik része?, (ön)életrajzi
jegyzetek? –, kilépett a szerzői én, már
nem róla szól a könyv, nem az ő londoni,
budapesti mindennapjairól, a madarakról
sem, Szép Ernőről sem, se Artaud-ról, se
de Staëlról, se Wolsról, bár mindegyikről,
fotókról, festményekről, versekről, a nagy
angol Országh szócikkeiről és még sok
minden másról, ám többé, mindaz, ami
a könyvben van, nem a szerzőé, hanem
a Könyvé. Amiről viszont most csak
annyi mondható, fogalmam sincs miről
szól. Az u.p.-ról nyilván. De mi ez az u.
p. ha nem az Iszonyú Angyallal érkező
üzenet? Ha nem az a Wittgensteintól
származó „határ”, ami a Madárzsokéban és
az evidencia-történetekben és sok-sok
rajzban (rajzon) található.
De a Könyv nincs magában. A beavatott majd kiiktatott Olvasó a Könyvvel tér
vissza. Tandori Dezső az Utolsó posta Budapest című könyvében azt a „történetet”
mondta el, amit Roland Barthes A szöveg
öröme lapjain így fogalmazott meg: „az
olvasó születésének ára a Szerző halála”.
Tandori az olvasót írta nagy kezdőbetűvel, Barthes a Szerzőt, ami (gondolom) azt
jelenti, hogy a „szerző halála” a szerzőnek
járó tisztelet, nem sírfelirat és nem búcsúbeszéd.
Érdemes még valamit idézni Roland
Barthes könyvéből: „a szöveg több írásból
áll össze, különféle kultúrák termékeiből,
amelyek dialógusba, paródiába, versengésbe kezdenek egymással; van azonban
egy olyan hely, ahol e sokféleség egybegyűlik, ez pedig nem a szerző, mint mindeddig mondogatták, hanem az olvasó: az
olvasó az a hely, amelybe az írást alkotó

tiszatáj
idézetek beleíródnak, anélkül, hogy akár
egy is elvesznék közülük; a szöveg egységét nem az eredete, hanem a rendeltetése
adja, ez a rendeltetési hely azonban maga
sem személyes: az olvasónak nincs történelme, életrajza vagy lelki alkata, az olvasó pusztán az a valaki, aki egybegyűjti
mindazon nyomokat, amelyekből egy írás
összeáll”. (R. B. kiemelése) Az olvasó nem
kapathatja el magát, hiszen a szerző halálával nem lépett a szerző helyére. Az olvasó egy „hely”, ahol a könyv „sokfélesége” egybegyűlik. Ha „hely”, akkor az
olvasó az utolsó posta, ahova valaki eljön
vagy nem jön el a postáért, a levelekért, az
üzenetért. A könyv jelentése csak eddig
a „helyig” jár.
Milyen nyomokat gyűjtött egybe az
Utolsó posta Budapest olvasója? „Különféle
kultúrák” az angol, a magyar kultúra,
a lóverseny-kultúra, különféle művészetek,
zene, költészet, festészet, szótárírás termékeit, és ezek valóban dialógikus kapcsolatban vannak egymással, megszólítják,
előhívják, kitörlik, parodizálják egymást:
versenyben vannak. És mindezek citátumok, jelzett és nem jelzett, valóságos vagy
álidézetek, képek, zeneszámok leírásai,
minden szó valakinek a szava, Szép Ernőé, Pilinszkyé, Ottliké, Nemes Nagy
Ágnesé, Karinthyé, Wittgensteinné, Thomas Bernhardé, és – alig hagyható említés
nélkül – Tandori Dezsőé. Sok tehát az
ismerős hely a könyvben, olyan idézetek
íródnak az olvasóba, mint „hely”-be,
amelyeket Tandori idézett már korábban
vagy máshol, hiszen Tandori, mint Wols
„önmaga archívumvezetője”, óriás „idézetlajstroma” van, minden könyve ilyen
nagyszabású „idézetlajstrom”. Roland
Barthes fontos megfigyelése, hogy azon a
„helyen”, ami az olvasó, semmi sem vész
el e lajstromról, ami nem azt jelenti, hogy
minden olvasó a Tandori-archívum minden darabját megőrzi, hanem azt jelenti,
hogy az olvasónak nincs „történelme”, se
„életrajza”, se „lelki alkata”, mert nem én,

1999. május
vagy te, vagy ő az olvasó, hanem az olvasó
az a „hely”. Régi Tandori-olvasók az új
könyvben, mondatról mondatra korábbi
Tandori-olvasmányokra ismernek, minden ismerős már, a lovak, a madarak, az
életrajz, a küzdelem a szesszel és a dohánnyal, a Tabán madártemetője, az alagút, a híd, az adriai Jesla, a régi Belgrád,
a vonatozás Bécsig, az angol szállodák,
mintha Tandori „elírta volna maga elől”
ezt a könyvet (is). Csakhogy azt is tudni
kell, az azonos (a megírás, az olvasás különböző időpontjában) nem identikus.
Ezt Tandori így fogalmazza meg: „De hát
csillag-keresés mindmegannyi elválasztó
jelünk is (itt így a könyvben, ha csillag),
akkor is, ha nyomtatottan egyformák
ezek a jelek. (A festék más, másik, az oldal
száma eltér, a papír rostja... és Szép Ernő
a tudója, mi minden még.)” És azért sem
identikus az azonos, mert „A misztikum
élménye mindenkihez végképp külön-külön szól” – írja Tandori. Az idézetlajstrom
ilyenformán végtelen, és a Tandori-archívum, amelynek ő maga a vezetője, labirintus, és csak annyiban tekinthető át, tehát
csak annyiban van „formája”, amennyiben
a labirintus „áttekinthető”, ha már nem
járható át. Ebben a labirintusban találhatók mindazok a nyomok (idézetek és önidézetek), amelyekből („azonos” nyomokból és jelekből) minden Tandori-írás,
minden Tandori-próza, a trilógia harmadik (?) könyve is „összeáll”.
„No, és?” – kérdezem Tandori szavaival. Egy idézőjelbe írt mondat után következik a kérdés. Nem lehet tudni, hogy
ki mondja, írja ezt a mondatot. Csak az
idézőjel jelzi, hogy valahonnan származik
a „Vallani magamról”. Elvárás, megbízás,
előírás, minden lehet. És erre válaszol
a fenti kérdés: „No, és?” Ezt mondja még
Tandori: „Pont itt tartok, nem egyebütt.
Ennyire és ennyire van a falutól a másik
falu a postával. Lehet, valaki úton van épp
innentől odafelé, onnét haza. Vagy egyebütt. Neki beszélek?” Mindez az elvárás

97
„szétszedése”, akár azt is mondhatom
„dekonstrukciója”. De miféle elvárásokat
szed szét Tandori (könyve)? Ezt is leírja:
„Ezek a viták! A költészetben: a magyar
igény (a prózában is): kerekdedség, mint
a színészi szinkronnál az ajak a hangra,
a „hűség” (jó isten!), a komplettéria igénye;
a művészet míves megformáltsága mint
erkölcsi erő.” Aztán példát is mutat arra,
ahogyan a magyar író „visszacsatol, szervesíti dolgozatát, tessék, legyen plasztikus,
ugye”. Nem a hagyománnyal, a megszokással, az előírással, a kánonnak vélt elvárással áll szemben, hanem elvárást teremt,
kánont hoz létre, és lám, hány ezer meg
ezer oldal kellett ahhoz, hogy legalább
vele szemben (és másokkal szemben se lehessen) ilyen „magyar igényekkel” fellépni. Ha Tandori azt mondhatta, a
könyv az érdekes, „én már rég nem”, ha
vállalta a szerző halálát, amivel az olvasó
születésének árát fizette meg, ha annyira
egybeírta az idézeteket és a „saját”
szavakat, hogy „könyvként” már el sem
választhatók egymástól, akkor nem az
„elvárásokra” válaszolt, nem a kánonnal
szállt szembe, hanem (ismétlem) „elvárásokat” teremtett, kanonizált egy másmilyen beszédmódot, amely nem „írói”
beszédmód, hanem csak „beszéd”, csak
„írás”, melyben azt fejezi ki – a festőről
szóló szavait parafrazeálom –: nem bírta
ki, hogy ne abszolút az írásnak éljen, s ez
utóbbi abszolút émelyig mehetett neki
mégis. Tandori nem csatol vissza, nem
szervesíti dolgozatát, nem akarja, hogy
mondata plasztikus legyen, nem is akar
vallani, és a hűséget sem ismeri. Tandori
az írásnak él, miközben mindent, jót és
főként rosszat „tud” az írásról. Ez
a tudás az Iszonyú Angyal üzenetének ismerete, nem bölcsesség, de evidencia-történet. Tandori így és ilyen („émelyig”)
magyar író.

Bányai János

98

tiszatáj

Pintér Lajos: Könnyv
Pintér Lajos eddig megjelent tizenkét
könyve egy széles érdeklődésű, a különböző szemléletmódokat egyeztetni tudó
költői pálya huszonöt évének összegzése.
Közöttük mennyiségileg kétségtelenül
a versköteteké az elsőség, de a sokféle tárgyat és műfajt magába foglaló két prózagyűjtemény ehhez a lírához méltó teljesítményt jelent: a formák feltételezik és
kiegészítik egymást, utalnak egymásra,
ugyanazt a költői világot építik. Hogy milyen ez a világ, arra vonatkozóan tanulságos az első értékelő megállapítás. Kovács
István, az idősebb pályatárs így mutatta be
őt 1974-ben a Napjainkban: „Kötőanyaga:
’a gondolat s az érzés’. Ezek kötik össze
az eget a földdel, a múltat a jövővel.” Máig
helytálló az észrevétel, amely egyfajta
szintetizálásra való hajlamot sejtett az akkor alig két éve publikáló egyetemista
verseiben.
A gondolat s az érzés a kötőanyaga két
prózakötetének is – az írások funkciójának megfelelő arányokkal. A vadszeder útján (1989) egy szerkezetileg és műfajilag
erőteljesebb tagolású, kritikát, esszét, műelemzést, pályaképet, interjúszöveget,
naplójegyzeteket egységbe foglaló gyűj-

temény, az 1997-es kötet oldottabb, líraibb, vallomásosabb jellegű, mert – a fülszöveg megállapítása szerint – írásainak
„egyik központi jellemzője az emberi szolidaritás, csillag-jelzésük egy-egy könnycsepp”. Ezért is lett a címe: Könnyv.
A folyamatosságot az előzővel ugyan
jelzik az esszékben újra és újra előbukkanó témák és az 1995–96-os napló közlése, de Pintér Lajos kedves fordulatával
élve: „és mégis, és mégse”. A napló nem
kaphatta a Zöld ország II. címet, mert „ez
már más, más kor és más írói lelkiállapot”, az esszék pedig nem elsősorban elméletképző erejükkel hatnak, mint a Csapdák vagy a Kezemre szállt egy helikopter,
sokkal inkább tűnődő, töprengő, elmélkedő vagy vallomásos hangjukkal. S azzal
a megkapó természetességgel, amely a Pintér Lajos-i világot a prózában is élet és irodalom legteljesebb egységeként mutatja.
Itt a hétköznapi jelenségek kapnak fontos
poétikai funkciót azzal, hogy elindítói
lesznek gondolatsoroknak, szerkezetépítői az írásnak (egy talált sín-szeg, egy
ereszről letört jégcsap, fia ötévesen festett
képei, időjárási viszonyok), a Petőfi,
Csoóri, Kosztolányi, Áprily által megteremtett képek pedig a saját szöveg részeivé válva eszközei az önkifejezésnek.
Ez utóbbi egyrészt abban a szellemben,
amely mestere, Kormos István meggyőződéséből hat: minél több szálon kapcsolódni a magyar irodalmi hagyományokhoz, másrészt azzal a tudatossággal, amely
saját élet- és irodalom-felfogását jelzi:
„Nemcsak lakásban, hanem idézett verssorokban is élünk.” (Faterok s atyák) Az
ötödik naplójegyzet gondolati kitérője tovább árnyalja ezt a megállapítást: „Az iroVár ucca tizenhét könyvek 23.
Veszprém, 1997
116 oldal, 500 Ft

1999. május
dalom kohéziója jó dolog, éltető erő. Ha
nem lennének ’áthallások’, ’átfedések’,
’átsúgások’, barátságok, rokonságok, akkor nem lenne semmi. Megkövülne maga
az irodalom élete is.”
A kötődések a szervező elemei mindkét esszékötetének. A vadszeder útján vállaltan a nemzedék szintjén válaszol meg
fontos kérdéseket, s ez a szándék jelen van
a Könnyvben is. Maga írja az előbbi megjelenése kapcsán: „Első az egyenlők között; az én nagy élményem: nemzedékem”, Vekerdi László pedig azt jegyzi
meg szerzőjéről, hogy előtte „egyedül Fodor Andrásban élt ilyen erős és eredeti
nemzedéktudat”. Pintér a kötetben sokszor és sok helyen értelmezi a nemzedékfogalmat, a Görömbei-interjúban például
abból a Németh László-i gondolatból kiindulva, amely szerint az ifjúságnak „joga,
hogy az életet igényei és eszméi szerint újrafogalmazza”. Meggyőződése, hogy ennek a jognak, illetve kötelezettségnek való
megfelelés teremthet nemzedéket, amely
egy korosztály igénybejelentése és igényei
által történő értékteremtése, munkálkodása s – hite szerint – „az egyéni tehetség
megsokszorozódása, hatványozódása”.
Nem az egyetem ad helyet a formálódásnak annak ellenére, hogy a nemzedékszervező Tiszta szívvel című egyetemi folyóiratnak volt utóda Pintérék idejében
(maga is tagja a Jelenlét szerkesztőségének). A Pinczési-pörben beszél az új korosztály kereteinek, erővonalainak kialakulásáról, a keserű szájízt okozó, az 1975 táján megjelenő első köteteket lesöpörni készülő kézmozdulat emlékéről.
Ezzel szemben állt ott Kormos, aki
„egyetlen kézmozdulattal baráttá fogadott, s költővé lenni biztatott. Ezek voltak a Kormos-evidenciák”. Pintér Lajos
azok közé a „hűségesek” közé tartozik,
akik számára a legtermészetesebb belső
késztetést jelenti a Kormos-jelenség személyiségükbe, erkölcsi rendjükbe történő
beépülésének időről időre való megval-

99
lása. Ilyen vallomás, egy „könny(v)csepp”
a mesterért a Kormos-evidenciák.
1979-ben – már a Forrás munkatársaként – Pintér Lajos azt a számot szerkeszthette, amely a fiatal írók Haza és
nemzeti önismeret címmel megrendezett
lakiteleki találkozójának előadásait és
hozzászólásait adta közre. Nemzedéktudatának alakulására nagy hatással voltak
Illyés Gyula gondolatai, aki felszólalása
címének (Lehet még nemzedék?) végére
csak utólag, a nagyívű esszévé vált írott
változatban tett kérdőjelet. „Itt van valóban – mondja Illyés – az előttetek járó,
a számomra még mindig fiatalnak számító
nemzedék, amelyből épp ez az összeállás
hiányzott ahhoz, hogy együttesen sokkal
jelentékenyebb szerepet töltsön be a magyar irodalomban, mint közös vállalkozás
híján.” Tizenöt év múltán is esszé lesz a
tárgyból, a búcsúzó író üzenetéből az
utána jövőknek. Mondatait, tételeit, kulcsszavait dolgozza újra fel Pintér: „A nemzedék milyen gyönyörű metaforái, figyeld
csak, előbb: összeállás, majd itt: közös vállalkozás.” (Illyés és a fiatalok)
A nemzedéktársakon kívül sokan és
sokféle kötődés megvallásaként szereplői
a Könnyvnek. Tereit, tájait rajzolják ki a
szülővárosához, Szegedhez kapcsoló személyiségek (Juhász Gyula, Radnóti, József
Attila, Ilia Mihály), szülei városának,
Csongrádnak az alakjai (az édesanya és a
rokonok, a gyerekkori játszótársak, tudós
magyartanára, a József Attila-pör koronatanúja), a pesti egyetemi éveket idéző emlékek (Weöres, Juhász Ferenc, Kálnoky
László), a sorsadta szülőföld, az Istenhegy
körébe vonható nevek (Jókai, Eötvös,
megint Radnóti és József Attila, Tandori
Dezső, Reich Károly, Schéner Mihály).
Természetes, hogy a névsor választott otthona, Kecskemét kapcsán a leghosszabb,
mert egyszerre érinti a lakóhelye kulturális értékeire büszke városlakót, a szellemi
életnek a város, sőt az ország határain
messze túltekintő alakítóját, a költőt, a lap-

100
szerkesztőt, a barátságokat ápoló férfit,
a férjet, az apát. Így kap fontos szerepet az
írásokban Katona József, Bartók, Kodály,
Németh László, Buda Ferenc, Latinovits
Zoltán, Karinthy Ferenc, a színész-barát
Kiss Jenő, az irodalomtörténész Orosz
László és Szekér Endre, a naiv festő Süli
András, az építész Kerényi József, a Zentáról Kecskemétre költözött festő, Benes
József, a művészettörténész Bánszky Pál, a
szeretett Tóth Menyhért és természetesen
a család. Nagyon jellemző Pintér emberi
és írói szemléletére, ahogyan a tizedik
naplófejezetben összeköti egymással világának értékeit: „A fiaim lassanként elhagyják majd Kecskemétet, egyetemre elmennek majd bizonyára. Nem érdekel engem különösebben semmiféle couleur locale, helyi szín, de azt szeretném, ha idegeikben pár élményt magukkal vinnének.
[…] Ha Orosz László Katonáról beszélne
nekik egyszer, csak egyszer, ha Ittzés Mihály Kodályról csak egyszer, s ha Bánszky
Pál Tóth Menyhértről beszélne nekik
csak egyszer, rögtön gazdagabb lenne
a poggyász.” A képhez hozzátartozik a
napló folytatása is: Bánszky anekdotikus
írására talál rá a „fehérre fehérrel festő”
Tóth Menyhért derűjéről, emberi és művészi nagyságáról. „Örömmel, ujjongva
olvasom – mondja –, igen, ez, pontosan ez
Tóth Menyhért, ez az ember, ez a művész. Mutatom fiaimnak az írást, s hogy a
nagy mestert emberi alakjában naplómba
is idézzem, Pali egész írását idemásolom.
Olvassátok és szeressétek.” Ugyanilyen
szándékkal kapnak anekdotikus színezetet
a fölidézett apró történetek (Karinthy Ferencről, Latinovitsról, Takács Imréről) és
abból a meggyőződésből, amelyet Tóth
Béla, a magyar anekdotakincs egyik összegyűjtője is vall, hogy az anekdotában
„mindig ott van a világ rendjének dönthetetlen törvénye: az örök emberi”.
A vajdasági kapcsolatokra mindenekelőtt a jó barát Tolnai Ottót idéző emlékek és a tőle idézett sorok utalnak, de je-

tiszatáj
len van a kötetben Baráth Ferenc, a grafikus Maurits Ferenc és a költő Fehér Ferenc is. Danilo Kiš mondatait azért integrálhatja gondolatrendszerébe, mert egyetemista kora óta változatlan meggyőződése a kultúrák kapcsolatának nem csupán
gazdagító hatásában, hanem természetes
működésében is: „Közép-európai költészethez való tartozásunk, ez mindenekfelett a kultúra immanens jelenléte, allúziók, reminiszcenciák és a teljes európai
örökségből vett idézetek képében: a mű
tudatossága. [...] Ez nem sok. Ez minden.
(Tér és táj /5) A szeretett költőelődnek,
a „szegénylegény-Szilágyi Domokos”-nak
a Könnyvben ugyan nem szentel olyan
filológiai igényességű tanulmányt, mint az
első kötet „Göndör haja legyen az ő párnája” című írása, de esszéjében fogalmat
alkot: „Posztmodern kor e mai. Posztmodernizmus... mit jelentenek a kifejezések?
Semmit. Poszt Szilágyi Domokos-i kor!
Az igen, az jelentene valamit.”
A versértelmezések egyébként sem önálló írásokban kapnak helyet, hanem
a naplóban, amelynek szerkezetét sajátos
módon alakítja az „idemásolom” gesztusa:
hol egy könyvismertetés, egy kiállításmegnyitó, korábbi naplóbejegyzés, hol levelek, levéltöredékek, feljegyzések gazdagítják a szándéknak és a belső késztetettségnek megfelelően. Nem is klasszikus
versértelmezések ezek. A hetedik naplófejezetben Szabó Magda Szózat-elemzésének olvasása kapcsán talál rá „csodás dolgokra” és „egy utánozhatatlan nagyságú
sor”-ra. A következőben csak azért idéz
egy majd harminc éves anekdotát Juhász
Ferencről, hogy tiszteleghessen a költő
Ad notam Petőfi című költeménye előtt,
amelyet az utóbbi évtized talán legnagyobb versének tart. Naplórészlete annak a hatásnak és izgalomnak a lenyomata, amely filológiai kutatásra ösztönözte őt keresvén a választ a kérdésre:
„Milyen dalt is énekelt a dajka Petőfinek,
amit azután verse refrénjében huszonöt év

1999. május

101

múltán visszaidézett? És milyen dalt tamburázott a zenekar Juhásznak Zentán?”
A kilencedik naplójegyzet egyik részlete is
műértelmezés: Tandori Dezső öt színes
krétarajzát s a hozzá csatolt levelet kell
megfejtenie, mint egy verset.
Pintér Lajos prózájában ugyanolyan
következetesen érvényesül alkotói módszerének sajátos értelmező-önértelmező
vonása, mint lírájában. Nála az írás az írás
tárgya, akárcsak az irodalmi élet eseményei: „Baka Pistáról kellene írni. […] Ez
a naplófejezet az övé lenne, de épp most
dolgozunk a Forrásban egy Baka-összeállításon, nem volna jó, ha ennek egy-egy
mondatát előbb közölném itt a naplóban,
mint a Forrásban. Tehát majd a következő hónapban Pistáról. De így igaz, Pista
arcának emlékével indul az 1996-os év.”
Az alkotómunka folyamatainak rögzítése
is hozzátartozik ehhez az önreflektáló magatartáshoz: „Érdekes, milyen könnyen
írtam ezt a verset, a levélműfaj, a kollázstechnika, mind-mind magától értetődően
tolult fel bennem.” Élőbeszéd-természetességű tűnődés ez a Baka Istvánt gyászoló
vers megszületéséről. Gyönyörűség tölti
el egy-egy talált szó kifejező erejétől és
szépségétől, legyen az az elődöké (Babits
vak ünnepe), a kortársaké (Tandori télfal,
versillat, idegenesek szavai), egy verscím
kapcsán asszociálódó, a magyar nyelv erejét mutató szópár („Ürömöröm. Nekünk
egyetlen hang elég, egyetlen hangsúlynyi
eltérés ahhoz, hogy az öröm és a fájdalom

MAGYAR

NAPLÓ

közötti szakadékon átíveljünk.”), vagy a
saját leleménye („Lassan számvetést készítek könyveim, írásaim között is. Seregszámlát / mily gyönyörűséges e seregszemle helyén szereplő régi szavunk, / seregszámlát írásaim fölött.”).
Grezsa Ferenc az első prózakötet ürügyén állapítja meg Pintér Lajosról, hogy
a gondolkodás „nemcsak természetes életformája, hanem a számvetés és az önszabályozás alkalma is”. Máig érvényes szavak.
A Könnyv fontos rögzítője egy állandóan
gazdagodó és a tapasztalatok feldolgozásával egyre mélyülő emberi és költői világnak a 90-es évek közepén, továbbra is következetesen vállalva a felelősen közösségben gondolkodás filozófiáját. Változatlan a hitet tenni életről és irodalomról
késztetése is, csak a gondolatok súlyossága
és a hang változik az eltelt tizenöt év hozadékaként. A vadszeder útján kötet esszégyűjteménye – a nemzedéki számvetés
összefoglalójaként – egy Farkas Árpádtól
kölcsön vett sorral zárul: „marad a láz,
ugye fiúk.” Megtartva a közvetlen odafordulás gesztusát, a Könnyv záróírásának
(Arcunk a víz törött tükrén) ezek a gondolatok kerülnek a végére: „De ne adjátok
föl, barátaim a reményt. De ne adjuk föl,
barátaim a reményt. Hogy egyszer mégiscsak emberarcú lesz a világ.”

Luchmann Zsuzsanna

A májusi szám tartalmából

Válogatás a mai szlovák irodalomból
Kerék Imre, Kiss Dénes, Pintér Lajos, Szakács Eszter és Vörös István versei,
Megay László, Sárközi Mátyás novellája
Reszler András – Az európai polgárosodásról
Salamon Konrád: Bibó István, az államminiszter
Bírálat Fried István, Márai Sándor, Nagy Gáspár könyvéről
A folyóirat megrendelhető: 1406 Bp. Pf. 15.

102

tiszatáj

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak érezheti, aki vidéken próbál – olykor méltánytalan helyzetben – jelentõset, a „helyi értékrenden” messze túlhaladót alkotni. A Tisza-parton azonban nemcsak a lelki nyugtalanság,
hanem az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„Sohasem éreztem számûzetésnek
az egyetemet”
BESZÉLGETÉS ILIA MIHÁLY IRODALOMTÖRTÉNÉSSZEL
Ilia Mihály irodalomtörténész – ahogyan közelmúltban elhunyt pályatársa, Czine
Mihály fogalmazott – a folyóirat nélküli főszerkesztő. Lassan negyedszázada, hogy Balogh Edgár A „kisebbségi humánum” nézőszögéből című esszéjét nem engedte megjelenni a pártcenzúra, s ezért távozott a politikai viharok ellenére is Kelet- és KözépEurópa közötti híd szerepet vállaló Tiszatáj éléről. Tizenhét éven át kötődött a folyóirathoz, amelyben első írása, Az ötvenéves Holnap emlékezete 1958 szeptemberében
jelent meg. 1965-től 1971-ig a versrovat vezetőjeként, 1971–72-ben főszerkesztő-helyettesként, 1972-től 1975-ig főszerkesztőként igyekezett az erdélyi, a felvidéki, a kárpátaljai és a vajdasági irodalmat is bekapcsolni a magyar irodalom vérkeringésébe, s a Szegeden megjelenő lapból a legrangosabb szerzők bevonásával mértékadó, országos jelentőségű orgánumot formálni. A 65. születésnapját idén ünneplő Ilia Mihály ma is óriási
tekintélynek örvend az irodalmi életben. Nemcsak tiszatájas múltjának és annak köszönhetően, hogy a JATE Magyar Irodalomtörténeti Tanszékén tanítva magyartanár
generációk sorát bocsátotta útra,
miközben századunk magyar irodalmának oktatásával iskolát teremtett, hanem annak is, hogy a világ
majd’ minden szegletére kiterjedő
baráti kapcsolatai révén évtizedek
óta naprakészen nyomon követi az
egyetemes magyar irodalmat. Szobájának polcain a környező országokban és az emigrációban élő szerzők művei már akkor ott sorakoztak, amikor ezt a politika még nem
nézte jó szemmel. A rendszerváltás
után a Magyar Művészetért Díjjal, a
Nyitott Társadalomért Alapítvány

1999. május

103

díjával, a Déry Tibor-jutalommal, a Soros-életműdíjjal, a Széchenyi-díjjal és Szeged
díszpolgári címével ismerték el munkásságát. Ilia Mihállyal tápai gyerekkoráról, meghatározó professzorairól, a tiszatájas évekről és a tanításról is beszélgettünk.
– Tanár úr, mennyiben játszott szerepet tápai gyerekkora abban, hogy érdeklődése az
irodalom felé fordult?
– Tápé ugyan ma már Szeged része, de mi azt szoktuk mondani: kicsillötte magát
a város és odacsatlakozott a faluhoz, ami nyolcszáz évig önálló tudott maradni. Tápai
parasztcsaládban születtem, kiterjedt rokonságunk volt harmincnégy unokatestvérrel.
Apám és anyám családja is rendkívül intenzíven élte meg a rokoni kapcsolatokat, ennek jegyében telt a gyermekkorom. Külön meg kellett tanulnom, kit hogy hívnak. Kit
kell ángyónak, sógornak, nénémnek, szülémnek, nagyszülémnek, nagyanyámnak
hívni. Én még egy nagyon hagyományos paraszti társadalom világában nőttem fel.
Tápé katolikus falu, a magyar néprajztudomány – Bálint Sándortól a Szegedi Fiatalokig – jó gyűjtőterepnek tudta, mert sok minden érintetlenül megőrződött ott. 1945-ig
a tápaiak alig-alig házasodtak más faluba, és a katolikusokon kívül csak néhány zsidó
kereskedő élt a településen.
– Mi volt az oka ennek a befelé fordulásnak?
– Részben a vallásosságuk, részben a földművelés belterjessége. A tápaiak nem nagyon kereskedtek. Hagyományosan díszített viseletük a városban is megkülönböztette
őket. Tömörkény és Móra írják: lehet látni, hogy melyik a tápai paraszt. Másképp viselkedik, másként öltözik, másként díszíti a házát. Ebben a sajátos paraszti kultúrában
nevelkedni azt jelentette, hogy biztonságot éreztem a családban, a faluban. Tápén
mindenki mindenkit ismert. Nem ténfereghetett egy ötéves gyerek anélkül, hogy ne
kérdeztek volna rá, hová megy, mit csinál. Ötven méterre volt a Tiszától a házunk,
ezért már négy-öt éves koromban megtanítottak úszni. Azt hiszem, el is pusztultunk
volna, ha nem barátkozunk meg időben a Tiszával. Az iskola mellett laktunk, ezért
már iskolás korom előtt jól ismertem a kántortanítót. Csóti Mihálynak hívták, a tanítói lakása is ott volt a szomszédunkban, nagyon szeretett bennünket. Ma is jól emlékszem arra, amikor azt mondta nekünk: Meghalt Móricz Zsigmond, aki a magyar parasztokról írt könyveket, így rólatok is. Hallatlan érdekes volt számomra, hogy van
valaki, aki a mi falunkkal foglalkozott. Később, amikor gimnazista lettem, olvastam is
Móricz írásait. A Rózsa Sándort is, amiben külön fejezetet szentelt Tápénak. Csóti
Mihály nagyon jó tanító volt, döntő szerepe volt abban, hogy az irodalom, a történelem és általában a nyomtatott betű iránt kezdtem érdeklődni. Anyai nagyapám, Bodó
Imre mesélő ember volt, Katona Imre ki is adta egy mini kötetben a történeteit Tápai
tündérmesék címmel. Volt neki egy kis tékája néhány kötettel, köztük Petőfi verseivel. Nagyanyámnak pedig énekeskönyvei voltak, mert nagyon szeretett énekelni a templomban. Én is gyakran vele mentem, ma is emlékszem némelyik akkoriban tanult
egyházi énekre. Már az iskola előtt forgattam ezeket a könyveket, és megtanultam olvasni. Mindezek mellett meghatározó élmény volt a II. világháború is. Nagy gazdasági
udvarunk volt sok jószággal, a katonák jöttek-mentek, és gyakran állomásoztak ott.
Az egyik visszavonuló csapat egy könyvtártöredéket hozott magával, amit otthagyott
nálunk. Belevetettem magam, fantasztikus dolgokra leltem, többek között A Hét című
folyóirat bekötött 1896-os, millenniumi számaira.

104

tiszatáj

– Kincsesbánya lehetett.
– Tényleg az volt, elképesztően gazdag olvasnivalót kínált. Később az egyetemen
teljesen elképedtek a tanáraim, amikor például Szabóné Nogáll Janka novelláit emlegettem, ugyanis a korabeli divatos nőírók novellái is megjelentek Kiss József folyóiratában. De értékes könyvekre is bukkantam ebben a hátrahagyott gyűjteményben, például Kodolányi János Julianus barátjára. Ezekre is rávetettem magam, és később, amikor apámék beírattak a szegedi Klauzál gimnáziumba – a mai Radnótiba –, sokat profitáltam az olvasmányaimból.
– Fontosnak tartották a családjában, hogy taníttassák a gyerekeket?
– Lehetőséget szerettek volna adni a kiemelkedésre. Az unokanővéreim között is
volt, akiből tanár lett. Szeged közelsége azt jelentette, hogy nem okozott olyan nagy
anyagi megterhelést még a kisebb földdel rendelkező tápai parasztembernek sem, hogy
a gyermekét középfokú oktatásban részesítse. Tápén nem volt sok gyerek, a kicsi föld
miatt a családok legfeljebb két-három gyereket vállaltak.
– Milyen útravalót adott a Klauzál gimnázium?
– Óriási szerencsém volt, hogy oda írattak, mert nagyon jó tanáraink voltak.
A gimnázium igazgatója Gallé László, a világhírű zuzmószakértő volt. Az ő hatására
egy ideig biológus akartam lenni. Hogy mégsem az lettem, abban nagy szerepe volt
Vág Sándornak, a magyartanáromnak, aki még Adyt, Juhász Gyulát és József Attilát is
jól ismerte. Első kézből, élményszerűen beszélt a tankönyvek holt anyagáról. Adyval,
Juhász Gyulával és Szabó Dezsővel még nagyváradi tanár korában találkozott, később
a debreceni zsidó gimnáziumban tanított, és a háború után került Szegedre. Másik magyartanárom a rendkívül felkészült és nagy tudású Für István volt, aki tankönyveket is
írt. A történelmet Papós Mihály tanította, aki történelmi regényeket olvastatott a diákjaival. Matematikát a későbbi egyetemi tanár, Huhn Péter oktatta. A Klauzál gimnázium polgári szellemű iskola volt, büszkék voltunk rá, hogy ott tanulunk. Gyalog
jártam be Tápéról. Öt kilométer oda, öt vissza. Erős, vasalt bakancsban vidáman mentem a Tisza-parton. Akkoriban járt még arrafelé a villamos, de az pénzbe került volna.
Az iskola humánus, a társadalom és a város felé forduló szelleme, és az iskolai önképzőkör is közrejátszott abban, hogy a bölcsészkart választottam. Talán furcsa volt ez
abból a tápai környezetből, amelyben nem volt nagy tisztessége az irodalomnak, az
írónak. Bár a nadrágos ember, az orvos és tanító tudását mindig megbecsülték
a tápaiak. A parasztemberek jól ismerték Bálint Sándort, tudták, hogy Móricz is járt
Tápén. Ismerték a Rózsa Sándorról szóló írásait is. Nem voltak büszkék rá, hogy Rózsa Sándor a lopott, rablott holmijainak egy részét Tápén rejtette el. Második felesége,
Bodó Katalin – akivel már nem kötött törvényes házasságot – a családom anyai ágának
tagja volt. Amikor Rózsa Sándort végleg letartóztatták, őt Tápéra zsuppolták vissza.
Szégyellte ezt a falu, az emberek nem beszéltek róla. Noha a tápai nagyon zárt faluközösség volt, mindig voltak nyúlványai a világba. Nagyapám Bécsben volt katona,
anyai nagyapám pedig Bosznia-Hercegovinában szolgált. Amikor hazajöttek, a másfajta szemléletet is magukkal hozták. Anyai nagyapám később orosz hadifogságba került, elég jól megtanult oroszul. Kisgyerekkorában cseregyerek volt egy szerb családnál, ezért szerbül már azelőtt is értett. Idősebb korában álmában hol német, hol orosz
vagy szerb szavakat mondott. Engem is megtanított egy szerb mondókára, amit a mai

1999. május

105

napig tudok. A század első felében Tömörkénytől és Mórától Juhász Gyulán át Radnótiig, Buday György csoportjáig sokan kijártak Tápéra. A tápaiak különlegességét, az
erős ö-ző nyelvjárást, a gyékényszövést, a sajátos tápai díszítőművészetet szerették.
Miközben zárt volt a falu, mégiscsak nagyon erős volt a világgal való kapcsolata. Románok úsztatták le a fenyőt a Tiszán, és Tápén várták meg, hogy legyen szabad hely
a szegedi fűrésztelepen. Bejártak élelmet venni a faluba, ezért gyakran lehetett román
szót is hallani. Tápé tehát tudott arról, hogy létezik a világ, és voltak is kapcsolatai
vele. Ezzel a kapcsolattal, ezzel a szocializációval és kiemelkedési vággyal indulhattam
úrnak.
– Az egyetemi évek mit jelentettek, kik voltak a meghatározó professzorai?
– 1953-ban magyar szakon kezdtem az egyetemet. Óriási szerencsém volt, mert
még azzal az idős tanárgárdával találkozhattam, amelyik a két világháború között is
tanított. Olyan tanáraim is voltak, akik még József Attilát és Radnótit tanították. Mészöly Gedeon – akinek a nagyapja még Petőfit is tanította – a magyar nyelvtörténet
legkiválóbb előadója volt. Majd’ leestünk a székről, amikor Koltay-Kastner Jenő – aki
akkoriban a magyar tanszéken tanított, mert nem volt olasz oktatás – arról beszélt,
hogy 1912-ben Bergsont hallgatta Párizsban. Illyés Gyula teóriáját, hogy a magyar irodalom néhány kézfogás – Illyés ismerte Madarász Józsefet, Madarász ismerte Petőfit,
Petőfi Vörösmartyt, Vörösmarty Kazinczyt stb. –, pillanatok alatt át tudtuk érezni.
Klemm Antal Imre – aki papi emberként a magyar mondattan és a finn kapcsolatok
kiváló képviselője volt – tanított bennünket finn nyelvre, Kalevalára, mondattanra.
Nyíri Antal professzor a nyelvtörténet kitűnő előadója volt. Halász Előd nemcsak
a germanisztikát tanította, hanem Arany balladáiról vagy Madách Tragédiájának első
színéről is vagy fél éven át beszélt. Nem voltam történelem szakos, de időnként bejártam a legjobb történelem előadásokra is. A néprajz is érdekelt, Bálint Sándor a tápai
öntudatot tudományosan is fölnevelte bennem. Egyetemi társammal, Juhász Antallal
meg is írtuk a tápai gyékényszövés tárgyi és néprajzi leírását, majd később több szerzővel közösen monográfiát adtunk ki Tápéról. Az egyetemi éveim 1953-tól 1957-ig
a legrosszabb politikai időszakban teltek, ugyanakkor a leggazdagabb hagyományt
kaptam a történelemviselt professzoraimtól, akiknek egy része Kolozsvárról jött
Szegedre. Amikor a Turku melletti Saloban egy helytörténeti múzeumban megláttam
Emil Sätäle finn nyelvtankönyvét, és elmeséltem a vendéglátóimnak, hogy Sätäle az én
nyelvészprofesszorom barátja volt, megdöbbenve néztek rám. Emil Sätäle szent ember
a finn nyelvészetben, erre megjelenik valaki Szegedről, s azt állítja, hogy a tanára Sätäle
barátja volt. Tanított Baróti Dezső is, aki Radnóti jó barátja volt. Ha fellapoztuk
a Radnóti-kötetet, Baróti Dezsőnek ajánlott verset találhattunk benne. Mindezt mi
olyan lelki adománynak tekintettük, amit soha semmi más nem pótolhatott. Egyetemi
hallgató koromban Baróti Dezső, majd Péter László elkezdték Juhász Gyula műveinek
kritikai kiadását összeállítani, és a munkálatokba hallgatóként engem is bevontak.
Negyvenkét évvel ezelőtt, ugyanebben az egyetemi szobában kezdtem el egyfajta filoszmunkát. Juhász Gyula 1937-ben halt meg, a kritikai kiadáshoz a XX. század első
harmadának folyóiratait, napilapjait alaposan át kellett tanulmányoznunk. Emiatt
a XX. századdal mátkázódtam el. A forradalom után 1957-ben az oktatóink többsége
börtönbe került, leváltották vagy disszidált. Az egyetem után Mezőkovácsházára kaptam kinevezést, akkoriban nem nagyon szerették, ha a friss diplomások bent maradnak az egyetemen. Akkor tért vissza romániai kutatóútjáról Keserű Bálint, akit hall-

106

tiszatáj

gató koromból már ismertem, mert Koltay-Kastner Jenő mellett órákat tartott nekünk. Az ő hívására néhány nap után feleségemmel együtt – aki egyébként évfolyamtársam volt – visszajöhettünk Mezőkovácsházáról Szegedre. Így lettem gyakornok az
egyetemen.
– A következő évben, 1958-ban jelent meg első írása a Tiszatájban, és ha jól tudom, akkoriban járt Erdélyben is.
– 1959-ben – abban az évben, amikor a kolozsvári Bolyai Egyetemet egyesítették
a Babeşsel – egy vagy két hónapos akadémiai úttal Juhász Gyulát mentem kutatni Erdélybe. Volt egy Nagyváradon bemutatott elveszett egyfelvonásosa, amit megpróbáltuk a levéltárakban megkeresni. Nem sikerült. Bukarestbe is el kellett mennem, mert
az erdélyi lapok egy részét csak ott kaphattam meg. Máramarosszigeten is jártam, ahol
Juhász Gyula Nagyvárad előtt tanított. Erdélybe nem teljesen ismeretlenül mentem,
mert tanáraim, Mészöly Gedeon, Nyíri Antal elbeszéléséből tájékozott voltam.
– Kikkel találkozott Erdélyben?
– Akkor kevés íróval találkoztam, Kacsó Sándorral és Kós Károllyal kolozsvári
irodalomtörténész barátaim révén ismerkedtem meg. Kolozsvárott meglátogattam
a Jancsó családot is. Jancsó Elemér egyetemi tanár volt, jártam a könyvtárában, ahol
József Attila dedikációkat mutatott a kiváló filosszal, Engel Károllyal. Nagy élmény
volt ez az erdélyi út, mert sok mindent megtudtam az erdélyi magyarság életéről. Később az egyetemi doktori disszertációmat a nagyváradi irodalmi társaságról, A Holnapról és az ugyanezzel a címmel 1908-ban és 1909-ben megjelent antológiáról írtam.
A Trianon után nemzetiségi létbe került magyarság sorsával ennek kapcsán is találkoztam.
– Hogyan került kapcsolatba a Tiszatájjal?
– Fiatalabb kollégám, későbbi kedves szerkesztőtársam, Kovács Sándor Iván révén,
akivel egy szobában dolgoztunk az egyetemen. Ő már a kritikai rovatba dolgozott,
amikor megkért, hogy a sok beérkező nem kért kéziratot olvassam el, és írjak vissza
bölcs tanácsokat. Ennek az lett a hozadéka, hogy együtt haladtam egy nemzedékkel,
amelynek több tagjából később költő, prózaíró vagy kritikus lett. Az egyetemen mindig figyeltem arra, hogy mit írnak a hallgatóim, tehetségesek-e vagy sem. Megmagyarázhatatlan, hogy ezek az írogató társaságok általában hullámban jöttek. Mindig volt
egy trupp, Veress Miklóséké, Szepesi Attiláéké, Bakáéké, Zalán Tiboréké, Gécziéké.
Nem minden évfolyamban alakult ki ilyen csapat. A Tiszatájnál később rám bízták
a versrovat, majd az örökség rovat vezetését, végül pedig a szamárlétrát végigjárva főszerkesztő lettem. Az egyetemet sohasem hagytam ott, éreztem, hogy nem lehet az
irodalmat annyira vállára vennie az embernek, hogy a polgári foglalkozását föladja.
Abban a korszakban nem volt életbiztosítás a folyóirat szerkesztése.
– Ebben az időben indult legendás levelezése?
– A Tiszatáj vidéki lap volt, rossz telefonvonallal, ezért nagyon fontosnak tartottam a levelezést a szerzőkkel. A szerkesztőnek az a dolga, hogy állandóan reflektáljon
a kéziratra. Kérjen, bíztasson, visszautasítson. A levél valahogyan a beszélgetésnél is
személyesebb. Nem tudom miért, sohasem szerettem utazni, ezért a levelezéssel biztosítottam a kapcsolattartást. A levelezés személyhez szóló, bizalmas, kedves hangja is
minden bizonnyal hozzájárult, hogy jelentős írókat lehetett a lap számára megnyerni.
Nem minden vidéki folyóirat mondhatta el magáról, hogy kéziratot adtak neki a kor

1999. május

107

legnagyobb költői. Ez nem jótétemény volt, hanem a szövetség, a barátság megpecsételése. Ha erre jártak, mindig megkerestek bennünket. Még Illyés Gyula és Weöres
Sándor is bekopogtatott időnként.
– Arra nem gondolt, hogy a levelezését kötetbe szerkesztve megjelentesse?
– Nem szeretek leveleket közölni, mert nem azért születtek. Biztosan nagyon fontos kortörténeti, irodalomtörténeti, kapcsolattörténeti dokumentumok, amelyekben
sok, a korabeli politikára, cenzúrára vonatkozó anyag, információ található. A kutatás
biztosan fel is fogja majd használni ezeket is, mert a manipulált nyomtatott sajtó korában a magánlevelezés fontos kiegészítő információkat tartalmazhat. Persze valamiképp
maga a levelezés is manipulált, hiszen nem mindenkihez ugyanazzal a bensőségességgel, őszinteséggel, kitárulkozással közeledik az ember. Én, aki inkább irodalomtörténész vagyok, tehát nem irodalomelmélettel vagy az új irodalmi iskolákkal foglalkozom
– bár nagyon sok volt tanítványomnak ez a szakterülete, ezért kötelességből is elolvasom, próbálom megérteni –, nagyon fontosnak tartom a dokumentációt. Az irodalmat
kortörténeti, művelődéstörténeti, ha tetszik antropológiai, szociológiai anyagnak tartom, ezért megismerésében a levelezés is döntő jelentőségű lehet. Mégsem vagyok híve
annak, hogy például Weöres Sándor hozzám írt leveleit publikáljam, mert nem kérdeztem meg, hogy beleegyezik-e. Nincsenek is rendezve ezek a levelek, bár mindet
megőriztem. Hatalmas zsákokban otthon hevernek. Egy vidéki tanárember buzgalmáról adhatnának képet, hogy jó szerzőket szerezzen a lapnak, fiatalokat fedezzen föl,
a szomszédos országok magyarságával tartson kapcsolatot, reflektáljon az írásokra.
A mai irodalomban nagyon hiányzik a reflexió. Könyvek panganak el, mert megjelennek, és nem születik kritika róluk. Én ma is mindig elpirulok, ha találkozom egy új
verssel, és úgy megyek el mellette, hogy nem olvasom el. Azt mondom magamnak:
Mihály, ki olvassa el, ha te sem? A szerkesztőnek babusgató-pátyolgató embernek kell
lennie. Az írók kicsit hasonlítanak a színészekre. Többnyire exhibicionisták, sértődékenyek. Mire ezt a szerkesztői magatartást kialakítottam, addigra megváltam a Tiszatájtól. Ma már biztosan nem is tudnék lapot vezetni, mert pénzt kell hozzá szerezni,
pályázatokat kell írni, és nem csak a szerzőkkel kell foglalkozni.
– Ma úgy értékelik, a Tiszatáj Kelet felé és a határon túli magyarok felé fordulásával
roppant fontos szerepet vállalt akkoriban az irodalmi életben.
– A hivatalos irodalompolitika nagy ingerültséggel fogadta ezt, mert a szocialista
táboron belül jegyzékváltások is előfordultak egyes írások miatt. Óriási szervezőmunkát igényelt a határon túli szerzők bevonása, hiszen még a honorárium kifizetése is
komoly nehézségekbe ütközött. Olyan írás meg sem jelenhetett a Tiszatájban, amit az
adott ország cenzúrája nem hagyott jóvá. Ezért különböző trükköket kellett kitalálnunk. Például ha Farkas Árpád a sepsiszentgyörgyi Megyei Tükörben közölt egy verset, amit csak ott olvastak, akkor már mi is közölhettük, hiszen Romániában már megjelent. A jugoszláviai magyar irodalmi élettel állandóan vitatkozott a hazai, az Új
Symposion köré csoportosuló alkotók időnként ki voltak tiltva Magyarországról,
s maga a lap sem mindig jöhetett be. Visszatekintve úgy gondolom, a Tiszatáj létével,
szerkesztési elveivel, azzal a törekvésével, hogy felhívta a figyelmet arra, hogy létezik
egy nem egységes, de egyetemes magyar irodalom, jó szolgálatot tett. Ugyanakkor
a nem tisztán esztétikai írásokban – például Für Lajos Milyen nyelven beszélnek a székelyek című elhíresült tanulmányában – felhívta a figyelmet arra is, hogy nemcsak palesztin kérdés van, hanem magyar is. A környező országokban élő magyarság története

108

tiszatáj

nyolcszáz éven át azonos volt a megkisebbedett ország magyarságának történetével.
Ugyanakkor emlékeztettünk arra, hogy történelmi múltunk jelentős tárgyi, szellemi
értékei vannak az elcsatolt területeken. Nem akarta a Tiszatáj – mint ahogyan egyetlen
magyar folyóirat sem – elfogadtatni ezt a szomszédos országok uralkodó nemzeteivel,
szerb, román vagy szlovák hivatalosaival, de tudatosítani és jelezni szerette volna,
hogy nem feledkeztünk meg róluk. Mert a politika bizony gyakran megfeledkezett.
Elmondták a díszbeszédeket, a szlenget, s azzal minden el volt intézve. Ebből a hiányérzetből indítottuk el a Most–Punte–Híd sorozatunkat is. Szerettük volna a szomszédos
országok nem magyar irodalmával, kultúrájával is megismertetni az olvasóinkat. Ha
nem tudjuk, mik a szomszédos irodalmak főbb irányai, mit írnak, hogyan élnek, milyen szokásaik, ünnepeik vannak, akkor állandóan ki vagyunk téve annak, hogy megsértjük őket. Mindennek a megismerésére legjobb az irodalom. Abban minden benne
van. Ahogyan Jókai írásaiban benne van a XIX. századi magyarság, úgy a kortárs
szerb, román vagy szlovák szerzők írásaiban is benne van népük élete, gondolkodásmódja. Tudom, hogy ez reménytelen vállalkozás, ami száz évekig tart, de ha sohasem
kezdjük el, akkor mindig megmaradnak az előítéleteink. Mindig igyekeztünk a szomszédos népek irodalmából is ízelítőt adni. A szomszédos országok magyarságával való
foglalkozásunk természetes velejárója volt a velük élő nemzetek irodalmának bemutatása is. Úgy éreztük, nem tehetjük ellenségeinkké őket. Gyakran túlzásba is vittük ezt
a kapcsolatjátékot, mert biztosak voltunk benne, a feszültségeket nem lehet arisztokratizmussal, kultúrfölény-koncepcióval enyhíteni. Tudomásul kell vennünk a történelmet, de nem viselhetünk magunkban történelmi sértettséget. A történelem olyan ravasz, hogy mindig kimódol valami tragédiát, ami miatt haragudnunk kellene a másikra. Ha ezt csináljuk, akkor sohasem lesz vége, és évszázadokig tartó bibliai gyűlöletek ébrednek föl. Persze tudom, hogy nem sokat javítottunk a kapcsolatokon. Szerkesztő társaimmal sokszor mondogattuk, hogy munkánknak van egy titkos hozadéka,
ami az embereknek ritkán adatik meg: zsenikkel találkozhattunk: Pilinszkyvel, Weöres Sándorral, Szilágyi Domokossal vagy a magyar tudomány- és művelődéstörténet
éppen 75 éves tudósával, Vekerdi Lászlóval.
– A Tiszatáj versrovatának vezetőjeként az Ön érdeme volt több fiatal szerző, többek
közt Baka István felfedezése is.
– Baka különleges személyiség volt. Roppant érzékeny, nagyon zárkózott. Amikor
itthon volt, rendszeresen hozta az írásait. Egyszer előfordult, hogy eltelt két hónap, és
nem közöltem a verseit, mire levelezni kezdett Leningrádból, és újabbakat küldött,
amik már jobbak voltak. Baka az első pillanattól abszolút tehetségesnek látszott,
a verstant is megtanulta. Azonnal ráérzett, hogy mihez, milyen versforma illik. A nyugatosok óta és Weöres Sándort, Szilágyi Domokost leszámítva nem volt olyan költő,
akinek a rímkészlete olyan félelmetes lett volna, mint az övé. Petri Csathó Ferenc is jó
rímkészlettel rendelkezett, de ő kicsit könnyedebb, játékra hajlamosabb volt. Baka
mindig komolyan meggondolta a dolgait. Magyar–orosz szakosként Vörös László szemináriumára járt, ő szólt nekem, hogy van egy hallgatója, akinek nézzem meg az írásait, amelyek egészen kitűnőnek bizonyultak. Baka Pista a személyes beszélgetésekben
nem nagyon nyílt ki, leveleiben azonban sokkal őszintébb volt. Gondolom, ő se hitte,
hogy cenzúrázzák a leveleinket, mert olyanokat írt Leningrádból, amikért nem dicsérték volna meg.

1999. május

109

– Hogyan zajlottak ezek a megfigyelések, levélfelbontások? Pontosan tudták, hogy mi
történik?
– A legtöbb dologról csak azután szereztem tudomást, miután megkaptam a Történeti Hivataltól a III/III-as megfigyelésekről a 230 gépelt oldalnyi rám vonatkozó
anyagot. Arra hamar rájöttünk, hogy a leveleinket felbontják, mert a visszaragasztások
nem voltak tökéletesek. A villamoson egyszer megállított egy rendőrségi ember, s azt
mondta, hallotta, hogy utazni akarok Franciaországba. Ezt az információt csak a Magyar Műhelyesekkel való levelezésemből vehette. Annyira naivak voltunk, hogy azt
hittük, nincs lehallgató készülék a szerkesztőségben. Biztosan más szerkesztőségeket is
figyeltek, de a Tiszatájnak olyan erősek voltak a külföldi magyar kapcsolatai, hogy
fontosnak tartották a folyamatos titkos ellenőrzést. Borbándi Gyulával, Határ Győzővel és Faludy Györggyel is leveleztünk, úgy gondoltuk, úgyis tudják rólunk, hogy nagyon fontosak számunkra ezek a kapcsolatok, ezért nem is titkoltuk. Nem követtünk
el semmit, legfeljebb megírtuk, milyen nagy baj, mekkora hiánya a magyar irodalomnak, hogy Faludy nincs itthon. Amerikai emigránsokkal is leveleztünk, akiknek az
itthoni szerepeltetése nem volt kívánatos. Nem adtunk le tőlük kéziratot, mert az azt
jelentette volna, hogy azonnal elbocsátanak bennünket.
– Mi okozta a legnagyobb meglepetést, amikor elolvasta a III/III-as iratokat?
– A körülzártság. Amint kiléptem a kapun, már tudták. Nem a személyekre viszszakövetkeztethető utalások döbbentettek meg a legjobban, mert tudom, hogy a családjukkal, állásukkal megszoríthatták az embereket. Annak idején beszéltem olyan
egyetemi hallgatóval, aki elmondta, felkeresték, hogy az óráimról jelentéseket készítsen. Amikor megtagadta, kizárással fenyegették. Szerencsénk volt, mert akkoriban
olyan párttitkára volt az egyetemnek, aki megvédte ezt a hallgatót. Meglepetés volt
számomra, hogy az egyetemen, otthon és a szerkesztőségben is teljesen körül voltunk
zárva. A jelentésekben utcai jelenetek leírását – hová megyek, kivel beszélek – olvashattam. Megdöbbentő volt mindezzel szembesülni, mert ezt akkor nem éreztem. Tudtuk, hogy szemmel tartanak bennünket, de azt álmomban nem gondoltam volna, hogy
a szerkesztőségben, az egyetemi szobámban és otthon is lehallgatnak. Ezekből az iratokból egy tökéletes kafkai világ tárul elém. Illyés Gyula verse, az Egy mondat a zsarnokságról a valósághoz képest szépirodalmi, esztétikai produktum. Amikor az ember
magáról olvas egy ilyen jelentést, beleborzong, hogy hajszálon múltak dolgok. Még
a nyolcvanas években is azt írták az egyik jelentésben rólam és a szakmai, irodalmi baráti körömről, hogy a hatalom megragadása a célunk. Ezen ma már csak mosolyogni
lehet, de akár az egyetemről is kirúghattak volna emiatt. Szerencsére Aczél György
úgy gondolta, jó lesz nekem az egyetem, ott el leszek zárva. Aczél azonban nem tudta,
milyen az egyetem. Itt mindennap száz ember elé állok a katedrára. Nem kell politizálnom, elég egyszerűen csak elmondanom, hogy az egyik mű miért jó, s a másik miért nem. Minden évben ötven–száz magyar szakos tanárt bocsátott ki a bölcsészkar,
akikkel teli van szórva az ország. Ha csak negyedrészük vitte tovább, amit a lelkükre
kötöttem, akkor már nyertem. Az egyetemet sohasem éreztem száműzetésnek, talán
még meg is növelte a hatékonyságát annak a szándéknak, hogy jó iránymutatást adjak
a hallgatóimnak. Ezekben a jelentésekben persze az is szerepelt, hogy az emigráció
irodalmát kölcsön adom a hallgatóimnak. Utólag elárulhatom, hogy Jugoszlávián keresztül minden emigráns szépirodalmi és politikai kiadványt be tudtunk hozni. Sem-

110

tiszatáj

milyen célunk nem volt ezzel, egyszerűen tudni akartunk róluk, mert Borbándi Gyula
monográfiáitól Határ Győző filozófiai írásaiig és regényeiig nagyon komoly dolgok jelentek meg Nyugaton. Ezek a magyar irodalom részei voltak, s ha valami nem szervül
időben, nem kerül be a köztudatba, akkor ez később csak óriási erőfeszítések árán sikerülhet. Ki tudja, hogy milyen jó költő volt Fáy Ferenc? Faludy György óriási szerencséje, hogy életben van, hazajött és fizikailag megjelenhetett. Nem volt véletlen,
hogy amikor először járt Szegeden az Auditorium Maximumban, hatszáz ember fogadta. A hallgatóink tudták, ki Faludy. És nem a Villon-átdolgozásaiból ismerték, hanem kezükbe adtuk a műveit. Annak is meg volt a lehetősége, hogy lebukunk. Egyszer
kiment Bécsbe egy kirándulócsoport, könyveket akartak behozni, de lebuktatták őket.
Egy-egy ilyen eset persze lelkiismeret-furdalást okozott a tanároknak, de nem hazudhattunk nekik. A tanár mindennap odaáll a katedrára, a fiatalemberek szeme pedig
olyan, mint a röntgen. Mindenkit átvilágítanak, és rögtön észreveszik, ha nem őszinte.
– A Tiszatájtól való távozásáról már sokszor, sokan kérdezték, ezért nem is az ismert
történetre lennék kíváncsi, hanem inkább arra, visszatekintve hogyan látja, jól döntött-e,
amikor felállt a főszerkesztői székből?
– Amikor 1975-ben megváltam a Tiszatáj szerkesztőségétől, nem hihettem, hogy
tizenöt év múlva ekkora változás lesz Magyarországon. Fontosabbnak tartottam, hogy
menjen a lap tovább. Tudtam, hogy Olasz Sándorék fenntartják azt a kapcsolatrendszert, ami addigra kialakult a lap körül, hiszen ők is részt vettek a kiépítésében. Nekem maradt az egyetem. Nem hiszem, hogy a magyar szellemi élet nagy veszteséget
szenvedett azzal, hogy megváltam a Tiszatájtól. Tanultam párttörténeteket, tudtam,
hogy akit egyszer megpecsételnek, az ugyanabban az érában soha többet nem juthat
szerephez. Legfeljebb rehabilitálják, miután kivégezték. Szerencsére futott tovább a Tiszatáj szekere, az idők is változtak, új nemzedékek léptek föl. Úgy gondoltam, ha ott
maradok, nagy „gyapálásoknak” teszem ki a folyóiratot. Ez egy évtized múltán így is
bekövetkezett.
– Úgy érezte, távozása az egyetlen jó megoldás?
– Biztos voltam benne, ez az egyetlen út, hogy a Tiszatáj megmaradjon. Családos
ember voltam, feleségem középiskolában tanított, gyerekeink iskolások voltak. Az
egyetemet olyan helynek tartottam, ahová visszavonulhatok, ahol tovább dolgozhatok. A szobám polcain ott sorakozott a külföldi magyar irodalom, a tanítványaim
szakdolgozatokat írtak, doktori disszertációkat készítettek. Az oktatói munkámban
jól kamatoztathattam a Tiszatáj szerkesztőségében szerzett tapasztalatokat.
– Állítólag pályatársa, Czine Mihály mondta, hogy Ilia Mihály mindvégig folyóirat
nélküli főszerkesztő maradt.
– Kéziratokat továbbra is hoztak hozzám. Főleg a fiatalok. De olykor-olykor a régi
szerzőim is elküldték írásaikat elolvasni. Sok lapnál van olyan szerkesztő – Füzi Lászlótól Olasz Sándorig –, aki tanítványom volt, így el tudtam juttatni hozzájuk, figyelmükbe tudtam ajánlani a jó írásokat. Ez nem igazi szerkesztői munka, egyszerűen
a tanár kötelessége olvasni, bíztatni, nem bíztatni. Bármilyen kicsi ország is Magyarország, kapcsolatok nélkül nagyon nehéz föltűnni az irodalomban. Egy fiatalembernek
pedig nincsenek kapcsolatai. Beküldött kézirattal pedig nem nagyon foglalkoznak a folyóiratok. Ha valaki odaszól, ír pár ajánló sort a mű érdekében, akkor jobban oda-

1999. május

111

figyelnek rá. Ma már persze ez sem működik, dzsungel van, amiben elsüllyedhetnek
a tehetségek, ha nem figyelnek fel időben rájuk, hiszen a kenyérkereset fontosabb lehet, mint az írás.
– Mennyire követte nyomon a Tiszatáj működését?
– A szerkesztőség ma is megtisztel azzal, hogy mindig megkapom a folyóirat legfrissebb számát. Olvasom, figyelek az írásokra, a szerzőknek olykor reflektáltam is.
Azt azért be kell vallanom, a laptól való elszakadásom nem ment lelki törés nélkül.
Egy nagy megrázkódtatás elraktározódik az idegekben. Asztmás lettem.
– Pszichoszomatikus tünet lehetett?
– Biztosan. Egy ismerős ajánlására elmentem Levendel Lászlóhoz Budakeszire, aki
alkoholistákkal és asztmásokkal foglalkozott. Amikor megvizsgált, és nem talált semmit, megkérdezte, mit csináltam az utóbbi időben. Amikor elbeszéltem neki a Tiszatáj-ügyet, azt mondta, ez az oka a köhögésemnek. A szervezet, mint biológiai egység
egy nagy lelki megrázkódtatástól megbomolhat. Nem múlt el nyomtalanul a Tiszatájtól való távozásom a baráti kapcsolatokban sem. Elhidegülésekkel, a döntésem másféle
értelmezéseivel is találkoztam. Ma úgy látom, a Tiszatáj megőrizte a külföldi magyar
irodalommal való intenzív kapcsolatát. Nagyon megnövekedett – és ezt az új szerkesztőség javára lehet írni – a helyi szellemi erők bevonása. Nekünk még az volt a feladatunk, hogy a helyi dilettantizmust kiszorítsuk a lapból. Ma viszont a helyi irodalmi és
tudományos erők legjavát be tudja vonni a szerkesztőség, miközben megőrizte országos jelentőségű irodalmi lap voltát. Az utóbbi években Olasz Sándor főszerkesztő
ilyen irányú erőfeszítései eredménnyel jártak. Én egyébként mindig elzárkóztam attól,
hogy bíráljam az utódjaimat, mert egészen más szituációban dolgoznak. A tanítványaimnak is gyakran mondtam: tagadjatok meg, ne utánozzatok.
– Ma is naprakészen figyel a szegedi szerzők írásaira?
– Olvasom őket. Nagyon gazdagnak tartom a mai „szegedi” irodalmat. Jó, hogy
van Darvasi, Podmaniczky, és közöttük sok más karakterű alkotó is található, Tarnai
Lászlótól Horváth Dezsőig. Nagyon jónak találom azt is, hogy ezt nem nevezhetjük
regionális, szegedi irodalomnak, egyszerűen csak arról van szó, Szegeden élnek ezek
a szerzők. Finnországban egy turkui író is a nemzet klasszikusa lehet. Magyarországon
pedig ami Budapesten kívül van, arra gyakran azt mondják: vidéki, regionális.
Darvasi bebizonyította, hogy nincs regionalitás, vagy ha van, akkor arról csak jó értelemben lehet beszélni. Egyébként is, a metropoliszok irodalma kezd kimenni a divatból és a regionalitás felértékelődik. Gondoljunk csak az északi népek feljövőben
lévő, egyre érdekesebbé váló kis irodalmára. Az emberiség számára a sajátosság mindig
érdekesebb, mint az azonosság.
– Mennyire jelentettek jóvátételt Önnek azok a rangos díjak, amelyeket az elmúlt évtizedben vehetett át?
– Az ember számára jólesik, ha megsimogatják a fejét. A díj valami ilyesmi. A József Attila-díjat kivéve valamennyi kitüntetésemet 1989 után kaptam, tehát meg lehet
az a titkos meggyőződésem, hogy valamit én is tettem a bekövetkezett változásokért.
A Széchenyi-díj indoklásában például az szerepelt, hogy iskolateremtő tanári munkásságomért kaptam.

112

tiszatáj

– Milyen tervei vannak, milyen témán dolgozik mostanában?
– Van egy kis munkacsoportunk, ami külföldi magyar irodalommal foglalkozik.
Én már jövő ilyenkor nyugdíjas leszek, ezért nem tudom, mi lesz a sorsa. A külföldi
magyar irodalom új generációi természetesebben szervülnek az egyetemes magyar irodalomba, mint a korábbiak, akiket a politika elzárt ettől a kapcsolódástól. A szegedi
egyetem is teli van erdélyi doktorandusokkal. Valami megváltozott, az együttműködés
művekben megnyilvánuló vetülete roppant izgalmas lehet. Szerencsére vannak már
végzett hallgatóink, akik ezt kutatják. A következő években szeretnék Tömörkénnyel
is foglalkozni. Részben Lengyel András biztatására az utóbbi időben újra kezdtem olvasni a műveit, és meggyőződésem, hogy ha volt a századelőn regionális parasztnovella-irodalom, akkor annak a klasszikusa Tömörkény. Elképesztő dolgokat tudott
ennek a vidéknek az emberéről, és megírni is nagyon jól tudta.

Hollósi Zsolt

Fried István Herder-díja. A hamburgi Alfred Toepher Alapítvány május 4-én immár 36. alkalommal adja ki a Herder-díjat azoknak a művészeknek és tudósoknak,
akik a kelet-európai kulturális kapcsolatok ápolásáért kiemelkedően sokat tettek. Ebben az évben Fried István, a JATE professzora az egyik kitüntetett. Fried professzor
két évtizede lapunk állandó szerzője, a magyar és az összehasonlító irodalomtudomány terén alapvető tanulmányai jelentek meg a Tiszatájban. Árnyak közt mulandó
árny címmel Baka Istvánról írt tanulmányait májusban adjuk ki a Tiszatáj Könyvek
sorozatban, júliusi számunkban pedig Hollósi Zsolt beszélget legújabb Herderdíjasunkkal. Sok szeretettel gratulálunk Fried tanár úrnak!

*

Néhány szerzőnkről. ÁCS MARGIT író, kritikus a Kortárs szerkesztője. LACKFI
JÁNOS költő, műfordító, harmadik verseskötete Illesztékek címmel jelent meg.
CSEPELI GYÖRGY az ELTE szociálpszichológiai tanszékének vezetője. KOPÁTSY
SÁNDOR közgazdász, több nagysikerű könyv szerzője. LUCHMANN ZSUZSANNA Kiskunfélegyházán tanít.

Júniusi számunk tartalmából:
OSZTRÁK TÖRTÉNETEK
Harmadik generációs osztrák elbeszélők
(Bombitz Attila összeállítása)

