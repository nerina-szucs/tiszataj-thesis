'

tiszatáj
6 2.

ÉVFOLYAM

Fenyvesi Ottó,
Lanczkor Gábor,
Petőcz András,
Szepesi Attila,
Tolnai Ottó,
Utassy József versei
Ferdinandy György
novellája
Baka Istvánra
emlékezünk
(Pintér Lajos,
Kollár Árpád,
Szőke Katalin írása)

Kulcsár-Szabó Zoltán
tanulmánya
Orosz István grafikái

1

7

2008. július

U/ (

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT
A s z e r k e s z t ő s é g tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

|
•

M
•

•

111 c I S Z 1 C

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

g
•
Nemzeti

i
• •
^ ^ ^
Kulturális Alap

Internet: www.tiszataj.hu e-mail: iiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapteijesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXII. ÉVFOLYAM, 7. SZÁM
2008. JÚLIUS
UTASSY JÓZSEF: Fekete ének ...............................................

3

TOLNAI OTTÓ: Ez még nem zene .........................................

11

SZEPESI ATTILA: Fekete kocsma ..........................................

15

FENYVESI OTTÓ: Maximum rock and roll ...........................

18

FERDINANDY GYÖRGY: Peonok .............................................

24

WEINER SENNYEY TIBOR: A fa; Bakony ...............................

28

LANCZKOR GÁBOR: Víz szivárog a lábnyomomba és megcsillan benne a nap; Luca Signorelli; Gyerek-házaspár volt tíz éve ...............................................................

32

PETŐCZ ANDRÁS: A csontsovány csend; Hajnali csoda;
Vissza a tengerhez ........................................................

35

„Az epika feltűnik a lírában” (Petőcz Andrással beszélget
Ménesi Gábor) ..............................................................

38

Baka 60
PINTÉR LAJOS: tiszavirág .....................................................

49

SZŐKE KATALIN: Baka István műfordításai (Orosz költészet) ...............................................................................

51

KOLLÁR Á RPÁD: A saját halál elfogadásának stratégiái
(Maszköltési kísérlet és maszktalanítás Baka István
Gecsemáné ciklusában) ...............................................

56

TANULMÁNY
KULCSÁR-SZABÓ ZOLTÁN: Fordítás és (ön)értelmezés
(A fordítás mint elemzés és kommentár Szabó Lőrinc műfordításaiban) ..................................................

63

KRITIKA
DARVASI FERENC: Isten hozott, Tánciskola! (Grecsó Krisztián: Tánciskola) ...........................................................

84

TURI TÍMEA: Bevezetés a – hova is? (Esterházy Péter:
Semmi művészet) .........................................................

93

SZABÓ GÁBOR: Anyák és fiúk, művészi rendben (Esterházy Péter: Semmi művészet) .....................................

96

Szerkesztői asztal ............................................... a belső borítón

ILLUSZTRÁCIÓ
OROSZ ISTVÁN munkái a címlapon, a 10., 14., 17., 31.,
és a 83. oldalon

UTASSY J ÓZSEF

Fekete ének

TALÁN
Majd,
majd egyszer,
majd egyszer megérted,
egyszer majd megérted talán:
mi ez az ősi szorongás bennem,
álomi horror koponyám falán,
rendezője maga az Isten,
producere a Halál.
Majd,
majd egyszer,
majd egyszer megérted,
megérted majd egyszer talán,
mielőtt rút férgek,
pondrók zsibvására
leszel:
Édesanyám!
NAPLEMENTE
A nap szétfeszíti térded,
s megerőszakol a halál.
Holdasul arcom, ha nézlek.
Alkonyodol, Édesanyám?!
Árnyam ijesztő nagy így is,
hátha a föld alól fénylesz?
Nyurgulhatok én már égig,
mama, itt olyan sötét lesz:

4

tiszatáj
arcom, minden sejtem elfogy,
sarlósodik, suhog sárgán,
sikolyélesre fen a szél,
s hozzádsötétülök, mama!
Várj rám.
GYÖNGY
Vertél anyám,
de virágos ággal!
Neked én
gyöngyöt pityeregtem:
nehogy megcsalj
a másvilággal,
s hulládba
botoljak el reggel!
1998. VII. 23.
Temetem Édesanyámat.
Bölcsőjéig zokogom el őt!
Annyi bánat a szívemen:
telehalom a temetőt!
FEKETE ÉNEK
Zene szól, lassú pentaton zene,
négy férfi viszi anyámat vállon,
fölsír bennem a durcás kisgyerek:
„No, most kiabáljon!”
Július huszonharmadika van,
gyászlobogó suhog, tömjénfüst száll,
már-már kibuggyan ajkamon a szó:
„Jaj mama, ne üss, fáj!”

2008. július

5
Püfölik szívemet a harangok,
tombol a Nap, ingét tépi a táj.
Búcsúzni jöttem, s te bántasz megint:
most versz meg igazán.
HAZAMEGYEK
Nem vár senki:
a kapuból hiányzol,
a kertből hiányzol,
a házból hiányzol,
gyászol
minden almafa,
gyászol,
reszket a ribiszkebokor
érted:
nem érintheti
kötényed,
térded,
sírvafakadnak
a szőlőtőkék,
zokog a lugas,
bár nincs eső rég,
pereg a könnye
a szilvafának,
csak én állok itt,
akár az állat,
nyüszítek érted,
kikaparnálak,
de csak vakogok:
és várlak,
várlak.
HALOTTAL BESZÉL
Vakít a hó, zizegnek zúzmarás fák,
pillogok csak, kipirosít a szél.
Kell is arcomra most pici pirosság,
mert elsápad, ki halottal beszél.

6

tiszatáj
Öröknek hittelek, mama, öröknek.
Sírvafakad hiányodtól a ház.
Dobd el a mélység kulcsait: töröttek!
Kicsúfol Isten úgyis, megaláz.
Pedig te hitted őt, félted, remegted,
ám gyűlölted a gyóntató papot.
Bűnöd ha volt, a szomorú egeknek
vallottad be, s az Úr kihallgatott.
Köszöntelek messzülő szép hitemmel:
édes mama, halhatatlan halott!
Nézek utánad hosszan, s mintha tenger
búcsúztatná a lebukó napot.
AMÍG MEGVIRRAD
Szöszmötölök asztalomon,
kicsit részeg vagyok már:
sörösüveg Don Quijote,
Sancho Pansa meg pohár.
Istenem, de jól megy dolgom:
bárcsak megvirradna, bár!
Apámat én nem ismertem,
sírján kóró szalutál.
Süvíts hozzá, te minszki szél,
fáj hiánya, fájva fáj!
Istenem, de jól megy dolgom,
leskelek, virrad-e már!
Rédicsen, a temetőben,
ahol dőzsöl a halál,
hol az idő is időtlen:
fiam emlékszobra áll.

2008. július

7
Istenem, de jól megy dolgom:
kakas, kukorékolj már!
Tavaly temettem anyámat,
kit elszólított a nyár.
Szomorú vagyok, szomorúbb,
mint a kirabolt határ.
Istenem, de jól megy dolgom!
Bárcsak kivirradna már.
HALÁL, TE DÖG!
Halál, te dög, minek szépítselek én,
hiszen úgy hullunk el, akár a barmok,
talpam alatt vigyorog a televény,
férgek zsivaja harsog!
Halál, te dög, dehogy szépítelek én!
Tíz körömmel csikarnám össze arcod,
lapockádon vad indulót dobolnék:
marsot, Radetzky-marsot.
Halál, te dög, adj már nyugalmat végre,
hadd görgessek versem ormára pontot,
föntről a vadludak győzelmi V-je
jajgattatja le rám a horizontot.
DIDERGEK ÉRTED
Hideg van,
édesanyám,
hidegebb, mint a földben.
Didergek érted,
vacogok,
gyöngyül bánatom bora,
zöldell:

8

tiszatáj
hideg van,
édesanyám,
hidegebb, mint a földben.
Hívom a tavaszt:
böjti szél,
hozzám nagy fényben jöjj el,
cseresznyevirággal hitegess,
töltsd meg poharam bánattal,
gyönggyel:
hideg van,
édesanyám,
hidegebb, mint a földben.
Ne hagyj magamra, édesem,
látod, küszködik a könnyel
hatalmas buzgár két szemem,
elönti arcom árterét,
mosolyom világgá röppen,
ne hagyj magamra, édesem,
legalább álmomban jöjj el,
látogass meg, édesanyám:
bánatom poharát törd el!
NINCSLESZ
Sirattalak. Már nem siratlak.
Arcomat aszály pusztítja, dúlja.
Szemem kútjai kiapadtak.
Nincs több hozsánna, se halleluja.
Ezer napja már, hogy nincslesz.
Nem foghat ki rajtam a bánat!
Hatvanéves vagyok, mama!
Kérlek, mutass be a Halálnak.

2008. július

9
SUGDOS A SÁTÁN
Még mindig nagyon fontos vagy magadnak!
Kobakodra tonzurát süt a Hold!
Nagy égüres szemeid rám tapadnak:
mi kéne, ha vóna, szegény bolond?!
Amióta anyád a föld alatt hál,
házatokban fekete csönd lakik.
Mire vársz még? Oly egyedül maradtál.
Döfd magadba a kést markolatig!
A KOFA
Te kiütötted kezemből a könyvet,
boldog voltál, ha lelkemet gyötörted.
Rimánkodtam, könyörögtem: mesélj,
legyen Hamupipőke-szép az éj!
„Mars az ágyba, kurva kölyök, imádkozz!”
Ó, hogy hozzád vágtam volna a vánkost!
Míg végigszipogtam a hiszekegyet,
a sánta suszter markolászta melled.
Hiába oltottátok le a villanyt:
a Hold sütött! Hát halljad holtodiglan:
te nem szeretted apámat, sem engem!
De nem imádtad, nem ám, a susztert sem.
Csak magadat! S a pénzt. A bort. A flörtöt.
Csoda, hogy eddig el nem vitt az ördög!
Kofa voltál anyám, kofa, kofa.
Magadhoz hű, de hozzám mostoha!

10

tiszatáj
NÉHA
Mint aki az oltárra rondít
úgy érzem néha magamat,
mint aki az oltárra rondít:
és üvölt,
ordít!

2008. július

11

T OLNAI OTTÓ

Ez még nem zene

Azt mondta cickány
értetlenül bámultam
én még nem láttam cickányt
valójában görényt sem
csak egyszer rám rondított az ól padlásáról
cipeltem épp a sógor után a cintányért
mert akkor még ő volt
a tűzoltózenekar cintányérosa
hamuval fényesítette
cintányért csak hamuval szabad fényesíteni
a homok megkarcolja
ezt se tudtam
hogy megkarcolja
a homok a cintányért megkarcolja
vittem megvakítva
s ahogy rám rondított az ól padlásáról
a vakító cintányérokkal orra buktam
az egyik behorpadt
istenem mekkora balfasz mondta
ahogy kalapálta
szépen kikalapálta
szép egy cintányért kalapálni
egy horpadt cintányért kikalapálni
máris táncolni kezdtem
de azt mondta várjak ez még nem zene
kalapálta a cintányért
azt állította cickány
én csak patkányt láttam
ahogy két kis rózsaszín keze között
akárha imádkozva tartja a tojást
de ő azt mondta cickány
cickány hordja a tojást

12

tiszatáj
én meg még nem is láttam cickányt
alig nagyobb mint egy ürge
a parancsnok volt a brácsás
a sintér a dobos
mert ha beleülnek
mindig beleül valaki a dobba
a sintér új bőrt tud húzni
azon nyomban új bőrt a dobra
szép új bőrt húzni egy dobra
ha valaki beleül
mert mindig beleül valaki a dobba
most táncolj mondta
indulóra hogy táncoljak
úgy kiáltotta mint amikor ráléptél
a leszakadt villanydrótra
hajnalban egy tojást se találtam
azt mondta cickány
mind elhordta a cickány
mit ütünk akkor a szalonnára kérdeztem
semmit mondta
semmit kérdeztem
az nagyobb mint a strucc tojása
azt sem tudtam a semmi nagyobb
elém lökte
megdöbbenve meredtem a tányérba
mert valóban ráütötte
rá a mangalica szalonnájára
csorgott
még ma is csorog
két oldalt a számon a nyál
ráütötte a semmi tojását
amely valóban nagyobb volt
nagyobb a strucc tojásánál
ez akkor történt
amikor felénk az alföldön még nem volt
divat a struccfarm
ám az ő udvara már akkor tele volt
láthatatlan struccal
most táncolj jómadár
most lejtsd el násztáncodat mondta

2008. július

13
és noha az éjszaka tűz volt
az ecet és a som között
már fel is állt a zenekar
csak a sintér nyúzta még a kutyát
csak lejts
ha friss a dobon a bőr mondta
sosem is mehet át indulóba
ha friss a dobon a bőr
lágyabb
mindig lágyabb kíséretet akartál
ha friss
még meleg a bőr a dobon
sokkal lágyabb a kíséret
sosem is mehet át indulóba
a nyúzott kutyák nem masíroznak
ha friss a dobon a bőr
ha a patina bevonta a cintányért
a vak martonosi kosárfonó is bukdácsol át
a hátára kötött HOHNER harmonikával
sziksón őrült paprikán
ha lágy a kíséret
a sétahajókról is a lila tengerekbe vetik magukat
mind vándor zenészeink
hisz ők is az indulók elől szaladtak világgá
ha lágy a kíséret
rezzenetlen csüng a semmi tojásában
a jégzsinór
ha lágy a kíséret
a kis melódia máris köti a kakashágást
hisz az a titkok titka
bokrétára kötni a jégzsinórt
ha lágy a kíséret
a semmi tojásában bokrétára
köttetik a jég zsinórja
hozza a rozsdás varrótűt
bevarrja a kotlós szemét
varrja dallamos öltésekkel
hisz ő se lát a zöld hályogtól
varrja
ha lágy a kíséret

14

tiszatáj
ha lágy a kíséret
halld
valami máris kocogtatja
kocogtatja belülről
a semmi tojásának boltját.

2008. július

15

SZEPESI ATTILA

Fekete kocsma
(Veress Miklósnak)


Ódon évek lantverői,
ezerféle kótya szerzet,
kocsmanótát pengetők, ti
ördögfattya szentferencek.
Kancsó lőrét benyakalók,
hanzli alját nyeldekelők,
füttyögetve kuttyogatók,
karcos daltól berekedők.
Vágáns-fajta, hettitául
fújja, gótul és deákul,
csűrcsavarja és facsarja
vízigótul és pemákul.
Mennyi lator, mennyi kócos
félkrajcáros filozófus,
mennyi korgógyomrú, kujon
pinabubus Anakreon.
Lány ha lódul, lesi, fél-e,
mórikál csak vagy kefél-e,
dorombol-e macska-módra,
szentfazék vagy luvnya-féle.
Cafka tündér, kocsmamúzsa,
alácsordul lila rúzsa,
hablatyolna heideggerül,
végül úgyis alul-kerül.

16

tiszatáj
Köztük egy-egy filológus
lesi: ennyi dilimókus,
hegedős-dalt vacsorázó
orfeuszi csepürágó.
Bakarasznyi kancsal hérosz,
húrja-szakadt zug-Homérosz,
kecskerímet rímbe fűző,
depressziós lidérc-űző.
Kedvük hajnalig virágos,
velük dülöng a kocsmáros,
nyeklik erre, nyaklik arra,
veresedik krumpliorra…
Kormosak a kacsmafalak,
rajtuk ezer szellemalak –
mintha újra arra járnék,
múltja-sincsen görbe árnyék.
Állnék újra lantverőnek,
ugaron laurusz-nyerőnek,
hadonászó, kedve-kushadt
gezemice-koszorúsnak.
Lennék egy, ki veszteg hallgat,
két, akit vámpír abajgat,
hár, ki népi, négy, ki urbán,
öt, ki pöntyög méla húrján,
hat, ki örök múzsa-lázban
rikoltoz a Sárga Házban,
hét, kinek nincs híres-pora,
und so weiter, etcetera…
Havak múlnak, évek telnek,
gyászhuszárok menetelnek,
bús igricek, bősz pupákok
dőlnek, mint a kuglibábok.

2008. július

17
Kísért egy-egy éjfél-tájban,
hujjog foszló köd-gúnyában,
mint valami fontolt hévvel
visszajáró Schlemil Péter.
De csak fogynak évről évre,
távolodnak messzi révbe,
s aki rendjük rímbe-szedje
marad végül egy, majd egy se.

18

tiszatáj

F ENYVESI OTTÓ

Maximum rock and roll
&
Vadnak születtünk,
vihar cibálta üstökünk.
Olykor nyárutón, néha
a mennydörgés fényében
újra felvillan kiégett ifjúságunk.
&
Titokban csodáltalak,
ezerszemű szerelemmel.
Fürkésztem tekinteted,
hallgattam hangodat,
boldog zsivajod, lármádat.
Rohantam nyomodban.
Szépségedből vadul lakmároztam.
Jártam benned, óh dicső ifjúság,
Örök láz vezérelt.
Számomra megmaradtál
ezerarcú rejtelemnek.
&
Azon a forró délután
ismertem egy leányt.
A mártélyi holt-Tisza partján ült,
és vég nélkül festette
a hullámzó vizeket.
Körülötte tikkadt szöcskenyáj.
Talán csónak is ringott a vízen.
Aztán este lett, százszorszéppé
változott és balladát énekelt,
egy régi erdélyit, a havasok felől,
melyben hollók osztoznak
egy hűtlen leány tetemén.

2008. július

19
&
Vadnak születtünk,
borjúnak, bölénynek.
Sólyomnak, hattyúnak.
Nem tudtuk mit akarunk.
Nem tudtuk, hová menjünk.
Mentünk nyugatnak, délnek.
Próbáltunk elrugaszkodni, szállni.
Eltűnni, el, a fellegek között.
Elúszni a parttól,
elszakadni a valóságtól, a hazától.
&
Messze túl a kukoricaföldeken,
virágzott a gyapot,
szólt a kakas, szállt a blues.
Hangoltak a bendzsóvérebek,
az örökkévalóságot méricskélték,
de aztán elakadtak
a női végtagok című fejezetnél.
&
Titkon tán’
felém tekintett?
Nem tudom.
Szemét lehunyja,
fejét némán lehajtja.
Lépteit alig indítja.
Lágyan elsuhan
egy szellő nyomában
a Rue Guénégaud felé.
&
Egy bizonyos:
több csillag volt az égen, mint most.
Az égbolt fényesebben ragyogott,
és a pitvar mélyén titok rejtezett,
valami mély zene.
Most is hallani vélem,
mintha a végtelenből
ide érkezne.

20

tiszatáj
&
Titkok közt barangoltam:
öröknek gondolt örömök,
büdös tornatermek, betört orr,
Rock and roll Rézi, Zabriskie Point.
Gyenge napsütés, menekülés,
sehova meg nem érkezés.
Szigorúan ellenőrzött vonatok,
korai magömlés, bordélyház,
először kioldott melltartók:
Whole Lotta Love.
Rossz szórendek,
a női vér illata, őrjítő szerelmek,
három lány egyszerre,
elhagyás, hűtlenség,
sírások, újrakezdések,
féltékenység, sárga rózsa.
Önzés, igazi fájdalom,
búcsú a hűtlen szeretőktől,
miért hagytuk,
elhalasztott beszélgetések,
beletörődés, elhidegülés.
A világ tágassága.
Búcsú a zenéktől, búcsú a hazától,
készülődés valahová,
életben maradni, minden rendben,
menni Dunántúl, Isten hírével,
Köd utca, Stabat Mater,
az ablak mögött egy nő vetkőzött,
lomhán, tétován, búsan,
friss ágynemű, drága szempár.
Messze Amerika, messze Kanada.
Felhők, fák, vizek,
más hullámhosszok.
&
Hiszek egy, kettő, három.
Hiszek egy cimbalom,
hiszek egy csembaló.
Joey és Johnny már meghalt,

2008. július

21
Dee Dee is elpatkolt.
A CBGB örökre bezárt.
Egy-két vaddisznó
még mindig
a Bowery-n turkál.
Csinel, pedál, riff-röff.
&
Tengernyi titok,
az maradtam.
&
Kapaszkodnék valamibe,
kapaszkodnék a tavaszba,
egy lány hajába.
Két pohár az asztalon,
színültig töltve gyomorkeserűvel,
oly távol vannak egymástól,
hogy köztük elférne egy emberélet.
Egy lány ül velem szemben,
még nem tudja mi a szerelem.
Az ifjúság boldogan sütkérezik az arcán,
levelek zördülnek a szélben,
az óra valahol pontos időt mutat.
Ülünk némán, mint a szerelmesek.
Kapaszkodnék valamibe,
a szemébe vagy a haja színébe.
Odakinn tél, mínusz nyolc.
Ő is kapaszkodik,
egy ember életébe,
a decemberi szélbe, a végtelenbe,
egy mikroba árnyékába.
Egy puha ágy, ha volna,
és egy hosszú forró éjszaka,
újra lehetne kezdeni mindent,
húznám a haját, szívnám a nyakát,
keblét magamhoz szorítanám.
Kapaszkodnánk egymásba:
szerelembe, szép szavakba,
rímekbe, költészetbe.

22

tiszatáj
&
Fogytán a hold.
Fogytán az éjszaka.
Halkul a muzsika.
Fogytán a gyöngyök.
Fogytán a sikolyok.
Fogytán a szerelem.
&
Voltam gyerek.
Voltam felnőtt.
Voltam optimista.
Voltam realista.
Voltam avantgárd.
Voltam vidám és szomorú.
Voltam szerelmes.
Szőkébe, barnába, feketébe.
Voltam csalódott.
Voltam a Vénuszon,
voltam távoli bolygókon.
Voltam a csúcson,
voltam a mélyben.
Voltam a tenger alatt.
Most ősz vagyon,
október legvége.
Odakinn köd. Hideg.
Egyszer talán véget ér a tél.
Egyszer talán véget érnek
az utak.
&
Félszáraz kétezer:
az utolsó belövés,
az utolsó transz,
az utolsó tangó.
Még egy éjszaka,
élni maximum.
Élni tovább, élni valamiből,
felhőkből, fákból, vizekből.
Élni, gépelni, szőnyeget rázni,

2008. július

23
nőket bombázni,
szétírni egy kazalnyi feljegyzést.
Szétírni nappalokat, éjeket,
csupa különös, semmirejó valamiket:
galambepe, cápafark, csend pacifik.
Elegem van a jó és
a rossz kompromisszumokból.
Kérni szabad vonalat,
kérni dallamot, szerelmet,
gyomlálni verset, szenvedélyt.
Nyoma sincs felhőknek,
nyoma sincs csóknak, harmatnak,
de azért tudni szeretnék mindent.
Tudni mindent.
&
Achtung, Achtung!
Baj van a ritmussal.
Beugrom a nagybőgőbe.
&
Elhagytak mind az álmaim.
Tegnap megdöglött a kutyám,
titkon elhagyott a szeretőm.

24

tiszatáj

F ERDINANDY GYÖRGY

Peonok

Amikor megkapja a zöld kártyát, az ember azt hiszi, hogy a megaláztatásoknak
most már vége szakad. Eleinte sok mindent elhisz az ember. Azután rájön, hogy
a rabszolgaság állami jóváhagyással sem elviselhetőbb, és a gázsija sem lesz több
attól, hogy el tudja olvasni a szerződéseket. Egy szó mint száz fekete munkás marad akkor is, ha egy ilyen méregzöld lapocskája van.
Az ember – mondom – sok mindent elhisz. Van, aki esküszik rá, hogy minden
nyomorúság oka a nyelvtudás hiánya. Angolul nem csípnek a szúnyogok. Pereg
tovább az amerikai álom. Jelentkezel te is, amikor meghirdetnek egy nyelvtanfolyamot.
Ketten mentek ki az állomásra aznap este. A másik is megelégelte a peonéletet, de ő – hogy úgy mondjam – nagyobb dobásra készül: egyenesen egy toborzóirodába jelentkezett.
– Haditengerésznek! – mondja most, és mélyen a szemedbe néz. Visszanézel
te is, hadd lássa, hogy elhiszed.
Előbb szállsz le, a busz megy tovább. Nem intett, rád se ránt. Hát igen. Belőle
akár még cityzen is lehet.
*

Az iskola hosszú, lapos barakk. Itt északon földszintesek az épületek. A bejáratnál rád szól a biztonsági őr. Mindegy neki, hogy hová jöttél: megmotoz.
A nyelvtanfolyamot könnyen megtalálod. A folyosó végén sorba állnak a new comerek. Nem beszélnek: szégyellik magukat.
Kiosztják a kérdőíveket, leültetnek. Érdeklődnek, hogy ki tudod-e tölteni.
– Miért tudná! – legyint egy szemüveges asszony. Counselor – áll a kabátján.
Megkérdezi a számodat.
– Nem kell megadnia, – mondja – ha nem akarja.
Az ültetvényeken nincsen biztosítás. Nem számozzák meg az embereket.
Sor kerül a te nevedre is. A legálisat! – figyelmeztet a szemüveges. Neked
kettő van: apai, anyai. Na, most melyiket?
– Érvényes fénykép! – Nyújtja a kezét, a tenyerébe teszed. Odahaza csinálták:
csak nehogy érvénytelen legyen!
A másikon a lány. Ezen pedig itt a gyerek.
– Állampolgársága! – szól rád az asszony. Itt, az Államokban?

2008. július

25

Nem érted. Mert itt ugye napszámos. Peon.
– Ha nem akarja, ne mondja meg.
Letagadjad? Ebből még baj lehet. Lakhelynek bediktálod az ültetvényeket.
A federálisok garantálják, hogy titokban marad minden személyi adat. A név
a lakcím és a telefon. Nem értik, hogy ezen miért vigyorognak az emberek.
– Etnikum! – A nő lapoz. Nemzetiség? Nem, nem ezt kérdezik.
Besorolnak: fekete, fehér. Hispán, indián, ázsiai. Azoknak, akik több kategóriába tartoznak, van még egy multirassziális rubrika.
Tényleg, mi lennél? Eddig eszedbe sem jutott. Tudod persze, hogy vannak felsőbbrendű fajok. Ezek például másféle népek itt északon.
Utána jön az, hogy férfi, vagy nő. Az asszony rádnéz, vár. Beírja a válaszodat.
*

Feláll, kávét hoz, sóhajt, mosolyog.
– Végzettsége ? – kérdezi jóindulatúan.
Felsorolja. A sok iskola után az áll: veterán. Ide húzza be a keresztet, végzettség ez is.
Mindenféle marhaság. Hogy állapotos-e az ember, és ha igen, hány hónapos.
Elvált vagy özvegy. És hogy – ha vannak – kiskorúak-e a gyerekek. A leányanyának nincs fiú megfelelője. Pedig diszkriminálni állítólag nem lehet.
Ha hajléktalan – kérdezik hirtelen – akkor hol alszik? Állami vagy magánmenhelyen? És rendszertelenül vagy rendszeresen? Nincs olyan, aki minden éjjel
aludna. Az ültetvényen álmukban sírnak, kiabálnak az emberek.
Ami a munkát illeti, van, aki állást keres, és van, aki nem. Munkahelye nincsen senkinek. Ha kap valamiféle zsebpénzt vagy segélyt, azt itt be kell vallani.
Végül sor kerül a nyelvtudásra is.
– Otthon – kérdezik – angolul vagy más nyelveken beszélnek?
Otthon nagy, piros virágok nyílnak az ablak alatt. Jövőre házat is építesz magadnak. Hazaküldöd a fizetésedet. Anyád szegény, azt üzenték, beteg.
Első nyelve az angol, vagy nem az angol? Gyakran kell-e használnia más nyelveket is? És megint, unos-untalan: homeless-e ön, vagy leányanya? És ha hajléktalan, van-e tizennyolc éven aluli gyermeke?
Vajon rádismerne-e?
– Vége! – sóhajtja a szemüveges asszony.
Odatolja eléd a nyomtatványokat. Megköszönöd. Sietsz az állomásra. Éppen
eléred a buszodat.
*

Az ültetvényen kinevetnek. Szpíkelsz már? –kérdezik.
Lassan a testtel! – feleled.
Az első órán mindenki bemutatkozik. Hogy honnan jön, és mióta van itt.

26

tiszatáj

Ájám from – motyogják, egyik a másik után. Fájf jérsz, vagy fájf monsz, mit
tudom én. Van olyan is, aki csak egy hete érkezett.
Vegyes társaság, hondurasiak, salvatoriak. Harapófogóval kell kihúzni a szavakat. Zámbók, meszticek, muláták. Olcsó munkaerő. Belőlük lesznek az amerikaiak.
Van egy kis szünet, el lehet szívni egy cigarettát.
Csak utána kezdődnek a bajok. Mert hátra van még a feketeleves: a felvételi
vizsga. Kiosztanak egy színes füzetet, és van valami szöveg is a képek alatt.
Az üres kockákba apró kereszteket rajzol az ember, ezek lesznek a válaszok.
– Hová húzzam? – kérdezi egy szénfekete kubai.
– Ahová akarod! – A teacher vigyorog.
A másik erősködik:
– De ha egyszer nem tudom!
Igyekezzen! – bíztatják. De a kubai nem igyekszik. Azért vagyok itt – kiabálja
– mert nem tudom! Kint ülnék a katedrán, ha ismerném a válaszokat!
– Ne ordítozzon! – fenyegetődzik az oktató. Ingyen van itt. Az állam fizeti
magának a tanfolyamot.
Hát ez így igaz. De azért még nem kell megalázni az embert.
– Ez itt nem Kuba. Érti? Na látja.
A kedélyek megnyugszanak. A képek alá apró kereszteket rajzol a tanfolyam.
*

Ez itt a baj: a legtöbben nem hogy megérteni, még elolvasni sem tudják a szavakat. Nem ismerik a betűket. Analfabéták, és itt nem analfabétáknak indult ez
a tanfolyam.
A kubai az egyetlen, aki olvas. Náluk, a szigeten, volt valami kultúrforradalom. Ő az egyetlen, aki kiabál. Ő lesz az első, aki kimarad.
A többiek, mint szar a fűben. Elküldeni nem lehet őket, mert akkor bezárhatna a tanfolyam. A teacher felírja a táblára a szavakat.
Hát csak így. Mondták azt is, hogy nem engedik be, aki késik. Azután mégsem
zárták kulcsra az ajtót, és még félórával a becsengetés után is folyamatosan érkeznek a latinok. Nagyokat köszönnek. Munkából jönnek, nem is vacsoráztak.
Sorolják karban a mentségeket és a kifogásokat.
Szombaton este kifizetik a peonokat. Lemosakodnak, inget cserélnek. És alszanak. Vasárnap nyolckor nyit a posta. Beállnak a sorba, aki tud írni, segít kitölteni az utalványokat.
Egy másik sor is áll, a telefon előtt. A családosok felhívják az otthoniakat.
Szorongatják a kagylót, kiabálnak. Salvador messze van. Sírnak, gesztikulálnak.
Nem szégyellik magukat.
– Minden rendben? – kérdezik egymást.

2008. július

27

Fogadkoznak, hogy hazamennek. Kuporognak a posta előtt, számolgatják
a pénzüket. Hogy mi maradt. Nehéz a munka is, de ez a legnehezebb az egészben.
Ez a vasárnapi telefon.
*

A barakkok előtt időtlen idők óta ül egy öregember. Dzsoni, a szobrász.
Vele ilyenkor vasárnap beszélgetni lehet. Ha jó kedvében van, mesél. Ismerte
Nerudát, chilei ő is. A Neftali szerint – így kezd minden második mondatot.
Mindenre van egy szentenciája. Munka után édes a pihenés – mondja példának okáért. De helyette – teszi hozzá – még édesebb!
Híres emberek képmását faragja, női aktokat. És a tanfolyam? – kérdi tőled.
Legyintesz.
– Rá se ránts! – bólogat. A siker titka a középszer. Aki nagyon rossz, nem kell
sehol. De aki nagyon jó, az még annyira sem.
Nem ír, nem olvas ő sem. Fejből tudja az ilyen dolgokat. Életük végén – mondja
most – a jók elnyerik méltó büntetésüket!
– Tanulj meg a sorok között olvasni! – teszi hozzá. Mert hogy a sorokban nem
érdemes.
Egyszer megkérdeztem tőle – meséli: Reyes úr, ahogy így elnézem, hány éves
maga? Száz, fiam – felelte és csippentett a szemével. A kenyerem javát már megették helyettem! Ismered?
Hát csak így. Holnap kezded elölről. Nincs jobb annál – mondja Dzsoni –,
mint amikor az áldott ünnepnapok után visszatérnek az áldatlan hétköznapok!
És pereg tovább az amerikai álom. Homeless-e ön, vagy leányanya? És ha
igen, van-e tizennyolcéven aluli gyermeke? Ájám from – mondod te is. Szpíkelsz.
Írni, olvasni nehezebb.
Fájf jérsz, fájf monsz. Múlnak az évek. A szállásra néha bejön a postás. A haditengerész például elhalálozott. A diplomáját a foreman kapja meg. Nem él már
az anyád sem. Piros virágok az ablak alatt. Akár el is mehetnél. Nincsen kinek
hazaküldened a gázsidat.

28

tiszatáj

W EINER S ENNYEY TIBOR

A fa

Minden elfogy, mikor az esőcsepp
Földet ér;
A csillogás, a tükrözés, a konokul
Hulló homály.
Marad a nyirkos por, a kemény sár;
Szerteszórt,
Elfeledett, hunyorgó tengerszemekkel
Megbámult világ.
És akkor zokogni kezd a Föld arca,
Bár lesz száradás
És lesz napsütés: tikkadó mezők felett
Reszkető lég.
Majd a mag emlékezni kezd a kegyre,
És megindul
Gyökerével a holttestek rothadó
Kenyere felé.
Ott fekszünk mi, és a kicsiny sejtből
Fakadt fa,
Gyúlékony kalligráfiával az égre írja
A kegyelem jelét.

2008. július

29

Bakony

Addigra már nem sok minden maradt
Amihez kötötte magát vagy ő kötötte
Volna máshoz lelkének evilági
Kalandját csak ment s már nem is
Kutatott tudta hogy amint él
Az a kutatás maga nem kérdezett
Csak a hangok sorrendjére ügyelt
Amelyeket útitársként megkaphatott
Egy hegytetőre ért ekkor
Hol csak a fák járják
Néma körtáncukat hol a mag
Lehull a föld felé és fényre kap
Igyekszik mint szó siet kit elhagy
A sebes gondolat az elmondás
Terhe a hangok gyönge vállain
Ahogy valamit közölsz úgy a mag
A föld középpontja felé gyökeret hajt
Köveket törve össze csontokba
Mállott régmúlt korokat
Gondolnád a kis mag a föld
Fekete rögei között sárkányt kutat
Minden gyökér a sárkányra
Emlékszik ki egykoron e hegytetőn
Élt és féreg teste itt csúszhatott
Nyála savasan csorgott éhségénél
Már csak gonoszsága volt nagyobb
S a kis mag emlékszik erre úgy
Futnak a mélybe gyökerei
S mikor a holt sárkány fekete csontjait
A kérges barlangász megkopogtatja
Erőnek-erejével a fényre tör fel
Egyre fel ágakat hajt ismeri
A fény eredőjét a szent kelyhet
Melyből lágy sugarak ezre

30

tiszatáj
Folyik az éhes levelekre
S emlékszik arra a büszke vitézre
Kinek karjában dárda és gondosan
Kovácsolt hős férfihez illő pajzs
Így tört vad dobogó szívvel
A bősz fenevadra s győzte
Le nagy hirtelen ezer vesztes
Csata után látod eddigre
Ágra nő az új ág díszlik már
A fényes lombkorona de
Gyapjas pillét kártékony szépséget
Hív magára a fa sok ezer fivérével
Karöltve hullik s omlik össze
Mert a daliás lovag ki a sárkányt
Legyőzte fejét a sáros földbe verte
S fogaiból egyre csak nőtt s nagy
Hévvel teljes harci díszben elé
Termett ezer és ezer sárkányfogból
Kikelt gyermek kik alig cseperedtek
Máris ütni kezdték egymást
S pillanat volt nem több de még
A lovag is láthatta mert szép kort
Kapott az égtől hogy három
Generáció is mily sokat ütötte egymást
Apa ütötte fiát és fiú ütötte az unokát
Míg el nem érkezett erre a hegyre
Itt ült most s már önmagát nem
Túl sok mindenhez kötötte
Hallotta az apák vadászgépeit
Ahogy az erdő csendjét épp széttörik
Hallotta a fiúk motorját ahogy
Dühöngve zöld ösvényen berregtetik
S hallotta előre az unokák éhező
Süvöltését ahogy se nagyapjuk se apjuk
Se az úthoz kötő jeleket már nem lelik
Csak a fák gondolta ekkor melyek
Lassú mállásba ebből a jelenségVilágból való visszavonulásba
Kezdtek mire az emberi nem ideért
Igen… – gondolta s mint vén fa

2008. július

31
A koronáját vagy szarvas agancsát
Úgy ő a fényt lassan elkezdte visszaadni
S minden éjszakával közelebb jutott
A fákhoz s még messzebb került tőle az örök éj.

32

tiszatáj

LANCZKOR GÁBOR

Víz szivárog a lábnyomomba
és megcsillan benne a nap

Víz szivárog a lábnyomomba
és megcsillan benne a nap.
Forró homok. Alulról átnedvesedett kékesszürkés agyag.
A rezgőnyárfák néma lombja
a túlsó, messzi partoldalban.
Ellép mezítlen lábfejem
és víz szivárog le a finom peremen.
A víz vörösen-sárgán kicsapódó alvadt
ásványai.
Nedves dűnék. És szárazok.
Fehér finomhomok.
Víz csobogását hallani
a nád mögül.
Hosszában csordogál az úton a patak.
Ahol kiér a meghagyott kettős partoldal hűs akácai alatt
a túlsó tágasabb térségre, ismét elmerül
a homokba, egészen föltelítve a talajt
szabadon széjjeláradt folyam-testével.
Elcsúsztatom a bal
lábfejem és
körben a felszín kocsonyásan megremeg.
Vulkánkúpok, félcentis kráterek.

2008. július

33
Por- s kvarcszemes
víz tör fel a kürtőkön.
Akár az egyszervolt vulkánikus vidék.
Mi már nem mi vagyunk s miénk
maradt e föld, megőrzött
minket, mi maradtunk a földdé.
Lehettünk bárkik.
Ana Labar, a gravitáció irányít
hozzád. Legyünk általam is magunkkal egyenlőbbé.

Luca Signorelli

Tandori Dezsőnek

A nedves felszín körben kocsonyásan megremeg,
ahogy a jobb
lábfejemet
húzom. Orvieto sághegynyi tufadombján fönn a dómban Luca Signorelli
Feltámadás-freskóján valami effajta
anyagból hajtja
azokat az egészen fiatal halottakat testüket újraélni
a két arkangyal trombitaszava;
másznak elő meztelenül.
És állnak, mint hogyha átlátszana
sírgödreik szemvillanásnyi ideje mögül
még valahogy a napragyogásba hunyt szem káprázata,
átütve, vissza.
A lábamat rezegtetve lassan combig lesüppedek a naptól csillogó iszapba.
Arrébb fehér homok, mint hogyha izzana.

34

tiszatáj

Gyerek-házaspár volt tíz éve

Gyerek-házaspár volt tíz éve.
Fenn a kőtengerben egy alacsony tövises fa alatt
árnyéka kortúrjába égve
a körbefutó repedésben az aranykori nyarat,
nem látta semmi mécses önnön
fényétől a tűzvészt a londoni nagyablakok mögött.
Egymáson-egymásba, a földön
és földbe: ahogyan felöltöztünk és a kövek között
lépésenként haladtunk lassan
lefele és az aszfaltúton túl a fák után megint
le, a homokbánya-oldalban.
Ott át a nádas keskeny sávján és hideg vízerein.
A domb alatt kis bányatóvá
duzzadt a víz. És átitatta nagy foltokban máshol is
a széles sávban láthatóvá
lett hám mélyrétegét. Csak taposol egy helyben. Combodig
süllyedsz a csillogó iszapba.
Kihúzlak. Tiszta víz. És át meztelenül a meghagyott
hosszú gáton. Füvében barna
levelek. A nyárfák. Odalenn túlnan vak fehér homok.
Két év. És nyolc, hogy érvet érvre.
Ki bírta volna ki. Földmélyi hő két tiszta test alatt
árnyékuk kortúrjába égve.
Mozgott egy ideig; nem vált ketté, megállt és úgy maradt.

2008. július

35

P ETŐCZ ANDRÁS

A csontsovány csend

A sötétséget nem lehet eliminálni, puhán letakar,
és a némaság is, szinte látható, mozdulatlan fekszik,
valamiféle sötétség, áramlik lopva, jön valahonnan,
miként a remegés, belül, beszűkült tudat,
mikor is ajtó nyílik: fehér sáv a feketében,
belép, járkál az emeletes ágyak mellett, fehér
köpenye világít, megnyugtat, kórházi szoba,
sűrű szuszogás, gyerekarcok, tágra nyílt, kérdő
tekintetek, aztán a lámpabura az ajtó fölött:
élettelen testére sötét törülközőt terít, és életre kel,
ami halott. Fény szivárog, deríti a termet,
nyugtat, átláthatóvá teszi az átláthatatlant. Mint
mikor írógép kopog az éjszakában: ritmusa elandalít,
valaki mozdul, szöszmötöl, meg-megszakadt
írógépkopogás, léptek, lépések, kimegy, bejön,
vízcsap a fürdőszobában, vízzubogás, valami
zörög, a konyhában váratlanul csörömpöl egy tányér.
Zene ez is. Ahogy az írógép hangja fényt varázsol
a sötétbe. Csak így maradjon. Ne legyen csontsovány
csend, ne legyen üresség. Ne legyen beszűkült tudat,
remegés, de legyen így: derítő fény a kórházi csendben,
ez legyen, legalább, vagy írógépzaj legyen, otthon,
a sötétben, ritmikus írógépkopogás. Kattogás, ahogy
veri a gépet, és megszűnik belül minden félelem.
A letakart lámpabura is deríti az elsötétült kórházi
termet. Fény szivárog, miként a remény: miként
a remény, olyan ez a fény, üzenet: nem jön még el
a pusztulás. A csontsovány, sötétben lapuló csend.

36

tiszatáj

Hajnali csoda


Ajándék minden nap. A homokban, vagy a kavicsok
között ott lapul az aznapi termés. Táskával, zacskóval
lépdel, siet, szedi, amit talál, ha fémdarab, annál jobb,
ha csak kagyló, meghúzódva a kövek közötti apró
tavakban, az is sokat ér. Szeptemberi pirkadat. A fény
balról érkezik, szemben a tenger. Az elhagyatott strandon
még működik a zuhany, egy hajléktalan mosakodik éppen:
pulóverét, nadrágját mossa, meg önmagát is. Nincs idő
a szárítkozásra. Frissen kimosott ruháját amúgy vizesen
kapkodja fel, mindeközben élénk karmozgásokat végez,
láthatóan szeretne túlesni a reggeli szertartáson.
A távolban felkelt a napkorong. Vörös, ereje nincs.
Ajándék minden nap. És ajándék a partra vetett termés,
amit az éjjel valami jókedvű isten küldhetett. Sok-sok
gyönyörű alma hever mindenfelé, végig a parton. Táskával,
zacskóval siet tehát, szedi a jonatánt, a starkingot, golden is
van jócskán, alig-alig kell válogatnia, hibátlan mind. Végig
a parton, a homokos, kavicsos, kagylószilánktól tarkított
tengerparton ott vannak az almák. Almaszemek. Hajladozik.
Siet a termés betakarításával, nehogy elvegyék tőle, ami az övé.
Liheg. Van egy titkos barlangja a part menti sziklába vájva,
oda hordja be a mindennapi tengeri termést. És a szertelen
isten csak gurítja egyre a partra a semmiből előbújt
almaszemeket! A láthatáron a napkorong. Hajnali csoda.

2008. július

37

Vissza a tengerhez


A tengerhez kell majd visszatérni,
hogy megint lélegzet legyen.
Legyen lélegzet – suttogom magamban,
és nézem a tengert – a hullámokat.
A tengerhez kell majd visszatérni.
Tiszta szó legyen – nyugalom.
És elmúljon végre a remegés,
a lepusztult szomorú félelem.
Megállok majd a tenger fölött,
a szikláról messzire – távolra látok,
látom megkushadni, ott lent, a világot:
a tengerhez kell majd visszatérni.


Apám arcát látom – nyitott szemek.
Aztán helyére kerül a koporsófedél.
De az az arc – harag és gyűlölet:
belülről mardos, mindig belőlem él.

38

tiszatáj

„Az epika feltűnik a lírában”
P ETŐCZ ANDRÁSSAL BESZÉLGET M ÉNESI G ÁBOR


Monográfusod, Vilcsek Béla írja könyvének bevezető fejezetében a következőt: „Petőcz
András sokszínűségében is egységes életműve mindenekelőtt annak fel- és elismerésére
késztet, hogy avantgárd és klasszikus modernség, neoavantgárd és posztmodernség,
alanyiság és tárgyiasság, világszerűség és szövegszerűség stb. nem feltétlenül egymásnak ellentmondó, egymást kizáró, egymással szemben kijátszható szemlélet- és alakításmódok. A médium-art, ez az általa vallott személyes művészeteszmény és írásgyakorlat: a klasszikus avantgárd vagy avantgárd klasszicitás az ezredforduló poszt modernnek nevezett időszakában is nemcsak érvényesen és eredményesen művelhető, de
talán érvényesen és eredményesen interpretálható is.” Hogyan alakult ki benned ez
a sokféle, sokszínű kötődés, a különböző poétikák, beszédmódok iránti vonzódás?
Ez talán az egyik legfontosabb kérdés a számomra is. Nyilvánvalóan, ma már ezt világosan
látom, egyszerűbb dolgom lett volna, ha csak egyetlen irányzathoz kötődöm, nem törekszem valamiféle szintézisre, a sokszínűség megmutatására. Sokféle gyökérből táplálkozom, számomra a Nyugat hagyománya, benne Kosztolányi költészete, vagy Csáth Géza
prózája ugyanolyan érték és forrás, mint a XX. század valóban egyik legszebb folyóirata,
a Kassák által szerkesztett MA újítása. És József Attila, Ady vagy éppen Vörösmarty, Petőfi,
Arany költészete ugyanúgy meghatározó volt a számomra. Ez a sokszínűség mindig is
párhuzamosan volt jelen a költészetemben, akkor is, amikor a kritikusok vagy a szerkesztők csak az avantgárdot akarták bennem meglátni. Számtalan konkrét példát tudok említeni: az egyik hangsúlyosan avantgárd kötetem, az Önéletrajzi kísérletek versei között
találunk olyat, amit Adynak, de olyat is, amit Mándy Ivánnak dedikálok. Ady a Nyugat talán legfontosabb korszakának vezéralakja, Mándy pedig épp a Nyugat hagyományát folytató Újhold reprezentatív írója volt. Azt gondoltam, és gondolom ma is, hogy az irodalom
egységes, szerves egész, amiben meghatározóan fontos egyéni életművek épülnek, olyan
alkotások jönnek létre, melyeknél nem elsősorban az irányzatos besorolás a fontos. Összegyűjtött verseimet tartalmazó Majdnem minden (2002) című kötetemben éppen ezért van
egy névsor a kötet végén – szerettem volna nevekkel is illusztrálni a sokszínűséget.
Igen, az említett irányzatok közül leginkább az avantgárdhoz szokták kötni nevedet.
Idézem Margócsy István 1985-ös megállapítását Majdnem minden című köteted hátsó
borítójáról: „Petőcz az avantgárd tagadó aspektusát őrzi csak meg szövegei rendező elveként, az irányzatos állítás idegen tőle.” Mit gondolsz erről? Hogyan alakult, hogyan
változott személyes kapcsolatod az avantgárd hagyománnyal és beszédmóddal?
Azt gondolom, hogy Margócsy István tévedett, mint ahogy szerintem a 80-as években kifejezetten tévedtek azok, akik az akkor megjelenő könyveken számon kérték az „irányza-

2008. július

39

tos állítást”, vagy akik „tagadó aspektust” emlegettek. Jellemző gondolat volt ez abban az
időszakban, ezért tetettem ki a könyvem hátsó borítójára, de éppen előítéletességében volt
jellemző. Valójában itt egészen másról volt szó. Mindaz, amit a saját munkáimról elmondok, valamiképpen érvényes a korszak minden avantgárd alkotására. Nem kívánt a 80-as
években senki „irányzatos állítással” előjönni, de a „tagadás” sem volt jelen olyan értelemben, ahogy azt a kritikusok gondolták. Konkrétabban, és a magam műveiről szólva:
érthetetlennek tartom, hogy senki sem kérdezte meg soha, miért is írtam az Önéletrajzi
kísérletek című kötetembe azt az alcímet, hogy Válogatás a költő hagyatékából. Érdekes
módon soha senkinek nem tűnt fel, hogy a további kötetekben is – egészen az 1989-es
Non-figuratívig – mindegyikben benne van egy alcím, amelyik erre a bizonyos „költői hagyatékra” utal. Jellemző ez a kritikusok felületességére. Mi is ez a „költői hagyaték”? Ma
úgy fogalmazok, hogy egy nagyon korai posztmodern gesztus, ami, természetesen, akkor
még semmiképpen sem volt tudatosan posztmodern, hiszen 1984-ben, a kötet megjelenésekor még alig lehetett találkozni ezzel a kifejezéssel. Az alcím háttere nagyon egyszerű:
magam is úgy éreztem ekkoriban, hogy az avantgárd megjelenésében van valamiféle sajátos, valami naiv anakronizmus, ami összekapcsolódott a puha diktatúrával szembeni lázadással, vagyis egy szituációs avantgárd helyzettel. Szituációs avantgárdon azt a típusú
lázadást értem, amely jellemző volt a nyolcvanas évekre, amelyben benne volt a másként
gondolkodás, benne volt a fennálló diktatórikus rendszer lebontásának igénye. Tudatos
volt ez a lázadás, de mégis vállaltan anakronisztikus. Ami azt jelentette, hogy munkáinkban mintegy visszaidéztük a század elejének az avantgárdját, Kassákot főleg, de másokat
is. Az Önéletrajzi kísérletek összeállításakor éppen ezt a visszaidézést akartam hangsúlyozni – azt mondtam tehát magamban, hogy elképzelek egy fiatalon elhunyt egykori
avantgárd költőt, és az ő műveit írom meg. Szerepjáték volt az egész: felvettem magamra
egy képzeletbeli avantgárd költő álarcát – ezért mondhatom nyugodtan, hogy ez az alcím
valójában egy posztmodern gesztus része volt. Innen nézve talán érthetőbb, hogy ez a „hagyaték-feldolgozás” az egész nyolcvanas éveket végigkíséri. Az 1989-es Non-figuratív
című kötetben „a költői hagyaték feldolgozásának vége” alcím szerepel. Utána határozott
váltás következik be. Ezen a hagyaték-feldolgozáson belül külön is említést érdemel, hogy
rövidebb mint egy évtized alatt eljutok a társadalomcentrikus, harsány, extrovertált
avantgárdtól a jelben létező, anyagcentrikus, konkrétista avantgárdig. Szerintem csak úgy
lehet értelmezni azokat a köteteket, amelyek ebben az időben megjelentek, hogy ezt
a kettősséget – a képzeletbeli, de már elhunyt avantgárd költőt, valamint szemléletbeli
módosulását, az anyagelvű költészet felé való mozdulását – egyszerre vizsgáljuk.
Nem meglepő, hogy nagyon hamar felmerült beszélgetésünkben Kassák Lajos neve, aki
költészetedre – és persze nemzedéked számos tagjának költészetére – kezdetben különösen intenzíven hatott. Első korszakod egyik legmeghatározóbb verse, Az idő papagájosan
akkor…, egy Kassák-parafrázis, de említhetnénk a Kassák levele Bp., 1981 című versedet
is. Hogyan látod ma Kassákot és a hozzá fűződő viszonyodat?
Úgy hiszem, korábbi válaszomból kiderül, Kassákhoz ugyanolyan a viszonyom, mint akár
József Attilához, akár Kosztolányihoz. Sőt, meglep, hogy több beszélgetésben is előjön ez
a bizonyos Kassák levele című versem. Már akkor meglepődtem, amikor jó tíz évvel ezelőtt
egy interjúban Tóth László erről kérdezett, mert én ezt a munkámat régen sem tartottam,

40

tiszatáj

ma sem tartom különösebben fontosnak. Ezzel ellentétben viszont Az idő papagájosan
akkor… című parafrázist nagyon jelentősnek érzem ma is. De hadd válaszoljak így: annak
a képzeletbeli, fiatalon elhunyt avantgárd költőnek, akinek a verseiből válogattam az
Önéletrajzi kísérletek című kötetbe, nyilván kiemelkedően fontos volt Kassák, a mester.
És Kassák persze fontos, nagyon egyedi, nagyon sajátos, nagyon társtalan a magyar irodalomban. A szabadság költője volt a számomra, romantikus gesztusa pedig, hogy gyalog
elmegy Párizsba, érthető módon vonzó volt. De milyen érdekes az is, hogy első képverseimre nem is Kassák hatott elsősorban, hanem Nagy László. Az ő kép-költészete. Mindezzel éppen erre a sokgyökerű, sokszínű hagyományrendszerre akarok utalni. Kassák jelentősége ma is egyértelmű a számomra, kiemelném azt az erős európai műveltséget, ami
jellemezte, és amiről nem nagyon beszélünk. Volt abban valami fantasztikus, hogy ez a tanulatlan ember milyen biztos kézzel választott a kor képzőművészei, költői közül, Apollinaire jelentőségére például elsők között hívta fel a figyelmet.
Legfontosabb mesteredként több vallomásodban és interjúdban Erdély Miklóst említed.
Miért hatott rád ilyen erősen az ő személyisége és művészete?
Erdély Miklósról beszélni ma sem egyszerű. Elsősorban a személyisége fogott meg. Az
örökös kívülállása. Kapcsolódásom hozzá igazi barátság volt, mester–tanítvány viszony.
Van néhány verse, prózája, mint a Metán, a Mondolat, vagy a Gúlában, amelyeket újból
és újból előveszek, és úgy látom, értékük nem csökken az idő múlásával, sőt. Bölcsesség
árad ezekből a szövegekből, életbölcsesség, olyan mondatok, szövegrészletek vannak bennük, amelyeket bőven lehet idézni. Erdély olyan a számomra, mint Salinger, akinek a Magasabbra a tetőt, ácsok című regénye szinte mindenhova elkísér. Újból és újból előveszem. Így vagyok Mészöly Miklós Megbocsátás című regényével is. Tény, hogy Erdély
személyiségéből valamiféle magasabb rendű tudás áradt, ami a legjobb műveiben tisztán
fellelhető. Tárház tehát ez az irodalom, valamiféle magasabb rendű tudás tárháza. Ezt ma
is így látom. Azt is látom ugyanakkor, hogy Erdély nem tudott beépülni a magyar irodalmi
kánonba, nincs jelen, inkább csak legendaként van jelen, a nevét illik ismerni, de csak kuriózumként. Pedig a hatása elképesztően nagy, akár az irodalmat, akár a képzőművészetet,
illetve a filmművészetet nézzük. Enyedi Ildikó filmművészete Erdély szuggesztív egyéniségére, gondolkodására épül, hogy csak egy példát említsek. Ugyanakkor Erdély értékeit
nem igazán fedezi fel sem a szakma, sem a kritika, mert szintén nehezen besorolható. Berakják az avantgárd skatulyába, de az avantgárd kifejezés nem jellemzi igazán Erdély írásait. Hogy miért is hatott rám Erdély Miklós? Volt benne valamiféle alternativitás, és volt
benne valami felemelő. Bármikor is találkoztam vele, mindig kivételezettnek éreztem magam, ami azért kevesekkel való találkozásomról mondható el.
Költői indulásodra visszatekintve azt mondhatjuk, hogy korai pályakezdés a tiéd, hiszen
húszéves korod körül kezdtél publikálni, és 1984-ben jelent meg első verseskönyved,
a Betűpiramis, a Kozmosz könyvek sorozatában. Különösen így van ez, ha hozzávesszük
azt is, hogy a megelőző nemzedék tagjainak sok esetben harmincéves korukig kellett
várniuk önálló kötetükre. Hogyan tekintesz vissza indulásodra? Milyen út vezetett az
első versektől a Betűpiramisig?

2008. július

41

Az indulásom egyértelműen a Jelenléthez köthető. A Jelenlét szerkesztésének kezdetekor
egyik napról a másikra ismert lett a nevem az irodalmi életben. Mindez 1981-ben történt.
Megjelent a Jelenlét első száma, és valahogy mindenki tudott rólunk. Olyan esteket szerveztünk, olyan egységes volt a megjelenésünk, hogy az – utólag ezt mondhatom – reveláció erejű volt. Éppen ezért aztán a szerkesztőségekben, amikor beléptem az ajtón, már ismerték a nevemet. Ezekben az első években nagyon sok lapban jelentem meg. Élet és Irodalom, Mozgó Világ, Magyar Nemzet, Kortárs, aztán jöttek a vidéki lapok, az Új Forrás
éppúgy, mint az Alföld, a Jelenkor, az Életünk. Sokfelé közöltem. Ráadásul 1982-től tagja
lettem a József Attila Körnek, részt vettem annak 1982-es pécsi tanácskozásán, ahol újjáalakult a Kör, ilyen módon alapító tag is vagyok. (Egy rövid FIJAK korszak után jött létre
a JAK, ha jól emlékszem.) Képverseim jelentek meg a Ver(s)ziók antológiában, valamint
verseim az Állóháború című antológiában. Mindez 1982-ben, 1983-ban. És ezzel együtt
sora jelentek meg a Jelenlét számai, valamint szerveztük a Jelenlét-esteket. Sűrű időszak
volt. 1981-ben leadtam egy kötetnyi verset a Móra Kiadóba, a Kozmosz könyvek sorozatba. Rózsa Endréhez került a kézirat, de a valódi „szerkesztője”, mondhatnám cenzora
Sík Csaba, a kiadó főszerkesztője volt. A kötetre szerződést kötött velem a Móra, de tudtam, hogy ez nem jelent azonnali megjelenést. Abban az időben egy kötet kiadói, nyomdai
„átfutása” mintegy 3 év volt. A szerződés birtokában aztán kezdtem összeállítani második
könyvem, az Önéletrajzi kísérletek anyagát. Közben, 1982 elején kaptam egy szóbeli tájékoztatást a Móra Kiadóban, hogy a kötetem nem jelenhet meg. Sík Csaba vissza akarja
adni. Vettem egy nagy levegőt, aztán írtam neki egy goromba levelet, amiben a szerző désre hivatkoztam, és kijelentettem, nem adhatja vissza a könyvem. Ma már nem tudom,
honnan vettem ehhez a levélhez a bátorságot, a szemtelenséget. A legnagyobb meglepetésemre Sík Csaba válaszolt, arra kért, hívjam fel telefonon. Felhívtam, meghívott magához,
beszélgetésre. Meglátogattam, természetesen, hiszen a kötetemről volt szó. Kiderült a beszélgetésen, hogy a könyvemet „politikailag” nem kívánatosnak tartja, mert olyan elemek
vannak benne, amelyek a korabeli lengyelországi eseményekre, a sztrájkokra, illetve a katonai szükségállapotra utalnak. Ki kellett vennem néhány verset a könyvből. Én ezt nyugodt szívvel megtettem, kivettem az általa kért verseket, mert tudtam, hogy hamarosan
összeállítom az új könyvem, és abba bele tudom tenni a kicenzúrázott verseket. A második
könyvem az akkor induló JAK-füzetek számára készült, Parti Nagy Lajos volt a szerkesztője. Kicsit meglepett, hogy Sík Csaba ekkora ügyet csinál néhány versből. Kiszerkesztette
az Amikor megjött Jolán, és a Találkozás a vonaton című munkáimat, ezekre emlékszem.
Mindegyik kicenzúrázott vers megjelent a következő könyvben. Ma már ennek nincs jelentősége, de jól jellemzi az adott korszakot. Kicsit komikus volt a számomra ez az egész
ügy. Inkább komikus, mint tragikus.
Több szövegedről is elmondhatjuk, hogy bizonyos körökben igen nagy felháborodást
keltett. Gondolok itt például az Emlékezés Jolánra című képversedre, amely első alkalommal a Vers(z)iók antológiában jelent meg. Ez az opus és a Betűpiramis jó néhány darabja nyilvánvalóan szorosan összefügg azzal a lázadó, provokáló attitűddel, amelyet
pályád első éveiben képviseltél.
Nem tudom. Furcsa módon 25 évvel ezelőtt ezek a munkák nem tűntek annyira „botrányosnak”, „lázadónak”, mint mai szemmel, visszatekintve. Akkoriban nem én voltam az

42

tiszatáj

egyetlen, aki ilyen munkákat készített. Az Emlékezés Jolánra beleillett egy akkori áramlatba, több szerző tett aktképekre szövegeket, szótöredékeket. Valamiért az enyém szólt
nagyon nagyot. „Provokáció”? Nem éreztem annak. Akkoriban ilyennek láttam a világot.
Nem akartam provokálni, megcsináltam, ami érdekelt, őszintén megfogalmaztam, ami
foglalkoztatott. Inkább dolgoztam ösztönösen, mint tudatosan. Valójában csendes gyerek
voltam, nem az a lázító típus. Persze, nagyon fiatal voltam, mindösszesen 21 éves, izgatott,
mi mindent lehet megcsinálni a költészetben. Amikor a Jolán-vers megjelent a Ver(s)ziókban, kitört a botrány. Ez tény. De izgalmas, jó botrány volt. Ma is így emlékszem. Vita keletkezett, ami irodalmi műről korábban már régen nem. Emlékszem, a Könyvvilág című
könyves lapban (hasonló volt, mint a mai Könyvhét) megjelent, újraközölték, kisebb méretben. Büszke voltam rá. Egyébként is ennek a képversemnek elképesztően nagy nemzetközi karrierje van: megjelent Franciaországban, Görögországban, Portugáliában és Mexikóban is, különböző kiadványokban, lapokban. Nem sokkal később egy portugál nyelvű új
magyar költészeti antológia borítójára is ezt tették a szerkesztők. Meglehetősen nagy
visszhangot keltett tehát, és egyáltalában nem negatív visszhangot. Emlékszem a Kossuth
Klubban lezajlott vitára, ahol a korszak jelentős irodalomtörténésze, Béládi Miklós védte
meg a munkámat Berkes Erzsébet kritikájával szemben. Talán mindebből kitetszik, hogy
ma is vállalom az akkori önmagamat, nem tagadok meg semmit.
Mindeközben aktív irodalomszervező tevékenységet folytattál: említetted a Jelenlét
fontosságát, amelynek szerkesztője voltál, majd underground művészeti egyesületet és
szamizdat lapot alapítottál Médium-Art néven. Mit jelentettek számodra ezek a fórumok?
Igen, a Jelenlét, különösen kezdetben, nagyon fontos volt számomra. És utólag is jó megállapítani, hogy az 1981–83-as időszak maradandó eredményeket hozott. Köszönhető ez
elsősorban Csűrös Miklósnak, aki az ELTE tanári kara részéről volt felelős a lapért, de aki
egyáltalán nem szólt bele a szerkesztésbe. Ma is hálás vagyok neki. Egyébként a kor nagyhatalmú irodalmi atyaúristene, Király István Margócsyt javasolta, hogy ő legyen a felelős
szerkesztő a tanárok részéről, ám ő nem merte elvállalni a felkérést. Ő gyakorlatilag reménytelennek találta, hogy bármiféle módon megjelentessük a lapot. Utólag aztán egy
magánbeszélgetésen bevallotta, hogy azóta is sajnálja, hogy akkor nemet mondott. Mindehhez annyit, hogy természetesen nem volt könnyű megjelentetni a Jelenlétet, de megtaláltuk a kiskaput, azt ugyanis, hogy nem kértünk hozzá hivatalos lapengedélyt. A Művelődési Minisztérium Kiadói Főigazgatóságán engedélyeztettünk minden egyes számot,
mintha önálló magánkiadvány lenne mindegyik. Az ötletet egyébként éppen ott „súgta
meg” a Főigazgatóság akkori vezetője, Tímár Györgyné. Egyszerűen egy másik paragrafusba kerültünk bele ezáltal. Így sem volt könnyű, a cenzúrát így is végig kellett járni minden alkalommal, de így sikerült. Így lehetett a Jelenlét a mi fórumunk. Köszönet illeti Csűrös mellett Koczkás Sándort is, aki az egyetem részéről nézte át a megjelenő számokat,
mint „szuperlektor”, és ismételten köszönet érte a Kiadói Főigazgatóság akkori vezetőjének, a kiváló műfordító feleségének, Tímár Györgynének. Mindebből talán kitetszik, hogy
nagyon is fontos volt a Jelenlét. Ugyanakkor a lapkészítéssel járó súrlódások, feszültségek
nem tettek jót, nehezen viseltem azt az intrikát, ami néhány szerkesztőtárs részéről ért,
ezért otthagytam a lapot, hogy megalapítsam a Médium-Art Stúdiót, és annak illegális,

2008. július

43

szamizdat folyóiratát, a Médium-Artot. Megjelent jó néhány szám, ezt már magam csináltam, a saját pénzemből, illetve abból, amit a barátaim összeadtak. Aztán, látva, hogy
a Jelenlét nem jelenik meg, visszatértem a laphoz, megint kiadtunk néhány számot a 80-as
évek végén, majd 1997-től már az utóbb hivatalosan is bejegyzett Médium-Art Stúdió művészeti egyesület adta ki a Jelenlétet az én főszerkesztésemben. De ez már egy újabb
fejezet.
Az avantgárd párizsi körével is kapcsolatba kerültél, és nagy hatást tettek rád a Magyar
Műhely alkotói.
Igen. Hihetetlenül sok minden történt akkoriban. 1981-ben már ott voltam Hadersdorfban, Bécs mellett, a Magyar Műhely Találkozón, és egyik pillanatról a másikra az irodalmi élet közepén találtam magam. Akkoriban a Magyar Műhelynek nagy tekintélye volt
itthon is, talán kevesen tudják, hogy Esterházy Péternek az első novellája éppen a Magyar
Műhelyben jelent meg. A Műhely szerkesztői, Nagy Pál és Papp Tibor kapcsolatban álltak
mindenkivel, aki valamiféle progressziót képviselt, Weöres Sándornak kötetet adtak ki,
Szentkuthy Miklósnak különszámot szenteltek, Lengyel Balázs is publikált a lapban, sokan mások is. Természetes tehát, hogy hatással voltak rám ezek az alkotók, szerkesztők.
Egy évvel később pedig már hivatalos kiküldött voltam a Magyar Műhely Találkozón,
a Párizs melletti Marly-ban, Pomogáts Bélával, Erdély Miklóssal, Beke Lászlóval utaztam
együtt egy autóban. Ma is úgy gondolom, jó névsor.
Non-figuratív című kötetedben voltaképpen lezárod első pályaszakaszodat, melyet elsősorban a konkrét költészet, a vizuális és képversek fémjeleznek. Miért fontos számodra
az a könyv?
Ez a könyv, ahogy említettem, „a költői hagyaték feldolgozásának vége”. Itt, ebben a könyvben megvalósítom, amit senki nem próbált ki, hogy a vers „csak önmagáról” beszéljen.
A végletekig vitt konkrét költészet ez, ami a Non-figuratívban benne van, különösen
a „tyroclonista” versekben. Azt hiszem, sikerült eljutnom egy végpontig. Erre is büszke
vagyok. Ezek a versek azt írják le, ami az adott pillanatban velük történik – nem hiszem,
hogy sok hasonló dolgot lehetne említeni a magyar irodalomban. Külön élmény volt a számomra, hogy ezekből a különös, mondhatatlan, vagy nehezen mondható szövegekből „megzenésített” egyet Sáry László, az Új Zenei Stúdió meghatározó alkotója. A Néhány szó
eltűnik, majd ismét előkerül című konkrét vers „szüneteibe” komponált zenét. Minimalista zene, konkrét szövegre, különlegesnek tartom.
Következő, A láthatatlan jelenlét című verseskönyved már egyértelműen a klasszikus hagyományokhoz való visszatérést mutatja, s a kilencvenes évek további opusai is a különböző hagyományok és poétikák szintéziséről tanúskodnak. A szonett és a képvers
egyszerre van jelen például A tenger dicsérete című válogatott verseket tartalmazó
könyvedben. Mivel magyarázható nálad ez a klasszicizálódási folyamat? Miért kapott
nálad kitüntetett szerepet a szonettforma?
Egyszerű: véget ért a „hagyatékfeldolgozás”. Megjelent egy nagyobb „hagyaték”, vagyis az
egész magyar irodalom. De van itt még egy szempont: a 80 -as évek végére eljutottam
a konkrét költészethez, amelyben a szó már szinte feleslegessé válik. És rádöbbentem,

44

tiszatáj

hogy két út áll előttem: vagy valamiféle vizuális művészet felé lépek előre, vagy visszatérek
a szóhoz, a szöveghez, mert van még mit mondanom. Akkori határhelyzetemre jellemző,
hogy a filmművészetbe is belekóstoltam, két kisfilmet is készítettem a Balázs Béla Stúdióban. Aztán elkészítettem A láthatatlan jelenlét című kötetet. És ennek kapcsán írtam egy
kisesszét a Könyvvilágba, talán Vissza a szóhoz volt a címe, nem emlékszem pontosan.
Eljutottam tehát egy végpontig, és utána visszajöttem, ha tetszik visszatértem a kimondott
szóhoz, „klasszicizálódtam”. Rádöbbentem arra, hogy a klasszikus formában, például
a szonettben, mennyi lehetőség van. Mindezzel együtt is hangsúlyozni akartam, hogy nem
tagadom meg korábbi önmagam, ezért szerkesztettem be az avantgárd korszak munkáit is
a válogatott verseimet tartalmazó A tenger dicsérete című kötetembe. A szonett egyébként
nagy felszabadulást jelentett – bezártam magam 14 sorba, ami bezártság egyben keretet is
adott.
Európa metaforája című versedben új témához nyúlsz, és az európaiság, a szabadság
problémakörét fogalmazod meg. Ehhez a tematikához kapcsolódik Idegenként, Európában című esszéköteted és Európa rádió című verseskönyved is. Ennek címadó versében
olvashatjuk: „nincsenek / határok, nem jönnek fegyveres őrök, gép- / pisztollyal nem fenyegetnek, nem akarnak / tőlem semmit, megyek bele az éjszakába, / senki sem állít
meg, nem kérdezik, hova / megyek, kinek a pénzén, mit akarok…” Miért érezted szükségét, hogy versben és esszében is körüljárd az említett kérdéskört?
A nemzedékem számára, azt hiszem, Európa maga a szabadság. Én ma is európainak, európai magyarnak vallom magam, aki kettős állampolgársággal bírok, a magyar és az európai állampolgársággal. Ma, akkor, amikor, hála Shengennek, megállás nélkül mehetünk át
az osztrák-magyar határon, ma ez talán nem világos, miért is olyan fontos nekem a határok eltörlése. Sokszor, értelmetlenül megaláztak Hegyeshalomnál, korábban, a pártállamban. És még egy: ismét nagyra nőtt a hazám, országom partjait 3-4 tenger mossa. És én
szeretem a tengert. Nagyon szeretem. Mert szeretem a szabadságot. Szerintem akkor járunk jól, ha kultúránk megőrzésével természetes módon leszünk részei a nagyra nőtt európai hazának. Jól járunk, ha merjük belakni ezt a nagy hazát.
Ha már az Európa rádiót említettük, a kötet utolsó, A hiány megfogalmazása című ciklusa Orbán Ottó emlékére íródott. Miért fontos ő a számodra?
Orbán Ottó költészete hasonló módon sokszínű, miként az enyém is. Vele kapcsolatban
sokszor említik az avantgárdot, és verseiben valóban benne van a hatvanas évek szabadverse, hippi-kultusza, de említhetjük akár a népi hagyományokat is a költészete kapcsán,
hiszen Nagy László vagy Kormos István költészete nem olyan távoli Orbán Ottótól. Mindezzel együtt ő mégiscsak abba a Tandori–Petri-generációba tartozik, amelyik Nemes Nagy
Ágnes, vagy az Újhold vonzáskörében nevelkedett. Ő maga is panaszolta nekem, le is írta
néhányszor, hogy „gondjuk van vele” a kritikusoknak, nehezen tudják besorolni, ezért nehezen tudják értékelni. Mindebből talán kitetszik, hogy alapvetően volt egy szakmai kötődésem hozzá, mert saját magam elődjét fedeztem fel benne. De volt egy emberi kötődésem
is, jó volt a közelében lenni, vele beszélgetni. Franciául megjelent verskötetem hátsó borítójára gyönyörű kisesszét írt rólam, amire azóta is büszke vagyok. Valami olyasmit írt

2008. július

45

benne, hogy „francia költő” vagyok, csak éppen az a bajom, hogy nem tudok annyira franciául, hogy verset is írjak ezen a nyelven.
Beszélgetésünk eddigi részéből is nyilvánvaló, milyen sokféle hangot és poétikát próbáltál ki költészetedben, számos formában kísérleteztél azzal, mit is bír el voltaképpen
a vers. Ennek az útkereső, kísérletező szemléletnek egyik fontos állomása volt, amikor
elkezdtél álnéven is publikálni. Előbb Az utazó búcsúja című kötetedben tűnt fel Annette
Labelle, az ismeretlen francia költőnő, majd megteremtetted Mecseki Rita Esztert, akinek nevében még egy önálló verseskönyvet is alkottál, Nőtincs címmel, miközben saját
nevedet szerkesztőként és az utószó írójaként tüntetted fel. A Tenyered, ha csattan című
kötetben pedig Salinger regényhőse, Seymour Glass haikuit adod közre fordítóként. Mi
inspirált arra, hogy rákérdezz a szerepjátszás, a szerzőség, a szerzői név problematikájára és különböző megjelenési formáira?
Nem szeretem a kísérlet kifejezést. Nem kísérleteztem, az én esetemben soha sem volt szó
semmilyen kísérletről. Azt tettem, amit jónak és fontosnak éreztem az adott pillanatban.
Így voltam a szerepjátékokkal is. Mint a beszélgetésünk elején már említettem, maga az
indulás, a „költői hagyatékfeldolgozás” is szerepjáték volt, tehát ez az attitűd már a kezdet
kezdetén jelen volt. Tulajdonképpen az epika megjelenéséről van szó ebben a szerepjátékban, mondhatnám így is: „az epika feltűnik a lírában”. Elképzelek egy hőst, és megírom az
ő verseit: erről volt szó mindegyik álnevem esetében. Annette Labelle esetében például elképzeltem egy velem egyidős francia költőnőt, aki az én körülményeimhez képest egészen
más viszonyok között teremti meg az életművét: ennek a bizonyos képzeletbeli életműnek
írtam meg a töredékeit. Ennél talán még izgalmasabb volt a számomra Seymour Glass, aki
valóban epikus figura, hiszen Salinger regényhőse. Ebben az esetben nem kellett mást
tennem, mint követnem Salinger „utasításait”, vagyis megírtam azokat a verseket, amelyeket egy – Salinger szerint – jelentős amerikai költő írt. Glass verseit persze nekem kellett kitalálnom, de a figura annyira plasztikus volt, és Salinger olyan részletesen beszél erről a bizonyos költészetről, hogy igazán könnyű dolgom volt. A harmadik alterego, Mecseki Rita Eszter áll hozzám a legközelebb, ez tény. És leginkább ő hasonlít rám az összes
alteregóm közül. Benne is megvan az a kettősség, ami engem jellemez. Egyszerre népies,
egyszerre urbánus, egyszerre avantgárd, egyszerre konzervatív.
2002-ben megjelent Majdnem minden című monumentális gyűjteményes kötetedben
egyfelől összegzed és voltaképpen le is zárod addigi lírai életművedet, másrészt – mint
később kiderült – egyelőre búcsút mondtál a versírásnak. Nemrégiben egy interjúban
arról beszéltél, mennyiben befolyásolta próza felé fordulásodat az olvasói igények átalakulása és a vers presztízsének csökkenése. Engem elsősorban a váltás mögött meghúzódó személyes, alkati motivációk érdekelnének, ugyanis nem mindenki képes műnemet váltani, még akkor sem, ha ettől nagyobb sikerre, olvasottságra számíthat.
Pontosítani szeretnék: nem mondtam búcsút a versnek. Hiszen 2005-ben megjelent az
Európa rádió című verskötetem, amit nagyon fontosnak tartok. Az, hogy a kritika nem
nagyon foglalkozott vele, nem az én hibám, a Kalligramnál jelent meg, jó kiadónál, nagy
példányszámban, sokan megvették. Tehát nem érzem úgy, hogy bárminek is búcsút
mondtam volna. Sőt, csak három év telt el, és még az is lehet, hogy a következő évben egy

46

tiszatáj

új verskötettel jövök elő. Márpedig négy év hallgatás nem olyan nagy szünet egy költői
életműben. Az, hogy közben prózát is írok, szintén nem szokatlan a magyar irodalomban,
a legjobbak között is sokan írtak prózát, hadd emlékeztessek Kosztolányira, akine k
a Néro, a véres költő című regénye a XX. század irodalmának egyik remeke. Tehát nincs szó
éles váltásról. Valóban szó van viszont a versbe vetett hit megingásáról, arról, hogy úgy érzem, súlyos identitásválságban van az ország, és identitásválságban van maga a magyarság is. Márpedig a vers nagyon nyelvhez kötött, nagyon nemzethez kötött. Az az identitásválság, amit érzek, blokkolja a verset bennem, sajnos, nem tehetek róla. A „kinek a nevében, kihez szólok” kérdése motoszkál örökké bennem, amikor verset akarnék írni, és erre
a kérdésre ebben a furcsa, identitásválságban szenvedő országban nehéz válaszolni. Erről
van szó. Örülnék, ha ez az identitásválság megoldódna. Örülnék, ha magyarok és európaiak tudnánk lenni, úgy, ahogy azt József Attila megfogalmazta.
Amerikai élményeid, tapasztalataid hatására születtek meg A napsütötte sávban című
kötet prózaversei, amelyek valóban megelőlegezik a későbbi novellákat.
Igen, erről már sokat beszéltem máskor, más helyen. Valóban, ezek az ironikus történetversek megelőzik időben és formailag is a novellákat. Vagy pontosabban szólva, a szépprózát. Bár írtam novellát már korábban is, de az amerikai versek után éreztem rá a novellaírás ízére.
Egykor volt házibarátaink című könyvednek alcíme: fejezetek egy családregényből.
Mennyire személyes ez a novellákból kibontakozó családtörténet? Miért vált fontossá
számodra, hogy felmenőid és saját gyermekkorod történetét ilyen formában megörökítsd?
Személyes is ez a családtörténet, meg kitalált is. Sok olyan motívum van a könyvben, ami
valóságon alapszik, de van benne néhány alapmotívum, ami a fantázia szüleménye. Így
a legfontosabb, hogy nincsen nővérem, nincs Irma, akire újból és újból hivatkozom. Tény
viszont, hogy írás, pontosabban szólva, mesélés közben elképzeltem egykori, nyolcéves
önmagam, és így tudtam megszólalni akkori hangomon, akkori kifejezéseimmel. Nagyon
fontos volt a számomra, hogy hangsúlyaiban, gondolkodásában képes legyek megfogalmazni magát a narrátort, aki elmeséli a családja történetét. Fontos volt mindezen kívül
Apám alakja is, aki – idealizálva bár – mégiscsak valóságos. A történetek viszont inkább
kitaláltak. Ahogy a szereplők is, nagyrészt. Tehát nem mondhatom azt, hogy gyermekkorom történetét „megörökítettem” volna. Egyáltalában nem. Regényt írtam, vagy novellafüzért, ezen lehet vitatkozni, de nem a gyerekkoromról. Egy kisfiúról, egy csalá dról,
aki/amelyik itt élt a puha diktatúra utolsó 30 évében.
Néhány évvel később a családregény fejezeteit szorosabban összefűzve, regénnyé formáltad a kötet anyagát. Mi inspirált erre a munkára?
Röviden válaszolok. Amikor megjelent a Házibarátok-könyv, elégedetlen voltam, mert
mindenki novelláskötetnek olvasta a könyvet, holott ez történet-füzér, vagy inkább regény
volt. Ezért rögtön elhatároztam, hogy a történeteket összekapcsolom, és a regény-jelleget
erősítem. Egyértelmű volt a számomra, hogy így akarom újból kiadni a könyvet, új formában.

2008. július

47

2006-ban jelent meg Idegenek című regényed, amely egy nyolcéves kislány szemszögéből a kiszolgáltatottság-élményt, az idegenségtapasztalatot állítja középpontba. Erre
utal a Camus-től kölcsönzött mottó is. Melyek voltak azok a kérdések, amelyek leginkább
foglalkoztattak a regény megírása során?
Az idegenség problémája, annak szorongató érzése, hogy egyedül vagyunk, kiszolgáltatottak vagyunk. Valamint egy kisgyerek szenvedésének kérdése. A tény, hogy a gyerekek
alapvetően nem érthetik, mitől és miért kell szenvedniük. Számomra a gyerek szenvedése,
az, hogy gyerekeket erőszakolnak meg a világban, hogy gyerekeket megalázó helyzetbe
hoznak, hogy egy gyerekkel szemben visszaél valaki a testi erejével, minden ilyesmi igazi
botrány, az emberiség nagy botránya. Az Idegenek című regényben ezekről a bűnökről beszélek. Mert azt gondolom, hogy a kiszolgáltatottsággal visszaélni a legnagyobb bűnök
egyike.
Feltételezem, hogy a beszláni túszdráma eseményei, képei adták az Idegenek alapötletét.
Beavatnád olvasóidat műhelymunkádba? Először novellát terveztél, vagy tudatosan regényt írtál? Hogyan dolgoztál? Hogyan formálódott kezed alatt a regény?
A beszláni túszdrámát ma is az elmúlt évtizedek egyik legszörnyűbb gaztettének tartom.
Hogy egy iskolába terroristák vonuljanak be, és ott kisgyerekeket ejtsenek túszul. A regényben erről a beszláni túszdrámáról akartam írni. De általános szinten, fikcióvá emelve
a történetet, hogy az idegenségről, a kiszolgáltatottságról is beszélhessek. Hogy a kérdésedre válaszoljak: tudatosan regényt írtam, nem novellában gondolkodtam. Mozaikszerűen építettem fel a történetet. A különböző nagyobb egységeket bővítettem folyamatosan, így előfordult, hogy a regény közepét egyszerre írtam a regény első részével. Folyamatos bővítés zajlott. Közben pedig igyekeztem végig megőrizni a történet szikárságát, az
érzelemmentes jelleget, éppen azért, nehogy érzelmileg túlhangsúlyozzam az alapsztorit.
A regény befejezésében felhasználtam dokumentumelemeket is, egy túlélő kislány néhány
mondatos visszaemlékezését, például.
A szöveg szaggatottságán, ritmikusságán érezhető, hogy a vers felől érkeztél a próza területére. Te hogyan látod ezt?
A prózának is van ritmusa, nem csak a versnek. A ritmushoz van érzékem, és kétségtelen,
hogy a versbeszédem felismerhető ebben a regényben is. Ez jó, ennek örülök. Azt gondolom, mindez erénye a könyvnek, sokan mondták, hogy nem tudták letenni, annyira ol vastatja magát.
Az már most látható, hogy a regény fogadtatása kedvező, sőt, talán azt is mondhatjuk,
hogy prózai munkáid kritikai visszhangja élénkebb, mint a verseskönyveké.
Nem értek egyet. A 2001-ben megjelent rólam szóló Vilcsek-monográfia két évtized nagyon élénk, sokszor vitatkozó kritikai visszhangjáról számol be, és ez a két évtizedes pálya
szinte kizárólag a költő Petőcz Andrásról szólt. Talán az egyik legfiatalabb szerző voltam,
akiről monográfia született a Kalligram sorozatában. Tehát nem panaszkodom, igen sokféle és sokszor nagyon erős elismeréseket kaptam a legkülönbözőbb irodalmi lapokban.
Most erősebb a prózám iránt az érdeklődés, ami csak annyit jelent a számomra, hogy jól-

48

tiszatáj

esően megállapíthatom, hogy ebben a műfajban is tudtam olyasmit csinálni, ami figyelmet keltett. Ennek örülök.
Beszélgetésünk elején már szó esett arról, hogy közel harminc éve vagy a pályán. Ha
most, ezen a ponton megállsz és széttekintesz, milyennek látod az elmúlt három évtizedet
és mai helyzetedet, szerepedet az irodalomban?
A nyolcvanas évek közepén egy baráti összejövetelen már azt mondta valaki rólam, hogy
„magányos farkas”. Igen, az vagyok. Nem vagyok közösségi ember, nem tudok, és nem is
akarok elvegyülni. Nem járok csapatban, nem vagyok örök fiatal író, aki csoportos felolvasásokra jár harminc éve mindig ugyanazokkal. Szuverén alkotó vagyok, nem szívesen teszek engedményeket, látom, hogyan változik a világ, de azt is tudom, hogy ebben a változó
világban én alapvetően változatlan vagyok. Nem tartozom senkihez. A szuverenitásomnak
persze rengeteg a hátránya. Megmondom a véleményemet, szívesen mondom meg, ez sem
mindig szerencsés. Ugyanakkor azzal a jóleső érzéssel nézek vissza az elmúlt három évtizedre, hogy sikerült nagyon sok mindent megvalósítanom, és néhány munkám ezek közül egyelőre maradandónak bizonyult. Amit rossznak tartok, az maga az irodalmi élet,
benne az elfogultságok, a rosszindulat, az előítélet. Van néhány irodalomtörténész, kritikus, aki hatalmi helyzetnek éli meg, ha bekerül egy pozícióba, bizottságba, kuratóriumba,
ezt sem tartom helyesnek. Ilyenkor, ha ilyet látok, rosszkedvű leszek. Ugyanakkor rendkívül hálás vagyok a jó szóért, sokat köszönhetek Szegedy-Maszák Mihálynak, Vilcsek Bélának, Szörényi Lászlónak, Sipos Lajosnak, Kenyeres Zoltánnak, Kulcsár Szabó Ernőnek,
Reményi József Tamásnak, Kálmán C. Györgynek, Bacsó Bélának, hogy csak néhány nevet
említsek, akik segítettek ezen a pályán, olyanokat is akár, akik egymással nem feltétlenül
értenek mindenben egyet. Egyébként pedig, a középnemzedék tagjaként azt mondhatom,
hogy mégiscsak jó ebben a kicsit perspektíváját vesztett magyar irodalomban itthon lenni.
Nincs másunk, csak a szó, a szavakból kell építkezni, amíg lehet, mert ez az egyetlen eszközünk, hogy kifejezzük azt, ami vagyunk. Visszatérve a kérdésedre: az elmúlt három évtizedben átlagban évente legalább egy könyvem megjelent, így – bár az elismerés lehetne
teljesebb – nem panaszkodom. Szeretek egyedül lenni, de néha szorongok az egyedülléttől. És három évtized után is rengeteg a tervem, sok mindent szeretnék még megvalósítani. Csak azt kérem mindig az Istentől, ha van, hogy csinálhassam mindazt, továbbra is,
amit szeretek, hogy ne legyen soha olyan valaki, aki – József Attilával szólva – „kitépné
a tollat” a kezemből. Hogy kevesebb legyen a gáncsoskodás, és több a megengedő, fejedelmi
gesztus.

B AKA 60

PINTÉR LAJOS

tiszavirág
Baka István emlékére


barátság
akit szeretünk
ha meghalt
bennünk él tovább
viseljük arcát
sorsát viseljük
él bennünk tovább –
akit szeretünk
ha meghalt
meghalunk mi is
arcunk széttörik
mint vizes pohár
talán jobb részünk
hal meg ővele
édesapám
édesapám érzem
még mindig szeret
meghalt rég de a
föld alól szeret
a mennyország itt csak semmiség
csillagaival messzifénylő
üres ég
ő nem a mennyből
a földből föl szeret
csontjai a hideg
agyagból átragyognak

50

tiszatáj
kavics
mikor gyerek voltam
kicsi gyerek
játszótársam a Tisza volt
ő is gyerek
lapos kavicsot fogtam
a víz tükrére dobtam
szűrtem a vizet
föl le kacsázott
a kavics
és én dadogtam
élek élek élek –
mikor felnőtt voltam
játszótársam a Tisza volt
a jó öreg
kavicsot fogtam
a víz tükrére hajítottam
szűrtem a vizet
föl le kacsázott
a kavics
és én daloltam
daloltam hogy félek
visszajönni még
az asztal végéhez
vágytál ülni barátom
előtted szekszárdi bor pohár
Juhász Gyulá-s szakállad
megremeg
ahogy a pohár bor
után mozdul csont kezed
jó lenne lenne
visszajönni még
megtudni van-e
magyar dal Váradon
látni hogy búzavirágkék
fenn a magas ég
jó lenne lenne
visszajönni még

2008. július

51

SZŐKE K ATALIN

Baka István műfordításai
O ROSZ KÖLTÉSZET


Amikor kiadásra készítettük elő Baka István műfordításait az orosz költészetből, megdöbbenve tapasztaltam, hogy a két kötet terjedelme mintegy ezer oldalt tesz ki. Annak ellenére, hogy már Pista életében ismertem összes fordítását, mivel többnyire megkért, hogy
nyelvi megfelelés szempontjából ellenőrizzem őket, illetve közösen beszéltük meg a problémás helyeket, nem gondoltam volna, hogy ennyire gazdag a fordítói életműve. Így egyben látva azonban műfordításait, nyugodtan ki lehet jelenteni, hogy Rab Zsuzsán kívül,
a XX. századi magyar irodalomban Baka István fordította le a legtöbb orosz verset. Műfordításai az orosz költészetből terjedelemben verseinek pontosan a dupláját teszik ki. Az
anyag irodalomtörténeti skálája szintén széles, Puskintól a mai orosz líráig, Olga Szedakova költészetéig terjed.
Baka már az 1970-es évek legelején, egyetemista korában megpróbálkozott műfordítással.
Életének, sőt nyugodtan ki lehet jelenteni, hogy intellektuális-költői érlelődésének is egyik
meghatározó élménye volt az orosz szakos egyetemi hallgatók részképzése a leningrádi
Zsdanov Egyetemen. Bármennyire furcsának tűnhet is, Leningrádot otthonosabbnak
érezte Budapestnél. Erről így vallott 1986-ban, a Viktor Szosznora versei című kötethez
írott előszavában: „Utolsó egyetemi évem mindkét szemeszterét Leningrádban töltöttem
(…).” „…különös módon itt sohasem éreztem azt az idegenkedő szorongást, amely Budapesten ma is mindig elfog (…). „…Leningrádban talán azért éreztem mindjárt otthon magam, mert Pétervár-Leningrád emberibb léptékű város: ott nem dölyfösködik annyi irdatlan századvégi bérpalota (…), a forgalmas, zajos sugárutakról néhány perc alatt el lehet
jutni a legközelebbi csendes, meghitt parkig, s a keskeny csatornák mentén sétálgatva is
gyakran úgy érezhettem, mintha otthon, a Séd partján ballagtam volna…”. Persze Pétervár
Baka számára a nagy orosz irodalom miatt is volt ennyire otthonos. A Puskin, Dosztojevszkij, Blok műveiből kibomló Pétervár-kép után itt ismerkedett meg Mandelstam és
Brodszkij Leningrádjával is, mind a valóságban, mind a költészetben. Hozzájuk kötődtek
műfordítói szárnypróbálgatásai: az orosz barátaitól kapott, akkoriban szamizdatban terjedő verseket igyekezett magyarra átültetni.
A leningrádi részképzés „nem hivatalos” irodalmi tapasztalata egy életre meghatározta
Baka viszonyát az orosz költészethez. Az 1970-es, 1980-as évek „hivatalos” szovjet költészeti termése, az akkoriban oly népszerű költői triász, Jevtusenko–Voznyeszenszkij–Rozsgyensztvenszkij versei idegenek voltak tőle. Saját költői útkeresései, s nem kevésbé élethelyzete és sorsa szempontjából is figyelme leginkább a perifériára szorított, nem harsogó

52

tiszatáj

pódiumköltészetet művelő kortárs költők, valamint a XIX. századvég és a XX. századelő
akkoriban tiltott vagy alig megtűrt orosz lírikusai felé fordult. Ez utóbbiak közül sokan az
1917-es forradalom után emigrálni kényszerültek. Baka István műfordításai 1986-tól jelentek meg kötetekben. Nem kevésbé figyelemre méltó az a tény is, hogy amíg saját költői
világát szilárdan nem alapozta meg (ez körülbelül a Döblinggel bezárólag ment végbe),
komolyan és rendszeresen nem foglalkozik műfordítással. Tehát Baka Istvánnak ez a terjedelmes orosz versfordítói életműve (nem számítva két drámafordítását és prózafordításait), amely két kötetet tesz ki, mindössze 10 év alatt keletkezett.
Baka fordítói tehetségére Pór Judit költő és műfordító, az Európa Könyvkiadó szerkesztője figyelt fel. Az első munka, amivel megbízta, Ivan Bunyin verseinek fordítása volt.
Az 1986-ban, a Lyra Mundi sorozatban megjelent, Fjodor Tyutcsev, Afanaszij Fet és Ivan
Bunyin verseit tartalmazó kis kötet tulajdonképpen fordítói debütálása; remek társaságban, az orosz költészet olyan kiváló fordítói között, mint például Szabó Lőrinc, Fodor
András, Rab Zsuzsa és Lator László. A Nobel-díjas emigráns orosz író, Ivan Bunyin
(1870–1953) költészetének fordítása valódi kihívást jelentett számára. Ez a finom, a lélek
szinte összes rezdülésére reagáló, impresszionista jellegű líra, az orosz természet ragyogó
képeivel, a mitológiai párhuzamokkal, a kimunkált formavilágú verseléssel mintát is jelenthetett Baka számára. Az egyik kötetben szereplő, általa fordított Bunyin-versre, a Thézeusz-ra 1989-ben, szintén Thészeusz címmel „válaszverset” is írt. Baka Thészeuszában
a Bunyin-vers felszólító mondata: „Lásd meg végzeted!” realizálódik, „történetté” terebélyesedik – a vers merész metaforáival az athéni királyfi végzetéről tudósít. Szintén 1986-ban
jelent meg az Európa Kiadónál első önálló fordításkötete, Viktor Szosznora versei, melyet
már ő válogatott és látott el utószóval. Az orosz verseskötettel leningrádi barátja ajándékozta meg. Viktor Szosznora (1936) szintén nem tartozott az akkori hivatalos szovjet irodalom kegyeltjei közé, mivel költészetében „különutat” járt be. Baka számára újdonságot
jelentett Szosznora groteszk látásmódja, hisz ezzel eddig nem találkozhatott a kortárs
orosz költészetben, és idealizálás nélküli, új viszonyulása a régi orosz irodalom emlékeihez, illetve az orosz történelemhez. A már említett utószóban Baka így jellemzi Szosznora
költészetét: „Viktor Szosznora költészete nem harsogva zajló szibériai folyó, mint nemzedéktársai közül Voznyeszenszkijé és Jevtusenkóé; búvópatak inkább, amely az orosz költészet legtisztább forrásainak vizét viszi tovább, megőrizve tisztának és életet adónak.
A pétervári-leningrádi líra legjobb hagyományait folytatja, hozzáadva a maga fanyar-groteszk látásmódját…” Az Utószó végén azt is megjegyzi, hogy az a tíz év, melynek során
visszatért Szosznora olvasásához és fordításához, saját versei szempontjából nem volt tanulság nélkül való.
Baka István következő fordításkötete, amely 1988-ban jelent meg, Arszenyij Tarkovszkij (1907–1989) verseit tartalmazta. Tarkovszkij verseivel én ismertettem meg Bakát,
1987-ben. Tarkovszkijnak, a híres filmrendező, Andrej Tarkovszkij édesapjának első verseskötete csak 1962-ben, ötvenöt éves korában jelenhetett meg. Igazán mellőzött költő
volt, sokáig alkotott a „periférián”, noha bizton állíthatjuk, hogy a XX. század második felének egyik legkiemelkedőbb orosz lírikusa. Szenvedélyes, katartikus filozófiai lírája Bakát
egész életében foglalkoztatta, a fordításokon kívül is ihletett adó f orrást jelentett neki.
A kötethez a verseket maga válogatta, az orosz költő sorait filológiai alapossággal elemezte,
beszerzett róla minden hozzáférhető irodalmat (sajnos, csak nagyon kevés volt belőle),

2008. július

53

szinte beleélte magát sorsába, izgatta életútja, betegsége és fiához fűződő viszonya. A költő
halála után, 1994-ben sajátos módon még „folytatta” is az orosz költő életművét a Vadszőlő, a Változatok egy orosz témára és az Orosz szonettek című verseiben, s mint fordítója egy misztifikációval, a „csak fordításban létező versekkel” állított emléket neki. Voltaképpen a Tarkovszkij-versek fordításával alakította ki Baka a maga sajátos formakövetőformaújító fordítói eszköztárát, sajátította el az orosz verselés visszaadásának fortélyait,
s szerezte meg azt a magabiztosságot, mellyel elérte, hogy immáron a fordítói „nyelv” is
a sajátja volt. Ezután szinte megszállottja volt a fordításnak, tőlem is mindig újabb és újabb
orosz költőket követelt. Ha nem tudott verset írni, akkor fordítania kellett. S rendszerint
a fordítások után megjött versírói kedve is. Az 1980-as évek vége felé a Szovjet irodalom
című folyóirat egyre gyakrabban kérte fel különböző, hol jobb, hol kevésbé jó szovjet szerzők fordítására. Egyébként ennek a folyóiratnak ez az időszak volt a fénykora. Kevésbé
volt már ideologikus, mint korábban, szerkesztői egyre inkább arra törekedtek, hogy értékes műveket közvetítsenek.
Az 1989–1990-es változások után lehetőség nyílott arra, hogy a magyar könyvkiadás
az orosz költészettel szemben is törlessze adósságát; végre megjelenhettek magyarul olyan
világirodalmi jelentőségű, XX. századi orosz költők versei, mint Borisz Paszternak, Oszip
Mandelstam és Marina Cvetajeva. Baka István is nagy lelkesedéssel látott hozzá több kiváló magyar költő és műfordító társaságában e költők fordításához. 1990-ben jelentette
meg az Európa Könyvkiadó Borisz Paszternak (1890–1960) válogatott verseit. Baka 14
verset ültetett át magyarra a kötetben, főként az orosz költő korai avantgárd lírájából. Már
ebben a kötetben is az volt a gyakorlat, hogy egyes versek két magyar költő tolmácsolásában is olvashatók voltak. Baka Rába Györggyel párban fordította le A költészet meghatározása című verset, illetve Somlyó Györggyel a Marina Cvetajevának című költeményt.
Összehasonlítva a fordításokat, megállapíthatjuk, hogy Baka költőtársainál szabadabban
bánik a szöveggel, a versek szövetét intenzíven hatja át versbeszédének erőteljes indulatisága. Egyébként Paszternak nem tartozott kedves orosz költői közé, talán lírájának racionalitása és a lírai megnyilatkozás visszafogottsága miatt. A Mandelstam-válogatás, a Sófényű csillagok 1991-ben jelent meg, a legjobb kortárs költők és műfordítók közreműködésével. Oszip Mandelstam (1890–1938) az általa képviselt irányzatot, az akmeizmust úgy
határozta meg, mint „vágyakozást a világkultúra iránt”, s ahogy Szilágyi Ákos írta róla,
„minden költői témája, metaforája, képzettársítása a világkultúra közegében realizálódott”. Természetesen egy ilyen költészet fordítása a kötet mindegyik résztvevőjének nem
kis feladatot jelentett. Baka olyan jelentős Mandelstam-verseket fordított le a kötetben,
remekül, mint például a Nővérek – gyöngédség s teher, valamint a Pala-óda. Marina Cvetajeva válogatott verseinek kötetét, a Királynő védelmére címen 1992-ben adták ki. Baka
a kötet jelentős részének a fordítója volt, 46 verset ő ültetett át magyar nyelvre. Cvetajeva,
ez a „brutális tehetség” (Pór Judit) szinte megbabonázta Bakát. Emlékszem, mikor fordította, állandóan azt találgatta, milyen lehetett emberként és nőként, több visszaemlékezést elolvasott róla, tragikus sorsa, ellentmondásos személyisége nem hagyta nyugodni.
Mindezeken kívül, költészetüket több közös motívum is összekapcsolta, például a Mária
Magdolna-történet, az indulatokkal megszemélyesített táj, stb. Cvetajeva hektikus versbeszéde, sajátos rímképletei, verseinek szokatlan, ingerlő ritmikája vitathatatlanul hatást

54

tiszatáj

gyakoroltak Baka költészetére is. Az Orosz triptichon záróversét is az ő emlékének, tragikus öngyilkosságának szentelte.
Szintén 1992-ben jelent meg Vlagyiszlav Hodaszevics (1886–1939) emigráns orosz
költő Mint sivatagban délibábot című kötete. Emigráns volta miatt hazájában csak ez idő
tájt felfedezett költő lírája Bakára a reveláció erejével hatott. A kötet jelentős részét ő fordította. Hodaszevics költészetével mintegy igazolva érezte saját versvilágát; hogy a klaszszicizáló, műves versépítés és a modernség, a groteszk, valamint a barbárságig kegyetlen
önvizsgálat nem mondanak ellent egymásnak. Valószínű, ezért is örökítette meg alakját
a Sztyepan Pehotnij-ciklus két darabjában. A másik nagy felfedezés Baka számára igaz,
kissé korábban Joszif Brodszkij (1940–1996) lírája volt. Broszkij-fordításait először az
Európa Könyvkiadó jelentette meg, közvetlenül az orosz költő Nobel-díja után, 1988-ban,
a Post aetatem nostram című könyvben, majd Baka önálló fordításkötetét, az Új élet-et
a Jelenkor adta ki 1997-ben, immáron a két költő halála után. Baka, mikor 1971-ben Leningrádban, szamizdatban először olvasta Brodszkij verseit, nem sejthette, mennyire döntő
lesz számára ez a költői világ. Alkotói útjának utolsó periódusában, elképzelhető, hogy
a Brodszkij-fordítások hatására is már az orosz költőhöz hasonlóan felszabadultan bánik
a nyelvvel, a szigorú, zárt versformába egyre gyakrabban csempészi be a prózai beszéd és
a szabadvers elemeit. Költészetében új értelmezést nyer a szerepvers, átalakul egyfajta
„kulturális-egzisztenciális párbeszéddé” a különböző korok alkotóival és a mitológiai alakokkal. Baka egyik remeklése a Brodszkij-fordítások közül a Húsz szonett Stuart Máriához. A mártír skót királynő megidézése a párizsi Luxembourg kerti szobor és a leningrádi
moziban a II. világháború után látott amerikai film kontextusában, a szerelmi válság és az
emigráció kínjai közepette, mikor egyetlen biztos támasznak csak a nyelv látszik, de az is
elnyeli, bekebelezi a költőt, birtokosát.
Az 1990-es években Baka István műfordításai rendszeresen jelennek meg a Holmiban,
a 2000-ben, a Nagyvilágban, a Tiszatájban, a Forrásban és a Jelenkorban. Élete utolsó
éveiben, súlyos betegsége idején sem maradt fordítás nélkül. A JATE (Szegedi Tudományegyetem) Orosz Filológiai Tanszéke, Fejér Ádám és Szalma Natália közreműködésével
1995–1996-ban három Baka-fordításkötetet jelentetett meg: az Orosz szimbolista költők
című antológiát, Nyikolaj Gumiljov és Puskin verseit. Ma már ezek a könyvek jóformán
beszerezhetetlenek. Baka betegsége alatt rengeteget dolgozott, sikerült befejeznie utolsó
munkáját is, Puskin verseinek fordítását. A három fordításkötet arról is tanúskodik, hogy
már virtuóz szintre fejlesztette azokat az eljárásmódokat, amelyek elengedhetetlenek az
orosz versek fordításához. Versbeszéde a fordításokban is egyre természetesebb, nagy
kedvvel helyezkedik bele az idegen világokba. Az Orosz szimbolista költők antológiájában
a Magyarországon jól ismert, sokat fordított szimbolista költő, Alekszandr Blok (1880–
1921) művein kívül megismerkedhet az olvasó a nálunk egyáltalán nem, vagy alig fordított
költők műveivel. Az orosz „ezüstkor” lírájáról van szó, a szimbolisták költészetéről, melyből mindkét nemzedék képviselői szerepelnek a kötetben; az első nemzedékből Innokentyij Annyenszkij (1863–1927), Fjodor Szologub (1863–1927) és Mihail Kuzmin (1872–
1936), a másodikból Alekszandr Blok, Andrej Belij (1880–1934) és Vjacseszlav Ivanov
(1866–1949). Baka számára különösen nagy élményt jelentett Andrej Belij költészete, aki
elsősorban, mint regényíró ismert világszerte. Fő műve, a Pétervár az orosz tudatregény
kiemelkedő alkotása, ezért orosz Joyce-nak is szokták nevezni. Költészetében azonban in-

2008. július

55

kább a szecessziós képiség az uralkodó, sajátos Oroszország-verseiben a groteszk dominál,
s magyar fordítóját közelről kellett, hogy érintse a korszak haláltáncának a motívuma.
Alekszandr Blok versei közül Baka mély átéléssel ültette át magyarra a Carmen-ciklust,
amely szerelmi lírájának csúcsát jelenti. A magyar Blok-fordítások között – itt főként Lator László ihletett fordításaira gondolok – Baka egyedi hangot ütött meg: a Carmen-ciklus
szenvedélyes szólamát még fokozta, a férfi és a nő örök párviadalát túlfűtött metaforáival
ugyanakkor hitelesen közvetítette. Nyikolaj Gumiljov (1886–1921) költészetét hosszú
ideig nem ismerhették még hazájában sem. 1921-ben ellenforradalmi összeesküvés hamis
vádja alapján végezték ki, rehabilitációja csak az 1980-as évek végén történt meg, versei
tiltó listára kerültek, csak szamizdatban terjedtek, illetve nyugaton adták ki őket. A szegedi kiadásba beválogatták a tragikus sorsú akmeista költő szinte mindegyik jelentős versét, olyanokat, mint például az Eltévedt villamos, amely vízió mind a költő önnön vesztéről, mind Oroszország végnapjairól, s fordítása éppen ezért nem kis feladat. Gumiljov
alakját Baka megörökítette az Orosz triptichon első részében is. Puskin verseinek fordítását életének utolsó heteiben fejezte be. A kötet főként a nagy orosz költő eddig magyarra
nem fordított, korai verseit tartalmazza, de megtalálhatók benne olyan nagy versek újrafordításai is, mint az Elégia, A szökőkutak hűvösében vagy a Zarándok. Baka István tervei
között szerepelt, hogy folytatja Puskin verseinek fordítását. Ha kegyes lett volna hozzá
a sors, méltó helyet foglalhatott volna el a kiváló magyar Puskin-fordítók sorában. Életének
utolsó éveiben, Fried Istvánnak köszönhetően még arra is nyílott lehetősége, hogy műfordítást taníthasson a Szegedi Egyetem Összehasonlító Irodalomtudományi Tanszékén. Lelkesen látott hozzá a tanításhoz, bár kicsit későn jött neki.
Utolsó közös munkánk Pistával Olga Szedakova (1949), kortárs orosz költőnő bemutatása volt a Jelenkorban. Szedakova szintén a tiltott költők közé tartozott, csak 1989ben adták ki hazájában először verseit. Azért is izgalmas a költészete, mert mintegy újrafogalmazza az akmeizmus „vágyakozását a világkultúra iránt”. Lírájának gondolati vázát
az európai középkor szimbolizmusa és metafizikája alkotja. Bakát is foglalkoztatta a mai
orosz költészetben ez az archaizálóan új szellemiség, meglepte Szedakova felfedezése.
A fordítások csak halála után jelentek meg.
Baka tíz éves műfordítói pályájára sajátos fordított kronológia jellemző: Szosznorától
jutott el Puskinig, s nem Puskintól Szosznoráig. Ha műfordítás-felfogását vizsgáljuk,
a magyar költők közül talán Kosztolányi állt hozzá a legközelebb. Ő is vallotta, hogy a műfordítás olyan szöveg, ami „hamis, de mégis igaz”, vagyis ahogy Kosztolányi bővebben kifejtette ezt a gondolatot: „A műfordítás művészi munka, kompromisszumok sorozata, sok
kompromisszum legügyesebb megoldása – ha úgy tetszik, zseniális csalás”. Baka figyelme
is, Kosztolányiéhoz hasonlóan elsősorban a két kultúra, a két szöveg közötti dialógusra
irányult; ő ezt a párbeszédet azonban saját verseiben még megtetézte azzal, hogy magát
a költő és műfordító közötti szövevényes viszonyt misztifikáció tárgyává tette a Sztyepan
Pehotnij-ciklus verseiben.

56

tiszatáj

KOLLÁR ÁRPÁD

A saját halál elfogadásának stratégiái
M ASZKÖLTÉSI KÍSÉRLET ÉS MASZKTALANÍTÁS
B AKA ISTVÁN G ECSEMÁNÉ CIKLUSÁBAN


A Baka-versekben artikulálódó lírai énnek a transzcendens hatalomhoz címzett, többnyire
perlekedő monológjaira nem érkezik válasz, a megszólított néma marad, márpedig a költő
legtöbb műve ilyen, hiszen „alig van verse Bakának, melyben ne […] a sorsot kijelölő Istennel vitatkozna”1. Sorsversei és szerepversei gyakran fedik egymást, költészetében javarészt a költői alteregók, alakmások artikulációja teremti meg a végső, egzisztencális és
költői kérdések kifejezésének lehetőségét. „Baka István számára a »szerepvers«, az »idegen« jelmezbe bújás nem egyszerű enrejtő-álcás reagálás a mind kevésbé körülírható érzéki »valóság«-ra, hanem lényegében azonosulási gesztus: az irodalom, a költészet, a művelődés által feltárt, ismertté tett világokra reagál olyképpen, hogy a megszólalás különféle
lehetőségeiben a maga helyzetét és tapasztalatát, világérzékelését és világtudását mutatja
föl.”2
Baka szerepversei nagyfokú személyességről tanúskodnak, a szem élyes hangvétel
markánsabb, amikor a világba vetett, véges embernek az elmúlással, a sorssal szemben
érzett tehetetlensége kap hangot a transzcendens, néma fölöttessel vitatkozó alakmás által, aki gyakran ironikus kontextusban találja magát. „Ha a Baka költészetében meghatározó vonulatot képező szerepversekre figyelünk, azt látjuk, hogy a lírai maszkok tragikus
karakterűek kezdettől fogva […], de […] a tragikusnak különböző és önmagukban is többféle modulációit szólaltatják meg. A tragikus költői szemlélet kiteljesedéseként írhatjuk le
azt, hogy számos vers nem az apokaliptikus vonások fokozásával erősíti a véges emberi lét
korlátozottságát, kiszolgáltatottságát, esendőségét megjelenítő versvilágot [hanem ironikus megoldásokkal].” 3
Füzi László mutatott rá arra, hogy Baka korai szerepversei kevésbé személyes hangvételűek, kevésbé vallomásosak azoknál, melyeket halálos betegségének tudatában írt
a költő. Utóbbiak az alakmás-szerepeltetés eltávolító gesztusának ellenére is fokozott líraiságról tanúskodnak. A költő így „szinte élete utolsó pillanatáig tudott írni verset, komoly
verset, amelynek élet és halál volt a tétje, mert nem magáról írta, hanem valaki másról,
aki beteg volt, s akit ő, talán így volt pár pillanatig, mégiscsak kívülről nézett” 4.

1
2
3
4

Ilia Mihály: Baka István meghalt. In: Holmi 1995/11. 1652.
Füzi László: Lakatlan sziget. In: Árgus 2000/3. 48.
Ágoston Zoltán: „BE GYALÁZATOS-ÉDES A LÉT!” In: Nappali ház 1996/4.
Füzi. i. m. 48.

2008. július

57

Аz alteregók szerepeltetése nem merül ki a maszkadás gesztusában, általuk a sorssal
való szembenézésre, a kimondásra, a vitatkozásra nyílik lehetőség „szerepjátszónak mégsem mondhatjuk teljes joggal ezt a magatartást, hiszen nem pusztán átélt és aztán félretett
»színjátszás«-ról van szó, sokkal inkább a költő és a költészet lehetőségének kitágításáról,
az egyik esetben az én és a nem-én együttes megszólalásának játékáról, más esetekben
olyan értelmű énkettőződésről, amely az egymásnak meg nem felelhető tapasztalatok öszszegződésében a világkultúrában tett kalandozások sokféle minőségű hozadékát képes felmutatni”.5
Már jóval a Gecsemáné előtt, pályájának kezdeti szakaszában megmutatkozik a költőnek a lét legalapvetőbb kérdése, a nemlét iránt mutatott érdeklődése, az általa tételezett
transzcendens hatalom mint halálok ennek köszönhetően kerül figyelmének középpontjába. Baka költészete nehezen nevezhető Istenkereső költészetnek, verseinek alteregói
nem keresik Istent, sajátos deista alapállásuk kiindulópontja Isten nemléte, akihez nemlétében is mint megkonstruált nézőhöz, hallgatóhoz a (nem)lét nagy kérdéseiben monológjaikat intézhetik. Monológjaik tulajdonképpen visszhangtalan, csonka párbeszédek, az
alteregók a puszta megnyilatkozással teremtik meg teremtőjüket. Ezekben a versekben
a lírai én mindig tisztázza az Úrhoz való viszonyát, elhelyezve őt egy-egy látványleírás alapján a poétikai, és gyakran valós térben, lehetővé téve a megszólalást. Rendszerint a halál
kérdésére fókuszálnak ezek a szövegek, a (saját) halál nem valaminek a kezdeteként, hanem a végső megsemmisülés elkerülhetetlen pillanataként jelenik meg bennük, az el kerülhetetlenség tudata, az ellene való lázadás domináns szerepet kap.
Baka költői életműve ily módon egy haláltánc ciklussá fonódik össze, felidézve a középkori haláltánc hagyományát, melyben az Úré a halálosztó szerep, aki, bár sohasem jelenik meg a színen, mégis képletesen megragadja az alteregók, Széchenyi, Liszt, Yorick,
Aeneas, Fredman, Trisztán, Háry János, Jeszenyin és végül a költői (alter)egó kezét. A középkori haláltánc metszeteken allegorikus alakok, különféle mesterségek képviselői, szimbolikus figurák vonulnak el, s bár funkciójukat tekintve e haláltáncok arra voltak hivatottak, hogy az egyént figyelmeztessék, általánosságuknak köszönhetően sohasem a konkrét
egyén, hanem egy közösséghez köthető általános személy tragédiáját jelenítették meg.
Baka haláltáncában a figurák a magyar és az európai kultúra fontos alakjai, Anyegin,
Liszt vagy Széchenyi allegorikus mozgást indítanak be, s így e rondóban nem Anyegin,
Liszt vagy Széchenyi haláltánca, hanem a költő, a zenész, az államférfi és a költő, az ember
elmúlása érhető tetten. Az alakmások monológjainak magvát az az örökérvényű, irodalmunkban újra meg újra felbukkanó tézis képezi, hogy az ember nem kerülheti el végső
sorsát. Az egyéni szférából kiinduló költészet, azzal, hogy egy alteregó formájában artikulálódik, bizonyos mértékig eltávolodik a személyes síktól – paradox módon pont az által,
hogy egy konkrét személyt szólaltat meg a versekben.
Érdemes összevetni Baka verseit Villon rondóival, akiről Kriszteva Holbein haláltánc
képei kapcsán írja, „a halál az egész emberi fajt eléri, válogatás nélkül, legyen az a pórnép
újszülötte, pápa, császár, püspök, apát, nemes polgár, szerelmes… a Halál végzetes ölelését senki nem kerülheti el, de a halálfélelem depresszív erejét eltakarja a minden diadal5

Fried István: Baka István „Számadása”. In: Uő.: Árnyak közt mulandó árny. Tiszatáj Könyvek,
Szeged, 1999. 152–153.

58

tiszatáj

ittasságtól mentes, szarkasztikus kacaj, a dacos nemtörődömség grimasza, mintha képesek lennénk nevetve pusztulni.”6. Villon nagyfokú személyességgel tölti meg a korában kiüresedni látszó rondóformát, annak ellenére, hogy a kor szokásának megfelelően ő is az
emberi élet egy-egy szeletének tipikus képviselőit szerepelteti, a társadalmi hierarchia
csúcsát képviselő császártól és pápától, a középréteg polgárán át a csavargóig, nála azonban érzékelhető, hogy az allegorikus szituáció mögött hús-vér egyének sorsa rejtőzik.
Baka poétikája hasonló folyamatok feszültségén alapszik, versei egyrészt távolságtartóak a saját halállal szemben, alteregók segítségével eltávolítják a témát, míg végül egy
poétikai csel, az „alter” meggyengítésének következtében szűkül a távolság alteregó és egó
között. A költő életműve során fokozatosan közelít az egóhoz, először Sztyepan Pehotnij
bőrbe bújik a Sztyepan Pehotnij testamentumában. E versek lírai énje egy név mögé rejtőzik, mely a versek szerzőjének neve ugyan, de a (ki)fordítás következtében mégsem; az
idegen nyelvűség, a fordítással való játék megteremti a szükséges distanciát, s e gesztus figyelmeztet a mindenkori szerző és alteregója közt meglévő, szükségszerű távolságra.
Amikor alakmást szerepeltet Baka, többnyire jelzi a címben vagy a ciklus címében, ki
a vers beszélője. Cikluscímben: Liszt Ferenc éjszakái; Yorick monológja; Háry János búcsúpohara; Sztyepan Pehotnij testamentuma; Döbling. A szöveg Liszt Ferenchez, Yorickhoz, Háry Jánoshoz, Sztyepan Pehotnijhoz és Széchenyi Istvánhoz kapcsolódó fikciós vagy
historikus jellegű konnotációkat mozgat meg. Hármas szonettjeinek címe szintén jelölő
funkcióval bír (Fredman szonettjeiből; Trisztán sebe), ami szimpla verseknél előfordul
(Caspar Hauser; Raszkolnyikov éjszakái). Olykor a cikluscímben és a verscímben is
megadja a szerző az alakmás személyét, Háry vagy a Yorick versek, az utóbbiaknál, ahol
a cím netalán félrevezető lehet (Ophelia), ott még a „Yorick második monológja” alcím
támpontot nyújt az eligazodáshoz).
A Gecsemáné ciklusban nem alteregók szólalnak meg. A Gecsemáné és a Zsoltár megszólításai pontosan mutatják, ki/kik a monológ címzettje/i (Uram, Istenem), a megszólaló, a klasszikus Baka szerepversekkel ellentétben jelöletlen, beszédpozíciója viszont jól
azonosítható, ráadásul a Baka-líra szerep jellege olyan erős, hogy áthatja ezeket a munkákat is. A ciklus versei a hasonlat alakzata mentén (ön)maszkadásra tesznek kísérletet, s e
technikának köszönhetően hangnemük érzékelhetően személyesebb. A ciklus a sorsot kijelölő Istennel vitatkozó versek sorában az egyik legdrámaibb, a halállal való szembenézés
munkájának központi versfüzére. A saját halál tematikának köszönhetően itt a lírai énre
széles rálátást biztosító perspektivikus távolságtartás kevésbé markáns.
A jellemző maszköltés és a saját halál tényszerű megjelenítése miatt, Borsodi L. László
úgy véli, a beszélőt itt is egy alteregóban kell keresni. A személyesség és a megszólaló
konkrét megjelölésének elmaradása nem enged meg mást, mint a tulajdon maszk felöltését. „Baka a Gecsemáné című ciklusban «saját» lírai énjét, (alter)egóját ölti magára, hogy
személyes, egyéni halálának tudatában vitatkozzon Istennel, számot vessen önmagával,
értelmezze létét.”7 Borsodi véleménye összecseng Füzi Lászlóéval, aki úgy látja, Baka a betegsége alatt íródott versekben olykor kívülről pillant önmagára, akkor is, amikor nem ölt
6
7

Kristeva, Julia: Holbein Halott Krisztuasa. In: Narratívák I. Kijárat, 1998. 44.
Borsodi L. László: „...bennünk, emberekben van” − Baka István istenképéről. In: Forrás 2001/3.
64.

2008. július

59

magára idegen arcot. Borsodi rámutat, a Gecsemáné ciklussal egy kötetben megjelenő
szerepversekben a maszkok mögül, „egyre inkább átüt a szenvedő lírikus arca, […] felerősödik a személyes vallomásos jelleg, és ezzel van összefüggésben a bakai szerepjátszás mibenlétének átminősülése, átértelmeződése is”. Habár az idegen maszk lehull, marad még
valami „púderszerű”.8
Ezekben a versekben a vallomásosság áttételesen artikulálódik, annak ellenére, hogy
a ciklusban nem különböző alteregók szerepelnek, a szövegek nagyfokú önreflexivitással
rendelkeznek. A önreflexivitást, az önrálátást az teszi lehetővé, hogy a versek a hasonlítás
gesztusán alapulnak. A Gecsemáné, a Szekér és a Siralomház esetében a lírai én egy-egy
konkrét szituációban helyezi el önmagát, vagy olyan entitáshoz hasonlítja magát, mely konkrét szituációban található. A Gecsemánéban a Gecsemáné kertben elfogása előtt imádkozó
Krisztus alakja idéződik meg: „S tudom nem múlhat tőlem e pohár”, a Siralo mházban
a lírai én helyzete a halálraítéltével azonos, akit nemsoká akasztani visz az őr: „Lesi az órát
ásitozva, − / Mikor vezethet engemet / Az udvarnégyszög-borzalomba, / Ahol akasztófám
mered”, míg a Szekérben azonosítást találni: „Szekér vagyok rozoga és nehézkes / Nyikorgok fájok már csak szelid / Fészerre vágyom”.
Bakánál az erős tropologikus nyelvhasználat, a metaforák és hasonlatok dominanciája
kiemeli a vers beszélőjét beszédhelyzetből, és egy másik szituációt megidézve egyszerre
lebegteti és juttatja érvényre a két világot, a megidézett távolit, és a lírai én jelenlegi helyzetét, mint ahogy egy metaforában két elem szemantikai tartalma egyidejűleg mutatkozik
meg. Ennek köszönhetően ezek a versek egyszerre személyesek, vallomásosak, és kissé
mégis távolságtartóak.
Mindez a Zsoltárról is elmondható, melynek műfajjelölő címe a lírai ént jelentős irodalmi, kultúrtörténeti hagyományba helyezi. Helyzete azonos a biblikus zsoltárszerzőkével, a sors által sújtott ember, a halál közelségével szembesülve Istenhez fohászkodik –
jellemző, hogy a dicsérő zsoltárok Baka költészetében hiányoznak. Itt is tetten érhető Bakának a (biblikus) hagyományhoz való parafrazikus viszonya, a hagyományos szövegek
kiforgatásának gyakorlata.
„Nem kértelek s nem kérnélek ma sem”, kezdődik a vers, majd az utolsó előtti versszak
első két sorából nyilvánvalóvá válik, miért: „Nem kérek tőled szívesen hiszen / Tudod
hogy nem szeretlek Istenem”. E monológ nem törekszik a teológia Istenképének átértelmezésére, Baka eleve nem a teológia Istenét idézi meg, „Baka István felfogásában Isten
nem más, mint az irracionális erők neve, ami szimbólum és metafora között ingadozik,
mely inkább a metafora felé billen.”9 A vers a zsoltáríró és az Úr konvencionális viszonyát
értelmezi újra. A szituáció kifordításával a szöveg elrugaszkodik a hagyományos zsoltár
szituációtól, Istent az „egek bürokratájaként” szerepeltetve új viszonyt mutat fel mindkét
részről, ráadásul a bürokrácia személytelenségének megidézésével a lírai én a szituáción
kívülre kerül.
A Klepszidra hasonlattal indul: „Klepszidraként lassan lefolyva / Infúzió csöpög belém, −”, majd kísérlet történik egy alteregó szerepeltetésére, Nemecsek bőrébe szeretne
bújni a lírai én: „Jó volna Nemecsekként végül / Elhinni, hogy értelme volt...”, a kísérlet
azonban ebben a helyzetben kudarcra van ítélve, egy alteregó kevés az elkövetkező halál
8
9

Borsodi: i. m. 64.
Borsodi: i. m. 65.

60

tiszatáj

feldolgozásához. Ahogy elfogy az infúzió egyszer, úgy az ember ideje is: „Így hulltak s
folytak szét a vérben / Fénylő s homályos napjaim, −”.
A Gecsemáné ciklus vallomásos verseiben a költő tényleges alteregók szerepeltetése
nélkül ér el az alakmásos darabokéhoz hasonló hatást. A nyomasztó haláltudat bennük
elfedi a „dacos nemtörődömség grimaszát”, a közelgő vég objektivitása, a tehetetlenség
mégis megengedi és megköveteli azt a kissé fölényes grimaszt, mely a hasztalan perlekedő
ember egyetlen fegyvere. Hitetlenül is a nyelvi konstrukciónak titulált Istennel, a „sorsot
kimérő” Istennel perlekednek, hasztalanul, azért lehetnek személyesek, mert halványabb
a grimaszuk, és megrendítőbb a méltóságtartásuk. Az Istenhez intézett monológ tétje
Baka egész költészetében nagy: gyakorta tesz a halál elkerülésére kísérletet a szavak által.
Költészetében jelentős szerepet játszanak „a kimondás törvényére épülő költői öntudat
kellékei”,10 Isten nevének kimondása által Isten és az isteni haláltörvény legyőzését célozza meg nem egy versében.
Csak a szavak „nevezz meg és a név a szó majd / kiszabadulva partot ér” sorai a ciklus
zárásaként e stratégiát jelenítik meg. A szó az egyetlen, ami megmarad a lírai én számára
a haldoklás során: „Csak a szavak már nem maradt más / csak a szavak csak a szavak”,
a szó egyszerre a menekülés, a partra úszás lehetősége és a végzet maga, a mély. Ennek tudatában a túlélés, az élni hagyás két szintre, fizikaira és nyelvire bomlik. Míg korábban
a fizikai túlélés lehetőségét kísérli meg megteremteni a szövegek a kimondás által történő
legyőzéssel, tehát a nyelvi világból a fizikai világba való transzformálódással – a testi megszűnés egyet jelent e felfogásban a szellemi, így a totális megszűnéssel –, addig a Csak
a szavakban, a testi elmúlás közelségének tudatában nyilvánvalóvá válik e stratégia kudarca. A nyelvi szféra nem hogy nem képes megmenteni a fizikai szférát, de fel is emészti
azt. Minden, a mély, a küszöb, a hínár, mely a fizikai világ jellemzője, csak a nyelv által
létezik: „a tó szavában úszom” vagy: „bár ez a küszöb / szó maga is csak...”, ezért a léttől
a semmi felé úszónak már csak a szavak maradnak.
Baka halállal foglalkozó verseiben nem a szellemi, transzcendentális továbbélés reményének hangja szólal meg, de nem is a versekben való továbbélés konvencionális alkotói
stratégiája fogalmazódik meg. Nagyon is materiális elképzelések olvashatók ki belőlük,
a tétjük ugyanis a fizikai világban való fizikai továbbélés, ahol „jobb a konyha”, hiszen a testiség fontos szereppel bír az életműben. A Fredman ciklusban például az evangéliumi menyegzői lakoma paraboláját parafrazeálja a költő, melyben a megszólaló alteregó az asztal
mellett képzeli el az itt maradást: „hadd üljek még terített asztalodnál”. Ezért is érdekes
a Csak a szavak stratégiája, itt ismét egy halvány grimasz, egyszersmind megrendítő gesztus
olvasható ki a szótárba való beíratás aktusából, mellyel a megjeleníthetetlen, a halál,
a halál utáni lét megjelenítése megy végbe a hasonlítás mechanizmusának köszönhetően.
A Gecsemáné ciklus (alter)egó versei közül a Gecsemánéban a legerősebb az alter vonás, itt egy konkrét szituációba való belehelyezkedés kettős megidézést indukál. A vers
címe és alapszituációja megidézi Jézust, a Gecsemáné kertben eltöltött éjszakáját (Máté
26, 30-35.; Márk 14, 32-42.; Lukács 22, 31-34. 39.). Jézus bibliai textusok szerint érzi,
„közeleg az óra”, virrasztása magányos virrasztás, ahogy Dsida fogalmaz a Nagycsütörtök
10

Szigeti Lajos Sándor: „Te is megháromszorozódsz előttem” − Tükörszonettek és triptichonok
Baka István lírájában. In: Tiszatáj Diákmelléklete 1998/4. 10.

2008. július

61

versében: „Péter aludt, János aludt, Jakab aludt”. E virrasztás során Jézus emberként
retteg a haláltól: „és kezde rettegni és gyötrődni” (Márk 14, 33.), félelmében az Atyához
imádkozik: „Abba, Atyám! Minden lehetséges néked. Vidd el tőlem ezt a poharat; mindazáltal ne az én akaratom legyen meg, hanem a tied.” (Márk 14, 36.).
Ezt a szöveget saját képére formálja a költő, kiindulópontja hasonló ugyan, a vers végkicsengése mégis egészen más lesz. A lírai én megidézi a bibliai hagyományt, a monológ
címzettje ebben az esetben is az ember sorsa felől döntő Isten, tétje pedig a halál eljövetele, vagy el nem jövetele. Szöveg szinten nem jelölt a beszélő, ugyanakkor a cím, a búcsúzkodás és a virrasztás, a kehely motívuma Jézusra utal, ami – parafrázisról lévén szó –
nem jelenti, hogy Jézus is a bakai életmű alteregójvá válik, а költő ellentétes konklúzióval
zárja a verset – ami nem szokatlan eljárás az alteregó versek esetében. Bakánál a hagyomány megidézése nem költői cél, hanem eszköz, egy-egy hagyományt közvetítő alteregók
a megidézés által a belső világ kifejezésére adnak lehetőséget. A biblikus hagyomány és
Jézus alakja a versben az a viszonyítási pont, melyhez képest az én meghatározza önmagát, nem a fontos, ki beszél, egy hagyományából kiforgatott jézusi alteregó, vagy a magát bibliai alaphelyzetbe helyező költői (alter)egó, hanem az, hogy a parafrázis a hagyományt beidézve és átértelmezve a költői kifejezés lehetőségét biztosítja.
A túlélés lehetőségét keresve intézik monológjaikat a ciklus lírai énjei Istenhez, a kérés, a nem kérve (nem szívesen) kérés, és a teljes elutasítás stratégiáját is alkalmazva.
A Zsoltár a már idézett „nem kérnélek” és a „Nem kérek tőled szívesen” sorokkal indirekt
módon mégis csak kérést fogalmaz meg, jelezve, mennyire problematikus mindez. Érdemes ezt összevetni a Gecsemáné szempontjából érdekes Fredman szonettjeiből három darabjával, melyekben a lírai én nem kér, hanem „követeli a puszta létet és a nem-akármilyen-itt-létet”11, de még е követelésbe is a kérés hangneme vegyül: „Az asztalvégre húzódnék szerényen / csak még ne küldj el innen, Istenem”. A Fredman szonettek is bibliai szöveget idéznek fel, Jézus paraboláját, melyben a mennyek országát menyegzőhöz hasonlítja
(Máté 22, 2-14; Lukács 14, 16-24.), ebből a jézusi szövegből bomlik ki a vers, melynek
a címben jelölt beszélője az alteregó Fredman.
Baka a Fredman szonettekben „az autentikus létért való könyörgés szonettjeit fogalmazza meg, […]12 annak fölismerése ez a versbe szedett Biblia, hogy az egyszeri vándor
időzése e földön az ember felülmúlhatatlan élménye, s ezt szóban, szó által lehet örökkéörökletessé, maradandóvá tenni”13. A Gecsemáné ennek tükrében nem csak a bibliai szöveg parafrázisának, hanem bakai (ön)parafrázisnak is tekinthető. A Fredman szonettekhez és a címhez képest váratlan a konklúziója: az Úrhoz intézett beszéd célja nem a túlélés, legyen az fizikai, transzcendentális vagy nyelvi, hanem épp a szüntelen túlélés folyamatának lezárása.
A Csak a szavak a fizikai létezést transzformálja a nyelvi létezésbe, a Gecsemáné viszont a szavak által tesz kísérletet a létezés megszüntetésére. Ez a kísérlet a Bakától megszokott stratégia ellentéte, egyben ellentéte a Jézusinak is, aki a túlélésért imádkozva eljut
a halál, az isteni akarat elfogadásáig. A lírai én, mivel tisztában van vele, nem múlhat tőle
11
12
13

Szigeti: i. m. 11.
[…].
Fried István: Van Gogh szalmaszéke. In: Uő: Árnyak közt mulandó árny. Tiszatáj Könyvek,
1999. 87.

62

tiszatáj

e pohár, nem csak a folyamatos búcsúzkodás állapotát, a folyamatot, a túlélést veti el, hanem az isteni akarat elfogadását is: „hogy mégse úgy legyen ahogy Te / Akarod hanem
ahogy én akarom ahogy / Én akarom én akarom Uram.”. Az „ahogy én” megismétlése arra
utal, a választás nem a végeredményre irányul, hanem a választás mikéntjére, beleértve az
időpontot is, az én megháromszorozása pedig a személyes döntést, az isteni akarat figyelmen kívül hagyását erősíti. A második „én akarom” előtt az „ahogy” elhagyása paradox
módon az Isten által kimért sors elfogadását sejteti. Ennek köszönhetően a lírai én nem
a sors irányítására tesz kísérletet – tisztában van ugyanis a kudarccal –, hanem az elfogadás
által annak elfogadására, hogy korlátozott befolyással bír csak tulajdon életére.
A „sorsot kimérő Istennel vitatkozó” lírai én képes elfogadni az Isten által megszabott
végzetet, mert képes megteremteni a vitatkozva elfogadás szituációját. A vers tétje így egyrészt még mindig az ellentmondást erőltető perlekedés, másrészt a végzet elfogadása, ami
így nem okoz alávetettséget. Ami Istentől származik ugyanis, az elfogadhatatlan a lírai én
számára, hiszen az elfogadással az ember alávetné magát egy szeszélyes, komoly dolgokkal tréfáló, nem létező Istennek. Azért veti el végül magát az életet, mert a mindennapi
túlélés is, akárcsak a halál, az Istentől ered.
Jézusnál a búcsúzkodás a halálra készít fel („Utolsó vacsora” − Jézus búcsúbeszédei:
Ján. 14–18; vagy búcsúzó szavai a kereszten. Mát. 27,55–56.; Márk 15, 40.; Luk. 23, 49.
Ján. 19. 25–28.). Baka versében szintén a halálra való felkészülésre utal a búcsúzkodás
gesztusa, de a halál itt nem érkezik el gyorsan. A virrasztás a halálvárás motívuma, az elalvó tanítványokat borok helyettesítik, az alvás pedig mind a versben, mind a bibliai jelenetben az isteni akarat elfogadását jelenti, jelentené. A Gecsemáné lírai énje nem aludhat
el, mert akkor elfogadná Isten döntését: „Te azt hiszed hogy végül elhiszem / Meg sem
halok s megint nyugodtan alszom”. A látás kulcsfontosságú eleme a virrasztásnak, a halálvárásnak, aludni nem más, mint nem látni, nem látni nem más, mint kiszolgáltatottnak
lenni. A virrasztás megfoszt az álmoktól is, így a reménytől, a túlélés reményétől. A megfosztottság állapota tudatos választás, a virrasztás választásának eredménye.
A lehunyt szemhéjak álmot hoznának, viszont nyitott szemekkel a sötétbe néz a lírai
én, nem az isteni attribútumú fénybe, Mózessel vagy Szent Pállal ellentétben. Szent Pált
fény vakítja meg, látja, mégsem látja az Urat, képtelenné válik a cselekvésre, és végül ennek hatására elfogadja az Isten akaratát. Bakánál a látás lehetőséget ad a cselekvésre.
Megcserélődnek a szerepek, Isten, aki „maga a Látás” nem lát, időlegesen elveszíti az irányítást, és az ember, aki nem láthatja Istent, lát, vagyis cselekvővé válik – ennek köszönhetően tépheti ki az angyal kezéből a lírai én a kelyhet, s e szimbolikus gesztussal önnön
Istenévé lesz. Míg Krisztus e kehely múlásáért fohászkodik, addig a Gecsemáné beszélője
passzív, elfogadó tényezőből aktívvá, élet és halál Urává válik. Az elszenvedő emberből
választó ember lesz, még ha a végkimenetel szempontjából valós választása nincs is.
A bibliai jelenet tükörként funkcionál a versben, virrasztó önmagát és Istent láthatja meg
benne „színről-színre” a költő, a látás hatalma pedig a „nap és az óra megválasztásával”
megteremti annak illúzióját, hogy az ember a saját halál vállalásával elkerülheti az alávetettséget.

Tanulmány
K ULCSÁR -SZABÓ ZOLTÁN

Fordítás és (ön)értelmezés
A FORDÍTÁS MINT ELEMZÉS ÉS KOMMENTÁR SZABÓ LŐRINC MŰFORDÍTÁSAIBAN


A magyar műfordítás történetének szakirodalmában szinte általános érvényűnek számít
az az ítélet, mely szerint a líra fordításának 20. századi gyakorlatát (és, akár: elméletét)
a Nyugat költői maradandó érvénnyel határozták meg. A magyar műfordítás mintegy
a Nyugat költőinek teljesítményeivel vált nagykorúvá, sőt ez a fejlemény nemcsak egyszerűen következménye a modern költői nyelv (és poetológia) századeleji forradalmának, hiszen – amint az szintén számtalanszor megállapítást nyert – a Les Fleurs du Mal nevezetes, Babits, Szabó Lőrinc és Tóth Árpád által (bár csak 1923-ra) elkészített fordítása és annak munkálatai a modern magyar költészet nyelvének alakulásán is rajta hagyta a nyomát. A hazai műfordítás-szakirodalom azon (nem túl terjedelmes) része, amely az általános stílustörténeti és esztétikai fejtegetések, illetve fordításkritikai adalékok mellett ítéleteit szövegelemzésekkel is képes volt megalapozni (s erre nem található igazán sok példa),
általánosságban azt a következtetést engedi levonni, hogy a klasszikus Baudelaire-fordító
triász műfordítói gyakorlatát tekintve Szabó Lőrinc az, aki bizonyos értelemben kivételt
képez, amennyiben fordítói elvei nem illeszthetők akadálytalanul ahhoz a Nyugat hagyományának tulajdonított dogmához, amely a műfordító voltaképpeni feladatát a tartalmi
hűséghez való ragaszkodás (vagy, akár: az „értelmező” fordítás) helyett az önelvű, egyedi
költőiségnek a célnyelvben való újrateremtésében jelölte ki.
Az, aki erre az elhatárolásra a műfordítói gyakorlat vagy teljesítmény hatékonyságáról
vagy sikerültségéről megfogalmazott ítéletekben keresné az igazolást, részben ellentmondásos képpel szembesül. A modern műfordítás történetében emblematikus szerepet betöltő Baudelaire-fordításról legtöbb esetben az derül ki, hogy – mint fordítások, legalábbis – Szabó Lőrinc szövegei közvetítik a leghatékonyabban a francia költő nyelvének
elidegenítő erejű modernségét, vagyis azt a hatást, amelyet a Les Fleurs du Mal a költői
nyelv alakulására gyakorolt, Szabó Lőrinc az, aki „Baudelaire-fordítóink közül [a] legbaudelaire-ibb”1. Ez az ítélet, persze, érthető egyszerűen a fordító költői alkatára hivatkozó megállapításként, ám ez sem nyújt feltétlenül magyarázatot arra a különbségre vagy
feszültségre, amely a fordítás mögött sejtett elmélet és a fordítás teljesítményének megítélése között áll elő. A probléma bármifajta megközelítését szükségszerűen meghatározza
az a kérdés, amely azt a poétikai vagy interpretatív mintát kutatja, amely a különböző fordításokban a fordítás és a másik (a voltaképpeni eredeti) szöveg között – még ha csak,
mint legtöbbször, rejtetten is – kirajzolódik. Ebből a szempontból a Nyugat nagy fordítói

1

Rónay Gy., „Baudelaire magyar fordítói”, in Uő, Fordítók és fordítások, Bp. 1972, 210.

64

tiszatáj

közül – már csak diszkurzív kifejtettségük okán is – leginkább Kosztolányinak az utóbbi
évtizedekben joggal nagy figyelemmel övezett fordításelméleti megfontolásai kínálják
a legkézenfekvőbb kiindulópontot, aki, mint arról pl. „egy versről” írt „tanulmánya” tanúskodik, a cél- és forrásszöveg közötti viszonyt lényegében kritikai, poétikai relációként
igyekezett megragadni: itt, mint ismeretes, Goethe Über allen Gipfeln… kezdetű versének
fordítása egy olyan kritikai megközelítést demonstrál, amely a verseket „előbb részekre
bontja (…), s aztán újra felépíti”2, s amely nélkül a műfordításnak az eredetihez való „hűség” egy naiv fogalmáról lemondó elméletei sem jöhetnek ki.3 A hazai fordításkritika ítéleteinek távlatából korántsem magától értetődő, hogy éppen ez a kritikai vagy poétikai
minta lenne a meghatározó Szabó Lőrinc műfordításaiban is, ami legalábbis felveti annak
kérdését, hogy megfigyelhető-e ezekben valamiféle, dominánsan eltérő variáció vagy alternatíva, amely képes számot adni Szabó Lőrinc fordításainak sikeréről is. A kritika és
a fordítástörténeti szakirodalom ugyanis, minden olyan helyen, ahol megragadta a többféle
fordítás léte kínálta alkalmat, hogy összevesse Szabó Lőrinc és valamely kortársa vagy
elődje megoldásait, egészen megdöbbentő módon, lényegében majdhogynem kivétel nélkül Szabó Lőrinc fordítását ítélte meggyőzőbbnek vagy sikerültebbnek. Csak néhány példát felidézve: Baudelaire La Fin de la journée c. versének fordításai azt példázzák, hogy
bizonyos önkényességei ellenére Szabó Lőrinc – részint az élőbeszédhez való közelítés révén – pontosabban adja vissza a szabálytalan mondatszerkezet szerepét Baudelaire-nél,
mint Kosztolányi (Rába György4); Tóth Árpád fordításairól írt kritikája – a két műfordítói
gyakorlat összevetése alapján is – visszaigazolást nyer szintén Rábánál5; Villon-fordításai
pedig József Attiláéit múlják felül (Halász Gábor szerint6); de ugyanilyen jól jönnek ki az
összevetésekből a Goethe-fordítások is7; sőt Shakespeare-fordításainak színházi használhatóságáról is olvashatók hasonló összevetések8, Kardos László szerint általában is elmondható, hogy „szinte mindig hívebb a tartalomhoz, mint versenytársai”9 – a sor még
hosszasan folytatható volna. Persze – hangozhatna az ellenvetés – nem egészen mellékes,
hogy melyek azok a normák vagy elvárások, amelyeken ezek az összehasonlítások alapulnak.
Már csak ezért is érdemes röviden felidézni azokat a visszatérő megfogalmazásokat és
különbségtételeket, amelyek a Szabó Lőrinc műfordítói teljesítményét leíró vagy mérlegelő írások kritikai nyelvét meghatározzák. Ezek alapján Szabó Lőrinc fordítói stratégiáját
elsősorban „elemző”, értelmező hajlama tünteti ki: általában az intellektuális tudatosság

2
3

4
5
6
7
8
9

Kosztolányi D., „Tanulmány egy versről”, in Uő, Nyelv és lélek, Bp. 19993, 409.
Nagyon hasonló megfogalmazást Kosztolányi műfordítói gyakorlatának jellemzésében l. pl. Szegedy-Maszák M., „Fordítás és kánon”, in Kabdebó L. et al. (szerk.), A fordítás és intertextualitás
alakzatai, Bp. 1998, 77. („Kosztolányi ezzel szembe a szakasz egészét bontotta részekre és alakította át új egésszé”).
Rába Gy., A szép hűtlenek, Bp. 1969, 241., 257., 278.
Uo., 379–280.
Halász G., „Szabó Lőrinc Villon-fordítása”, in Uő, Tiltakozó nemzedék, Bp. 1981, 1082.
Pl. Gyergyai A., „Goethe magyarul”, in: Nyugat 1932/24, 636.
Németh A., „Szabó Lőrinc Shakespeare-fordításai”, in: Filológiai Közlöny 1973/1–2.
Kardos L., „Szabó Lőrinc: Örök Barátaink”, in Uő, Vázlatok, esszék, kritikák, Bp. 1959, 387.

2008. július

65

jellemzi (Szabolcsi Miklós10); Németh László az 1932-es Goethe-antológia fordításait méltatva az eredetiben („egy másik ember” homályos „belső világában”) implikált kimondatlan fordítói „megfejtésének” teljesítményére irányítja a figyelmet11; az Omar Khajjám-fordítás két változatának összevetéséből pedig egyfajta fejlődés is kirajzolódik, amelynek során az érett Szabó Lőrinc egyre nyilvánvalóbbá képes tenni az „uralkodó Gondolatot”
(Kardos László12); a Shakespeare-szonettek fordításainak nyelvi szabadosságai szintén az
értelemösszefüggések feltárását szolgálják (Szentkuthy Miklós 13). A célszöveg és az eredeti
közötti viszony elsődlegesen hermeneutikai folyamat, amelynek egyik jellemző leírása rész
és egész körszerűségének mintáját állítja előtérbe, azt sugallva mintegy, hogy a fordítás
feladata elsősorban az eredetiben megbúvó vagy azt meghatározó gondolati súlypont feltárása vagy kidolgozása volna. „A mondandó magját tapogatja ki, – írja pl. Kardos –
pontosabban a versnek azt a részletét ragadja meg, amely mintegy a tartalom zömét hordozza. Ezt a belső súlypontot aztán kivési, megmintázza, fénybe állítja – ha a nyelvi,
verstechnikai szükség úgy kívánja, akár a szomszédos szövegrészek rovására is. Az idegen
szövegből (…) a gondolati elem izgatja elsősorban.”14 Ez a leírás szinte visszhangozza azt
az alapelvet, amelyet a fiatal Szabó Lőrinc éppen Babits „fordító-elméletének” tulajdonított: az eszményi fordító képes körülhatárolni vagy kiemelni az idegen szöveg középpontját („tudja, mi a fontos, min van a hangsúly, mi a lényeg”15), amelynek megértésén a fordítás sikere vagy kudarca múlik. A fordítás egyfajta kommentár.
Az ilyen és hasonló megfogalmazások (amelyek persze egy bizonyos, ma már sok tekintetben némiképp éltesnek mutatkozó kritikai eszmény és érvelésmód tanúbizonyságai)
egyből eligazítanak a fordítás sikerültségének egyéb, inkább, poétikai összetevőinek Szabó
Lőrincnél játszott (vagy legalábbis Szabó Lőrinc fordításaiban érzékelt) szerepével kapcsolatban is. Szabó Lőrinc fordításaiban kevesebb hangsúly esne az eredeti nyelvi vagy
poétikai sajátosságaira, mint a célszöveg imént jellemzett értelmező-megfejtő teljesítményére. Rába történeti ítélete is éppen ebben az összefüggésben távolítja el Szabó Lőrinc
fordításfelfogását, mely „bizonyos értelemben a magyarázó fordítás elvéhez tér vissza”
(Kiem. K. Sz. Z.), a „szimbolizmus” költészeteszményétől16, ami egyebek mellett abban
mutatkozna meg, hogy fordításainak „jellemző hajlama a fogalmi közlés kiemelésére”
gyakran a „hangszimbolika” elhanyagolásával jár együtt.17 Mindez azonban (legtöbbször)
nem kritikailag, nem esztétikai fogyatékosságként fogalmazódik meg a recepcióban: bár
Szabó Lőrinc számára – aki költészetének leggyengébb pillanataiban sem enged a formai
tökélyből – a „tartalmi hűségen” áll vagy bukik a fordítás sikere, ritkán kapható „formai
szabadosságon”, a fiatal Goethéhez Halász Gábor megfigyelése szerint pedig egyenesen
10
11
12
13
14
15

16
17

Szabolcsi M., „Szabó Lőrinc műfordításai”, in Uő, Költészet és korszerűség, Bp. 1959, 141.
Vö. Németh L., „Műfordítók csalétke”, in Uő, Két nemzedék, Bp. 1970, 407.
Kardos, „Szabó Lőrinc: Omar Khájjám magyarul”, in Uő, i. m., 378.
Szentkuthy M., „Shakespeare szonettjei”, in: Válasz 1949/3–4, 272.
Kardos, „Szabó Lőrinc: Örök Barátaink”, 385.
Szabó L., „Babits Goethe-fordítása”, in Uő, Könyvek és emberek az életemben, Bp. 1984, 337.
(eredetileg: Nyugat 1921/10, 793.)
Rába, i. m., 450.
Uo., 395. Szabó Lőrinc-monográfiájában Rába már több kétséget is megfogalmaz a költő fordításainak nyelvével kapcsolatban: Uő, Szabó Lőrinc, Bp. 1972, 125–126.

66

tiszatáj

„technikai bravúrokkal” közelít, amelyek között a hanghatások visszaadása is fontos szerepet játszik.18 A leírások inkább e fordítói nyelv sajátosan költőietlen vagy dísztelen hatására helyezik a hangsúlyt, aminek elsődleges teljesítménye abban állna, hogy Szabó Lőrinc
(a református egyház egykori jelöltje a zsoltárok újrafordítására) képes a legkülönbözőbb
költői világokat természetes, „mai” élőnyelven megszólaltatni19. Ez azonban Szabó Lőrinc
fordítói gyakorlatában nem zárja ki a historizálást 20, hiszen – az itt is jobbára egybehangzó fordításkritikai ítéletek szerint – az archaizálásnak az argónyelvi elemek, az időnként túlzott alkalmazása miatt elmarasztalt enjambement-technika, az „agresszív”,
„durva”, „nyers” fordulatok társaságában21 egyfajta elidegenítő hatás kifejtésében is szerep juthat, amely éppen az eredeti „költőiségének” stíluseszményét bontja meg. A Szabó
Lőrinc-fordítások nyelvének leírásaiban rendre szerepel az ennek – sokszor a „nyugatos”
fordítói hagyománnyal szembeállítva feltűnő – egyfajta „puritánságára” vagy szegénységére, továbbá „prózaiságára” vagy „szószerintiségére”, gyakran pl. a klasszikus formák pátoszát visszavonó „zeneietlenségére”22 tett hivatkozás, sőt a költő revideált fordításai (pl.
a Baudelaire-fordítások átírásai) – a költő versnyelvének alakulásával párhuzamban –
méginkább hangsúlyossá teszik a lírai nyelv deszecesszionizálására való törekvést.23
Ezek a jellemzések ebben az összefüggésben is sokat elárulnak arról a vonatkoztatási
keretről, amely meghatározza őket: viszonylag egybehangzóan arra utalnak, hogy Szabó
Lőrinc költői nyelve a „költőiség” egy – elsősorban a klasszikus modern szecesszió meghatározta – artisztikus fogalmához képest nyer bennük leírást, s – ami jelen szempontból
talán a legfontosabb – „szószerinti” és „prózai” hatásuk mintha magát a „költőiséget” értékelné újra, és mivel fordításokról van szó, feltételezhető, hogy ezt éppen a forrásszövegekkel vagy a forrásszövegekben hajtja végre. Mintha voltaképpen arról lenne szó – a recepció tanúsága szerint legalábbis –, hogy Szabó Lőrinc a fordításokban valóban a prózát,
a „prózai” elemet tenné érzékelhetővé az eredetiben (s itt nyilvánvalóan inkább a kifejezés
hegeli – és tágabb köznapi – jelentéskörét érdemes szem előtt tartani, mint valamely
műfajelméleti vonatkozását): azt a prózai mozzanatot, amely az eredetiben is (rejtetten,
vagy a poétikai illúzió által eltakarva) szükségszerűen ott munkál. A „magyarázó” vagy
„értelmező” fordítás fentebb idézett megfigyeléseinek értelmében ezt a „prózai” elemet –
18
19

20

21

22

23

Kardos, i. m., 384.; Halász, „Goethe-antológia”, in Uő., i. m., 1093.
Ezt az ítéletet l. pl. Rába, i. m., 130–131. Ez a műfordítói eszmény Szabó Lőrincnél leggyakrabban
az eredeti „egyszerűségének” megőrzéseként nyer megfogalmazást, vö. pl. Szabó, „Tóth Árpád
Wilde-fordításai”, in Uő.1984, 397.
Példákat l. Rába, uo., ill. Gyulai [Kiss] N., „A fordítói technika életszerűsége”, in Kabdebó et al.
(szerk.), 264. Szabó Lőrinc többek közt éppen azt méltatja Babits Goethe-fordításában, hogy nem
esik abba a hibába, hogy „a szenvedély nyugodt, klasszikus elbeszélését lázas tónusban modern
nyugtalansággal” akarná átszőni (Szabó, „Babits Goethe-fordítása”, uo.). Hogy ez a jellemzés találó volna-e Szabó Lőrinc saját fordítói gyakorlatára, az már más kérdés.
A jellemzéseket l. Rába, i. m., uo.; Szabolcsi, 143–150.; Kardos, „Szabó Lőrinc: Omar Khájjám
magyarul”, 378. Szabó Lőrinc Villonja pl. „nyersebb”, „kegyetlenebb” (Uő., „Szabó Lőrinc: François Villon Nagy Testámentuma”, 380.), kevésbé „mélabús” vagy „meghitt” (Just B., Botrány,
Bp. 1940, 20.), mint az eredeti.
Kardos, „Szabó Lőrinc: Örök Barátaink”, uo.; Rónay, „Örök Barátaink”, in: Magyar Csillag
1942/3, 152–154.
Vö. pl. Szegzárdy-Csengery J., „Költészet és műfordítás”, in: Vigilia 1983/9, 693–694.

2008. július

67

első körben – a szöveg ama központi gondolati elemében, „magjában” lehetne kézenfekvően azonosítani, mely Szabó Lőrinc számára a legfontosabb, s érdemes ezt a képletet avval a különbségtétellel szembesíteni, amellyel Kosztolányi éppen az említett „tanulmányában” élt, ahol is Goethe remekének prózai és szószerinti fordításával „(»Minden ormon
nyugalom van, a facsúcsokon alig érzesz egy leheletet. A madárkák hallgatnak az erdőkben. Várj csak, nemsokára pihensz te is.«) demonstrálta a forma jelentőségét a műalkotásban: „a »gondolat« megmaradt, az »eszme« külsőleg nem változott. De a gondolatot
többé nem találjuk eredetinek, az eszmét se mélynek. Olyan gondolat ez, melyet egy
thüringiai erdész mondhatott, olyan eszme, melyet egy kiránduló írhatott egy képes levelezőlapra, mindennapi gondolat, elcsépelt eszme, mely nem idézi föl immár azt a végtelent, mely a költemény sorainál reánk fuvall”. 24 Bár Kosztolányi már korábban leszögezi,
hogy „a próza és a vers közötti űrt nem lehet teljesen áthidalni”25, mégis úgy tűnik, hogy
éppen ez az, amire a kritika (és a fordítás is – mint egyfajta kritika) kísérletet kell, hogy
tegyen, hiszen a költemény megismételhetetlen egyedisége éppen abban rejlik, amit
a „prózai” elem (a „mag” vagy a prózai fordítás) nem tud visszaadni, „minden igazi költemény csak önmagával egyenlő”, szögezi le Kosztolányi26. Az olyan fordítás, amely a „prózai” elem kidolgozását tekintené feladatának, illetve (hiszen voltaképpen inkább erről van
szó) a Kosztolányiénál is nagyobb gyanúval közelít az említett űr áthidalásának lehetőségéhez, talán éppen itt ütközik legerőteljesebben önnön korlátaiba.
Mindez még világosabbá válik a Szabó Lőrinc fordítói gyakorlatára vonatkozó, erőteljesebben kritikai érvek tükrében. Ezek egy része egyszerűen hibákra mutat rá, olyan hibákra, amelyek sejthetőleg egy műfordító műhelyt sem kerülnek el: pl. – noha éppen ebből a szempontból a kevésbé könnyelműek közé sorolható – Szabó Lőrinc sem mindig
eléggé járatos a forrásmű filológiája vagy kiadástörténete (olyankor akár a szövegváltozatok státuszának) kérdéseiben, továbbá a nyelvi nem- vagy félreértés réme sem mindig kerüli el.27 Ennél – jelen összefüggésben – többet elárulnak azonban azok a kritikai érvek,
amelyek éppen Szabó Lőrinc műfordításainak imént tárgyalt „prózai” jellegét marasztalják el, pontosabban ezek bizonyos következményeire mutatnak rá. Arra pl., hogy ez
a versbeszéd azáltal, hogy túlságosan sok dísztelen élőnyelvi elemet, túlságosan sok prózát
visz a fordított szövegekbe, sok esetben kortalanná, egymáshoz túlságosan hasonlatossá
teszi őket28, valamint – s jelen szempontból ez a legérdekesebb – bizonyos (alapvető) líratípusokhoz egyszerűen nincs hozzáférése: még a Chanson d’automne fordításában is van
„valami kis dac, lázadás, keserűség”, állapítja meg Rónay György, Szabolcsi Miklós szerint
pedig „általában a dallamos, póztalan egyszerűséget, a raffinement-mentes közvetlenséget
szereti a legkevésbé tolmácsolni”.29 Éppen a líra olyan, kitüntetett „zeneiséggel” bíró for24

25
26
27

28
29

Kosztolányi, i. m., 412. A „próza” és a jelentés azonosítása Szabó Lőrincnél is megtalálható:
Szabó, „Tóth Árpád Wilde-fordításai”, 398.
Kosztolányi, i. m., 410.
Uo., 411.
A megbízhatatlan forráshasználatról l. pl. Kontor I., Szabó Lőrinc lírafordításai németből (dissz.),
Miskolc 2000, 33–34. A Villon-fordítások nyelvi tévedéseihez l. Just, i. m.
Szabolcsi, 148–149.
Rónay, i. m., 152; Szabolcsi, 147. L. a két fordítást: „Ősz húrja zsong, / Jajong, busong / A tájon, /
S ont monoton / Bút konokon / És fájón. / S én csüggeteg, / Halvány beteg, / Míg éjfél / Kong,

68

tiszatáj

máit tehát, lehetne hozzáfűzni, amelyekben a „prózai”, a „gondolati” elem a legkevesebb
jelentőséggel bír, vagy éppen olyan „elcsépelt”, mint az, amit az Über allen Gipfeln… mögött Kosztolányi prózai fordítása tárt fel!
Nyilvánvaló persze, hogy valójában nem a színtiszta zeneiség ma már aligha túl sokatmondó költői illúziója, hanem éppen a formai (lírai) és tartalmi vagy referenciális
(prózai) sík szoros egymásbafonódásának alakzatai, vagy az ezekre alapuló kompozíciók
azok, amelyekhez tehát a prózai „mag” kihántolása önmagában nem juttat közelebb. Márpedig, írja hasonló összefüggésben Szegedy-Maszák Mihály, „a rövid lírai verseknek gyakori tulajdonsága, hogy a jelentő ismétlődése mintegy kiemeli a szöveg leglényegesebb részét”30 – pontosan azt hajtva végre tehát, ami az eddigiek alapján Szabó Lőrincnél a fordítás teljesítményének tulajdonítható. Szabó Lőrinc itt mint azon fordítók állítólagos képviselője demonstrálná, mintegy negatív úton, e megállapítás érvényét, „akik meg vannak
győződve a jelentett elsődlegességéről”. Ebben az összefüggésben Baudelaire Les chats c.
költeményének átültetése mellett31 Szabó Lőrinc Blake The Tygerjéről készített fordítása
példázza, hogy ez a fordítói stratégia adott esetben jóval kevesebbet képes megragadni
akár az eredeti gondolatiságából, mint az, amelyik – s ennek képviselője Kosztolányi –
a jelölő síkját tartja elsődlegesnek. Az összehasonlítás, különösen a két szöveg egészét te-

30
31

csak sirok, / S elém a sok / Tűnt kéj kél. / Óh, múlni már, / Ősz! hullni már, / Eresszél! / Mint
holt avart, / Mit felkavart / A rossz szél…” (Őszi chanson, Tóth Árpád) – „Zokog, zokog / az ősz
konok / hegedűje, / zordúl szivem / fordúl szivem / keserűre. / Fullaszt az éj; / arcom fehér; /
s ha az óra / üt: zokogok, / régi napok / siratója. / S megyek, megint / hányódni, mint / az elárvult /
zörgő levél, / mellyel a szél / tovaszáguld.” (Őszi dal, Szabó Lőrinc). Az eredeti: „Les sanglots
longs / Des violons / De l’automne / Blessent mon coeur / D’une langueur / Monotone. / Tout
suffocant / Et blême, quand / Sonne l’heure, / Je me souviens / Des jours anciens / Et je pleure;
/ Et je m’en vais /Au vent mauvais / Qui m’emporte / Deçà, delà, / Pareil à la / Feuille mort.”
A két változat összevetéséből már első pillantásra kiugranak Szabó Lőrinc műfordítói gyakorlatának meghatározó sajátosságai, nemcsak az akusztikai effektusok iránti viszonylagos érdektelensége, hanem az eredetiről alkotott interpretáció rész-egész elvű kiemeléssel végrehajtott megjelenítése: miközben Tóth Árpád méltán emlékezetessé vált fordítása, amely kissé talán összezilálja
az eredeti szintaktika felépítését és lexikailag is több licenciával él, nemcsak az eufonikus effektusokat erősíti fel, hanem a hangképzeteket megjelenítő szinonimák halmozásában talán még túl is
tesz Verlaine szövegén, addig Szabó Lőrinc a „zokog” többszörös ismétlésére korlátozza magát,
amivel nyilvánvalóan a „langueur monotone” monotonitását húzza alá vagy érzékelteti. Nehéz
kérdés volna annak megítélése, hogy valóban Szabó Lőrinc változata-e a „dacosabb”, mindenesetre Tóth Árpád fordítása az, amelyben a lírai hang (illokúciós modalitását tekintve) aktívabbnak mutatkozik: pl. – az eredetiben nem szereplő – felszólítást intéz az őszhöz.
Szegedy-Maszák, 78.
A példát l. már Somlyó Gy., „Két szó között”, in Bart I. – Rákos S. (szerk.), A műfordítás ma, Bp.
1981, 109–117. Itt arról esik szó, hogy a vers nevezetes, Jakobson–Lévi-Strauss-féle strukturális
elemzése nem követhető nyomon a Szabó Lőrinc fordította szövegen. Somlyó azonban elsősorban
éppen azt a kérdést fogalmazza meg tanulmányában, hogy a „formahűség” dogmája, a „külső alak
átültetésének” elsődlegessége, amely, még ha kimondatlanul is, a két nyelv struktúráinak összemérhetőségét feltételezi, vajon „ma is korszerű formahűségről” tanúskodik-e (vö. ehhez még uo.,
144–145.)

2008. július

69

kintve, önmagában kissé igazságtalan32, a vers 5. szakaszáról nyújtott fordítások szembeállítása azonban nem tanulság nélküli. Szabó Lőrinc Szegedy-Maszák szerint, „túlzottan
tömörnek találhatta e négy sort, és ezért az eredeti angol szövegnek az első felét egyszerűen figyelmen kívül hagyta”, míg Kosztolányi változata épp itt nyújtja az egész darabokra
bontásának és „új egésszé” való összerakásának meggyőző példáját. Aligha volna itt célravezető a két fordító nyelvismeretének elmélyültségét mérlegre tenni (vélhetőleg egyikük
sem az angolban volt a legotthonosabb az idegen nyelvek közül), Szabó Lőrinc (itt Rába
szerint is „felületes”) megoldására aligha itt kereshető a magyarázat. Szabó Lőrinc korántsem tekintette önmagában poétikai értéknek a „tömörséget” (Tóth Árpád Oscar Wilde The
Ballad of Reading Gaol c. költeményéről készített fordítását elemző írásában pl. épp avval
magyarázza az eredeti szöveg és a benne megidézett világ egyszerűségének eltűnését, hogy
a magyar fordító „mindenütt tömörít, sűrít, díszít”33), s adott esetben valóban éppen
a gondolati, „prózai” mag kiterjesztésével kísérelte meg visszaadni (akár: megfejteni) az
eredetit. Voltaképpen itt is erről van szó: ugyan valóban elhagyja a szóban forgó szakasz
(„When the stars threw down their spears, / And water’d heaven with their tears, / Did he
smile his work to see? / Did he who made the Lamb made thee?”) első két sorának antropomorfizmusát (amellyel végsősoron Kosztolányi is balszerencsével járt, akit itt mintha
éppen a jelölők ismétlődése vezetett volna félre, amikor a 2. sorban megváltoztatta az
alanyt, eltüntetve így a szikrázó csillagok könnyezésének metaforáját: „Hogy a csillagfény
kigyúlt / s az ég nedves könnye hullt”), ám cserébe pontos meg- vagy kifejtését nyújtotta
a szakasz legnagyobb tétjét hordozó 3. sornak. Kosztolányinál, akinek itt a „made” (az alkotottság) ismétlődésének visszaadása tűnik a legfontosabbnak („Rád mosolygott alkotód? / Ki bárányt is alkotott?”), amivel még az eredeti szakasz rímképletét is megváltoztatja, nem szorul kifejtésre a titokzatos alkotó mosolya és teremtmény megpillantása közötti különbségtétel: a szövegek szintaktikai felépítését (sőt akár még a szótagszámokat)
tekintve az is megállapítható, hogy Kosztolányi itt talán az eredetihez képest is túlságosan
tömöríti Blake-et. Szabó Lőrinc a „did he smile his work to see?” kérdést viszont egész
kérdéssorozatban magyarázza („S amikor befejezett, / mosolygott rád mestered? / Te
voltál, amire várt? / Aki a Bárányt, az csinált?”), méghozzá úgyszintén a 3. sorra helyezve
a voltaképpeni hangsúlyt. Ez a kérdés („Te voltál, amire várt?”) a teremtő szándék és a teremtett közötti azonosságra vagy kontinuitásra irányul (vagyis azt nem veszi eleve adottnak34), aminek egyebektől – pl. lehetséges bölcseleti jelentéskörétől – eltekintve az lehet
az egyik fontos funkciója, hogy épp ezáltal nem lesz redundáns a szakaszt záró kérdés.
Egyébként Szabó Lőrinc még az olyan helyeken is megtalálja a módot arra, hogy bemutassa vagy „megmagyarázza” az eredeti szöveget meghatározó alakzatot, ahol él a „tömörítés” vagy a poliszémia adta lehetőségekkel. Példaként egy olyan, érdekes hely szolgálhat, ahol a magyar nyelv egy adottságát használja fel az eredeti szöveg jelentésének bő32

33
34

Szegedy-Maszák pl. a versnyitány azon megoldását részesíti előnyben, amely Rába szerint, akinél
az összevetés először megtalálható, „Szabó Lőrinc természetesebb első strófája mellett (…) esetlenebbnek tűnik” (Rába 1969, 341.).
Szabó, i. m., 400.
Rába szerint Szabó Lőrinc „megoldása az eredeti első két sorát mellőzi; felütéssel (Auftakt) bővíti
viszont sorainak metrikai terét, s ez az ötlet fordulatainak is több variációs lehetőséget ad.”
(Rába, i. m., uo.).

70

tiszatáj

vítésére. Goethe egy ifjúkori versének, a Grenzen der Menschheitnak (Az emberiség határa) azon – egyébként természettudományosan is megalapozott – képét, amely azt fejti
ki, hogy az (isteni) villám megtermékenyíti a földet („Wenn der uralte / Heilige Vater /
Mit gelassener Hand / Aus rollenden Wolken / Segnende Blitze / Über die Erde sät”), azáltal defigurálja, hogy észreveszi, hogy a magyarban – ellentétben a „säen” igével, amit
Goethe itt csak metaforaként tud alkalmazni – a „vet” ige mindkét jelentéssíkon szószerint érvényes (villámot éppúgy lehet vetni – már akinek erre hatalma van –, mint magvakat). A költemény többi magyar fordítója (Kazinczy, Szász Károly, Dóczi Lajos) nem él ezzel a lehetőséggel (mindegyik a „szór” igét használja), Szabó Lőrinc változata („villámvetéssel / áldja a földet,”) azonban ennek ellenére megtartja az áldás jelentését is, s így az
eredeti defigurált metaforát voltaképpen többszörösen kifejtve adja vissza a szóban forgó
helyet, úgy, hogy mintegy meg is mutatja az ekvivalenciának vagy a két nyelv illeszkedésének a határait.
Akárhogy is, a jelölő vagy a jelölt elsődlegességére helyezett eltérő hangsúlyok ellenére
Szabó Lőrinc és Kosztolányi – jóval kifejtettebb – fordításfelfogása nem minden tekintetben mond ellent egymásnak. Szabó Lőrincnél is megtalálható pl. a Kosztolányitól ismert
(átvett?) hasonlat, amely a műfordítást olyan versnek tekinti, amelynek „ihlete” egy már
létező költeményben azonosítható. 35 Az Örök Barátaink I. kötetéhez írt előszó, amely
a műfordítót házigazdához hasonlítja36, maga is több alkalommal a kritikai, elemző leírással
vetette össze a fordító feladatát, s ebben az összefüggésben különösen annak a szakadéknak az áthidalását tartotta lényegesnek, amit Kosztolányi „a próza és a vers közötti űrként” írt le, és ezt a nyelv különleges, érzéki tapasztalataként jellemezte, némiképp ellentmondva a műfordítói munkásságáról imént idézett vélekedéseknek („megjelölhetem
pontos műszavakkal a formáját, rím- és ritmusképletét; hiába, a hallgató nem látja a színt,
nem hallja, nem érzi a nyelv, a képek, a tömörség és kapcsolásmód külön szuggesztív erejét és ízeit, nem veszi át azt az érzéki idegzsongást, ami a tárgyi, gondolati közölnivalón túl
még szintén ott van a versben”, „a költői fordítás […] túlmegy a fogalmi közlés határán”37).
Ezt a nem különösebben eredeti különbségtételt először – Kosztolányi híres megfogalmazásával38 érdekes viszonyba állítható módon – a képi és a nyelvi ábrázolás ellentétével állítja párhuzamba39, a szöveg későbbi változatában40 pedig a zene hasonlatával él („Az ide35

36
37
38

39

40

Vö. Kosztolányi, „Előszó a Modern Költők második kiadásához” (1921), in Uő. 19993, 510. („Itt az
ihlető alkalom, az ideál nem egy hangulat hamar szétfoszló párája, […] hanem az eredeti, egy
vers, melyről a műfordító-költő egy másik verset ír.”) ; Szabó, „A műfordítás öröme”, in Uő., i. m.,
8. („Az ideális műfordító: költő, aki időnként kész művekből kapja a teremtő ihletet.”).
Vö. Szabó, „Bevezetés az Örök Barátaink I. kötetéhez”, in Uő., Örök Barátaink I., Bp. 2002, 5.
Uo., 6. Vö. még „Bevezetés a Válogatott Műfordítások című kötethez”, in uo., 14.
„Az igazi műfordítás nem is úgy viszonylik az eredetihez, mint a festmény másolatához, hanem
inkább úgy, mint a festmény ahhoz a tárgyhoz, melyet ábrázol: a festmény hűbb, becsületesebb,
igazabb, mint a fotográfia.” (Kosztolányi, „Ábécé a fordításról és ferdítésről”, in Uő., i. m., 512.).
„A nyelv, amellyel [a költői fordítás] az új képet festi (…), nem olyan, mint akár a legművészibb
képmásolók grafitja, színes krétája vagy olaja. A kréta, a festék mindenütt egyforma, természetes
restségét föltétlen engedelmességre szoríthatja a tökéletes technikai tudás. A nyelvnek külön sajátságai, örök parancsai, változó szeszélyei és szakadatlan friss rögtönzései vannak.” (Szabó, „Bevezetés az Örök Barátaink I. kötetéhez”, uo.)
Uő., „Bevezetés a Válogatott Műfordítások című kötethez”, uo.

2008. július

71

gen költői művet le kell játszani”). A fordítás és a zenei előadás párhuzamát itt is a nyelvek
sokfélesége és a másik médiumnak tulajdonított egyetemesség módosítja: a fordító hegedűje maga „a nyelv, amelyre fordít” – Kosztolányi már többször idézett tanulmányában
ugyanez a hasonlat a prózai kommentár és a költői fordítás szembeállítását illusztrálta.41
Noha ez a Goethe klasszikusának szentelt elemzés önmagában távolról sem világítja meg
Kosztolányi fordításelméletének minden összefüggését, jelen munkában érdemes továbbra is fontos viszonyítási pontként kezelni, különösen azért, mert Kosztolányi itt saját
fordítását is értelmezve illusztrálja a költőiség mibenlétéről alkotott elképzelését, egy
olyan szöveg fordításával, amelyről – nagyon sokak mellett – Szabó Lőrinc is elkészítette
a maga változatát42, s amelynek különleges hatását általában nagyrészt a zeneiségével szokás magyarázni, oly módon méghozzá, hogy a versen általában éppen a „dallamos, póztalan egyszerűséget, a raffinement-mentes közvetlenséget” előtérbe állító líraeszmény is demonstrálható lesz (nem mellesleg: a költőiség egy olyan fogalma tehát, amely – még ha
nagyon sok áttételen keresztül is – sejthetőleg Rába azon, már idézett ítéletének is alapul
szolgál, amely a „magyarázó” fordítás Szabó Lőrincnek tulajdonított elvét történetileg bizonyos értelemben meghaladottnak minősítette).
Közismert, hogy az Über allen Gipfeln… páratlanul sokrétű utóéletében, amelyben
a zenei feldolgozások felmérhetetlen sokaságától a legkülönfélébb politikai célú átiratokig43
minden megtalálható, több olyan meghatározó értelmezés is akad, amely a szöveget magának a „lírának” a paradigmájaként tárgyalta, csak a legjelentősebbeket említve pl. Emil
Staiger és Theodor W. Adorno munkáira lehetne itt hivatkozni. Staiger poétikájában
a vers „a lírai stílus legtisztább példája”: rajta nyer bemutatást a „das Lyrische” azon műnemteremtő sajátossága, hogy benne a „lélek” nem megalapozott instanciája közvetlenül
fejeződik ki, ami itt „a szavak jelentésének és zenéjének egységében” mutatkozik meg.44
Adorno híres beszédében a „lírai tökély” példája a vers, amely egy önmagának elégséges
élményt mutat fel, s éppen azáltal, hogy egyáltalán nem tematizálja, sőt mintegy tagadja
ennek lehetséges társadalmi vonatkozásait, tárja fel líra és társadalom viszonyát. A költészet az általa felkínált látszat formájában (amely egyben létezés és nyelv egységéé is) tesz
tanúbizonyságot annak ellenpontjáról: társadalmisága abban áll, hogy „a természet látszatát” felkeltve „fenséges iróniával” tanúskodik az elidegenedett szubjektum létének szenvedéséről.45
A vers valóban több támpontot nyújt a tökéletes vagy közvetlen (és: hangzó, zenei) líraiság mibenlétének megragadásához. Már textológiai bonyodalmai46 is nagyrészt abból
41
42

43

44
45

46

Kosztolányi, „Tanulmány egy versről”, 411.
Ezt Rónay György sikerültebbnek és pontosabbnak ítéli Kosztolányi és Tóth Árpád fordításaihoz
képest: Rónay, i. m., 153.
Ezek spektruma Brechtnek a Goethe-pretextust a társadalmi részvétet nélkülöző szépségfelfogás
emblémájaként idéző Liturgie vom Hauchjától egészen a Der Stürmerben 1943-ban közölt, idézhetetlenül ízléstelen antiszemita versezetig terjed. A költemény recepciótörténetéről l. W. Segebrecht, Johann Wolfgang Goethes Gedicht »Über allen Gipfeln ist Ruh« und seine Folgen, München/Wien 1978.
Vö. E. Staiger, Grundbegriffe der Poetik, München 1971, 11–13.
Vö. Th. W. Adorno, „Rede über Lyrik und Gesellschaft”, in Uő, Noten zur Literautr (GS 11),
Frankfurt 1997, 53–54.
A keletkezéstörténethez vö. Segebrecht, 17–19.

72

tiszatáj

fakadnak, hogy első „kézirata” az Ilmenau melletti ház falára vésett inskripció, amelyről
nemcsak a kortársi lejegyzések, de még a róla készített fotó is csak részleges tanúbizonyságot szolgáltatott: bár némiképp kétségesnek tűnik, hogy Goethe, aki csak évtizedekkel
elkészülte után rendezi sajtó alá a szöveget, minden előkészület nélkül, a pillanatnyi ihlettől vezérelve írta le (illetve, inkább: fel) a nevezetes sorokat, a keletkezéstörténet mégiscsak egy olyasfajta közvetlenség illúzióját vetette fel, amely a verset a lehető legtávolabb
helyezte minden irodalmi vagy írásbeli reflexivitástól. Különleges hatásáról itt aligha van
mód meggyőző magyarázatot adni, annyi azonban a szakirodalom alapján sejthető, hogy
ez nem független páratlanul ökonomikus zeneiségétől, amely a tömör, de különösebb lexikai vagy szemantikai kihívást nem hordozó szöveget strukturálja, pl. azáltal, hogy
a rímpárokat és más hangzóismétléseket soron belüli és rímkapcsolatokon túli ismétlődésekkel terjeszti ki: „Kaum” – „Hauch” – „auch”; „Warte” – „walde” – „balde”; vagy épen az
e és l hangzók visszatérése az első keresztrím után a „Die Vögelein schweigen im Walde.”
sorban stb.47). Aligha meglepő innen nézve, hogy amikor Kosztolányi írása a verseknek
a versek gyakran (mint itt is) banális tárgyával való összekeverése ellen érvel, és a költemény „lelkét” a vers (nyelvi) testéből kiindulva igyekszik feltárni, egyenesen amellett érvelve, hogy a „lélek nem egyéb, mint a szerveink működésének finom terméke”, erre
rendre olyan kifejezésekkel tesz kísérletet, amelyek Goethe alapvetően a „csend” tematikus súlypontja köré szervezett versének hangképzeteit idézik fel: „a betűkből kiáramló
földöntúli hangulatról”, arról a végtelenről beszél, „mely a költemény sorainál reánk fuvall”, továbbá olyan hangról, „melyet a visszhang teljesít ki”.48
Aligha véletlen, hogy az elemzés elsősorban a vers ritmikai és metrikai sajátosságainak
megfejtésére tesz kísérletet, amelyeket Kosztolányi ugyan egy meglehetősen közvetlen tematikus (vagy mimetikus) egzegézis számára mozgósít („Ez a vers hatalmas szívdobbanással kezdődik”, amelyet később „megnyugvás”, ezután még egy gyors „pogány menádtánc” s végül a halál követ), ám a rendelkezésére álló magyar fordítások bírálatában, majd
saját változatának bemutatásában azt is nyilvánvalóvá teszi, hogy a fordítás sikere (és egyáltalán: a benne feltárulkozó értelmezés) itt valóban különleges mértékben függ a szöveg
hangzóságának visszaadásától. A Kosztolányi nyújtotta, eléggé vitatható metrikai jellemzésen aligha érdemes fennakadni, hiszen a profi germanisták nyújtotta leírások is kudarcok hosszas sorozatáról tanúskodnak49, saját változatában mindesetre a nőrímek (ha nem
is teljeskörű) visszaadását tartotta a legfontosabbnak. Összevetve Szabó Lőrinc fordításával a különbség itt pusztán abban áll, hogy utóbbi talán még pontosabban tartja magát az
eredeti rímeléséhez – sőt, a nyitó rímpár (Gipfeln-Wipfeln) hangszínét teljesen megőrzi
(minden-szinte). A szótagszámok alapján az is megállapítható, hogy ebben az esetben
egyik fordítás sem tartja magát az eredeti tömörségéhez. A fordítások „zeneiségének”
pontosabb megítélése persze nem lehet független a jelentés síkjától, s ami – itt megintcsak
mindkét változatban – a legszembeötlőbb, az az, hogy az eredetivel ellentétben mindkét
változat antropomorfizája a természet alig hallható „hangjait”, ami nyilván elsősorban abban juthat szerephez, hogy hogyan értelmezik a természeti és vele szembesített (?) emberi
47

48
49

Ez a struktúra még a vers valóságos (alighanem leginkább pusztán a kor antológiaköltészeti
konvencióit tükröző) címére (Ein gleiches) is kiterjeszthető.
Kosztolányi, i. m., 410., 412–413.
Vö. Segebrecht, 85–91.

2008. július

73

kedélyállapot viszonyát, ami a vers mindenfajta megértésének egyik legdöntőbb pontja.
Az eredeti (ön)megszólító formulája („in allen Wipfeln / spürest du / kaum einen Hauch”)
Kosztolányinál és Szabó Lőrincnél is csak a zárlatban jelenik meg, s helyére a vers közepén, amely beszédmódját tekintve személytelen marad, a szél „elhaló” leheletének (Kosztolányi), illetve egyenesen sóhajának (Szabó Lőrinc) antropomorfizmusa kerül. A zárlatban megjelenő (vagy: megígért) emberi nyugalomtól a fordításokban a mondathatár mellett az is elhatárolja ezeket a képeket, hogy – az eredetivel ellentétben – a megállás, abbamaradás, elmúlás konnotációját sem nélkülözik: a szél lehelete „elhal”, a sóhajtó szél
„megáll” a lombokon. Van valami nyugtalanító a természet ezen elhalkuló (emberi) hangjaiban, amit a fordítások tesznek hozzá az eredeti költemény tropológiájához, és ez nem is
teljesen következetlen.
Ahol ugyanis Goethe verse immár a legkategorikusabban („nyugalom”, alig érzékelhető fuvallat [„Hauch”] helyett) hallgatásról beszél – a költemény leghosszabb sorában –,
ott a legfeltűnőbb a következetes hangzóismétlés, vagyis – amint azt az expresszionista
„Wortkunst” teoretikusa, Herwarth Walden éles érzékkel megfigyelte50 – ott hallgat a legkevésbé: még akkor is így van ez, ha az elhallgatás alakzatát – a szöveget záró rímpárban
(Hauch/auch) – a kompozíció az akusztikus (természeti) hanghatások és az emberi (artikulált) beszéd, zene (vagy zaj) és nyelv már-már szétválaszthatatlan egybeolvadásaként
teszi hangsúlyossá.51 Felismerve a szabálytalan vagy redundáns elemmel bővített szóalakok fontos szerepét az említett sorban, megállapítható, hogy az egész költemény „hangszimbolikájának” innen fejthető meg az egyik – a Goethe-szakirodalom valamely szegletében nyilván már felfedezett – kulcsa. A „Vögelein” régies alakjában, akárcsak a Walde/
balde” rímpárban az a hangzó szerepel fölöslegesen, amely egyrészt az 5. sor egységes
hangszínét meghatározza, másrészt – s ez a fontosabb – innen nézve meglepően hiányzik
a vers kulcsszavából, a „Ruhe”-ból az első előforduláskor („Ist Ruh”) – akárcsak egyébként a Wandrers Nachtlied cím52 első szavából (az ilyen mássalhangzó-torlódások Goethe
költői nyelvében egyébként elég gyakoriak, amint az még egy későbbi példán is látható
lesz). A természet csendje tehát éppen avval rendelkezik feltűnő bőséggel, ami magából
a nyugalom szóból hiányzik tehát: a „Ruhe”, méghozzá éppen a természetből nyert vagy
abból kiindulva megragadni vélt nyugalom – amint azt megcsonkított hangalakja jelzi –
nem tökéletes: hiányzik belőle valami, amit a környező természet nyugalma hordoz. Ez elsősorban azt a megfelelést tekintve jelentéses, amelyet a nyugalom és a mozdulatlan természet között állít fel a vers, és az e hangzó különös vándorlása mintha arra hívná fel a figyelmet, hogy a két állapot, az emberi kedély és a természet megfeleltetése az, ami tökéletlen. A szó visszatérése a költemény zárlatában („ruhest du auch”) pontosan arról tanúskodik, hogy a megszólított te (vagy – önmegszólítás esetén – én) végső nyugalma nem lehet egészen azonos avval, amit a természet sugallt számára: szinte törvényszerűnek mondható, hogy az itt szerepeltetett igei alakban viszont megtalálható az e fonéma, s a különbséget itt is az teszi feltűnővé, hogy ez egy olyan helyen figyelhető meg, ahol a kötőhang
akár ki is eshetne a szóból („ruhst”).

50
51
52

Vö. uo., 83.
Vö. ehhez F. A. Kittler, Dichter·Mutter·Kind, München 1991, 105–106.
Akárcsak egyébként a Wandrers Sturmlied címében.

74

tiszatáj

Noha ezen a ponton nehéz ellenállni annak a csábításnak, amely innen kiindulva az
egész költemény koherens újraolvasásának (de milyen ígéretes!) lehetőségét helyezi kilátásba, a tanulmány eredeti célkitűzését szem előtt tartva mégis érdemes visszatérni
a fordításokhoz. A „Die Vögelein schweigen im Walde” sor homogén hangzóságát mind
Kosztolányi, mind Szabó Lőrinc visszaadják, igaz, mindketten egy másik helyen („a szél
lehellete is”, illetve „a lombokon”). Mit kezdenek azonban a kétféle „nyugalom” szembesítésével, amelyet az eredeti a legfontosabb (a szövegben leggyakrabban előforduló) fonéma vándorlásán keresztül hajt végre? Kosztolányi fordítása ebből a szempontból zseniális megoldásnak tekinthető: itt is az e a domináns magánhangzó, ami kézenfekvően idézi
fel a „csend” alakot, ám a szöveg ezt a másik, a nyitány hangképét meghatározó fonémát
tartalmazó alakkal helyettesíti („tompa csönd” – ez a, lejegyzését tekintve mindenképpen
újabb szóalak53 a magyar fordítások közül csak Franyó Zoltánnál, Illyésnél és Kányádinál
található meg). Ezt továbbhangsúlyozza az, hogy Kosztolányi eltekint a szó megismétlésétől a zárlatban („tompa csönd” – „pihensz te is”). A versről készített tanulmánya arról
tanúskodik, hogy Kosztolányi értelmezésében a zárlat az emberi múlandóság fenyegető
vagy rémisztő bejelentéseként olvasandó („Hiába tiltakozik az elmúlás ellen, végül elcsuklik a hangja.”54), s ebben az összefüggésben magyarázza a zárórím ekhós megoldását
(„lehellete is” – „te is”) is, amely „a magyar szöveg egyetlen megoldása”55, sőt fordításában
is szerepelteti a halál nyelvi paradigmáját („elhal”). Maga a fordítás (a zárlatot Kosztolányi
lényegében szószerint adja vissza) nem feltétlenül kényszeríti ki ezt az olvasatot, illetve ha
igen, akkor is elsősorban a természetes és az emberi lét ellentétére kerül a hangsúly (ez
esetben: a mozdulatlan nyugalom időtlen állandósága az egyik, a véges időbeliség „nyugalma” a másik oldalon).
Itt csak utalni van mód arra, hogy a vers zárlatának értelmezése körüli vitákban nem
a közelgő halál vagy egyáltalán a végesség fogalmai jelentik a megfejtés egyetlen kiindulópontját. S valóban, magának a megszólító mondatnak a modalitásáról is többféle magyarázat adható: lehet ez a beletörődés önmegszólító kifejezése éppúgy, mint – illokúciós móduszát tekintve – ígéret56 vagy, épp ellenkezőleg, fenyegetés (a Kosztolányi által is felidézett történet szerint az öreg Goethe, újra ellátogatva az Ilmenau melletti faházba, maga is
így értelmezte – át? – egykor felvésett versét) sőt akár vigasztalás is (pl. Adorno olvasatában, mely szerint a vers mintegy elhallgatja vagy elfeledteti a békétől megfosztott világot57). A verszárlatban ily módon a jövőbe utalt (immár emberi) „nyugalom” lehetséges jelentéseinek köre ennek megfelelően szintén igencsak kiterjedt: a turista esti fáradtságának
prózai állapotára éppúgy vonatkoztatható volt, mint az alvásra, a természet és ember közötti harmónia kielégítő vagy boldogító élményére, illetve természetesen a végesség vagy

53
54
55
56
57

Benkő L. (szerk.), TESz I., Bp. 1970, 498.
Kosztolányi, i. m., 413.
Uo., 416.
Így pl. Kittler olvasatában: Kittler, uo.
„Noch das »Warte nur, balde / ruhest du auch« hat die Gebärde des Trostes: seine abgründige
Schönheit ist nicht zu trennen von dem, was sie verschweigt, der Vorstellung einer Welt, die den
Frieden verweigert. Einzig indem der Ton des Gedichtes mit der Trauer darüber mitfühlt, hält er
fest, dass doch Friede sei.” (Adorno, uo.)

2008. július

75

a halál fenyegető árnyára.58 Érdekes módon a szöveg közvetlen keletkezéstörténeti kontextusa (Goethe Charlotte von Steinhoz írt levele, amelyben a verset feltehetően kiváltó „élmény” prózai leírása megtalálható: eszerint a táj önmagának elégséges érdektelensége ragadta volna meg a verselő turistát59) egyszerűen a természet és az emberi kedély váratlanul tökéletes harmóniájával, egyfajta megelégedettség állapotával hozza a legszorosabb
kapcsolatba a verset. Ez a kontextus persze nem rendelkezik semmiféle autoritással, amit
éppen az tanúsíthat, hogy a legközkeletűbb értelmezés sejthetően mégiscsak az elmúlásban azonosítja a vándor végső nyugalmát (ahogy egyébként a magyar fordítások többsége
is), mégis figyelemre méltó abból a szempontból, hogy éppen egy olyan kompozíciós elvre
hívja fel a figyelmet (az emberi és a természet közötti harmóniára), amelyet Kosztolányi és
Szabó Lőrinc fordításai is előtérbe állítanak – igaz, éppen negatív formában. Kosztolányi
megoldásáról, a nyugalom kétféle fordításáról fentebb már esett szó, Szabó Lőrinc megfejtése itt is fogalmibb természetű, ám ugyanezt a konstellációt írja körül azáltal, hogy
a „Ruhe”-t mindkét helyen („Csupa béke minden / orom.”, illetve: „Várj; a te békéd / sincs
messze már.”) „békének” fordítja – érdekes módon a magyar fordítások közül Szabó Lőrincén kívül egyedül Keresztury Dezsőé él evvel a formulával. Míg Kosztolányi fordítása
a kétféle nyugalom szembeállítását úgy hajtja végre, hogy azonosságukat kérdőjelezi meg,
addig Szabó Lőrincé – amely ez utóbbi szempont tekintetében nem igazán foglal állást –
voltaképpen megfejti (megmagyarázza?) ezt a kompozíciós alakzatot. A fordítás mintegy
kifejti, hogy mi az a fogalom, amellyel az eredeti szerkezete leírható: az emberi és a természetes létformák közötti harmónia vagy béke lehetősége, azaz (nem mellesleg) olyasvalami, amivel Szabó Lőrinc a maga költészetében nem igazán tudott mit kezdeni.
Ezt igazolhatják Szabó Lőrinc olyan fordításai, amelyekben szintén valamilyen módon
a természetleírás szolgál alkalomként valamely emberi (tudat- vagy lelki-) állapot kifejezésére. Ezúttal 20. századi példát véve, ez figyelhető meg George [Betrübt als führten sie
zum totenanger…] kezdetű 1901-es verséről készített fordításán is, amely rendkívüli feladatot jelenthetett. George költeménye, amelyről, minden túlzó impresszionizmusa ellenére, jelen sorok írója kész elismerni, hogy a legszebb versek egyike, amit valaha olvasott,
különös hatását javarészt szintén elsősorban erőteljes zeneiségének, bonyolult vagy szokatlan mondatalakításának, illetve ritka szavak révén elidegenített lexikai rétegeinek köszönheti. Szabó Lőrinc mesterien megoldott fordítása (Búsak, ahol találkozunk) ez utóbbi
visszaadására nem törekszik, viszont itt bőven él alliterációkkal, a legtöbb esetben pedig
megőrzi az eredeti ereszkedő vagy lassuló ritmusát, valamint észreveszi, hogy ennek hatását George a mondatszerkezet alakításával, hosszas közbeiktatásokkal, illetve többször az
alany hátravetésével vagy halasztásával erősíti fel (amit a fordítás a Szabó Lőrinc ’20-as
évekbeli költészetében amúgy sem ritka részesülő értelmű birtokos jelzővel old meg, pl.
„Hogy itt nemrég ködök és zivatar közt / fénye villant egy-egy hívó sugárnak,”). A vers
alapvető kompozicionális elve a tél és tavasz sajátos metszéspontját megragadó természetleírás és az ennek megfelelő félig holt-félig éber emberi tudat párhuzama. A táj nyugalmának vagy mozdulatlanságának helyenként Goethe imént tárgyalt versének elemeit
felidéző („Der seltnen vögel klagendes gefistel / Verliert sich in den gipfeln kahler
58
59

Vö. ehhez Segebrecht, 66–70.
„So uninteressant als eine grosse schöne Seele wenn sie sich am wohlsten befindet” – írja le Goethe itt a tájat (J. W. Goethe, Sämtliche Werke II/2 [29], Frankfurt 1997, 288.)

76

tiszatáj

eichen·”) megjelenítésében a természet téli álmát megtörő élet képei révén helyezhető el
az elevenség és a halál ellentétpárja, amit a vers kiterjedt színszimbolikája mellett az ellentét fogalmi síkjának megjelenítése is hangsúlyoz („totenanger”, „trauergruppen”, „verderben”, illetve „mit neuen keimen schwanger”, „geheimnisvoll lebendiges zeichen”).
Szabó Lőrinc fordítása, amely itt nagyon pontos és csak kevés helyen tér el valamelyest az
eredetitől (eltekintve a magyar mondatszerkezet és ritmika követelményeiből következő
sorrendváltoztatásoktól), ebben az összefüggésben is felfogható egyfajta elemző vagy értelmező magyarázatnak. George versének színkavalkádját, amely a sötét különféle változataitól a szürkén és a fakón/sárgán („mit falbem licht”) át a zöldhöz, ezüsthöz, kékhez és
aranyhoz vezet (nyilván ily módon is a természet életre kelését aláhúzva) pl. kissé vonakodva őrzi meg, ahol az eredeti konnotációi lehetővé teszik – így rögtön a nyitányban,
ahol a „betrübt” szót egyszerűen „búsak”-nak fordítja, majd kicsit később a „mit falbem
licht”-et „derengve nyíló”-nak –, a felidézett fogalmi jelentéskört bontja ki. Megadja viszont a színek jelentőségének vagy jelentésének kulcsát: ott, ahol a zöld fagyöngyöt
George az élet titokzatos jeleként írja le („ein geheimnisvoll lebendiges zeichen”), a fordítás elhagyja (hiszen: „megfejti”) a titokzatosságra tett utalást és azt éppen a „szines” jelzővel helyettesíti („élő, szines jel”), megmutatva tehát, hogy George szövegében éppen
a színeffektusok az élet „titokzatos” jelei. Ugyancsak hasonló eljárással él az eredetinek
csak a zárósorában („Sich ganz zu öffnen noch nicht recht getrauen.”) kifejtett (meg- vagy
ki)nyílás jelentéskörét illetően: itt a fordítás a téli sötétet megtörő fény képzeteit állítja
már jóval előbb összefüggésbe a keletkező élettel, legnyilvánvalóbban ott, ahol a fénnyel
telített szakadék képét nyílásként („derengve nyíló szakadékig”) adja vissza.
A fény és a színek megjelenésének, illetve takarásának motívumait a záró hasonlat
előtt a sötét kökörcsinek képe összegzi, egyébként eléggé paradox módon, hiszen aranyszínűnek leírt „belső fényüket” (ami itt nyilván egyben a biológiai értelemben vett életé
vagy termékenységé) nemcsak kék „harangjuk”, hanem – feltehetően – az éppenhogy világos hó is fedi („Sie neigen sich bedeckt mit silberflocken / Und hüllen noch mit ihren
blauen glocken / Ihr innres licht und ihre goldnen kronen”). Ez a passzus tehát, amellett,
hogy megértését – úr és szolga szembeállításának konnotációjával („neigen sich” –
„krone”; Szabó Lőrincnél: „fejük lehajtva állnak” – „arany korona”) – az élet „elnyomatásának” jelentése is meghatározza, egy olyan fény képzetét is felveti, amely valamilyen módon más, vagy összeegyeztethetetlen az ébredő természet, a külvilág érzékiségével. Szabó
Lőrinc megoldásában („Fejük lehajtva állnak és harangjuk, / bár arany korona ragyog
alattuk, / csupa pehely és tükörszín”) ez az ellentét nem található meg, az új és leginkább
meglepő elem itt az „ezüstös tükörszín”: az összetett szó szerepeltetését legalapvetőbb
szinten nyilván a rímkényszer indokolja (kökörcsin/tükörszín), indokolhatja továbbá az az
érintkezés, amely a hó, az ezüst pihék George szövegében sejthető képe és az „ezüstös tükörszín” egyik kézenfekvő (s a virágot dermesztve borító felszín képzetkörébe is illeszkedő) alapja, a jég között fennáll. A szó szegmentálhatósága azonban elárulja, hogy a fordítás itt hozzátesz egy nem lényegtelen elemet az eredeti képvilágához, amelynek ebben
betöltött funkciója nem egészen magátólértetődő. A tükör mint felszín, bár valóban nevezhető „ezüstösnek”, lényegében ugyanis nem rendelkezik olyan értelemben vett vizualitással, amely George versét meghatározza: színe aszerint változik, amit – itt a sötétnek
vagy éppen puszta fehérnek mutatott külvilágot – visszaver: ez pedig a lehető legkevésbé

2008. július

77

„belső” fény, amit csak el lehet képzelni. Feltehető, hogy valódi funkciója (ha persze van
neki), nem a képi kódban (legfeljebb annak megszakításában) rejlik.
A zárlat, amely valóban a vers azon helye, ahol Szabó Lőrinc fordításainak legfeltűnőbb módosításai általában megtalálhatók60, jelen esetben azt teszi láthatóvá, hogy a fordítás korábbi megoldásai is innen nyerik el értelmüket, vagyis Szabó Lőrinc fordítása az
egész struktúra súlypontjaként felfogott befejezésből kiindulva alakítja saját értelmezését.
A bezárkózott vagy beborított virágok itt egy hosszan kifejtett hasonlat egyik oldalára kerülnek (mint az ébredő „lelkek” vagy az emberi félálom természeti megfelelői), noha
a szöveg végén a hasonlat tulajdonképpen felbomlik, hiszen a természeti keletkezés (kinyílás) itt – mellékmondatban kifejtve – egyben a „lelkek” közvetlen attribútuma is: „und
sind wie seelen die im morgengrauen / Der halberwachten wünsche und im herben /
Vorfrühjahrwind voll lauerndem verderben / Sich ganz zu öffnen noch nicht recht getrauen.” (Szabó Lőrinc: „olyanok, mint lelkek, melyek a síri / álom tüntén csak félig vannak ébren, / s a rontó, nyers, koratavaszi szélben / még nem nagyon mernek egészen kinyílni.”). Hogy Szabó Lőrincet tartósan foglalkoztathatta ez a zárlat, az bizonyíthatja
a legjobban, hogy a Föld, Erdő, Isten XVII. (a későbbi átiratban A szelíd tanítvány címet viselő) darabjának végén, azaz feltehetőleg a fordítást jóval megelőzően is idézi („Most újra
tiéd vagyok. Hallak. Rád figyelek, de még csak félve és kissé tartózkodóan, / mint a virág,
mely a februári nap simogatására nem mer egészen kinyílni.”; az átiratban: „Itt maradok
veled. Hallak. Rád figyelek, de még szégyenkezve és kissé tartózkodóan, / mint a virág,
mely a februári nap simogatására nem mer egészen kinyilni.”61). George itt tulajdonképpen a zárlatban vonja vissza vagy szakítja meg a természeti és emberi állapotok megfeleltetésének rendszerét, amit csak méginkább megerősít az, hogy ez a különös ébredés vagy
félálom meglehetősen kísérteties felhangokat nyer, hiszen az, hogy hangsúlyosan „lelkek”
ébredéséről van szó, a nyitányban – szintén hasonlat keretében – megjelenő temetői
díszleteket is felidézve („Betrübt als führten sie zum totenanger” – a kifejezés egy lehetséges értelme szerint egyenesen „vesztőhelyről” volna szó) a holtak ébredésének lidércnyomásaként fejthető meg. Szabó Lőrinc éppen ezt a fordulatot erősíti meg. A félig éber vágyak vagy kívánságok nála egyértelműen „síri álomból” való ébredésnek értendők, az eredeti képet meghatározó hajnali szürkületet („morgengrauen”) pedig implicit módon
szegmentálja (ami nem idegen az eredeti szellemétől, hiszen itt a 3. sor szürke levegője –
„graue luft” – visszhangzik): kihagyja ugyanis a napszakra tett utalást s így a koratavaszi
szél fenyegető tulajdonságai („[…] im herben / Vorfrühjahrwind voll lauerndem verderben” – „s a rontó, nyers, koratavaszi szélben”) és a „síri álom” elidegenítő képzete olyan
koherens konnotációsort hoznak létre, amelynek denotatív alapja éppen a Georgénál ki
nem mondott, csak sejtetett „Grauen” borzadálya lehet.
A zárlat felől újraolvasva a szöveget elsősorban az a lehetőség tárulkozik fel, amely
a költemény csillogó, impresszionisztikus képvilágát, mely a természet megéledését volna
hivatott érzékeltetni, egy irreális, kísérteties világ, a visszatérő holtak (lelkek) birodalmával engedi azonosítani. Pontosan ezt a lehetőséget veti előre a „tükörszín” sajátos vizuális
képzete Szabó Lőrinc fordításában. A verset nyitó hasonlat, amely a találkozás helyszínéül
60
61

A pontos megfigyelést l. Kontor, 64.
A vers alighanem Babitsra vonatkozik. Vö. ehhez Szabó, „Vers és valóság”, in Uő, Vers és valóság. Bizalmas adatok és megjegyzések, Bp. 2001, 13.

78

tiszatáj

szolgáló ösvényeket („steige”, Szabó Lőrincnél egyszerűen: „út”) a temetőhöz/vesztőhelyhez vezető utakkal állítja párhuzamba, a zárlat felől újraolvasva voltaképpen éppen az
ilyen kísértő szellemekkel való találkozás rémisztő kliséjét teszi felismerhetővé. Innen
nézve fontos lehet, hogy a szöveg egyetlen pontján sem esik több szó magáról a találkozásról, továbbá az is, hogy annak kísértetiességét a nyitány elkerülhetetlennek mutatja (hiszen „az út mind mintha temetőbe vinne,”: „alle steige”), különösen pedig, hogy nem eltervezett találkozásokról, nem valamiféle randevúról van szó („wo wir uns begegnen”: itt
aligha van előre megbeszélt „Treffpunkt”, illetve egyáltalán semmiféle „Verabredung”),
hanem váratlan szembesülésekről. Mindezt figyelembevéve még az sem bizonyos, hogy
ezek a mindig, kikerülhetetlenül kísértetiesnek mutatott találkozások valóban valamely
meghatározott másikkal (személlyel, vagy akár „lélekkel”) szembesítenek, akiről ráadásul
semmiféle információt nem nyújt a költemény. Még ha ez grammatikailag esetleg hajszálnyit erőltetett is volna, a nyitány általánosító megfogalmazásának kontextusát szem előtt
tartva akár az is lehet, hogy a többes szám egyes személy itt nem is annyira az én és egy
valóságosan megszólított (s épp a megszólítás által – kísérteties – életre keltett), konkrét
te közösségét nevezi meg, hanem egyszerűen egy általános alany. Arról volna szó tehát,
hogy az én (minden én) önmagával való találkozása vagy szembesülése62 az, amit a vers a
temetőhöz vezető úthoz, a kísértetiesen feléledő lelkekkel való találkozáshoz hasonlít: s mi
jeleníthetné (sőt, valósíthatná) meg pontosabban az ilyen szembesüléseket, az én váratlan,
tervezhetetlen szembesülését önnön kísérteties „másikjával”, saját maga fantomjával,
mint a tükör, amely metaforával Szabó Lőrinc fordítása a természeti leírás irrealizálását
fogalmilag is kiemeli? Szabó Lőrinc fordítása olyan tükör (vagy: olyan tükröt nyújt), amely
az önmegértés organikus kódját (amely az ember jelenléte és az éledő természet közötti
megfeleltetésen alapul) idegeníti el, illetve éppen azt tárja fel, amit az impresszionisztikus,
érzéki felszín George versének figyelmetlen olvasásában elfed.
Mi történik a költői leírás olyan, expresszionisztikus technikáival való „szembesüléskor”, amelyek az ilyen analógia lehetőségét nyíltan tagadják, sőt az „emberi” költői megragadásának lehetőségét éppen tudat és természetes létezés szembeállításával, a biológiai
létezés és pusztulás megérthetetlenségével konfrontálják? Szabó Lőrinc, többek közt,
Gottfried Benn Mann und Frau gehn durch die Krebsbaracke c. verséről (feltehetőleg az
1920-as évek második felében) készített fordításával (Férj és feleség átmegy a rákbarakkon) nyújt egyfajta választ erre a kérdésre, egy olyan költővel folytatott párbeszédben, aki
ugyan nem tartozott a Szabó Lőrinc számára legfontosabbak közé 63, ám akinek műve az
egyik legfontosabb világirodalmi párhuzamként kínálkozik Szabó Lőrinc költészettörténeti helyének megítéléséhez.64 Itt rendelkezésre áll Tolcsvai Nagy Gábor alapos és meg62

63

64

Mely „eseményről”, líraelméleti kontextusban, Gottfried Benn szavai volnának idézhetők (ahol
viszont jelölve van a visszaható formula): „Die ganze Menschheit zehrt von einigen Selbstbegegnungen, aber wer begegnet sich selbst? Nur wenige und dann allein.” (G. Benn, „Probleme der
Lyrik”, in Uő, Essays und Reden, Frankfurt 1989, 533.)
Az Örök Barátaink szűkszavú szerzőportréja arról tanúskodik, hogy Szabó Lőrinc Benn költészetét a ’20-as évek után nem igazán követte különösebb figyelemmel: „Expresszionista s egyúttal
»újtárgyilagos«; az orvosi, klinikai témák ijesztő realizmusával kívánt hatni.” (Szabó 2002,
II. 962.).
A fordítás datálásának kérdéséhez l. Tolcsvai Nagy G., „Önmegértés a fordításban, nyelvtani modalitásváltással”, in Kabdebó et al. (szerk.), 243. és Kontor, 59–60.

2008. július

79

győző fordításelemzése, amely részletesen bemutatta, hogy Szabó Lőrinc ebben az esetben
is pontosan követte a vers – másként, mint Georgénál, de hasonlóan nagyon jellegzetes –
mondatszerkesztési sajátosságait65 és stilárisan is sikerült visszaadnia szókészletének költőietlen, neutrális vagy elidegenítő hatást keltő elemeit. Bár valóban találhatók olyan helyek, ahol a fordítás túlságosan tömörít vagy metaforizál („[…] Den Neueren / sagt man:
hier schläft man sich gesund.” – „[…] Az ujaknak / azt mondják: ez a gyógyálom. […]”;
„der Acker” helyett „sír” az utolsó szakaszban), ám ez inkább csak kiemeli az eredetiben
nyomonkövethető lassú metaforizálódási folyamatot 66, a kórházi üzem sajátosan prózai és
személytelen nyelvezetét viszont még erőteljesebbé teszi, mint az eredeti ( „vizitkor”,
a „lemos” tárgyatlan alakjának használata).67 A legszembeötlőbb eltérés eredeti és fordítás
között abban ismerhető fel, hogy Szabó Lőrinc két helyen is egyetlen sorba iktat kérdő és
az ezekre rögtön következő válaszoló formulákat („Kein Mensch hat so viel Blut” – „Emberben ennyi vért? Soha! –”; „Nahrung wird wenig noch verzehrt. […]” – „Táplálék? Nem,
már alig fogy. […]”), azaz dialogizálja a vers szövegét, míg az eredetiben – noha Benn
költészetől ez a technika amúgy egyáltalán nem idegen – egyetlen (válasz nélkül maradó,
voltaképpen inkább deiktikus szerepű) kérdőmondat található („Fühlst du den Rosenkranz von weichen Knoten?” – „[…] Érzed / a puha csomók rózsakoszorúját?”). Noha
Szabó Lőrinc fordításaiban, amint azt egyébként már a kortárs recepció is megfigyelte,
gyakran él a dialogikus vershelyzet kiemelésének vagy megteremtésének eszközeivel, amely
egyaránt összefüggésbe hozható a szótagszám-takarékoskodás gyakorlati céljaival 68, mint
saját költészetének egy meghatározó poétikai vonásával, itt elsődlegesen a Benn-vers
erőteljesen jelölt beszédmódja tekintetében lesz jelentéses. Benn ugyanis köztudottan
a címben megnevezett két szereplő egyikét teszi meg beszélőnek („Der Mann:”, ami a szöveg
kéziratában nem is különült el egyfajta instrukcióra emlékeztető preambulumként, hanem
az első sor felütését alkotta69), ami azáltal vált ki némi zavart, hogy a nő viszont sehol sem
szólal meg a versben. Jelen- vagy ottlétének illúzióját azonban a szöveg végig fenntartja:
ezt voltaképpen az ismétlődő meg- és felszólítások („Komm” és „sieh”, „Du siehst”,
valamint a már idézett kérdés) írják be a szövegbe (éppen emiatt mondható el, hogy
„a szöveg monologikussá válik, de nem drámai monológgá”70), amit az is megerősít, hogy
a vers sűrűn él a közelre mutató deixis eszközeivel („hier”, „diese[r]”, sőt „hier diese[r]”).
Tolcsvai Nagy értelmezésének az a pontja érdekes itt most, amely a költemény tartalmi vagy fogalmi jelentésének talán legfontosabb elemét a nő „hiányzó” szólamának magyarázatában használja fel.71 Az, hogy a férfi szólama és annak deiktikus gesztusai szinte
végig az ember testiségére, pl. (beteg) testrészeire („Schöss”, „Brust”), méginkább pedig
ezek biológiai tulajdonságaira („zerfallene”, „Klumpen Fett und faule Säfte”, „Narbe”,
65

66
67
68
69
70
71

A korai Benn nyelvének szintaktikai sajátosságairól hasznos áttekintést nyújt az életműről készült
első, még a költővel folytatott konzultációkra is támaszkodó értekezés: A. Gehlhoff-Claes, Der
lyrische Sprachstil Gottfried Benns (1953), Düsseldorf 2003, 52–55.
Tolcsvai Nagy, 248.
Vö. ezekhez még uo., 245.
Pl. Kardos, „Szabó Lőrinc: François Villon Nagy Testámentuma”, 383.
Vö. Benn, Gedichte, Frankfurt 1982, 513.
Tolcsvai Nagy, 247.
L. uo., 249–252.

80

tiszatáj

„Blut”, „wund”, „Fleisch”) irányulnak72, s így a zárlatban éppen az anyag elillanásának
vagy eltűnésének („Fleisch ebnet sich zu Land. Glut gibt sich fort. / Saft schickt sich an zu
rinnen. Erde ruft.” – „A hús sárrá terül. A hő tünik. / Nedvek csörgedeznek szét. Hív
a föld.”) képei fejtik ki a vég, a pusztulás megismerhetetlenségének vagy megérthetetlenségének felismerését, egyben azt is sugallja, hogy ez a felismerés (amelyet sejthetően a „férfihez” érdemes sorolni) a megismerést mint olyat kizárólag fizikai, a racionalitás és az érzékek feltételeihez láncolja. Ezt akár az is hangsúlyossá teheti, hogy a megszólításokat végig a versben személytelen, konstatív mondatok vagy tagmondatok váltogatják, amelyekben mindig a testrészekhez vagy ezek biológiai tulajdonságaihoz csatlakozik cselekvő ige,
míg a legtöbbször csak mutató névmásokkal megjelölt betegek a tárgy szerepét töltik be
a mondatban (amelyek ilyenkor személytelen alanyúak: „man”, Szabó Lőrinc fordításában
értelemszerűen többes szám harmadik személy). A nő szólamának távolléte, innen nézve,
éppen ezt a diskurzust igazolja vissza, legalábbis annak perspektíváját: a nő – aki Tolcsvai
Nagy olvasatában az át-vagy együttérzés nem-racionális „női” princípiumát képviseli –
talán csak ebben nem jut szóhoz, illetve ezért korlátozódik válasza a hallgatásra.
Az, hogy Szabó Lőrinc fordításában, a fentebb jelzett, Tolcsvai Nagy által kiemelt helyeken a kérdések választ kapnak, nem elsősorban a kérdések retorikai státuszán változtatnak: az, hogy a költemény a két szereplő (akiket a fordítás talán kevésbé szerencsésen
„férjként” és „feleségként” konkretizál) jelenlétét sugallja, lényegében mindkét esetben
feleslegessé teszi a válaszokat. Ennél jóval fontosabb, hogy megjelenik (legalábbis – hiszen a sorok akár önmegszólításként is olvashatók – potenciálisan megjelenik) a másik
személy szólama, az tehát, amely Benn-nél néma marad. Amint azt Tolcsvai Nagy jó érzékkel megállapítja, mindkét szereplőhöz hozzárendelhető mind a kérdés, mind a válasz
szólama ezekben a sorokban, s ez az eredetihez viszonyítva részben következetlennek is
tűnhet. Éppen a kérdező és a válaszoló tetszőleges behelyettesíthetősége tanúskodik
azonban arról, hogy miként módosít Szabó Lőrinc változata az eredeti értelmezhetőségén:
amennyiben – amint azt Szabó Lőrinc költészetének „dialogicitásáról” hasonló összefüggésben is feltételezték73 – nem határolja el egymástól a két (?) szólamot, nem teszi lehetővé az emberi mulandóság tisztán biológiai vagy racionális megközelítése és azon – a nő
(?) hallgatásában (?) jelölt – perspektíva közötti világos különbségtételt, amely számára ez
a tapasztalat nyelvbe foglalhatatlan vagy csak a nyelven „túl” dolgozható fel. Ezzel egyfelől
mindkettő önállóságát tagadja, ám itt talán az látszik még fontosabbnak, hogy egyben
(s ez megintcsak az érett Sabó Lőrinc költészetét a ’20-as évek végétől meghatározó szubjektumfelfogás jellemző formációját vetíti előre) az ember testi-érzéki és szellemi vagy tudati individualitása közötti dualitást törli el, nyilván nem annyira a kettő organikus egységét, hanem feloldhatatlan egymásbafonódását sugallva.
Persze, Szabó Lőrinc Goethe-fordításai számára is számtalan olyan lehetőség kínálkozott, amelyek éppen arra teremtettek alkalmat, hogy az egyén léte és a rajta kívüli létezések viszonyának vagy éppen a tőle radikálisan különböző másságot megjelenítő külvilágnak, azaz – Szabó Lőrinc költészetének jellegzetes formuláit idézve – „Te meg a világ”, „az
72

73

A korai Benn szókincsének ezen rétegét elsősorban test és holttest közötti különbség relativizálása határozza meg. A már hivatkozott nyelvészeti vizsgálódás szerint a testre mint holt vagy beteg anyagra kerül az egyik legfontosabb lexikai hangsúly: vö. Gehlhoff-Claes, 27–31.
Kabdebó, „A magyar költészet az én nyelvemen beszél”, Bp. 1992, 50–53.

2008. július

81

Egy” és „a Sok” vagy éppen az „egyszerre mindenféle lenni” költői dilemmáival szembesüljön. A Szabó Lőrinc-szakirodalom egyik gyakran ismétlődő gesztusa ebben az összefüggésben éppen a kései Goethe lírájával való összehasonlítás lehetőségeire mutat rá.74 Az
1932-ban megjelent Goethe-antológia fordítói munkálatai tehát nemcsak időben, illetve
abban a gyakorlati értelemben állnak szoros kapcsolatban a Te meg a világ költészetével,
hogy ezt a kötetet éppen a fordítások honoráriuma gyanánt adta ki a Kner, hanem feltételezhető, hogy Szabó Lőrinc költői nyelvének átalakulása a ’20-as évek végén nemigen lehetett független Goethe (fordításának) tapasztalatától. 75
Az Eins und Alles c. vers (1821) fordítása (Egy és minden) abból a szempontból lehet
elsősorban érdekes, hogy Goethe itt egy olyan téma, az állandóság és változás viszonyának
filozofikus (de gyakran egyben a művészi alkotásra is vonatkoztatott) kifejtését nyújtja,
amely Szabó Lőrinc költészetében is rendre fontos szerephez jut, elsősorban az én önmegjelenítésének alakzataiban. Ami a fordítás olvastán elsőként, már a nyitányban feltűnik, az az, hogy Szabó Lőrinc több ponton is konkretizálja vagy érzékibb, képiesebb
formulákban adja vissza az egyén és a Goethénél „határtalannak”, „öröknek”, „elevennek”
nevezett, olykor pedig pusztán a „lét” és a „semmi” dimenzióival körülírt mindenség viszonyát. A nyitányt, ahol Goethe előreveti a határtalanban önmagát feloldó én túlélésének
fogalmát, amely körül az egész költemény forog („Im Grenzenlosen sich zu finden, / Wird
gern der Einzelne verschwinden,”) Szabó Lőrinc a víz vagy tenger nála gyakori végtelenszimbóluma (l. pl. Az Egy álmait) mentén fejti meg („A végtelenben felmerülni / kész az
egyén megsemmisülni;”), a 2. szakaszban az egyest (vagy az „egyént”) átható „Világlélek”
pedig egy másik elem, a tűz „megvilágításában” ölt – a lélek/tűz metaforika (bibliai eredetű?) konvencióján alapuló – érzéki alakot („Weltseele, komm, uns zu durchdringen” –
„Világlélek, hass át lobogva”), s ugyanez a művelet még több helyen is megismétlődik: így
a 3. szakasz 4. sorában előrevett „tündökölve” kifejezésben, majd ott is, ahol a „das Ewge”
maga is tűzként tárgyiasul a költemény – legalábbis egyik – kulcssorában („das Ewge regt
sich fort in allen;” – „Az Örök Láng ég futva, küzdve”). Akárcsak ez utóbbi példában, a fordítás az érzéki tárgyiasítás mellett gyakran antropomorfizálja is az eredeti inkább csak fogalmi léttel bíró instanciáit. Ahogyan a „regen” nem feltétlenül emberi mozgásra utaló
igéjét Szabó Lőrinc itt az emberi (vagy egyéni) lét hajszoltságát, az akaratok és kényszerek
rabságát tükröző fordulatokban adja vissza („futva, küzdve”), olyan kontextust felidézve,
amelyet az 1. szakasz éppen az „Einzelne” individuáció által sújtott létéhez kötött („Statt
heissem Wünschen, wildem Wollen, / Statt läsgem Fordern, strengem Sollen, / Sich
aufzugeben, ist Genuss.” – „Sóvár akarat, vágy, igénnyel / terhes küzdés, szigorú kényszer
/ helyett a nemlét nagy gyönyör.”), úgy az örök cselekvés („ewiges, lebendiges Tun”) fordítását is egy szimbolikus emberi kéz („a Tett örök Keze”) adja, továbbá míg a mozdulat74

75

Pl. uo., 48–49. Egyébként a vonatkozó fordításkritikai irodalomban meglepő sűrűséggel nyer
megállapítást, hogy Szabó Lőrinc mint fordító a 19. századi lírában mozog a legotthonosabban.
Szabó Lőrinc számtalan helyen, pl. Tóth Árpád fordításairól értekezve is fontosnak tartja megállapítani, hogy a műfordítás, „ha igazán jelentős, odakerül a költő eredeti műve mellé s annak ad
és attól kap bizonyos sugárzásokat és magyarázatokat.” (Szabó, „Tóth Árpád, a versfordító”, in
Uő 1984, 422. Eredetileg: Magyar Csillag 1942/5, 301.). Az Örök Barátaink II. kötetéhez írt bevezetőjében pedig arra hívja fel a figyelmet, hogy újabb fordításain tükröződik az, hogy „a Tücsökzene stíluskorszaka, nyelvkezelési sajátságai után születtek”, „Bevezetés az Örök Barátaink
II. kötetéhez”, in Uő 2002, I., 11.).

82

tiszatáj

lanná rögzült teremtettet (vagy teremtményt) Goethe csupán dermedtnek vagy megmerevedettnek nevezi („Damit sich’s nicht zum Starren waffne”), addig Szabó Lőrincnél ez
a merevség a „holt” jelzővel bővül.
Fontos leszögezni, hogy az absztrakt tartalom és nyelv némiképp képiesebb vagy
konkrétabb fordítása itt is aligha elsősorban a költemény érzékiségének kiemelését szolgálja, hiszen pl. Szabó Lőrinc most sem törődik az akusztikus hatásokkal, a jelölők ismétlődésének vagy alliterációknak a visszaadására (amire többek közt az 5-6. soroknál nyílt
volna alkalma). A költemény tematikus szintjén Goethe maga épp ott lokalizálta az érzéki
megjelenés egyetlen nyomát („Zu reinen Sonnen, farbgen Erden”), ahol a világmindenségnek a teremtett, az örök teremtő76 által létrehozott állapotát nevezi meg, amely azonban pusztán egy kiragadott pillanat az örök változás, a folyamatos keletkezés és elmúlás
áramában. A vers legkézenfekvőbb értelmezésében ugyanis éppen arra kell kerülnie
a hangsúlynak, hogy az utolsó sorában „Sein”-ként megnevezett világ fennmaradását (illetve az abban való fennmaradást) a mindenkori alakok változékonysága vagy pusztulása
biztosítja.77 Goethe ekkori filozófiája szerint a létezés minden – teremtett vagy keletkezett
– érzéki alakváltozata olyan átmeneti és múlandó forma, amely csak önkényesen rögzíthető („Nur scheinbar steht’s Momente still,”). A verssel kapcsolatban meg szokták jegyezni, hogy a mindenkori egyes vagy „egyén” – Szabó Lőrinc szavával – megsemmisülésében („Denn alles muss in Nichts zerfallen, / Wenn es im Sein beharren will” – „mert
minden csak megsemmisülve / őrizheti meg életét.”) mint az örök megmaradásának feltételében rejlő paradoxon magát Goethét is további magyarázatra késztette: erről tanúskodik egy Eckermann megörökítette önkommentárja („Kein Wesen kann zu Nichts
zerfallen”78), továbbá a költemény egyfajta párverseként olvasható Vermächtnis, amely
első szakaszában az Eins und Alles zárlatát idézi („Kein Wesen kann zu Nichts zerfallen! /
Das Ewge regt sich fort in allen,”) és amely az örök alakváltás képességét az ember megismerő és teremtő képességének végső diadalaként ünnepli. „A lélek örömteli öngyilkosságai” (Kommerell) tartják fent, nyitják meg vagy juttatnak el az öröklét dimenziójához, és
ennek a filozofémának a két oldalát tárná fel tulajdonképpen a két költemény viszonya.
Az Eins und Alles Szabó Lőrinc-féle fordítása ebből a szempontból döntő módosításokat hajtott végre, a tárgyiasítás és érzékletesség tendenciái ugyanis végsősoron épp ennek
a mintának az átalakítását készítik elő. Ha ugyanis minden, ami az érzéki lét pillanatnyi
formájával rendelkezik, szükségszerűen pusztulásra van ítélve, akkor mindaz, ami a „Sein”,
az örök lét szubsztanciális birodalmát nevezi meg, aligha rendelkezhet érzéki oldallal –
éppen ezért következetes a képek hiánya Goethe költeményéből. Szabó Lőrinc azonban
minden arra alkalmas ponton érzéki vonásokkal ruházza fel azt, amivel voltaképpen már
előre is vetíti a zárlat hangsúlyos megoldását, ahol a „Sein” („Wenn es im Sein beharren
will.”) szót „lét” helyett (noha ennek ellentétét, a „nemlét”-et már használta az első szakasz utolsó sorában) „élet”-ként fordítja, méghozzá a – nem szubsztantivizált, hanem név76

77

78

Akit (vagy amit) a versben éppoly kevéssé lehetne valamiféle keresztény istenképzettel kapcsolatba hozni, mint a „Világszellemet” Hegellel: az ilyen instanciákat a kései Goethe ritkán határolja
pontosan körül.
Ehhez az olvasathoz bővebben l. M. Kommerell, Gedanken über Gedichte, Frankfurt 19854, 208–
211.
J. P. Eckermann, Gespräche mit Goethe (Goethe, i. m., II/12 [39]), Frankfurt 1998, 305.

2008. július

83

mási szerepkörben álló – „minden” tárgyaként (az eredetiben az „élet” jelentésköre egyszer fordul elő, épp az örök „cselekvés” jelzőjében: „ewiges lebendiges Tun”). A fordítás
tehát lényegében nem tartja meg, vagy legalábbis elmossa a különbséget a „Werden”,
a keletkezés változó-mulandó világa és a „Sein” vagy a „das Ewge” között, s mindkettőt
egy síkon, az örökké pusztuló és újjászülető s egyben önmagát örökké ismétlő vagy mindig
visszatérő „élet” képzetében helyezi el. Ez egyrészt egy modern lét- és/vagy időtapasztalat
perspektívájáról tanúskodik (Németh László már idézett írásának pontos megfigyelése
szerint „Szabó Lőrinc Goethéje félúton van Goethe és Nietzsche között”79), másfelől pedig
arról, hogy a fordítás lényegében kiüresíti vagy elbizonytalanítja azokat a metafizikai fogalmakat („Ewge”, „Nichts”, „Sein”), amelyeken keresztül az eredeti megfejthetővé vált.
Ez, persze, amint az talán az előző példákon is megfigyelhető volt, korántsem Szabó Lőrinc (prózai) fogalmakkal szembeni bizalmatlanságát teszi láthatóvá. Sőt még nem is csupán annak egy újabb bizonyítéka, hogy Szabó Lőrinc költői és fordítói életművének egysége nem csupán abban nyilvánul meg, hogy bizonyos műfordítói előfeltevései és megoldásai saját költészetében nyerik magyarázatukat, hanem – megfordítva – annak jobb
megértéséhez is hozzásegítenek. A fordítás, az eddigi példák alapján, olyasvalamit tár fel,
ami az eredetiben elhallgatott vagy a poétikus felszín által elnyomott (s tán éppen ezért
„prózai”) kétértelműségként vagy éppen nem választott útként rejtőzött, s ezáltal nem
(vagy nem pusztán) az eredetit, a forrásnyelvi változatot helyettesíti, hanem ugyanazon
gesztusban annak értelmező újraolvasásához, textualitásához is visszakényszerít.

79

Németh L., 406.

Kritika

Isten hozott, Tánciskola!


Magvető Kiadó
Budapest, 2008
304 oldal, 2790 Ft

1

2

Grecsó Krisztiánt az Isten hozott (és korábban a Pletykaanyu) sikere egyszerre hozta jó pozícióba és kényelmetlen
helyzetbe. Jó pozícióba, mert alig harmincéves korára bekerült a komolyan számon tartott írók szűk táborába,
megjelenhetett a nemzetközi piacon, s a kritikusi érdeklődés középpontjában áll; kényelmetlenbe, mert mintha elvárások is nehezednének rá: bár túlzás lenne azt állítani,
hogy előirányozták volna neki, hogy ezen túl faluregényekben1 gondolkodjon vagy a 19. század végi, 20. század eleji
magyar prózai hagyományt, Mikszáthot, Krúdyt, Móriczot
(lásd Szilágyi Zsófia izgalmas tanulmányát, melyben az Isten hozott felől olvassa újra az Életem regényét2) írja tovább, azért megvolt a veszélye, hogy előbb-utóbb beskatulyázzák az említett szerepekbe. Persze az írón áll, mit választ: elfogadja-e a neki szánt funkciót vagy – és kétségkívül ez a kockázatosabb – szembemegy a kategorizálási törekvésekkel. Grecsó Krisztiánt tehetsége alkalmassá tenné
rá, hogy élete végéig megbízható színvonalú faluregények
kerüljenek ki a keze alól, amellyel olvasói gyaníthatóan

Persze nem véletlenül alakult ki ez a kép Grecsóról, hiszen első két prózakötete a falu világába
kalauzolt el minket. Az azonban érdekes, hogy számos kritika azt tartotta a legérdekesebb szempontnak, hogy a Pletykaanyu és az Isten hozott falutörténetek – miközben ez csak egy a sok interpretációs lehetőségek közül, és az, hogy egy történet falun vagy városban játszódik, nem tűnik
fontosabb szempontnak a többi lehetséges megközelítési módnál. Az ún. urbánus íróknál (ha
egyáltalán érvényes még ez a fogalom) például soha nem teszi szóvá senki, ha a regény tere a város. Gyaníthatóan azért ilyen fontos mégis a kritikának ez a szempont, és azért időzik el azon újra
meg újra, hogy Grecsó falutörténeteket ír(t), mert kevés igazán nagy mű született az utóbbi időkben a falu, a vidék világáról. Károlyi Csaba Tar Sándor, Závada Pál, Kiss Ottó és Halász Margit
nevét említi meg, mint ennek a hagyománynak a sikeres folytatóit. (Károlyi Csaba: Hazatérés.
Grecsó Krisztián: Isten hozott. Élet és Irodalom 2005. július 15.) Hogy a Pletykaanyu értelmezésében mennyire kiemelkedő szempont volt a lokalitás, a falu vagy a vidék fogalma, arról a kritikák egy részének már a címe is árulkodik: Mikola Györgyi: Bevezetés az alföldi falu retorikájába.
Grecsó Krisztián: Pletykaanyu. Jelenkor 2001. 10., valamint Varga Balázs: Falunovellák. Grecsó
Krisztián: Pletykaanyu. Tiszatáj 2002. 5., de megemlíthetőek a Bródy-díjat kísérő laudációk is,
mert mindkettőben (bár az Ilia Mihályénak a címében nem) a vidékiségre, a falura terelődik
a hangsúly: Mikola Györgyi: Vidéki elbeszéléseink. Laudáció Grecsó Krisztián Pletykaanyu című
könyvéről. Jelenkor 2002. 12., és Ilia Mihály: Egy távollévő szavai a Bródy-díj átadására. Jelenkor 2002. 12.
Szilágyi Zsófia: A falu és a robbanás. Grecsó Krisztián Isten hozott című regénye mint az Életem
regénye újraolvasása. Jelenkor 2006. 1.

2008. július

85

elégedettek is lennének. Biztonságos, nyugodalmas, de talán némiképp unalmas helyzet
lenne ez. „Nem fogom egész életemben a falumítoszt építgetni, már a következő regényemben sem”3 – nyilatkozta Károlyi Csabának, „[a]rra már nincs hely, és türelem, hogy
azzal is foglalkozzam, merre alakult a falu. Őszintén szólva mára nem is érdekel”4, mondta
Fodor Péternek, mintegy a befogadóknak is üzenve.
Ehhez képest a „következő regény” a borító alapján a szakasztott mása az Isten hozottnak. Ugyanaz a keménytáblás kötés, ugyanaz a gerincmagasság. A fotók mindkettőnél
stilizáltak, több kép egymásra exponálásából állnak, a rögvalóság elemeit tartalmazzák, de
elemelten: ahogy az Isten hozott fotóján az utca fái „kinőnek” a mezőre, az ugyanúgy nem
reális teret eredményez, akárcsak a Tánciskolánál, ahol a ventilátor és a (drog)növény van
egymásra montírozva egy lakásbelsőben. A hátlap pedig ugyanúgy az első borító egy elemét emeli ki mindkét kötetnél, míg rajta mindenféle ajánlgatás helyett mindössze egy-egy
kétsoros, hangzatos, s így olvasócsalogató és a Teremtő személyét megemlítő idézet áll
a műből. Persze lehet ezt úgy is értelmezni, hogy az életműben gondolkodó Magvető Kiadó
csupán arra törekszik, hogy alkotója munkái felismerhetőek, a többi szerzőétől elkülöníthetőek legyenek – de úgy is, hogy a Tánciskola az Isten hozott folytatása lesz.
A helyszínek tekintetében első ránézésre az is lehetne: bár Sáraság nem kap szerepet
az új opusban, Tótváros és Feketeváros annál inkább. Míg azonban az Isten hozott a hazatérő, a Tánciskola az otthonról elköltöző fiú története – de valamelyest mindkettő idegennek ábrázolja az otthont, s így eljátszik azzal a lehetőséggel, hogy a bemutatott világot
kívülről és belülről is láttassa. Az előbbi legfőképp egy falu világába kalauzol el minket,
míg utóbbi egy középvároséba, Tótvárosba (s így elkanyarodik attól az elvárástól, hogy
a faluról kellene beszélnie). Legfőképp Tótvárosba, de közben más településeket, kisebbeket
(Méhkerék) és nagyobbakat (Feketeváros, Szeged) is bemutat. Grecsó egyik legfőbb fegyvere éppen az, ahogy erős atmoszférát teremtve, megkapó részletességgel, mintha helytörténeti kisesszéket csempészne szövegébe, szól ezekről a városokról és – ritkábban –
falvakról, ezernyi apróságon keresztül bemutatva őket, hasonlóságukat, különbözőségüket, egyéni jellegzetességeiket. Nem tipizál, nem általánosít, igyekszik a maga sokszínűségében felvázolni a településeket, például a hagyományos és a modern dolgok keveredését
egy-egy helyszínen („Egyik portán csupaszra járt föld, olajoshordók, rotakapa, biciklikerék, lyukas bili, drótkerítés-cafatok, disznók és szárnyasok; míg a szomszédban megfésült
tuják, medence, teniszpálya és süllyesztett garázs.”). Tótváros az a hely, ahová a könyv főhősének, a huszonhárom-huszonnégy éves dr. Voith Józsefnek (az Isten hozott főszereplője huszonkét-huszonhárom éves, tehát nagyjából ugyanarról a generációról van szó),
alias Jocónak (előbb-utóbb mindenki így nevezi) költöznie „kell”. A feketevárosi származású fiatal a szegedi egyetem elvégzése után kerül ide, s az ő szemszögéből ez egy rendkívül sivár, „nevetséges hely”, a „Viharsarok eldugott porfészke”, „[e]gy középváros, ahol
nem érdemes élni”, ahová önszántából „nem költözik senki”, és ahol „elviselhetetlen…
a társasági belterj”. Jocó visszasírja az egyetemi éveket és a Tisza-parti várost, melyet persze utólag, nosztalgiázva lát csak igazán szépnek, mert a benne rejlő lehetőségeket nem
használta ki ott tartózkodása idején.
3

4

„Nem fogom egész életemben a falumítoszt építgetni”. Grecsó Krisztiánnal beszélget Károlyi Csaba.
Élet és Irodalom 2006. február 24.
„Nem szerelmes földrajz”. Grecsó Krisztiánnal beszélget Fodor Péter. Alföld 2007. 2.

86

tiszatáj

A főszereplő új lakóhelyének (és a többi városnak) a leírása alapvetően realista eszközökkel történik meg, mitizálásként szolgál viszont, hogy a történet szempontjából legfontosabb települések nevei nem az eredeti formájukban (tehát nem Békéscsaba, hanem Tótváros, nem Csongrád, hanem Feketeváros – így Reményi József téved egy nüánsznyit,
amikor csupán békési legendáriumról beszél kritikájában 5) szerepelnek itt – ahogy azt
már az Isten hozottban megszokhattuk. A mitikus dimenzió ugyan megjelenik mindkét
könyvben, ám nem azonos módon: mert míg a korábbiban egy közösségre, az újabban
csupán néhány emberre terjed ki a hatóköre. Amellett, hogy ez is egy szembeszökő különbség, azt is meg kell említeni, hogy ennek a dimenziónak a lekorlátozása tulajdonképpen természetes és magától értetődő, mert abból a meglátásból fakadhat, hogy míg a falu
inkább rendelkezik kollektív tudattal, a város nagysága, polarizáltsága, heterogén volta
folytán legfeljebb magán- vagy kisközösségi mítoszokat termel ki. És differencia mutatkozik azon a téren is, hogy az Isten hozott faluja hemzseg a csodáktól, a Tánciskola városa
viszont nem. „Emberi csodák nincsenek, csak az illúzió, hogy akár lehetnének is” – állapítja meg Szalma Lajos a narrátori szólamba ékelten, s ezt a tézist több ponton is alátámasztja a könyv, melyben csupán drogok hatására vagy csalással történnek csodák, különleges dolgok. Ami első látásra csoda, kisvártatva szemfényvesztéssé degradálódik, például akkor, amikor Csicsely a kabát ujján át krumplit varázsol elő (110–111.), majd – mikor már Jocó hinne benne, hogy kivételes jelenséget látott – leleplezi saját magát, a csalás
módszerét.
De a legfőbb szemfényvesztő szerepében Jocó nagybátyja, Szalma Lajos biológia-testnevelés szakos tanár tetszeleg. A harmadik szemről beszél, állítása szerint valóságon túli
jelenségeket érzékel, s drogtanyáján ördögi kotyvalékokat kever ki. Grecsó ügyesen, apránként adagolva az információkat mutatja be ezt a férfit, aki tönkrement futókarrierje és
későbbi tótvárosi száműzetése (a párt helyezi ide, büntetésből), tehát kudarcba fulladt
élete elől menekült a realitásokat feledtető, démoni üzelmeibe. Szalma Lajos saját kapcsolatát Jocóval szeretné mester és tanítvány viszonnyá alakítani. A Tánciskola egy Fausttörténet is, ahol az ördög tulajdonképpen maga a nagybácsi, a megkísértett személy pedig
Jocó. Ilyen szempontból árulkodó a regény eredeti munkacíme, a Doktor urak, amely
nyilvánvalóan utal a Doktor Faustusra (a második címváltozat egyébként a szintén beszédes Ördöglugas volt). Thomas Mann alkotására többször, különböző módokon is rájátszik
a szerző. Jocó megtalálja ezt a könyvet szerelmééknél, Juditéknál, s kiderül, hogy a mű
a lány autóbalesetben elhunyt bátyjáé, Fejét Antalé volt – Fejér Antalé, aki Szalma Lajos korábbi tanítványa volt, s gyakorlatilag a biológia-testnevelés szakos tanár praktikáinak áldozatává vált. De a történetbonyolítás tekintetében és a motívumok szintjén is megidéződik a német író munkája. Fontos szerepet kap például a huszonnégyes szám: Mann-nál
Adrian Leverkühnnek 24 évi aktív, termékeny művészi tevékenységet ígér az ördög; Jocó
24 éves, amikor megjelenik neki a gonosz, aki kétszer 24 évnyi „segítséget” kínál fel, persze cserébe a lelkéért, akár a pretextusban. És az sem mellékes, hogy Szalma a permetezőgép használata közben, mintha ő maga komponálná, varázslatos dallamokat, valcert, tangót, nótát hall, ez is közelebb viszi a lelkét – Lajoshoz hasonlóan – eladó zeneszerzőhöz,
Leverkühnhöz.
5

Reményi József Tamás: A szédület. Grecsó Krisztián: Tánciskola. Népszabadság 2008. március
22.

2008. július

87

Ám nem csupán a Doktor Faustust idézi fel a Tánciskola. Továbbra is igaznak tűnik
Grecsóra az az állítás, hogy „a rivalizálás…megértésében néhol ottliki magasságokba jut,
móriczi jellemeket mozgat móriczi kulisszák között, miközben Krúdyra jellemző érzékeny
megfigyelések…gazdagítják”6 prózáját, mint ahogy annak a többek által megfogalmazott
tézisnek a valóságtartalmát sem módosította különösképp az új regény, hogy a szegvári
származású író előképei között ott találunk olyan klasszikusokat, mint Móricz, Krúdy vagy
Mikszáth, de a Tánciskola nem ezeknek a szerzőknek a műveivel lép legközelebbi kapcsolatba. Persze „ők” is itt vannak: Jocó egyik gondolatfutamában saját helyzetéről Árvácskáéra asszociál, s a Szindbád is jó néhányszor szóba kerül. Ez utóbbi könyvnek és hősnek
a név szerint megemlítése némiképp feleslegesnek is tűnik (főleg, hogy nem egy, nem két
alkalommal hozakodik elő vele az elbeszélő), hiszen, ha máshonnan nem, az étkezésekről
és a nőzésekről mindenképp beugrana az olvasónak, mely Krúdy-hőssel kacérkodik a szöveg. Itt van tehát az Árvácska, itt van a Szindbád, de ha a tematika tekintetében keresnénk
mélyebb összefüggéseket, úgy a Tánciskola igazán erős rokonai a Doktor Faustus mellett
az Oidipus király, a Don Quijote, valamint Judit deuterokanonikus könyve, továbbá Teiresziász története. Thomas Mann, Szophoklész és Cervantes munkáját, illetve Teiresziász
históriáját konkrétan meg is említi a szöveg, a bibliai Judit-történetet nem.
Az Oidipus-mítoszt némiképp kiforgatja Grecsó: a szó valódi értelmében nincs szó
nála apagyilkosságról (átvitt értelemben viszont van), mint ahogy az anyával való megházasodásról sem (erről még átvitten sincs). Jocó szó nélkül végignézi, hogy az apja egy
kiskorú cigánylánnyal évődik. Segíthetne rajta, hogy az apja ne kerüljön az egész élete lefolyását meghatározó, kínos helyzetbe – de nem tesz semmit, nem lép közbe. Passzivitásával „gyilkolja meg” apját, legalábbis ellehetetleníti jövőjét. Apja nem is fekszik le a lánynyal, de a falu a szájára veszi (a pletyka motívuma eddig a szerző mindhárom prózakötetében fontos szerepet kapott) egy olyan bűnért, amit el sem követett. Jocó viszont később
elköveti ezt a bűnt, ugyanezzel a lánnyal [!], aki valószínűleg tőle lesz terhes. A fiú ügyvédbojtár (itt van egy kisebb fogalmi hiba a könyvben: a fiú ugyanis nem lehetne „utolsó
éves ügyvédbojtár” a könyv első mondatában, hiszen akkor még csak ötödéves joghallgató
az egyetemen, a bojtárkodás pedig az öt év után kezdődik), a jog, az igazság, a törvényesség képviselője kellene legyen, akinek törvénytelen gyermeke lesz (ha az övé a gyerek):
„neki, Doktor Voithnak nem lehet utóda, folytatása törvénytelenül! A törvény gyermeke
elfolyatta magját…” (Ezen túl is több olyan alkalom van, amikor meggyőződésének ellentmondva cselekszik, elvtelenül viselkedik, így foglalkozásából eredő szerepét nem tölti
be.) Az apa bűnhődik, a fiú követi el a bűnt. Jocó tette ráadásul semmilyen következménnyel nincs a saját életére. Az apa ismét kiemelt szerepet kap, mint az Isten hozottban,
melynek főhőse árvaként nő fel. Gallér Gergely esetében az apa hiánya a fontos. (Ez a hiány-motívum visszatér az új regényben, az apa és Kucsera kapcsán is.) Kétszeresen is apafiú történet a Tánciskola: mert nem csak Voith Károlyhoz, hanem Szalma Lajoshoz is ilyen
viszony fűzi Jocót, aki a nagybácsit – bár néha szeretné – végül nem pusztítja el (igaz, ördögi hatása alól, úgy tűnik, szabadulni tud, és így a felette való hatalmát annullálja), mert
azzal a tapasztalattal távozik kettejük küzdelméből, hogy nincs értelme küzdenie, az ő útja
más, mint rokonáé. Grecsó könyve, mint ahogy az már kiderülhetett, rendkívül nyitott
a pszichológiai olvasatokra: az Oidipus-komplexus, a péniszirigység, a felnőtté válásért
6

Bedecs László: A falu rossza. Grecsó Krisztián: Isten hozott. Irodalmi Jelen. 2005. 7. 16.

88

tiszatáj

folytatott küzdelem ennek a legmarkánsabban megjelenő elemei, de a névadásban is
megjelenik ez a perspektíva, hiszen a Voith név, tehát Károly és József neve kiejtve „fojt”,
vagyis az elfojtásra utal (plusz adalék, hogy az anya iskolapszichológus). Nem tűnik ez véletlennek azt tekintve, hogy apa és fia hajlamos magában fortyogva, belül őrlődve megélni
indulatait.
Teiresziász alakja (mely a megvakulás motívuma miatt Oidipuszéval gond nélkül öszszekapcsolható) ismét Jocóra passzol, aki a párzó kígyók (ismét a pszichológia!) közül az
egyiket, a hímet, az apját öli meg. Teiresziász hét embernyi életet nyer (nem a kígyó megölése miatt), Jocó kétszer huszonnégy évet kaphatna az ördögtől. De a nemiség tekintetében is összekapcsolható Jocó és a mitikus hős. Teiresziász megtapasztalhatta a férfi és
a női létet is, ha úgy tetszik, kívül kerülhetett önmagán, a testiségen. Egy ízben őt kérték
fel döntőbírónak, válaszoljon rá, hogy a férfinak vagy a nőnek jobb-e a testi szerelem. Neki
kellett eldöntenie, hiszen ő volt az egyetlen, aki megtapasztalta mind a két nemet, s így az
önmagán kívüli létet is – mint ahogy Jocónak a lebénult Judittal kell(ene) elsajátítania
egy olyasfajta, misztikus, testen kívüli egyesülést, melynek során valójában nem fizikálisan, hanem lelkükben válnának eggyé.
Ahogy a Voith, úgy a Judit név is tudatosan alkalmazottnak látszik a Tánciskolában.
Az ószövetségi (és a katolikus Bibliában benne lévő, a protestánsokból hiányzó) Judit
könyve annak a példázata, hogy Isten a kritikus helyzetekben segítséget nyújt népének.
Holofernész hadai megtámadják Betuliát, s amikor már úgy tűnik, elvész a város, az özvegy Judit (Grecsónál a lány anyja az özvegy) Holofernészhez járul, megöli a férfit, melynek következményeként Betulia megmenekül. A Tánciskolára lefordítva: Judit az a személy, aki segítségére lehet Jocónak, ő szabadíthatja meg a gonosztól. Holofernész halálának körülményei (részeg, amikor lefejezi őt a zsidó nő) Voith Károly halálakor idéződnek
fel, aki több napja italozott már, amikor a kasza nyelét véletlenül bár, de a saját tarkójába
szúrta s „szinte lemetszette a koponyáját”.
Cervantes regénye nem pusztán a mester és tanítvány viszony miatt érdekes nekünk,
hanem eleve a témája miatt. A búsképű lovag képes a valóságot átformálni a tekintetével,
a szélmalom helyén embereket látni, a világot a saját igényeinek megfelelően alakítani –
Sancho szolgaian követi, de valójában mit sem érzékel ura tudatállapotából. Szalma Lajos
és Voith József is törekszik a Don Quijotévé válásra, a rögvalóság leküzdésére. Persze
előbbi irányít általában, de utóbbi is szeretne felül lenni. Ebből a Don Quijote-Sancho
Panza relációból végül kitér Jocó, amikor úgy dönt, nem harcol többé nagybátyjával, mert
más az ő életfeladata.
A tárgyaltak mellett még ilyen-olyan módon A Karamazov testvérek, a Közöny, a Bölcs
Náthán (és a Ponyvaregény c. filmből átvett Vincent Vega-passzus a 148. oldalon) is szóba
kerül a Tánciskolában, nem beszélve most arról, hogy az alkotó honlapjának (grecso.hu)
tanúsága szerint Bereményi Gézától kezdve Darvasi Lászlón át Esterházy Péterig hány
szerzőtől található idézet a szövegben. Ez az egyetlen igazán problematikus pont. „Kár,
hogy Grecsó most sem bízik eléggé a meséjében” – jegyzi meg Reményi7 jogosan. Hasonló
véleményen van Demény Péter (miközben, ezt ne hallgassuk el, mindketten dicsérik a regényt): „egyetértően kell Reményi József Tamásra hivatkoznom, aki szerint túl explicitek

7

Reményi: i. m.

2008. július

89

az ördögre történő utalások…”8 Reményi és Demény az ördögábrázolás tekintetében érzi,
hogy túlontúl sok a pretextusokból leszűrt elem, véleményem szerint azonban ennél szélesebb körű a probléma: a fentebb felsorolt könyvek túlterhelik a Tánciskolát. Az Isten hozott gyenge pontja az erőltetett zsidó szál és a feleslegesen beiktatott, mert a szöveg világától eléggé idegen irodalomelméleti közhelyek voltak (pl. az írás és a valóság viszonyáról), most túl sok hagyományt akar felidézni a szerző. Azért érthetetlen ez némiképp, mert
semmi szüksége nincs Grecsónak a mások általi megtámogatásra, hiszen ragyogóan tud
mesélni, fiatal kora ellenére máris a nyelv egyik legnagyobb mestere. Elég lenne a saját
története, megállná a helyét önmagában vagy kevesebb utalással, idézettel is. Természetesen nem azt akarom ezzel mondani, hogy baj, ha valaki vendégszövegekkel, -motívumokkal dolgozik, csak ott van a gond, ha ezek erőltetettnek tűnnek. Márpedig annak tűnik,
hogy éppen a Doktor Faustust találja meg Fejér Juditéknál Jocó, hogy több szituációban
és több szereplőnek is éppen az Oidipus-történet ugrik be. Az olvasó maga is észrevenné,
hogy az Oidipus, a Don Quijote vagy a Szindbád történetre játszik rá a szöveg, nem kell
ahhoz olyan sokszor megemlíteni ezeket. A thébai király történetét például négy helyen 9 is
felfedeztem a könyvben (de lehet, hogy többször is szerepel benne). Ha valamit még meg
kell tanulnia Grecsó Krisztiánnak, ennek a máskülönben minden tekintetben kiforrott
írónak, az az, hogy az ilyen eszközökkel finomabban, gazdaságosabban bánjon, többet
hallgasson el és kevesebbet nyilatkoztasson ki, magyarázzon meg.
Egyébként viszont csak szuperlatívuszokban tudok beszélni a Tánciskoláról, amit az
utóbbi évek egyik legjobb regényének tartok. Emlékezetes a természet, az étkezések és
a települések delejes hangvételű, a poézist sem nélkülöző leírása. A városok ezer színben
pompáznak itt, az apró részletekből egy heterogén közösség, az egymás mellett élő szlovákok, magyarok, cigányok, románok, zsidók összetett társadalma rajzolódik ki. A név választások is sikeresek. Míg az Isten hozottnál „[a]z olvasmányosságot segítik az eredeti
és a szöveg stílusát is árnyaló nevek, mint például Guliga Sanyi, Futár Józska, Barika Iba,
melyek ennek az eredendően melankolikus regénynek a humorára, könnyedségére és fiatalos lazaságára irányítják a figyelmet”10, addig a Tánciskolában egy-egy pszichológiai fogalomra (Voith – elfojtás), jellembeli sajátosságra, a gyermekkorban való megrekedtségre
(Jocó) és bibliai alakra (Judit) utalnak, kevésbé játékosak, és jobban belesimulnak a szöveg világába (különösen a teljesen átlagos, hétköznapi keresztnevek: Lajos, József, Károly,
Antal, Judit, Ildikó, Angéla, stb.), s egy soknemzetiségű társadalomnak (Voith, Csicsely,
Kucsera, Pluhár, Szalma, Huj, Jordán, Lénárd, Fejér) is emlékezetet állítanak. Kimagasló
színvonalú a szerző nyelv- és (ami ezzel szorosan összefügg) valóságteremtő ereje. Remé8

9

10

Demény Péter: Remekmű az egyedi közhelyekről. Grecsó Krisztián: Tánciskola. http://www.kultura.hu/main.php?folderID=1174&articleID=267603&ctag=articlelist&iid=1
„a látnok nem azt látja, hogy a fiú egy útkereszteződésnél megöli az apját, majd elveszi feleségül
a saját anyját, hanem azt, hogy az ő jóslata elől menekülve, sorsát kerülendő öl meg egy vadidegent, és vesz el egy szívének kedves asszonyt, nem sejtve, hogy véreiről van szó…” (47.)
„Jocó nem akart valami ostoba, freudista szöveggel előállni, de legalább olyan mocskosnak érezte
magát, mintha az apját eltéve láb alól az anyjával hált volna” (83.)
„Akár meg is vakíthatnák magukat” (197.)
„Oidipus nézhetett így, mikor megértette, hogy az a kereszteződésben megölt férfi az apja volt…”
(238.)
Bedecs: i. m.

90

tiszatáj

nyi József Tamás már korábban is „grecsói nyelv”11-ről beszélt, nos, a Tánciskolának is sajátja egy az irodalmi hagyományokat nagyon is figyelembe vevő, de más alkotóéval össze
nem téveszthető, magával ragadó, markáns hang, amelynek hozadékaként az olvasó
könnyen belefeledkezik a szövegbe. Ez a sodrás, ez a lendületesség a míves nyelvhasználat
mellett leginkább a kiváló figurateremtés eredményeként jön létre. Hogy csak a két főszereplőt említsem: Szalma Lajos és Voith Jocó egymást ellentétező alakja örök konfliktusban áll egymással, állandó feszültséget keltve a szövegben és az olvasóban. Habitusra és
kinézetre is tűz és víz a két ember: a deista szemléletmódú12 nagybácsi férfias, laza, erőszakos, Jocó komolyabb, engedékeny, sodródó, érzékeny; Lajos magas, dús hajú, Jocó
alacsony, kopaszodó. A nagybácsi amolyan fekete mágusnak, szemfényvesztő ceremóniamesternek tűnik, ő a társaság középpontja, nagy nőcsábász és léhűtő, számos bűn terheli
a lelkét (pl. a Fejér családdal szemben). Nem bűntelen persze Voith Jocó sem, aki mint főszereplő, természetesen a legösszetettebb figura a könyvben: sokáig döntésképtelen és
akaratgyenge, örökké vívódik (akár Gallér Gergely), küszködik a felnőtté válással (egy alkalommal még be is vizel, mint egy gyerek), olyan ember, akit irányítani kell, akinek gazdára van szüksége (mint egy háziállat – ezt sugallja az is, hogy rajta kívül csak a Devil
nevű eb pisál be, s élete első szexuális aktusa során úgy lefetyel, mint „egy éjszakára kicsukott állat”). Voith Jocó valójában éppen olyanná válhatna az idő folyamán, mint
Szalma Lajos, ha elfogadná az ördög által felkínált utat. Küzd önmagával, a harc a lelkében zajlik, s a lehetséges választási pólusokat Judit és Ildikó testesíti meg, mint a magasabb és az alantasabb szféra „küldöttei”. A Tánciskola, akár a korábbi regény „a legvaskosabb profanitás és a legéteribb megszentelődés közt vibrál”13, jó példa erre Szalma Lajosnak az a(z egyik szeretőjére tett) kijelentése, amelyben Jézus Péterre vonatkozó híres kijelentését („Bizony, mondom néked, hogy ezen az éjszakán, mielőtt a kakas megszólal, háromszor tagadsz meg engem”14) parafrazeálja: „Mielőtt hármat élvezett volna, megtagadtam.”
A könyv címét értelmezhetjük a fiú és a nagybácsi története felől. A tánc kettejük mozgásának metaforája: amikor a párból az egyik előrelép, a partnere hátra, s így amikor Lajosnak sikerül valami, akkor Jocó csalódott, elégedetlen – és fordítva. Lajos bácsi a mester, „az ördög megbízott tánctanára”, még a napszakokat is táncokhoz hasonlítja („A vasárnap dél egy háromnegyedes, feszes és büszke keringő…”), s bizony Jocó sokáig úgy táncol, ahogy ő fütyül neki. Végül sikerül kilépnie a rokon táncrendjéből, a „megváltó” Juditéba írva át magát (299.). A tánc nem csak elvont szinten kerül egyébként kapcsolatba
a bűn fogalmával, hiszen az egyik legfontosabb esemény, a regény egyik kiindulópontja
Jocó apjának a találkozása a kiskorú cigánylánnyal és a félig elkövetett bűn (az apa csó11
12

13
14

Reményi: i. m.
„Szalma Lajos arról beszélt, hogy a teremtés előtt mindenütt Isten volt, mindenütt ő terpeszkedett, ám ezek szerint csak oda tudta megteremteni a világot, ahonnan kivonult, ahonnan visszahúzódott, ahol tehát világ van, ott Isten nincsen.” (18.)
„Madzagtalanul vagyunk, magányosan a teremtésben, a köldökzsinór el van szakítva, tépve, övtelenség van, kötéltelenség, nincs leltár, vagy ha van, kész, előttünk volt kész, fel se vagyunk véve.” (64.)
„Szalma Lajos kétségeiről, hitetlenségéről szeretett volna beszélni, ahogy az Isten magunkra hagyott minket…” (93.)
Károlyi: i. m.
Máté evangéliuma 26. 34.

2008. július

91

kolózik a lánnyal, de végül nincs szexuális aktus) egy táncjelenetből indul ki. A cím iskola
utótagja pedig a nevelődés, az élet fortélyainak és szabályainak megtanulása, a felnőtté
válás tekintetében jelentéses a leginkább. A címadás jó, a korábbi változatoknál (Doktor
urak, Ördöglugas) szerencsésebb, mert azok kevesebb asszociációs lehetőséggel ruházták
volna fel a könyvet.
Károlyi Csaba15 nevelődési, titokfejtő (detektív), a népi hiedelmek mibenlétét firtató
regényként, az árvaság, a falu, a vidéki Magyarország regényeként és beavatástörténetként, valamint a hazatérés könyveként értelmezte az Isten hozottat, Benedek Anna16 ehhez még hozzátette a generációs fejlődésregény s az identitáskeresés-történet terminusokat, s még ide illenék a fiúregény terminusa is. A Tánciskoláról ismét kijelenthető, hogy
nevelődési- és fejlődésregény, identitáskeresés- és beavatástörténet, a vidéki Magyarország (de nem a falu), illetve egy fiú regénye. Faust-história (ördögregény), az otthon elhagyásának meséje. Lehetséges, bár a jelenből még nem látni pontosan, hogy az aparegényeket a gyermekek történetei váltják fel prózánkban. Mindenesetre a Tánciskola mellett
már van egy másik remekbe szabott fiúregényünk, Háy János A gyerek c. munkája.
A fiú történetét meséli el mindkét könyv, ám a narráció tekintetében eltérő módon.
Nem csak arra gondolok, hogy az Isten hozott főhőse és narrátora egy és ugyanaz a személy, aki egyes szám első személyben szól, a Tánciskolában pedig egyes szám harmadik
személyű a narrátori szólam, melyben csupán párbeszédekben és a narrátori leírásokban
felidézve jelenhet csak meg Jocó – és a többiek – nézőpontja. (Két technika váltakozik:
a narrátori beszédbe egyenes idézetként, máskor a mesélő által átfogalmazva kerülnek be
a szereplői közlések, tudattartalmak.) De ez csak a kisebb változás, van egy fontosabb is.
Az elbeszélésmód tekintetében az Isten hozott sokkal bonyolultabb, keményebb olvasmány:
a „mesefolyam lassan válik élhetővé-olvashatóvá. A rengeteg szálon bonyolódó történet,
a múlt rétegei szándékosan egymásba csúsznak”17. Nehézzé válik a befogadás: „úgy van
felépítve a szöveg, hogy eleve kezdjük el újra. Hogy ez jó vagy sem, nem érdemes kérdezni,
nem egyedi esetről van szó”18. Mindösszesen két regény egymáshoz fűződő viszonyából
nem tanácsos általánosítani, tehát esetünkben kőbe vésni azt, hogy Grecsó akkor most
a letisztultabb, olvasóbarát próza felé fog elmenni, érdemes csupán rövid távon gondolkodni, s így annyi mindenképpen kijelenthető, hogy az Isten hozotthoz képest a letisztultabb és az olvasóbarát jelző is megállja a helyét a Tánciskolára, amely alapvetően egy lineáris, a nyár végétől karácsonyig (Jocó gondtalan egyetemi éveitől az alámerülésen, a kétségbeesésen át a megtisztulásig, így tehát az évszak és az ünnep egy-egy életszakasz metaforái) tartó történetet mesél el, az idősíkokat szinte alig váltakoztatva (természetesen
azért a jelen horizontjába beszűrődnek a múltbeli emlékek, de problémamentesen, úgy,
hogy az olvasónak nem okoz gondot a dolgokat a helyére tenni) és még csak nem is olyan
sok cselekményszálat (a szülők, Szalma Lajos [és az ördög], a lányok, a munkahely szálát,
de ezek is úgy össze vannak fonódva egymással, hogy tulajdonképpen nem is nevezhetném őket más és más történetegységeknek) mozgatva. Ez a linearitás csupán annyiban
15
16

17
18

Károlyi: i. m.
Benedek Anna: Más-világ. Grecsó Krisztián: Isten hozott. http://www.litera.hu/object.0a29818804f8-4287-9788-c3d58c806761.ivy
Benedek: i. m.
Károlyi: i. m.

92

tiszatáj

csalóka, hogy Grecsó most is, mint a korábbi regényében, a ciklikusságra, az ismétlődésekre hívja fel a figyelmet (ez által nyerhet létjogosultságot az is, hogy a bibliai és mitikus
történetek a jelenben megismétlődnek, miközben a két világ, az ősi és a jelenkori közt bizonyos tekintetben mérhetetlen szakadék tátong). „Az idő ciklikusan ismétli magát, gondolta Jocó”, mikor az ő öklösétől elalélt nagybátyját fellocsolja, ahogy korábban Judit
anyja tette meg ezt a fiúval, amikor az részeg magatehetetlenségben fetrengett az utcán.
Tehát ilyen profán jelenetekben is megfigyelhető az ismétlődés és a bibliai-mitológiai
történetek jelenben való visszaköszönésében is. Az állandó visszatérés az egy helyben állást, a mozdulatlanságot is jelenti, a legjobban éppen Tótváros posványos belvilágában,
ahol „nem csak egymást ismerik…az emberek, de a másik apját, anyját is, és a régiek is
ugyanúgy számon tartották egymást, és azok is így ültek, ugyanezeket mondták, ugyanígy…”. Az idő körkörösségét jelzi, hogy a könyv tizenkét fejezetből áll – és feltűnő, hogy
a Pletykaanyu és az Isten hozott úgyszintén egy tucat egységből épül fel.
Azzal kezdtem az írásomat, hogy Grecsó Krisztiánt elég fiatalon és mindösszesen két
prózakötet megjelentetése után az a veszély fenyegette, hogy beskatulyázzák, végérvényesen a faluregény és a 19. század végi, 20. század eleji magyar irodalmi hagyomány letéteményeseként definiálva őt. Nos, a Tánciskola sikeres szabadulási kísérlet, kilép a falutematikából, és az is érzékelhető, hogy nem képzelhetjük a szerzőt pusztán a móriczi, mikszáthi, Krúdy-féle tradíciók folytatójaként, nem egyszerűsíthetjük le ennyire a képletet,
látva, mennyi alkotóval folytatnak diskurzust szövegei az említett triumvirátuson túl –
még ha ebben az esetben túl sokkal is, feleslegesen nagyot markolva. Egyébiránt a Tánciskola közelebb áll az Isten hozotthoz, mint amennyire eltávolodik tőle. Az ötletes, jelentéses névadás, a figurateremtés (Gallér Gergely és Voith Jocó egyaránt vívódó, a felnőtté
válás küszöbén álló hős), a települések társadalmának rétegzett, sokszínű megjelenítése,
a profán és a szent szféra egymásba játszatása, a hasonló nyelvhasználat minden további
nélkül megengedi, hogy a két regényt azonos módon olvassuk, és hasonló jellegűeknek
lássuk őket. Ugyanakkor elmozdulás is tapasztalható az Isten hozotthoz képest. És itt nem
csak arra gondolok, amit már említettem, hogy Grecsó az új könyvében eltávolodik a falutól, és nem egyértelműen csak a Móricz–Mikszáth–Krúdy-vonalra támaszkodik. A vendégmotívumokkal, pretextusokkal való széles körű játék és az egyszerűbb narráció is újdonság. Hogy mennyire nehéz kibogozni a két könyv közti vonzást és taszítást, arra végezetül három példát hoznék fel. Az első, hogy bár mind a két könyv valamiféleképpen
a mágikus realizmus felé orientálódik, az Isten hozott „valóságos csodái” helyett a Tánciskolában már nem történik csoda, mindig kiderül, hogy csupán szemfényvesztésről, ámításról
van szó. A második, hogy bár Tótváros és Feketeváros mindkét helyen fontos szerepet
kapnak, a korábbi regény alapvetően egy falu, Sáraság, a későbbi egy középváros, Tót város története (hiszen a települések históriáját is elmesélik a narrátorok, nem csupán
magánszemélyek életéről hallunk). A harmadik és egyben utolsó pedig az, hogy a ciklikusság ugyan ott van a regényekben, de az elbeszélésben az egyik alkalommal az idősíkok váltakoztatása, a másikban a lineáris történetvezetés dominál. De természetesen fontosabb
ennél a kérdésnél, hogy Grecsó Krisztián Tánciskolája magával ragadó könyv, remek olvasmány, nyugodt szívvel helyezhetjük el az utóbbi évek kortárs prózájának kimagasló teljesítményei közt.

Darvasi Ferenc

2008. július

93

Bevezetés a – hova is?
E STERHÁZY PÉTER: SEMMI MŰVÉSZET


Semmi művészet – ahhoz képest, hogy mit sugall a cím, az
eddigi életmű újraíró újraértelmezéséről (Szilasi László az
Élet és Irodalomban) vagy a saját árnyék bravúros átugrásáról (Dunajcsik Mátyás a Magyar Narancsban) is beszélnek az Esterházy Péter legújabb könyvéről szóló kritikák,
így az olvasónak akár az a feszengető érzése is lehetne,
hogy márpedig csak akkor veheti könnyű szívvel kézbe
e frivol borítójú kötetet, ha már a komplett oeuvre szakavatott, de legalább alapos ismerője. „Szeretném, ha ezt a könyvet kizárólag az olvasná, aki már a Harmoniát olvasta” –
a Javított kiadás előszavának szívhez szóló tanácsa jut
ilyenkor a – Javított kiadást ismerő – olvasó eszébe, miközben a Semmi művészet fülszövege is már A szív segédigéi sajátos folytatásaként tekint a könyvre, amelyben Esterházy, illetve a Szerző, illetve az Elbeszélő Én szorgalmasan jegyzeteli az e könyvben beszélő író egyéb műveit:
Magvető Kiadó
A szív segédigéit is, természetesen, no meg az Utazás a tiBudapest, 2008
zenhatos mélyére című kötetet, miközben lelkiismeretesen
224 oldal, 2990 Ft
utal a Harmonia Caelestisre, a Búcsúszimfóniára… A satöbbi helyett érjük be ennyivel: valóban az életműre magára és – ettől természetesen nem
elválaszthatatlanul – a tényre, hogy aki itt beszél, az bizony író, aki ír. Összeírt például
már számtalan hazugságot az anyjáról, többek között azt, hogy meghalt, de most – és itt
a vezércsel –, most megtudjuk az igazat. Nem csak a valódit. Tehát felcsaphatjuk mi, olvasók is a selyemharisnyás lábunkat – már amelyikőnknek van, úgy lábunk, mint selyemharisnyánk – egy könyvkupac tetejére, és örömmel olvashatunk.
Ha ilyen egyszerű lenne.
Ha ilyen egyszerű lenne, nem lenne érdekes. A Semmi művészet egyik leginkább zavarbaejtő gesztusa azonban az, hogy miközben a Szerző, illetve az Elbeszélő – elkerülve az
irodalomelméleti tánclépéseket nevezzük e hangot a továbbiakban a Fiúnak – lelkiismeretesen jegyzeteli egyéb könyveit, ügyesen elfeledkezik arról beszámolni, hogy akkor honnan is beszél most. A Fiú tehát sokáig úgy szól a könyveiről, mintha ez, amit olvasunk,
nem lenne könyv, tehát, mint a többi, fikció – miközben épp ez az implikált önreflexió bizonytalaníthatja el az olvasót (persze, ha nem volt már joggal bizonytalan eddig is).
„[H]allom, hogy valaki szerző azonos az írásaival, ámde akkor hol az élete?” (19.) Esterházy új könyvének is ez az egyik kérdése, no meg az, hogy hol az élet, úgy általában. És az
Anya élete, úgy különösképpen.

94

tiszatáj

„Pörgetem anyám életének guzsalyát – mindig is ezt szerettem volna (de bizonyosan
1980. augusztus 14-től)” (163.) – írja a Fiú erről az életről, egy könnyebb vagy csak másik
életről, amely a Semmi művészet lapjain kel – szó szerint; mármint a szavak szerint –
életre. Egy szép, emlékekkel teli, tartalmas, ám látszólag már eseménytelen élet: „én azt
szeretem, ha már nem történik semmi” (122.) – mondja az Anya a talán legmegkapóbb Kiderült című fejezetben. Itt az 1980 óta szinte napi rendszerességgel zajló ebédek egyikén
valóban kiderül, hogy az Anya miért nem szereti a futballos könyveket, így a fiáét sem,
noha a futball, e könyvben, maga az élete (és ebben hasonló, ha nem azonos e szöveg egy
másik főszereplőjével, Puskással is). Magam – ráadásul a selyemharisnyát (is) viselő (tehát női) olvasók nagy hányadához hasonlóan – némi kétkedéssel tekintek a focira önmagában mint világmetaforára, ám a Semmi művészet olvasásakor könnyen megszűnik ez
az ellenérzés, főként mivel a foci itt nem önmagában s talán nem is világmetaforaként,
hanem a játék természetének bemutatása szempontjából válik fontossá. „A játék mint
olyan foglalkoztatta, a játszás maga” (105.) – írja a Fiú a mindent a futballon keresztül
értelmező Anyáról. S talán fontosabb is a foci mint világmetafora helyett a fociról mint
játékmetaforáról beszélni (tűnjék e megállapítás mégoly tautologikusnak), gondolván
a játékra olyan magának való mozgásként, ahogy Gadamer tekinti játékhoz hasonlónak
a szöveg természetét. Azt, hogy a foci, ez a játék is végső soron „csak” nyelv – próbáljon más
lenni egy könyvben; hát, végül is próbál – sugallja az a megállapítás is, hogy az Anya életében hasonló szerepet tölt be a francia nyelv, amely a „a menedéknek egy könnyebb fajtája”, s „[h]a kijött a franciából, belement a futballba. Úgy is lehet mondani, hogy anyám
egy életen át állandóan menekült. És úgy is lehet mondani, hogy egy életen át boldog
volt”. (93.)
Persze, ha már menekülésről van szó, elkerülhetetlen a kérdés, hogy honnan is kell,
szükséges menekülni. Némileg egyszerű válasznak tűnik mindennek okát a történelemben
keresni, a szocializmus történetében, az 1956 által megtört, azzal mégis összetartozó
– a könyv szóhasználatával élve – „ívben” (figyeljünk csak a Gyár és anya fejezet alfejezeteinek egymásutánjára!), ám az Anya menekülésre sarkalló félelme mégis mintha mélyebb
lenne mindennél: „nem közvetlenül a diktatúrától félt, hanem a diktatúra egyenes, igennem világa ismertette föl vele a világ vérszomjas természetét, […] eszébe véste a tehetetlenségét, a kiszolgáltatottságát”. (109.) S ha már menekülés, ezért, hogy az anya is menekülési útvonalakat (pontosabban a nagy futballista-létet) kínál fel a menekülés szükségességét nem érző Fiúnak, aki viszont a magányáról beszél el szinte fullasztóan megejtő leírásokat. A magány: minden szabadsága ellenére ez az egyik uralkodó fogalma a könyvnek,
ez határozza meg a Szerelem, szerelem, szerelem című fejezetek szerelmi történetét is,
amit nevezhetünk homoerotikusnak, akár még pedofilnak is, de a lényeg mégiscsak az,
hogy reménytelen, tehát menthetetlenül magányos.
S ha már menekülés: az Anya jellemzése miatt is olvasható az egész könyv egy az
Anyát (a szó minden értelmében) éltető menekülésnek. És ez az a pont, ahol az Anya menekülése és a könyv általi, a szövegen keresztül az életbe (vagy az életen keresztül a szövegbe?) való menekítése összeér. „Lassan jöttem rá, hogy anyám a valóságot, hogy is
mondjam, meglehetősen játékosan kezeli.” (Kiemelés T.T.) „[H]a vita nélkül hallgatom,
diadalmasan lecsap rám, anyád fia vagy, kisfiam, hát nem ezért lettél író, hogy a valóság
rideg és érthetetlen és elfogadhatatlan tényeiből a valóság rejtelmes és kibírható tényeit

2008. július

95

fabrikáld?” (128.) Ennél pontosabban nehéz megnevezni, mi is adja a Semmi művészet
súlyát, miközben a valóság manipulációjából létrejövő idill fölött mégsem olyan tiszta
az ég.
Hiszen a könyv egyik jellemzője, hogy egy erőteljes rántással az író eddigi művei alól
úgy húzza ki a mégoly bizonytalan referenciális olvashatóság lehetőségét (mint a pincér az
abroszt, miközben a teríték érintetlen marad?), hogy egy szimulákrumreferenciát teremt
(miközben persze sejteti, minden referencia ilyen természetű). Innen is értelmezhető
a szöveg talán legizgalmasabb része, maga a cím, amely szintén az Anyának a futballkönyvekkel szembeni kifakadásával lehet kapcsolatban: „Rémes, teli vannak művészettel!”.
(134.) Akkor hát, amit itt olvasunk, célkitűzései szerint valóban semmi művészet kíván
lenni? „Anyám úgy ultizott, mint Ottlik Géza bridzsezett; csak az a bibi – az ábrázolás
szempontjából, hogy nem tudom, hogyan bridzsezett Ottlik.” (91.) – a Fiú megállapítása
a mímelt mimézist bizonytalanítja el, miközben a kötet elképzeltebbnek és valósabbnak
feltűntetett történetei egyenértékűen elbeszéltek, s maga a könyv egésze is a fikció valóságtól elválaszthatatlan működésének egyik különös példájának megvalósítása. Talán, hogy
a fikció ne művészetet teremtsen, pusztán valami mást? Hogy azt ne mondjuk, életet.
Miközben a kétely is végig ott kísért e szövegekben: például le lehet-e csapni valakit,
mint egy taxiórát, ha e kifejezésnek már „nincs megfelelője a világban”. (60.) Vagy ahogy
Lajos bácsi elmélkedik a jobbösszekötők eltűnése kapcsán: „létezhet -e valami, aminek
nincs neve, és fordítva, lesz a szótól valami”. (196.) Mindehhez szorosan kapcsolódhat az
a kérdés is, hogy „mi a buborék lényege, […] és hogy lehet-e a semmiből valamit csinálni”.
(100.) A Semmi művészet szerint mintha mindezt legalább megpróbálni kötelesség volna.
Ez az öröm működik a könyvben: hogy az írás életet teremt(het). És ez a kétely teszi megrázóvá: hogy valójában mégsem.
A sok van örömén tehát folyton-folyvást átütnek a nincsek: ennek legerőteljesebb példája az utolsó fejezet másiknak feltüntetett anya–fiú története lehet. Az Istenben hinni
nem tudó, de az örökélet iránt már gyerekkorában is nagy érdeklődést mutató Görög Miki
maga temeti el az élete vége felé amputált lábú anyját – Görög Miki a nyelvhez való viszonyában, története pedig minden részletében, az elbeszélés hangvételében megrázó ellenpontja-kiegészítője az író sajátnak feltüntetett anya–fiú történetének.
S ha már párhuzamosokat keresünk, a megírandó valósághoz való viszonya miatt
a Semmi művészet ha nem is pár-, de ellentétkönyvének mindenféleképpen a már emlegetett Javított kiadás is tekinthető. Kivezetés a szépirodalomból – ekképpen nevezte Bombitz Attila e könyvet, amelyet mintha csak a „valós valóság” írna. A szépirodalom egyik
fölérendelt kategóriájából, a művészetből ígér kivezetést a Semmi művészet is, mégis úgy,
mintha e szöveg teremtő módon próbálná meg átvenni az irányítást: mintha megkísérelné
meg- (azaz nem le-) írni ezt a valóságot. Akkor viszont honnan is vezet hova?

Turi Tímea

96

tiszatáj

Anyák és fiúk, művészi rendben
E STERHÁZY PÉTER: SEMMI MŰVÉSZET


Első pillantásra Esterházy új regénye az 1985-ös A szív segédigéi folytatásaként, illetőleg annak „pontosított” újraírásaként olvasható, a Harmonia Calestis és a Javított kiadás apai textusai után tehát – már csak az arányok helyreállítása miatt is – anyakönyvként.
Ebben az értelemben a Semmi művészet A szív segédigéi javított kiadása lenne, hiszen az 1985-ös mű utolsó
mondata („Mindezt majd megírom még pontosabban is”)
látszik valóra válni általa.
A Handkétől kölcsönzött ígéret „majd”-ba helyezése az
időt nevezi meg a pontosítás feltételeként, azaz a megfelelő
nyelv megtalálása temporális problémaként jelentkezik
benne.
Ilyenformán a két szöveg megjelenése között eltelt 23
év íródik bele a Semmi művészet megszólalásába, ami nem
csupán az időtapasztalat poétikai sűrűsödésének, nyelvvé
Magvető Kiadó
formálódásának alakzatait teremti meg a szövegben, de
Budapest, 2008
felveti a regény saját hagyományához fűződő viszonyának
224 oldal, 2990 Ft
kérdését is.
A pontosítás vágya ugyanis a túllépés reményét hordozza, bizonyos poétikai stratégiák, nyelvi diszpozíciók újraformálásának igényét, ami értelmezhető akár a kanonikus
státusz rögzíthetősége, megmerevedése elleni szándéknyilatkozatként is. Annál inkább,
mivel már a Bevezetés…egyik alapvető poétikai irányultsága – a könyv egészére jellemzően, ám kitüntetett módon A próza iszkolása című kötetnyitó szövegben tetten érhetően –
éppen a mozgásban lévő, önmagán túllépő, saját igazságaitól folytonosan menekülő, lokalizálhatatlan íródás megképzésében volt megragadható. Az időbeliség egy újabb aspektusaként ugyanakkor azzal az irodalomtörténeti ténnyel is számot kell vetni, hogy
a Bevezetés… paradigmaváltóként rögzült státusza idővel szükségszerűen létrehozta az
„Esterházy-hagyomány”-t, így a Semmi művészetnek nem csupán saját szövegelőzményeihez, de az azóta e hagyományból táplálkozó, vagy vele konfrontálódó szerzői világok
tereihez képest is el kell helyeznie magát. Egyszerre revideálni megszólalásának múltbeliségét, és megteremteni a jelen – többek között a maga hagyományától is befolyásolt – irodalmi közegében elfoglalható helyét.
A talányosnak tűnő cím első pillantásra nem ad erősnek tűnő kapaszkodót a „pontosítás” érdekében vívott többfrontos küzdelem tekintetében, sőt elbizonytalanít annak sikerességét illetően is. Tartalmaz ugyanis egyfelől egy utalást arra, hogy a regény magát

2008. július

97

a „valóságot” adja vissza, minden „művészi” alakítástól mentesen, mintegy a maga reális
rögvalójában, de felsejlik benne a Semmi Könyvének megírására vonatkozó flauberti célkitűzés emléke is, ami viszont éppen a művészet legmagasztosabb teljesítményeként lebegett a francia szerző szeme előtt. A cím így inkább elodázza a pontosításra tett ígéretet, hiszen egyszerre állítja fikció és valóság, művészet és nem művészet egymást nem kizáró jelenlétét, úgyhogy az oppozíció megbontása, a kategóriák egymásba omlasztása a formállogikai szabályok értelmében épp a pontatlanság bűnét csempészi a nyelvi rendbe.
Az első fejezet Goethétől kölcsönzött címe (Költészet és valóság) aztán továbbgördíti
a bizonytalanságot, hiszen miközben egy mellérendelésben explicitté teszi az Esterházymű címében összeolvadó kategóriákat, egyszersmind egy 1812-ben íródott szöveget idéz
meg referenciaként, ami azonban nyilvánvalóan maga is további értelmezésre sa rkall(hat). (Eszünkbe juttathatja egyúttal a Daisy lapjain felbukkanó fonnyadt Goethe-kutató
ellenszenves alakját, akinek figurájával a fenti Goethe-allúzió magyarázatára vállalkozó
értelmező válhat azonossá az interpretáció megkezdésének pillanatában.)
Hasonlóképp az áthelyeződés logikája határozza meg helyiértékét a regény felütésének is: „Az anyának és a fiúnak!”
A szív segédigéi első és – a keretezett lapokon – utolsó mondata idéződik itt meg torzított formában, ami – figyelembe véve a mű bizonyos ödipális vonatkozásait is – már
maga is némileg blaszfémikus újramondása volt Pascal gondolatainak.
Mindezzel annyit szeretnék jelezni elöljáróban, hogy valójában még be sem léptünk
a Semmi művészet regényterébe, a szöveg máris létrehozta az önteremtés és önmegsemmisítés azon áthelyeződő játékát, amely a mű egészét fogja aztán meghatározó elvként működtetni.
A nyelvi önrevízió Esterházy egész pályájára jellemző poétikai elem, a Bevezetés…-ben
ez legszembeötlőbb formában a szövegek közé ékelt Transzformáció feliratú oldalakon
tárgyiasul, amelyek hol a megszólalás logikai alapelveit, hol a már olvasott szövegek megformáltságát kérdőjelezik meg. Az alakítás, áthelyezés ugyan minden esetben visszamenőlegesen módosít, egyúttal azonban a szöveg(ek) mindenkori jövőjébe helyezi át a megnyugtató értelemképzés lehetőségét.
Így a pontosabb megírás jövőbeli gesztusának ígérete – amely a Bevezetés utolsó szövegeként álló A szív segédigéi utolsó mondatataként a teljes kötet záró állítása is egyben –
a Semmi művészetet a Bevezetés… soron következő Transzformáció-jaként láttathatja.
Amiképpen persze már az 1986-ban megjelent szöveg is az 1985-ös kiadás variánsa
volt, hiszen az először számozatlan oldalakkal megjelenő regény a Bevezetés…-ben oldalszámozással látott napvilágot, ami nem csupán formai, hanem szemantikai értelemben is
elkülönböződést jelentett a két szöveg közt. Az „új” mű így ugyanis kilépett atemporalitásából, magába írta az időt, részint nyilván a lapok lineáris sorjázásának jeleződése miatt,
részint pedig mert egyik eleme lett a kötet 22 szöveget tartalmazó mátrixának, magába sűrítve más szöveghelyek és szövegidők metszéspontjait, miközben maga is egyéb szövegek
időtereiben szóródott szét.
Úgy tűnik, a Semmi művészet e tekintetben az Esterházy-hagyományon belül jelöli ki
diskurzusának feltételeit, olyan szövegvariánsként nevezve meg magát, amely a pontosabb
megszólalás lehetőségét javarészt saját múltjának újraformálásaként gondolja el. Épp
ezért talán minden eddigi Esterházy regénynél erősebben egy olyan ideális olvasót vesz

98

tiszatáj

célba, aki többé-kevésbé jártas az életmű előzményeiben, úgy tudja magát visszaolvasni
a régebbi szövegeibe, hogy azok által keltse életre az újat.
A regény által feltételezett, beavatott olvasó számára megtalálhatók benne az Esterházy-prózából ismerős poétikai és stiláris trükkök, a játék nyelv és valóság ironikus ütköztetésével, a referencialitás illékony státuszának hol pamfletszerű, hol (látszólag [?])
nyelvelméleti megalapozású kritikája, család – és térségi történet, ám mindez egy olyan
erősen kontrollált, jelzett formában, ami alighanem az ön-hagyomány, a saját-megelőzöttség jelenlétének erőteljes tudatosítását szolgálja.
Mindemellett az életmű számos szövege, mondata is beleforgatódik a Semmi művészetbe, ám ezek az önidézetek is minden esetben reflektálódva, gyakorta bibliográfiai
adatokkal korrektül megtámogatva jelennek meg a műben: a regény úgy szakad el saját
hagyományától, hogy előtte lelkiismeretesen beleltározza. (Az ön-katalogizálás poétikai
alkalmazása mellesleg szintén fontos része volt már a Bevezetés… megformáltságának is.)
Ezzel a pontossággal idéződik meg pl. a Termelési regény (145), vagy az Utazás a tizenhatos mélyére (117). Más esetben csupán címekre, szituációkra történik hivatkozás
(Harmonia Caelestis [30], Termelési regény [86]), esetleg egy-egy ismert szókapcsolaton
keresztül – „Gaffiot-lexikon” (142) „nem találtam szavakat” (52) – utalódik egy régebbi
mű, jelen esetben az Ágnes, és a Termelési regény. Előfordul az is, hogy a szöveg önemlékezete dob felszínre régebbi regényekkel kapcsolatos emlékfoszlányokat, („A legutóbbi
könyvemben…” (14), „és akkor, abban a könyvben.” (16) vagy mindezek sajátságos variánsaként, a „valahol ezt már írtam” (48) bizonytalansága juttathatja eszünkbe az „idézte,
maga se tudja, honnét” irodalmi programjának szállóigévé lett hajdani bejelentését.
A Semmi művészet szövegrendjét szinte Alef-szerűen (a hasonlat azért kézenfekvő, hiszen A szív segédigéi egyik alap-szövege éppen Borges ismert története) átszövő életműemlékek újrastrukturálásával úgy lép be saját múltjába, úgy használja fel saját hagyományát, hogy ezzel annak visszamenőleges módosítására, újraértelmezésére (is) javaslatot tesz.
Kicsit mintha a lezárás vágya, s egyszersmind valamiféle új poétikai rend kialakításának igénye is felsejlene ebben a gesztusban, ami úgy mozdítaná ki az eddigi életmű értelmezését szabályozó kliséket, hogy a (z újraértelmezett) múlt az Esterházy-próza jövőbeli
formálódásának előzményeként láttassa magát. (A múlt persze folyamatosan újraformálódik a mindenkori jelen perspektívájából, ez esetben azonban az erre felszólító kódok
a corpus belülről történő átrendezését írják elő.)
Annál is inkább, mivel a regény nem csak – és talán nem is elsősorban – A szív segédigéiben elsiratott anya feltámasztásának könyve, hiszen már csak az édesanya futballrajongásán keresztül Esterházy több más írásaival is kapcsolatot teremt. Ilyen pl. a Fancsikó és Pinta, ahol nem csupán egyes történetek, mint pl. a (labda, pöttyökkel) idézik
a focit, hanem a hagyma, a léggömb, vagy az üveggolyók képein keresztül a teljes mű
a gömbszerűség metaforikájába helyezi magát, és a labda egy írástechnika figuratív megfelelőjévé válik. A Termelési regényben aztán már az egyik leglényegesebb szervezőelemmé válik a foci, ahogyan ez történik az Utazás a tizenhatos mélyére című regényben is.
A Semmi művészetben az anya nyelve a futball nyelve: (anya)nyelv és játék összekapcsolódása azonban nem csupán Esterházy nyelvszemléletének wittgensteiniánus alapvetéseit jelzi, hanem összefüggésben áll az egyéni szabadság, a személyes autonómia megvalósításának gondolatkörével is. A foci játéktere, a pálya lehatárolt területe a társadalmi konven-

2008. július

99

ciók, a hatalmi struktúrák által meghatározott rendből kiszakított, annak ellenében létrehozott terrénum, amely a saját szabályrendszerén keresztül teremti meg a maga valóságát.
A játék a kultúra alapvető tényezője, Huizinga szerint pl. a legtöbb tudás és intézményforma közös gyökere lelhető fel benne. Mindemellett olyan „szabad cselekvés”,
amely kívül áll a jó-rossz, igaz-hamis kategóriák választási kényszerén, hiszen mind időben, mind térben kivonja magát a mindennapok viszonyrendszeréből, s csak az ebben
a lehatároltságban konstituálódó szabályok érvényessége határozza meg ideiglenes érvényességét. A játék idő és térbeli különállása, kilépése az életből, saját céllal bíró aktivitása
a zavaros létezésben a tökéletes rendet teremti meg, ami – tegyük hozzá – egyfajta ellenrend, a Rend pandanja, amely önmaga létében éppen a szembeszegülést ünnepli. A foci
így részint az egzisztencia karneváli felszabadulásának lehetséges formájaként jelenik
meg, mint anya-nyelvi diskurzus pedig a szubjektum önteremtésének játékterét – ahogyan Esterházy szövegei általában – a nyelvben véli kijelölhetőnek.
Ezért azonosítódhat egy szellemes szövegrészben az anya és az elbeszélő diskurzusa,
melyben az anya valósággal kapcsolatos bizonytalansága az erről szóló kijelentés formájában, a szöveg nyelvi önszemléleteként jelenik meg:
„anyám a valóságot, hogy is mondjam, meglehetősen játékosan kezeli. Belenéz azzal
a gyönyörűn szürkéskék szemével az enyémbe, vagy az egyszer már barna volt?legyen
barna” (128)
Ugyanaz az összeolvadás jön itt létre, mint A szív segédigéiben az anyát sirató fiú,
majd a kötet második felétől a fiát sirató anya szólamainak a regény nyelvi terében történő egyesülésekor, és amit a Semmi művészet egy másik kijelentése ezen a módon fejez
ki: „A szó, halasztás, is tőle van, persze mi nem, az anyanyelvemen írok” (20)
Mivel a regényben az Aranycsapat játékosain keresztül mutatkozik meg az anyanyelvhez való viszony, a szöveg mintha valamiféle Aranykor utáni vágyakozás nosztalgikus terébe helyezné saját megszólalását, azaz – részben legalábbis – a múlt és jelen közötti értékvesztés feltételezése alapozná meg retorikáját, hogy aztán – a szöveg ellenpontozó szerkezetéből következően – le is számoljon ezzel a lehetőséggel, tételesen pl. az
Anyám kitálal (ária) című fejezetben.
A (metafizikai) veszteségen való túllépés igénye – párhuzamba állíthatóan az önhagyomány meghaladásának, illetőleg az anya újrateremtésének kérdéskörével – a szöveg
meghatározó trópusának, a gyász-munkának azt a freudi mechanizmusát mutatja, mely
szerint a leválás folyamatában az elvesztett tárgyról való elszakadás csak egy újabb fétikus
tárgy behelyettesítésével történhet meg, ami jelen esetben az újraértelmezett hagyományként teremtődő nyelv lenne.
„Pontosabban” maga ez a konkrét műalkotás, melynek segítségével újra birtokba veheti, vagy pótolhatja – a regény szerint: életre keltheti – azt, amit elvesztett. Freud kísértetiesen idevágó kifejezésével élve „a halott feltámasztása” ebben az új (nyelvi) alakban
történő visszaszerzésén keresztül valósul meg.
Ezt támaszthatja alá, hogy a Semmi művészet nyilvánvalóvá teszi, ami A szív segédigéiben még rejtjelezett poétikai játékként mutatkozott meg, hogy ugyanis az anya – aki
ott részint Handke, Camus vagy Borges nőalakjainak textuális emlékezete volt – itt már
jelölt módon is a nyelvvel azonosítódik: „te is csak szóból vagy”, olvashatjuk a hozzá intézett intelmet egy helyütt (22), sőt az utolsó fejezet címe visszamenőleges hatállyal a szöveg
összes szereplőjét is „nyelvi egységek”-ként azonosítja.

100

tiszatáj

E cím – Búcsú a szereplőktől és más nyelvi egységektől – ugyanakkor konszolidáltabb
formában A mámor enyhe szabadsága végjelenetét is felidézi, ahol a szereplők, mint az
epikai kelléktár feleslegesnek ítélt, hasznavehetetlen elemei, egy véres mészárlás áldozataként tűnnek el a történetből. A „te is csak szóból vagy” állításában az „is” kifejezés
emellett azt is egyértelművé teszi, hogy az elbeszélő hang magát sem tekinti másnak, mint
puszta grammatikai pozíciónak, ami – az elhíresült „a grammatikai tér én vagyok”-tól
kezdve – ismét csak az életmű egészét jellemzően befolyásoló problémája az Esterházy
prózának. Ez magyarázza a regény elején az elbeszélő én elpusztíthatatlanságával kapcsolatos elégedett felkiáltást, hiszen a Bevezetés…-ben már A mámor… öldöklési-jelenete
után nyilvánvalóvá vált, hogy a szöveg mindig megteremti a beszédpozíció lehetséges variánsain keresztül azt az „én”-t, akihez a mondódás aktuálisan hozzárendelhető.
(„Az első halott tehát én vagyok’ – olvasható A mámor…ban az elbeszélő pusztulásának híre, aki meglepő fegyelmezettséggel úgy tudja saját halálát bejelenteni, hogy ez a történet továbbmondódásában se okozzon semminemű fennakadást.)
A szöveg – mint – gyászmunka freudi koncepcióját látszik alátámasztani az „anya”
egyik kérdése is: „hát nem azért lettél író, hogy a valóság rideg és érthetetlen és elfogadhatatlan tényeiből a valóság rejtelmes és kibírható tényeit fabrikáld?” (128)
Az írói program-szerű idézet az „elfogadhatatlan” és a „kibírható” realitás közötti távolság áthidalását az irodalmi újrateremtéssel véli megoldhatónak, ugyanazt a „fabrikálni” igét
használva, amellyel egyébként Nietzsche jellemezte az Adalék a morál genealogiájáhozban a realitástermelés (szerinte szintén pszichológiai szükségleten nyugvó) folyamatát.
A Semmi művészet önleleplező technikáinak fontos alakzata a HÁZ ÉS APA fejezetben
olvasható épület-leírás, ami eleinte a regény egészére érvényes önértelmező emblémaként
olvastatja magát.
„A ház finomságnak és ízléstelenségnek, vagy barátságosabban, színpadiasságnak alig
követhető zagyva és megható elegye. Az egész ház semmilyen, a részek kioltják egymást,
külön pedig hol ilyenek, hol olyanok, nevetségesek, gyöngédek, plumpok.” (31)
Az elemek, épülettömbök látszólagos rendezetlensége, a stiláris jegyek kuszának tűnő
keveredése a Semmi művészet hasonlóan töredezett, mozaikos, ellentmondásokat és hiányokat magába építő szerkezetét képezi le, ami azonban – a leírásbeli épülethez hasonlóan – mégis az egység (ha másként nem: a fedőlapok közé szorított lapok lezártságának)
otthonos illúzióját hozza létre. A leírás a továbbiakban a dolgozószoba helyét az épület toronyszerűen magasodó középső részében jelöli ki, ez eddigiek értelmében a szerző pozíciót a szövegépítmény középponti birtokosaként, a szövegtáj mindent átlátó fallikus uraként lokalizálja, ám a következő pillanatban e gyanúsan kézenfekvő megoldás ironikus
tiltás alá is kerül: „zavaróan metaforikus, költő a toronyban”, „ki se lehetne bogozni
a mondatot a jelképek hínárjából” olvashatjuk a szöveg önkommentárját, megemlítve ráadásul egy „pártos, jeges és harcos feminista felfogás” (32) vonatkoztathatóságát is. A szöveg
láthatóan tudja magáról értelmezhetőségének feltételeit, és ezeket kijátszva azonmód igyekszik is érvényteleníteni, vagy legalábbis ironikusan eltávolítani magától. (Erre utal vissza később, de már egy újabb ironikus csavarral megpörgetve az eddigieket a következő állítás: „nagy
leleménnyel építgettem a munka ethoszának önparodisztikus tornyocskáját” (143–144)
A megnevezésükön keresztül kioltott értelmezői lehetőségek helyett magának a jelentések reflexív viszonylagosításának kódrendszere válik jelentéshordozóvá.

2008. július

101

Az idézett szövegrész a fejezet Tájolás című alegységében olvasható, ami így egyszerre
lesz a szöveg önmagát elhelyező, de még inkább az értelmezői elvárásokat bemérő és kicselező eljárásának metaforája, a befogadó koncepciózus eltájolásának stratégiai megnevezése. A dolgozószoba ablakainak „rafinált” elhelyezése (33) mindenesetre a szövegtájra nyíló kilátás perspektívájának szokatlanságát, az értelmezői koordináták bemérésének, semlegesítésének és újrateremtésének meglepő keretezését ígéri.
Ugyancsak egyféle tájolásként reflektál a szöveg a megszólalás lehetőségére az Apám
angyalai című részben, ahol a grammatika mint a metafizikum hordozója jelenik meg az
apa monológjában, aki a költői nyelvet – Hamann szellemében – az angyalok nyelvéről
való fordításnak tekinti. A fejezet perspektívája a beszélő ironikusan kezelt beállítása miatt viszont el is bizonytalanítja az általa mondottakat, így e megszüntetve -megőrzés
a metafizikai dimenzió nyomként történő beíródását puszta megmutatkozásként hozza
létre, és használja fel a regény nyelvén belül. Ami szerintem egyébként általában is érvényes Esterházy szövegeinek nyelvi attitűdjére, hiszen írásainak egyik fontos alakító eszköze éppen a „korai” és a „kései” Wittgenstein nyelvi belátásainak összehangolt poétikai
szövedékké stilizálása.
A narratívum ívének megtörése, a történet folyamatosságának széttördelése szintén
nem szokatlan eljárás Esterházy korábbi szövegeiben, a történet és a személyiség értelmezhetőségének megragadása ezúttal is a diszkontinuitás és a hiány szövegbe-komponálásán keresztül formálódik meg. Azonban – az iménti építészeti metaforikánál maradva –
a szétszórt épületelemek elvileg összerendezhetők akár egy hagyományos alaprajzú építménnyé is, a mikrotörténetek szálai kibogozhatóak, persze, ebben az esetben viszont épp
egyik fontos eszközétől, a törésvonalak által teremtett tér, idő és nyelvi szakadékok jelentésformáló elemeitől fosztódna meg a mű.
A regény szereplői és eseményei az anya és a foci kapcsán kerülnek a történetbe, vagyis az anya/nyelv/játékhoz való viszonyuk lépteti be őket a szöveg rendjébe.
Egymásba fonódó szólamaikban az emlékezés és emlékeztetés dialógusán keresztül
történelem, történet és személyes sors ellenállása tárul fel a rendezhetőséggel szemben.
A narratív szálak (vö.: „pörgetem anyám életének guzsalyát” [163]) látszatszerű összeillesztése mintha a végleges, egységesíthető értelemképzés feladását poetizálná, ahogyan ezt érzékelteti az is, hogy a szólamok, sors-szálak szinte mindegyike a halálba, hallgatásba,
avagy valamilyen veszteség felismerésébe torkoll.
A személyes sorsok leépülése és a klasszikus ívű történetmondás szétbomlása egymást
értelmezve teszi láthatóvá a pusztulás erőinek jelenlétét a szövegben, amivel szemben viszont a nyelvek karneváli keveredése, a játék és nem utolsó sorban a „feltámadás” motívuma működtet egy ellentétes irányultságú örömelv-dinamikát. Ennek a széttartásnak
szerkezeti megfelelője, ahogyan a regény látszólag hanyagul szétdobált szerkezeti elemei,
a történet és a személyiség morzsalékszerűsége, a gyász terében történő szétaprózódás
egymást erősítő alakzatai pontosan kiszámított módon terülnek szét, az egyes elemek, darabok, motívumok a szerkezet különböző rétegeiben hirtelen megtalálják illeszkedési
pontjaikat, tükrözések, visszhangok, motivikus alakzatok segítségével épülnek egymásba.
Nem csupán a szerkezet jól látható felületén, ahol érezhetően rímel egymásra pl. az
Anyám kitálal (ária) és a Tóth Adalbert beszél (ária) című monológ (érdemes észrevenni
az anya és Ádi bácsi között jelzett összefüggést azon a szinten is, hogy ők azok, akik „fiacs-

102

tiszatáj

kám”-nak illetve „kisfiam”-nak szólítják az elbeszélőt, aki így velük kapcsolatban jelzi
a származás genealógiai kötődését), vagy hogy a már említett Apám angyalai fejezetet az
Ávós etűd ellenpontozó részlete követi (angyalok metafizikája vs. az erőszak realitása), illetőleg ahogyan a Szerelem, szerelem, szerelem című fejezetek három részletben, különböző téridőkben, eltérő perspektívákon keresztül, egymást azonban szinte lego-szerűen
építve-kiegészítve mutatják be három férfi kapcsolatát. A fejezetcím érdekessége, hogy
amennyiben a Bizottság együttes klasszikus számának idézeteként olvassuk, úgy az ismert
sorhoz kapcsolódó „köpni kell!” felkiáltás, mint az idézet elhallgatott fele, mintegy intencionálja a fejezetek modalitását.
Tóth Adalbert és Kertész Lajos kapcsolatának kezdete pedig egy másik szövegszál – az
ötvenes éveket megidéző – eseményeihez kapcsol vissza, hiszen – nem minden iróniától
mentesen – a Mágus és Lajos (bácsi) románca az előbbi beszervezésének alkalmával ekkor
kezd bimbózni, ráadásul a Casablanca szállóigévé lett mondatára utaló, Egy beautiful
friendship kezdete című alfejezet során. Az „eredet” így mintha az ötvenes években jelölődne ki, hiszen az elbeszélés íródó jelenidejének történései is csak innen nézvést lesznek
értelmezhetőek. A regény egymástól távol eső tér és időrétegei a történetmondás szaggatottsága által is elkülönítve jelennek meg a regényben, mégis, ahogy már jeleztem, egymást támogatva és értelmezve tagolódnak egymásba. A különböző szövegrétegek által
megképzett időtengelyen formálódik mindig újjá a beszélő én, a nyelv és az idő metszéspontján jelölve ki változékony helyét.
A regény emellett olyan egymásra rímelő elemekből szőtt jelhálózatot is teremt,
melynek részei időnként nem feltétlen az egyértelmű dekódolhatóság, vagy a könnyed átláthatóság irányába hatnak. Ilyen pl. ama szemkápráztatóan piros cipellő, amelyet Kertész
vitt az édesanyjának (151), s ami (?) valamivel később vélhetően az elbeszélői-anya lábán
bukkan fel. (175)
Így teremt kapcsolatot a ház régebbi lakójaként a régi otthont meglátogató, Ausztráliába szakadt nő történetszála is (36) a disszidens ávós – a feltételezhető férj – sorsával
(49), vagy ekképpen rímel egymásra a focipálya négyszögletes alakzata és a kórházi ápolónők köpenye alatt felsejlő háromszög-forma, nyelv, játék és szexualitás közös dimenzióját hozva létre. Ugyanezt a kapcsolatot erősítheti, ahogy a regény három, a szerelemmel, halállal és a valóság leképezhetőségével foglalkozó mottója kijelöli a mű – a focipálya
metaforikáján keresztül – négyszögletes játékterének kereteit. A három és a négy nem
egymást kizáró, hanem egyszerre érvényes jelenléte (a diszkurzivitás logikai rendjének megszegéseként) akár a regény megformáltságának, műfajiságának hasonlóképp heterogén
jellegét is allegorizálhatja. Hiszen a Semmi művészet olyan életrajzi fikcióként is olvastathatja magát, amelyben fiktív és a referenciális, a narratív és a f iguratív kódok együttes
érvényessége teremti meg a maga imitatív életrajzi valóságát, melyet az önéletrajzi elemek
„meglehetősen játékos” kezelése alakít. A valóság, mint a művészet speciális esete.
Még két idevágó példát említve, ide sorolható az a jelenet is, amikor a kórházban
fekvő elbeszélő ágyába hasonló mozdulatokkal bújik be Lajos, mint A szív segédigéiben
a fiú az édesanya takarója alá, vagy maga az a tükörszituáció, hogy míg A szív segédigéiben
az anya, itt az elbeszélő fekszik kórházban. Ez a tükörjáték egyébként metonimikusan
kapcsol a könnyed valóságkezelés egy hivatkozott idézetben már az anyának tulajdonított

2008. július

103

sajátosságára, ami egyúttal a szöveg biografikus fikcionalitásának imént említett hasonló
jellegzetességét tükrözi.
Figyelemreméltó, hogy az anya jellemzésében két (legalábbis a közkézen forgó patriarchális értékszempontok alapján) igencsak férfiasnak tekintett tulajdonság, a focirajongás és az ulti-tehetség kerül domináns pozícióba. Némiképp mintha az anya/nyelv atyai
befolyása, a diskurzus patriarchális értékszempontokat érvényesítő logikai és morális
rendje jeleződne ezzel, ami már csak azért is kézenfekvő magyarázat, hiszen a nyelvvel
kapcsolatos meglátásait a szöveg csak egy ilyesfajta értékeket hordozó szintaxis alapján
hozhatja meg, lévén a nyelvet elbeszélőt a nyelv beszéli el.
Az „apai-rész” megjelenését a Tóth Adalberttel létesített, már említett retorikai öszszefüggés (kisfiam-fiacskám) is erősíti az anya figurájában, az anya/nyelvben, amiképpen
erre utal a szöveg saját nyelvhasználatára reflektáló azon kijelentése is, mely szerint
„Anyám meglehetősen (ez meg, ahogy már említettem, apám szava volt,…” (130)
S talán az apai befolyás jelenléte mutatkozik meg annak a Balassa Péternek többszöri
megidézésében is (96, 150, 175) aki úgy kanonizálta Esterházy prózáját, hogy nagyhatású
tanulmányaival megteremtette annak kritikai terét, kondicionálta a róla szóló kritikai diskurzusokat, egyszóval az atyai tekintély és gondoskodás erejével egyengette bevezetődését
a szépirodalomba. (A [betűhibás] Balassa idézet egyébként a Halálnapló Operarészletek
című fejezetéből való, kapcsolatba hozhatóan az Esterházy-regény (ária) műfajmegjelölésű részeivel.)
És hát nem beszélve arról, hogy a Semmi művészet – mint mindegyik Esterházy mű –
jelöletlen vagy jelölt intertextusok formájában számos „apai” elődszöveget épít nyelvébe,
ez utóbbiak közül pl. a Camus, Kertész vagy Nádas hivatkozásokat lehet említeni.
Jóllehet a szöveg igyekszik megszólalásának minden mozzanatát önreflexív kontroll
alá vonni, a mű mégis a pontosítással kapcsolatos bizonytalanság tanácstalan kérdésével
zárul: „jól mondom?”
A regényben némiképp módosított alakban megidézett Wittgenstein-tétel (74) szellemében – hogy tudniillik ha egy kérdést fel lehet tenni, akkor meg is lehet válaszolni azt –
a regény zárlata egy lehetséges válasz majdani bekövetkezését implikálja, mondjuk egy
következő regény formájában.
A Semmi művészet azonban nem csupán az utolsó kérdés nyitottsága miatt, hanem
szerkezetének íve miatt sem valamiféle integráló-lezáró alakzatban ér véget. A Tizenegyedik fejezetben ugyanis a szöveg tömbjei helyenként már apró morzsalékokká esnek szét,
ezt az aprózódást címszerűen is jelzik az olyan alegységek, mint a Mondatok, vagy a Bekezdések. Mintha a szöveg-építmény amúgy is szétdobált tömbjeit eddig összetartó kohéziós erő megszűnése a szöveg összeomlását idézné elő, mintegy előkészítve a végső, önmagára vonatkozó elbizonytalanodás kérdéssé formálódását, a struktúraképző zárlat lebegéssé oldását. A szöveg utolsó, Tizenkettedik fejezete Görög Miki édesanyja halálának
leírásával pedig mintha megkettőzné, az egységesülés helyett a tükröződés játékába kormányozná a történetet.
Nyelvileg ez a szöveg legerősebb része, a szakrális és a blaszfémikus, vulgáris és magasztos keveredése Cėline prózanyelvének intenzív, groteszk tragikumát idézi. Az anya itt
bekövetkező halálán keresztül a fejezet ellenpontozza a regény alapmotívumát, a feltámadást, ahogyan a Mágussal való kapcsolatuk alapján Miki és az elbeszélő is egymás pan-

104

tiszatáj

danjai. Ugyanakkor ezeket az oppozíciókat talán meg is szünteti Görög Miki egyik mondata, mely szerint „akkor már mindig én beszéltem a muter helyett” (222), ami a regény
már érintett beszédszituációjának, anya/nyelv – komplexusának lefedésével Görög Mikit
a mű elbeszélőjével azonosíthatja.
Mi következik mindebből?
Például az, hogy a Semmi művészet rendkívüli pontossággal és arányérzékkel megtervezett mű, amelyben minden motívum, szövegdarab, szerkezeti elem a helyén van, ami
pedig nincs, az épp ilyen tudatossággal épp-ott-nincs. Szép, mint egy mesterien megalkotott bútordarab, amelyben minden illeszték, fiók, faragás tökéletes finomsággal simul
egymásba, ám ennek ellenére – épp ezért? – mégis van benne valami steril. Minden megvan, minden a helyén, de valahogy mégsem érződik benne a provokatív erő, a mámornak
és a szabadságnak az a kiszámíthatatlan öröme, vagy tragikuma, ami Esterházy legjobb
szövegeit olyan lenyűgözővé teszi

Szabó Gábor

A Tiszatáj Alapítvány közhasznúsági jelentése
A Tiszatáj Alapítvány bevételei 2007-ben a következő forrásból származtak: Nemzeti Kulturális Alap (folyóirat): 10.000.000 Ft; Nemzeti Kulturális Alap (könyv): 4.000.000 Ft;
Csongrád Megyei Önkormányzat: 2.000.000 Ft; Szeged MJV Közgyűlése: 2.100.000 Ft;
Csongrád Megye Önkormányzataiért Alapítvány: 350.000 Ft; Magyar Szak- és Szépírók
Reprográfiai Egyesülete: 1.000.000 Ft; József Attila Alapítvány: 200.000 Ft; Magyar Könyv
Alapítvány: 250.000 Ft; Szegedért Alapítvány: 180.000 Ft; vállalkozók támogatása:
545.000 Ft; Orosháza Város önkormányzata: 500.000 Ft; Szegedért Alapítvány: 180.000
Ft; 1% adófelajánlás: 136.203 Ft; folyóirat értékesítése: 2.224.397 Ft, könyv értékesítése:
1.435.137 Ft; egyéb bevételek: 595.235 Ft.
A Tiszatáj Alapítvány jogállását tekintve közalapítvány és közhasznú szervezet, mely elsődleges feladatának tekinti a 62. évfolyamát jegyző, Magyar Örökség- és Pro Arte Hungarica-díjjal kitüntetett Tiszatáj folyamatos és biztonságos megjelentetését. Könyveket ad ki
(immár hetvenet), irodalmi esteket rendez, támogatja a fiatal alkotókat. A Tiszatáj az elmúlt
év márciusában emlékezett indulásának hatvanadik évfordulójára. Ebből az alkalomból ünnepi számot adott ki, a lap szerzői és olvasói a Bartók Béla Művelődési Központban rendezett esten találkoztak.
2007-ben Darvasi László munkásságát ismertük el Tiszatáj-díjjal, jutalmat Tóth Ákos
irodalomtörténész kapott.
A Tiszatáj Könyvek sorozat egyik kötetét, Tandori Dezső: A Legjobb Nap című gyűjteményét líra kategóriában Év Könyve díjjal ismerte el a Szépírók Társasága. 2007-ben megjelent
könyveink: Fried István: Siker és félreértés között. Márai Sándor korszakok határán; A látható könyv. Tanulmányok az irodalmi medialitás köréből; Juhász Ferenc: Halandóság-mámor; Kántor Zsolt: Madarak, puha gépek. Esszék Báger Gusztáv költészetéről; Orcsik Roland: Holdnak, Arccal; Bene Zoltán: Év-könyv.
a Tiszatáj Alapítvány Kuratóriuma
Szeged, 2008. május 30.

A Tiszatáj Könyvek sorozatban az idei könyvhétre a következő kiadványok jelentek meg:
Baka István művei. Műfordítások I–II. 2950 Ft, 2850 Ft
Báger Gusztáv: Míg leírom, felébredek (versek) 1800 Ft
Kiss László: Árnyas utcai szép napok (novellák) 1800 Ft
Simai Mihály: Titkos testvériség (versek – 70 illusztrációval) 3400 Ft
Tandori Dezső: Kalandos Angliák (három regény – a szerző rajzaival) 2900 Ft
*
A Baka István művei sorozat negyedik és ötödik kötetét június 10-én mutattuk
be a szegedi Grand Caféban. A közel ezer oldalas gyűjteményről Szőke Katalin és
Bombitz Attila beszélt, a fordításokat Fabulya Andrea, az eredeti orosz műveket
Hamzsa Eugénia olvasta föl.
*
A szegedi Somogyi Könyvtárban június 12-én rendeztük meg Simai Mihály Titkos testvériség című könyvének bemutatóját. A szerzővel Olasz Sándor főszerkesztő beszélgetett, a verseket Beslin Anita és Békésiné Fejes Katalin olvasta föl.
Augusztusi számunk tartalmából
JUHÁSZ FERENC, GÖMÖRI GYÖRGY, SIMAI MIHÁLY, TURCZI ISTVÁN versei
BÁLINT PÉTER, VÁRI ATTILA prózája
Juhász Ferenc köszöntése
(BODNÁR GYÖRGY, MÓSER ZOLTÁN tanulmánya)
TÜSKÉS TIBOR írása Weöres Sándorról és Rónay Györgyről

Ára: 450 Ft
Előfizetőknek: 400 Ft

nka

Nemzeti Kulturális Alap

