tiszatáj

1978. MÁJ. * 32. ÉVF.

Níémeth
László
kiadatlan
Szabolcsi Miklós József Attiláról;
újabb dokumentumok
Moholy-Nagy Lászlóról
és a Szegedi Fiatalokról;
műteremlátogatás
Zombori
Lászlónál

tiszatáj
IRODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÖ
Főszerkesztő-helyettes: ANNUS JÖZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-670. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a Posta
Központi Hírlap Irodánál (KHI 1900 Budapest, József nádor tér 1. sz.) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 6 forint. Előfizetési díj: negyedévre 18, fél évre 36, egy évre
72 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
78-1618 — Szegedi Nyomda — Felelős vezető: Dobó József igazgató

Tartalom
X X X I I . ÉVFOLYAM, 5. S Z Á M
1978. M Á J U S

NÉMETH LÁSZLÓ kiadatlan írásaiból: Levelek a túlvilágról, Levél a vasvári művelődési ház igazgatójához, Pápán, Kis esszék filmekről, Aszkézis ma, Díjak
és ünneplések
MARSALL LÁSZLÓ versei: Beatrix monológja, Két
szárnyas szerkezet, Férfi puskával
DÖBRENTEI KORNÉL versei: Idill, Angyaltemető
BISZTRAY ÁDÁM versei: Télnek hosszú gyarmatán,
Kívül, Kő súlya, vasnak íze
ACZÉL GÉZA: Bizalmatlanság (vers)
SZÖLLÖSI ZOLTÁN: Fordítások magamtól (vers)
VÁRKONYI ANIKÓ: Hazám, szerelmem (vers)
Érik a fény (Szabolcsi Miklós — József Attiláról)

3
39
42
43
45
46
49
52

ÖRÖKSÉG
SZOMJAS-SCHIFFERT GYÖRGY: A mester több, mint
az ezermester (Egy ismeretlen Bartók-levél története) 63
CSAPLÁR FERENC: Megjegyzések Szomj as-Schiffert
György írásához
68
APRÓ FERENC: Moholy-Nagy László ismeretlen fényképei és elfelejtett versei
71

KELET-EURÓPAI NÉZŐ
Lengyelország
KOVÁCS ISTVÁN: A lengyel „Vér és arany"
LAGZI ISTVÁN: Ady ünnepei Lengyelországban

76
77

Szovjetunió
BALOGH ERNŐ: „Valamennyi nappal és valamennyi
1

éjszaka . . . " (Csingiz Ajtmatov: A tengerparton f u t ó
tarka kutya)
BALLA GYULA: Ukrán kisregények

79
82

KRITIKA
SZERDAHELYI ISTVÁN: Lukács első vitái (Lukács
György: Ifjúkori művek)
GREZSA FERENC: Domokos Mátyás: Ugyanarról másképpen
POMOGÁTS BÉLA: Legyünk r e a l i s t á k . . . !
(Tordai
Zádor esszéi és tanulmányai)
BALOGH ERNŐ: Németh G. Béla: 11 vers (Verselemzések, versértélmezések)
SZIGETI LAJOS: Török Gábor: József Attila-kommentárok
HORVÁTH DEZSŐ: Bálint Sándor: A szögedi nemzet
BÁLINT CSANÁD: A nagyszentmiklósi kincsről — kétféleképpen

84
86
88
90
93
95
99

MŰVÉSZET
SIMÁI MIHÁLY: Műteremlátogatás Zombori Lászlónál 103
Fotó
BERTHA BULCSU: Ütközben Balla Demeterről

| Ortutay Gyula (1910—1978) |

107

. 109

BARÖTI DEZSŐ: Töredékek Ortutay Gyula arcképéhez 109
Szerkesztői asztal

112

ILLUSZTRÁCIÓ
Zombori László munkái a 41., 48., 51., 69., 98. és a 108.
oldalon, valamint a műmelléklet I—II. oldalán
(Égető János reprodukciói)
Zombori László arcképe a 103. oldalon
Buday György rajza Bartók Béláról a 70. oldalon
Moholy-Nagy László arcképe a 72. és 73. oldalon
Ortutay Gyula arcképe a 109. oldalon
Koppány Attila grafikája a 102. oldalon

NÉMETH LÁSZLÓ KIADATLAN ÍRÁSAIBÓL
Levelek a túlvilágról
(TÖREDÉK)

t

A tehetség más, mint a képesség. A tehetség az életünkkel együtt növő
cél, amely megkeresi és megteremti az eszközeit, néha még a szükséges és
hiányzó képességeket i s . . . A képesség, akármennyi van belőle, még nem
tehetség s egy nagy, sokféle képességű ember tehetség nélkül sokszor olyan,
mint azok a daganatok, amelyekben minden szövet együtt van, amiből egy
emberi szervezet keletkezhet, épp csak az egészet megélesítő, rendező elv
hiányzik.
A tehetséget nem lehet tanítani; tehetséget, ha nincs ott köztük, a legjobb
képességekből sem lehet kifejleszteni. Innét sok nevelő és apa csalódása. Az én
két nagyobb lányomban tízéves koruk körül hasonlíthatatlanul több sokat
ígérő képesség volt, mint bennem; s még tizennyolc éves korukban is többet
tudtak, mint én. Csilla lányom matematikai érzékéhez fogható mi volt énbennem nyolcéves koromban? S mégis, szinte biztos most már, hogy egyikük
sem igazi tehetség, hiába próbáltam azt nevelni belőlük. S ha valaki azt
mondja, hogy az ő képességeik a családi kör, a korai keltezés eredménye, ott
van az apám: ő parasztfiú volt s képességekben, tudásban aligha állt mögöttem. Mért esett mégis szét — szinte eredménytelen? S mi az, ami belőlem,
akármilyet, de mégis csak tehetséget csinált. Valami sarkallás, nógatás; sokszor úgy érzem: egyszerű, nekivágó arcátlanság.
Elhibázott és meggondolatlan dolog tehát a legkitűnőbb képességekből is
tehetségre következtetni, azt szinte megígérni: sok emberi élet meddő boldogtalanságának lett ez az oka. A tehetségzajjal indult ember egy életen át tévelyeghet a tehetségét keresve, önmagával elégedetlenül. Pedig hát tehetségnek
nem is olyan jó lenni: amit szenved, elmulaszt érte az ember, ritkán van
arányban azzal, amit a vérünkön szerzett vívmány (mert a tehetség bizonyítéka a vívmány) annak, aki fölmutatja, jelent. A maguk helyén felhasznált,
szerényen, de biztosan forgatott képességek sokkal boldogabbá tehetik az embert. A lángészkultusz, a művészettörténeti könyvek, az önképzőköri dicsőségszomj, ezek okozzák a legnagyobb bajt, sokkal több jó, becsületesen fölhasználható képességet tesznek gazdátlanná, nyugtalanná, boldogtalanná és bűnössé, mint amennyi alvó tehetséget fölébresztenek. A literátornép, a betűvetők kilencvenkilenc százaléka ilyen: tehetséggé nem lett, elzüllött képességen száguldozik s állja el a tehetség magában is keserves útját. Ha van a földön kárhozott ember, ő az, aki húszéves korában Shakespeare-nak érezte magát s negyvenben a szellem Rinaldinijaként csörtet.
De ha a tehetség valóban velünk született sors is, amelyet adni annak,
akinek nem adatott, nem lehet: hiba lenne azt hinni, hogy a tehetség akármilyen körülmények közt is „utat tör", vagy ahogy mondani szokás, aki tehetség, abból lesz is valami. Ez a legkárhoztatóbb frázisok egyike. Cáfolatául
elég az a másik mondás, amit csaknem épp olyan sűrűn hangoztatnak, hogy
3

a tehetségek fürtösen jönnek a világra; egy-egy évtizedben sok támad belőlük,
aztán alig lézeng egy-kettő. Mi ennek a magyarázata? Az, hogy a tehetség
belül, önmagában egy homályosan látott cél; kívülről, a kultúra felöl: megoldásra váró feladat. A művelődés egy állandóan folyó szereposztás, szerepek
úsznak a levegőben: a tehetség az, aki lerántja, hordani kezdi s közben magához is alakítja. De ahhoz, hogy leránthassam: éreznem, látnom kell, s ez
nem megy valami sajátos képzettség nélkül. A züllött áltehetségek mellett
mindig ott botorkál tehát egy másik nagy csomó ember, aki nem látta meg,
nem fogta el a szerepet, amelyben tehetsége begyulladhatott volna — vagy
ami kis, elmaradt népeknél, szűk korokban olyan gyakori — torz módon, hiányosan fogta fel, szorgalma (mert a tehetség mint kivételes szorgalom jelentkezik) meglódul, a képességek mozgósítása megtörténik s az eredmény mégsem lesz olyan, mint egyik s a másik is megérdemelné. A természettudományokban gyakran látjuk, hogy egy kor jelentős eredményét néhány laboratórium fogja ki: aki abba a laboratóriumba eljutott, sokkal könnyebben látja
meg a tehetséget kívánó problémákat, könnyebben lesz maga is tehetség —
mások, nézőpontjuk, eszközeik elmaradtsága miatt alkalmat sem kapnak tehetségük kibontására. Ha nem is üyen feltűnő módon, de így van ez más területeken is.
Van tehát mégis valami, ami ha nem is tehetségfejlesztés, de a lappangó
tehetség tájékoztatása, azt mondhatnám, megkínálása. Olyan pontra kell vezetni a fiatalembert, ahonnét a szentlélek elragadhatja: az egész civilizáció,
vagy a nemzeti műveltség tenyészkúpjára; ahol mi nem látjuk tán életárját,
de ő, ha tehetség, megláthatja. Természetes erre az odavezetésre nem mindenki képes, sőt egy korban csak nagyon kevesen: ők azok, akikben a civilizáció, vagy annak egy hajlama szinte megtestesül. Tulajdonképpen csak az
ilyen nagy gerjesztők közelében dől el egész biztosan, ki tehetség és ki nem.
A nagy, szerencsés iskolaalapítók ilyenek voltak. Persze, vannak szerencsétlen
iskolaalapítók is, akik arra születtek, hogy egy korban a szellemi szerepeket
osszák s a társadalom fejlődése megbénítja őket s némán kell nézniük, hogy
esnek sárba a potenciális fáklyák, amelyeknek belőlük kellett volna tüzet
meríteni.
Az, hogy valaki valóban tehetséges-e, a legtöbb esetben (a zenét kivéve)
a húsz-harminc év közt dől el. Alig képzelhető el, hogy egy jól haladó, kortársai fölé került, képességeit érző ember föl ne tegye, szívszorongásaiban ott
ne érezze ezt a kérdést. A bölcsesség jele, ha elég szerényen és elég szívósan
teszi fel, az érvényesülés gőzös, hiú szavát elnémítva, szinte kísérletszerűen:
na, mi vagyok hát? Hova álljak be, hol a helyem, megfog-e valami őszintén,
igazán, egy életre szóló odaadással, vagy elmehetek boldog embernek, aki a
tucatembereknél egy pár jó képességgel gazdagabb, s a tehetségeknél, vagy
akik annak tartják magukat, egy pokoli hajszával nyugodtabb?

2
A tehetségnek sokszor jele bizonyos korlátozottság — a tehetséges ember,
mintha csak valami gyűjtőlencse lenne, amely egy pontra veti egy ember
egész erejét. Ez a korlátozottság azonban a cél s a rendkívüli, szívós szorgalom
korlátozottsága s nem a természeté. Nem egy képességünknek, az egész embernek kell rendkívül gazdagnak lenni, hogy legyen mit egy pontra vetíteni.
Vannak tán olyan területek, amelyeken a képességek egyoldalú burjánzása pótolhatja az egész természet gazdag kibomlását: főként a matematikusi
és technikus tehetséggel fér össze, úgy látszik, ez a torznövés. A matematikusegyéniség, -képesség, gyermekeknél egész aránytalanul jelentkezhet és fejleszthető ki s nincs szüksége a többi képesség támogatására. Felnőtt matematiku4

sok is megőriznek sokszor bizonyos infantilis vonást. Gépek szerkezetét megérteni, újakat kitalálni: ez sem feltételezi okvetlenül azt a sokrétűséget, ruganyosságot, áttekintést, amely csak gazdagon fejlett természetekben lehet meg.
Már egy nagy biológusról aligha tudom elképzelni, hogy gazdag természet ne
legyen. A művészetben pedig a végső hitelt mindig ez adja meg. A zenei képesség például csaknem olyan függetlenül jelentkezik, mint a matematika,
de a csodagyerekből zenei alkotót csak életének a gazdagsága csinál. Mindazokon a területeken, ahol a tárgy az egész élet, s a művészeteken kívül ide tartoznak a történeti, élettani tanulmányok, a magasabb fajta politika, a nemzetfilozófia is, az ábrázolás hitelét, a megoldáshoz szükséges érzékenységet részletkérdésekben is többnyire csak egy gazdagon differenciált élet adhatja meg.
Ezt rendesen azok a tehetségek érzik a leginkább, akik olyan területen
működnek, amelyen kollégáik igen könnyen merednek szűk szakmaiságba.
Az orvosok művészeti érdeklődése, sokszor tapasztaljuk, nagyobb, mint az
íróké, akik a problémák gócában élve gyakran ellustulnak. Érzik, hogy épp
nem szakterületükön kapják meg azt a pluszt, amellyel szakmájukban is kortársaik fölé kerülhetnek. Nem ismerem Korányi Sándor olvasmányait, életét,
de azt bizonyosra veszem, hogy a bonyolult, biológiai látásmód, amely műveit
ma is tanulságossá teszi, magas fokú nem orvosi iskolázottság nélkül aligha
alakulhatott volna ki. Szépen magyarázta meg ezt egy képzőművész barátom,
akinek azt a kérdést tettem fel, mért műveltebb az a négy-öt képzőművész,
akit személyesen ismerek (a legtehetségesebbek persze), mint az a négy-öt
legkülönbnek számító magyar í r ó . . . ö azt mondta, hogy azt az általános
emberi tartalmat, amely művüket értékessé teszi, ők a maguk mesterségében
nem találhatják meg kellő mértékben, ezért fordulnak az irodalom, a zene felé.
A lélek természetesen nemcsak művekből gazdagszik, sőt baj, ha már
abból gazdagszik elsősorban. Az emberi lélek természetes gyökerei: a kapcsolatok, a társadalmiak s a kozmikusak, hiszen a társadalom s a világ gyermekéi vagyunk. Könyvek csak arra valók, hogy ezeket a kapcsolatokat megértessék, s ahol hiányoznak, valamelyest pótolják: napról napra horzsolt emberi fauna mögött a volt és ma levő emberiség teljességét éreztessék. De az
ember a legtöbbet mégis a természettől s még inkább a másik embertől tanulja: nem azt, amire szándékosan tanítják, hanem ami az érintkezés, küzdelem közben kibontakozik benne. Művészt nem érhet nagyobb szerencsétlenség, mintha sorsa vagy rossz természete, idegbaja a tápláló kapcsolatok kialakulását lehetetlenné teszi a számára. Szabó Dezső tehetségén sokat vitatkoztak; én azt hiszem, kórtani atlaszba kívánkozó példája annak az igen komoly
tehetségnek, aki (miután a tanári pályát is otthagyta) fokról fokra minden
valóságos, tápláló kapcsolatot elmetszett maga körül, s nagysága gőzében, zseniális kitörésekkel és üres ripacskodással lefölözte sorvadó tehetségét. A szerény, egészséges lélek, szerencsés kor, gazdag társadalmi környezet azért nagy
áldás, mert megkönnyíti a tápláló kapcsolatok kialakulását. Nem élmények
hajszolásáról van szó! Az sokszor már épp az egészséges éltető kapcsolatok
hiányának a jele, nemcsak egy embernél, de egész korszakoknál, irányoknál is.
E kapcsolatok közül a legfontosabbak, de a legveszélyesebbek is a mester—tanítvány, a szerető és szeretett viszonya — aki szellemi kibontakozásunkban mint mesterségünk értője vagy általában mint emberi példa kerül
elénk, s a „másik mester", akivel szemben férfivá s nővé leszünk. Mind a két
kapcsolat bizonyos helytállást, az erők versengő mozgósítását követeli meg,
s ha valami, ez játssza életünkben a sors szerepét: a magasba lökhet s egész
életünkre megnyomoríthat. Magyarországon sajnos, épp ez a két kapcsolat az,
amely a fiatal tehetséget többször nyomorítja, mint gazdagítja. Nemrég halt
meg az a magyar tanár s gondolkozó — Karácsony Sándor —, akinek talán a
legtöbb fiatal emberre volt mély, személyes hatása. Ez a hatás — következményeiben látni — brutálisan erős és szuggesztív volt, s ugyanakkor több
zavart hozott, mint világosságot, több erkölcsi cinizmust, mint komolyságot.
5

Babits Mihály ízlése sok meddőséggel párosult, vonzó, komoly alakja tövén
nagy boszorkánykonyha fortyogott; Szekfű Gyula színes, hajlékony módszere
taníthatott volna — s a pretoriánus erkölcsre és a tudomány világnézeti kibeforgatására nevelt.
De talán még szerencsétlenebb volt a helyzet a szerelem, a házasság iskolája területén. Illyés Gyula joggal inthette a fiatal írókat, hogy a párválasztást
tekintsék komoly dolognak — az ő szerencsés életének legnagyobb szerencséje
vagy tán érdeme az ő párválasztása volt. A legtöbben koloncot akasztottak a
nyakukba, a „középosztály" asszonyai az urukat a maguk tőkéjének tekintették, akinek nekik kell pozíciót és pénzt biztosítaniuk. Az élet sok jó példát
szolgáltathat arra, hogy ahol erős, jóérzésű asszony, az érzéki szerelem, a családalapítás, apává, férfivá tétel éveiben kitűnő és hálát érdemlő mester volt,
hogy lankadt el, s vált fékké, súllyá, kalitkává, amikor a röpülés ideje következett volna.

3
Ahhoz, hogy egy fiatal lélek a maga gazdagságához eljusson, meg kell
mérkőznie kora normáival. Minden korban kialakul valami íratlan közmeggyőződés, hogy milyen egy ép, rendes, „normális" ember — s a bontakozó, az
egzisztenciájáért küzdő rendesen ennek a „normá"-nak a tükrében nézegeti
magát. A mi korunk normája, legalábbis azé a koré, amelyben én nőttem fel,
rendkívül szűk és alacsony volt. Tágnak és magasnak az olyan kor normáit
tartom, amelyben a legkülönfélébb alkatú ember is igazoltnak érezhette a
létét, nem kellett a normák tükrében szörnyetegnek tartania magát s kora
kultúrájában meg is találta rá a módot, hogy a maga speciális, esetleg szélsőséges természetét különös nyírbálások nélkül valami magas, általánosan tisztelt eszmény szerint növessze. A görögök minden kalokagathiájuk ellenére nagyon türelmesek voltak az emberi változásokkal szemben, a sok isten sokféle
apollói, hermesi, artemisi természet is volt, amelyet mindenki megértett s a
vallásokban, később a filozófiai iskolák tanításában a szentesítését s kultuszát
is megtalálta. Amilyen érthetetlen számunkra az ókor homoszexualitása — az
a fény, amely Platón műveiben esik rájuk, s az a sötétség, amelyben a mai
homoszexuálisok botorkálnak, nemcsak arról ad képet, hogy az ókor milyen
türelmes volt még a természet eltévelyedéseivel szemben is, hanem hogy ezzel
mennyire más morális színt is tudott adni nekik. S nem játszottak-e ugyanolyan szerepet a középkorban a szentek, mint régen az istenek, szinte túlzásba
is vive a szélső egzaltált természetek igazolását. Az életet szüzességében eltöltő
ember a középkorban nem tartotta „abnormális"-nak magát — s valóban nem
tudni: mi normálisabb, az egyoldalú szellemi életre született embert a családalapítás alól önérzetében is fölmenteni, vagy normáinkkal nemzésre szorítani.
A mi korunk lappangó „normá"-inak a legnagyobb hibájuk, hogy a vulgarizált tudomány alakította ki, mégpedig úgy, ahogy az a durvább embertípusnak nagyon kapóra jött. A komoly tudomány szemében alig lehet kényesebb, sőt lehetetlenebb feladat, mint egy ember biológiai értékét meghatározni.
Ki értékesebb biológiailag, egy boxbajnok vagy Jézus Krisztus . . . ? A vulgáris
felfogás nem habozik a válasszal. Normális alatt valami nyersátlagot értenek,
az életfolyamatok nyugodt biztonságát. Aki ettől eltér, az nemcsak a sokak
szemében, de — s ez a súlyosabb — a magáéban is a rendestől eltérőnek számít . . . A „Magam helyett" megjelent részei után a következő fejezeteket azért
sajnálom, hogy nem adhattam már ki, mert jó dokumentuma lett volna annak,
hogy a „természetes" egy kis kényességgel párosulva mit szenved ezeknek a
normáknak a fényében. Hihetetlen s mennyire valóságos boldogtalanság, hogy
egy művelt, finom idegrendszer, nem bordélyházban, hanem egy magához hasonló nő karjában akar férfivá lenni. De ez a felfogás csak „nemi életet", nemi
6

aktust ismert, s annak egy nő jelenlétében akárhol is be kell következnie, különben itt a pszichikus impotencia. S azt, hogy az emberek kényesebbé (szerintem normálisabbá) válásával ez a szenvedés mennyire gyakori még ma is,
amikor a fiatalok egymás közti szerelme jóval könnyebbé vált, az Emberi
Színjáték váratlan népszerűségéből látom: mi másért érdekelheti a mai fiatalokat, minthogy az ő „abnormális" szorongásuk pártjára kel.
S a szerelem nem az egyetlen, csak a legfeltűnőbb s a normák ejtette
sebeket legjobban megmutató érzés. Az életrevalóság, a jó fellépés, a kisportolt külső, az előnyös modor normái: mind valami durva átlagba akarják a
gazdagabb lehetőségű életet szorítani; ennek a következménye, hogy a „több"
gyakran mint kevesebb jelentkezik, akinek alacsony a norma, magasnak kénytelen érezni. „Csak az érték csökkent értékű" írtam vigasztalásul egy tanítványom emlékkönyvébe. Voltaképp nagyon kevés olyan fizikum van, amely,
ha egy gazdag s magában bízó derült lélek áll mögötte, vonzóvá, széppé ne
tudna válni, különbbé, mint a kisportolt szépségek s mégis hány ember jár
boldogtalanul, mint a fába szorult féreg, a maga testében s hordja szégyenkalodaként eltorzult nemességét. A durvább ember rendesen a normák nevében kényszeríti vagy kényszerítené a maga törvényeit a bonyolultabbra, az
értékesebbre. Az Iszonyban ezt a harcot próbáltam megmutatni. S még boldog,
akiben a nemesebb természet úgy szabadkozik, rúg, öl, mint Nellimben, ;—
hányan vannak, akik behódolnak, elhiszik, hogy ez az élet törvénye, amit
rájuk oktrojáltak, esetleg maguk is tovább oltják másokra ezeket a törvényeket . . . Egy fiatal asszony, aki pedig házasságon kívül ismerte meg a nemi
életet, tán csak azért, mert abba a korba jutott, amikor azt meg kell ismerni,
panaszkodott, hogy milyen nehéz volt megszoknia. Még szerencse, hogy nem
a házasságon belül kellett beletörődnie. Egy másik fiatal asszony három hónapnyi házasság után csapot-papot otthagyva, megszökött belőle; ha egy kicsit
„tudományosabb lélek", elhiszi magáról, hogy frigid, így azonban újra próbálkozott s a legszerelmesebb asszony lett belőle.
Szegény kis asszonykák, akik ilyen nehezen barátkoznak össze a nemi
élettel, vagy azzal, amit akként tálalnak fel nekik. Ha fogalmuk volna, hogy
szerencsés esetben, ahol nem egyik szervezet tiporja le a másikat, nem a
durva norma a gazdag „abnormitást", milyen szakadatlan forrása lehet az
örömnek ez a tapogatózó, egymást kímélő, kiváró, két testet édes emlékekkel
összeszoktató szerelem, s nem nemi élet vagy éppen coitus. S egy és más vonatkozásban — pályáján, családjában, állampolgári életében — mindenki ilyen,
mint ezek a fiatal asszonyok. Az utolsó százötven év jellemző tünete: a finomabb szervezetek letiprása, elbátortalanítása... Lombroso már csak a talált
tényt regisztrálta: a tehetséges emberek közt igen sok a különc, idegbeteg.
Csakhogy ez az őrültség, amit a tizenkilencedik század tehetségeiben fölfedezett, a társadalom rájuk vetült őrültsége, durvasága. Amíg a társadalmi betegség új volt, a tehetség tiltakozott, őrültségbe menekült, most, amikor előrehaladtabb: megadja magát. Ez azonban az élet elsorvasztását jelenti. Míg a
normák elleni bölcs, lassú ellenszegülés — egyszersmind kitűnő iskola arra is,
hogy az alacsony gátló közhiedelmekkel majd működésük szűkebb terepén is
szembeszállj unk.
Ma órjási divata van a hangversenyre járásnak. De mit gondolnak ezek a
fiatalok, mialatt a lelküket, mint valami lábfürdőbe, a zenébe lógatják? Érzik-e, hogy Mozart, Beethoven zenéje nem valami hamis mennyország, amelybe
egy-két órára átrándulnak, hanem a tisztább, magasabb érzések hívása, amely
felé mindenkinek módja van: nemcsak a hallásával, de az életével is elindulni.
A finom nem gyenge: a magasabb rendű nem irreális. A koncerteknek a hazug
normák ellen kellene lázítaniuk.

7

A műveltség sok mindent jelenthet, aszerint, hogy kinek a műveltsége. \
Alacsonyabb fokon ismert anyag, magasabb fokon a példák és analógiák szövete, amelyekkel érzéseinket és ízlésünket pallérozzuk s gondolkozásunkat tovább lendítjük. A tehetség műveltsége: tájékozódás. Műveltségével tájékozódik
a civilizáció bomló szereposztásában s keresi meg a feladatot, amelyre erejét
bevetheti.
Egy-egy civilizáció — a fővonalában — egy vállalkozás: megvan a medre
és a sorsa, a feladatok benne egyfelé mutatnak, bizonyos törekvéseket, mint a
folyó víz az úszó karcsapását, támogat, másokat meghiúsít. A tehetség sorsa
sokszor attól függ, kijut-e a parti sásból, a holt erekből erre a tiszta, sodró
vízre: van-e olyan élménye, amely kiviszi őt a civilizáció valódi, aktuális feladatai közé.
A magyar irodalomtörténet tanulmányozása azért válik egyre szomorúbb
szórakozásommá, mert azt látom, hogy épp leggazdagabb tehetségeink nem is
igen láthattak oda az igazi, hozzájuk méltó feladatokra; a benyomás, amit az
európai civilizációról gondolataikban, vagy ami még fontosabb, ösztöneikben
kaptak, ritkán ösztökélte helyesen őket. Hisz olvasták ők szorgalmasan a nyugati írókat; de akár Gessner, Sue vagy Anatole Francé volt az, ritkán az igazán
aktuálisokat, fontosakat, azt a tudományos és társadalmi anyagot, amelyből
ezek: a Stendhalok, Baudelaire-ek, Gogolok kinőttek. Érdekes megnézni, hogy
még a Nyugat íróinak is milyen antedatált és másodrendű volt az olvasmányanyaga. Az oroszok kiugrásának a kelet-európai irdalmak közül épp ez volt az
oka, hogy egy vüágban forgóbb, frissebb és tágabb műveltségű arisztokrata
réteg volt az elindítója s olvasója. Arany János vagy Ady Endre kétségkívül
világirodalmi rangú tehetségek; Arany ízlésének a magas, állandó biztonságával, Ady Endre azzal az órjási gondolkozó feszültséggel, amely nagy lírai kompozícióját kifeszítve tartja. De Arany nem írta meg a hozzá méltó műveket,
Ady Endre művét pedig a szecesszió és a kis politika hangosságai és álújdonságai borítják el.
Amire némi joggal lehetünk büszkék: líránk viszonylagos fejlettsége is
tájékozatlanságunknak a jele. Az utolsó háromszáz év európai művelődésében a
lírának közel nem volt olyan jelentősége, mint a magyar művelődésben. Ha az
újkor tíz legnagyobb alkotóját sorra vesszük, azok közt talán Baudelaire az
egyetlen, aki lírikus. Az újkori civilizáció természetéből következik, hogy a
dráma, majd a regény, a tanulmány különféle fajai lesznek a sorsdöntő műfajai, míg a líra — gondoljunk a romantikus lírára — inkább ellenzéki tüntetés
a civilizáció főirányával szemben. A mi líránk relatív fejlettsége az aktuális
műfajok fejletlenségének a jele, s a civilizációval való laza összefüggésünket
mutatja. A nacionalizmusnak megvolt az az érdeme, hogy egy csomó íróembernek célt, sarkallást tudott adni — író-olvasóvá kellett egy nemzetet tenni —, s
mivel e tehetséges, de tunya nép, főleg törökös úri rétege — alkatánál fogva
is — a gyors, erős fellobbanásokra kapható inkább, sok jó lírikusunk támadt,
akiket azonban többnyire csak olyan felületes módon lehet az európai gondolkodás történetébe beilleszteni, mint a negyvenes évek demokrata léghuzatában
lobogó Petőfit. Üjabb festészetünk viszonylagos kiválósága a példa rá, hogy egy
bizonyos szakadás vagy tartózkodás a civilizáció központi műhelyével szemben
olyankor, amikor ezekben a műhelyekben a bomlást csinálják, előny és erény
lehet; líránknak megvan tán ez az előnye s erénye, de végeredményben ez
nem változtat azon, hogy a magyar irodalom mégis olyan laboratórium volt
többnyire, amelynek az irodalom izgató problémáival rossz volt a kapcsolata.
A mi korunkban, a két háború közt javult valamit a helyzet. Ennek egyik
oka itthon volt, a tájékozódást kereső esszéíró nemzedék föllépése; a másik
8

azonban a nyugati civilizációban, ahol a válság előérzetében úgy az irodalom,
mint a természettudomány is, nyomatékosan húzta alá az újkori civilizáció
alaptermészetét. Folyóiratomnak, a Tanúnak az érdemét én utólag abban látom, hogy egy egész csomó esszében sikeresen olvasztotta ki azt a színt, csillogást, magatartást, amely az újkor legjobb alkotásain is megjelenik. A „Minőség", amelynek a forradalmáról beszéltem, tulajdonképp a nyugati művelődés
színe volt. De a friss, helyi feladatok, a történelem fölénk tornyosuló hullámai s nem utolsósorban a vad egyéni fájdalmak egy időre nálam is elborították ezt a színt, csak 45 előtti utolsó tanulmányaimban, az Értelmiség hivatásában térek vissza rájuk — s azt, amit a Tanúban inkább megsejtettem, voltaképp csak mint vásárhelyi vegytan—magyar—történet—gazdaságtan stb. tanár fejtettem ki igazán tizenhét-tizennyolc éves gyerekeknek. A között a három mű között, amelyeknek a meg nem jelenése, sőt meg nem ír hatása öreg
korom fájdalma lett, a Magam helyett, s a Négy tankönyv mellett az Üjkor
civilizációjáról írandó vagy inkább elmulasztott könyv nyomja a szívem legjobban. Mint vidéki tanár, többször tapasztaltam, hogy a Tanú, ez a macskazenével megzavart, zseniális suhancmunka hány embernek adott nemes műveltségi alapot, nem is ezzel, amit írt — a színével s ahogy a dolgokat forgatta.
Az „el téma di nuostro tiempo" csapott ide benne, de a tiempo nem a század,
hanem a civilizáció volt, s a téma valóban téma: az egészben bujkáló zenei
motívum.
Azóta a kérdés bonyolódott: átkerültünk egy más társadalmú államcsoportba, amely nemcsak politikailag ellenfele a Nyugatnak, de szemmel láthatólag egy új civilizáció formálódik benne. Ezt nem födheti el az sem, hogy a
Nyugat tudományos eredményeit átveszik, száz évnél régebben virágzott nagyjait tisztelik, ilyen átvétel és ilyen tisztelet a hellenista és keresztény kultúra
közt is megvolt. A civilizációk azonossága vagy különbsége sokkal mélyebben
dől el, mint ezek az összekötő csatornák: abban, hogy az igazsággal, a szabadsággal, joggal — s nem utolsósorban, hogy tulajdon tagjaikkal milyen viszonyban vannak.

5
Az ókor-, középkor-, újkorfogalmak, ahogy mi használtuk őket diákkorunkban, lassan mégiscsak a lomtárba kerülnek. Amióta a történelem európai
történetből világtörténetté s oknyomozóból összehasonlítóvá lett, lassan megtanultuk, hogy a történelem civilizációkban folyik. A „civilizáció" az utolsó
hat-nyolc ezredév találmánya s hasonlíthatatlanul több ember életét teszi lehetővé. Egy angol történész szerint egyetlen civilizáción sokkal több emberélet
folyik át, mint az összes valaha volt nomád társadalmakon, ö az eddig ismert
civilizációk számát is megmondja: huszonkettő vagy huszonhárom.
Nos, mindaz, amit mi a keleti népekről szóló zavaros bevezető után az
ókori görögökről és latinokról hallottunk, a hellenista civilizáció története; a
középkori és újkori rész java, néhány lig-lógó Bizáncról s a cárokról, vagy épp
a mongolokról szóló fejezetet nem számítva: a nyugati civilizációé. Ennek a
nyugati civilizációnak a története azonban négy elég élesen elváló fejezetre
oszlik. Az első — a dark age — Róma felbomlásától a súlypont nyugatra tolódásáig, Károly felbomló birodalmáig tart. A második., amit nagy középkornak
szoktak nevezni, úgy is mondhatnánk a keresztény köztársaság kora: a császárság és a pápaság ennek a nemzetek fölötti, igaz, inkább eszmei államnak
a kifejezője, a keresztes hadjáratok közös vállalkozásai. A harmadik korszak a
tizennegyedik századdal kezdődött s a tizenhetedik század utolsó nagy vallásos
exploziójáig, a harmincéves háborúig s Cromwell mozgalmáig tart; reneszánsz,
reformáció, ellenreformáció, barokk nevek alatt az erőknek ugyanaz a nagy
áradása folyik, a föld a menny fölé, a nemzetek a keresztény köztársaság fölé,
9

az egyéniség a társadalom, az indulat a fegyelem fölé nő. Európa nemzetei
ebben a korban tombolták ki az ifjúságukat. A negyedik kor a természettudomány kora, s a tizenhetedik század elejétől, Galilei mechanikája fölfedezéseitől számítandó.
Én ezt a negyedik kort voltaképp egy korszaknál többnek érzem. Mert
igaz ugyan, hogy a magvában ugyanazok a népek maradnak, akik az előző
két korszakban, a matematika és mozgás összekapcsolása, a mechanikai gondolkodás megjelenése azonban olyan mély változást hoz az emberiség életébe,
amely az újkori embert végül is sokkal messzebb ragadja a középkoritól, mint
mondjuk egy császárkori római volt Periklész kortársától. A természettudomány s következménye — s persze örökös előzménye is — a technika nemcsak a nyugatit forgatta ki jellegéből, de az összes többi élő civilizációt is
megbénította, az emberiség fizikai egységét teremtette meg s a szellemit is
előkészítette. Voltaképp egy új „Emberi civilizáció" létrehozására törő civilizációról van itt szó — s ha jobb híján „újkori civilizáció"-t mondok, a nyugatinak ezt a természettudományos három—három és fél századát értem.
Ennek az újkori civilizációnak a természetét sok minden fedi el. Nemcsak
a néptömegek nagy része marad sokáig szinte érintetlen tőle s él tovább középkori hiedelmeiben, de az egyes szellemi területekre is igen különböző időkben vonul be az új szellem: a tizenhetedik század zenéjében például még teljesen a barokk burjánzik tovább, amikor tudomány, filozófia, irodalom már
elújkoriasodott. Az új szellem azonkívül igen erős kielégületlenséget s ellenhatást váltott ki: a romantika, a német és orosz irodalom számos jelensége
inkább csak „dialektikusan", az ellentmondás megvilágító erejével tartozik e
civilizáció menetébe. A leghatalmasabban azonban a civilizáció következményei, a technika varázslata, a kapitalista gazdasági rend, a demokratikus társadalmi intézmények borítják el e civilizáció eredeti jellegét, csodás méreteikkel ők ugranak a szem elé, s mint nagy groteszk gyümölcsök, elfödik az
indákat, a növényt, amely megteremti őket. De az újkori civilizációra jellemző
is, hogy ennyi minden nő rá s burjánozza be. Mindez az arisztokratikus jellegéből következik.
Egy pillanatra meghökkentően hangzik: arisztokratikus civilizáció, amely
olyan vívmányokat adott az emberiségnek, mint az általános választójog, az
iskolakötelezettség. Az „arisztokratikus" szó azonban itt azt jelenti, hogy e
civilizáció szelleme aránylag kevesekben él, kevesen csinálják, a benn élők
élvezik eredményeit, de elég laza kapcsolatban vannak vele. Az ókori, hellenisztikus civilizációra emlékeztet, főként a császárkorra, amikor egy egész vékony, sztoikus filozófián vagy katonamorálon edzett lélek viszi a birodalom
ügyét. A középkori civilizáció ezzel szemben, a feudális rétegeződés ellenére
demokratikus, a tetejétől az aljáig egységes, Aquinói szent Tamás az együgyű,
templomba járó özvegy hitét védi, a bűnös császárt és a parasztot ugyanaz a
pokol várja. Az olyan civilizációk, amelyeknek filozófájuk s nem vallásuk
van, általában arisztokratikusak, hiszen a filozófia a vallásból kinőtt elitvallás
pótléka. S az újkori természettudomány, ha meg is előzte tán az újkori filozófiát, bizonyos „füozofikus" szerénység, igénymegszorítás nélkül sosem jöhetett volna létre. Galilei életét azért is érdemes tanulmányozni, mert benne az
újkor emberi előfeltételei testesülnek meg.
Az újkor előtt is van már igen heves tudományos érdeklődés, a Faust
kora ez: a természet felé fordult emberi értelem sosem vágyott rá mohóbban,
hogy a természet titkát még a maga életében, lehetőleg egy műfogással tépje
ki. Varázslás, alkímia, asztrológia: az áltudományok kora. Az újkori tudomány ott kezdődik, ahol ez a mohóság szerénységet, mértéktartást, fegyelmet
tanul. A „nuova scienzia", a mechanika s csillagjósláshoz és az aranycsináláshoz képest bagatell dolgokkal foglalkozik: hogy esnek a testek, hogy mozog az
inga, mi nyomja föl a légüres csőben a vizet. A természettudós nem akarja
10

megúszni az ismeretlent, a szélén végzi kisded kísérleteit. Eredményei, éppen
mert szerények és valóságosak, derültté és bizakodóvá teszik. A kísérlet, mely
lehetővé tette, hogy kérdéseket adjon föl a természetnek, játékos örömét s a
munka méltóságát adja életének: a lomhaság és a pátosz ellen egyaránt megóvja. Előkelő természet, inkább ironikus mint poétikus, inkább tevékeny, mint
szenvedélyes; inkább a kitartásban hős, mint „morális" gesztusaiban. Ilyen
ember volt Galilei — s akik az újkori civilizáció fővonalát járták, többé-kevésbé kénytelenek voltak hasonlítani hozzá.
Az újkori civilizáció a nagy erőtombolások után a türelem, a mérséklet, a
férfias s nem öreges tevékeny derültségnek a kora. Ez tud csendesen, ráérőn,
fölényesen és szerényen állni a dolgok elé, ez tanul meg kísérletezni s elemezni. Az ifjú erejével, a vágyaival, a boldogtalanságával van elfoglalva, a
természettel is szeretkezik: az újkori szellem túl van ezen, ő kíváncsi rá, meg
akarja érteni s mint a mesében, épp a célok korlátozása, az arisztokratikus
szerénység adja kezébe a kincseket, amelyekre más civilizációk hasztalan áhítoztak.

6
Annak a könyvnek, amelyet az újkori civilizációról készültem írni, az első
része az újkori civilizáció vívmányairól. szólt volna. Azt akartam megmutatni,
hogy a Galilei körül kialakult gondolkozás hogy vonult be s mit hozott létre
a különböző területeken. Ez a cél meglepheti azt, aki megszokta, hogy az irodalom, tudomány vívmányait a társadalmi és gazdasági helyzet szellemi tükröződésének tekintse. Szóval támad valahol egy szellem s az, mint valami
vándor, sorra benéz a filozófus, költő, festő, iparos műhelyébe. A gyanú egy
részét el lehetne oszlatni azzal, hogy ez a szellem maga is egy csomó társadalmi és gazdasági ok (felfedezések, kiábrándulás, gyakorlati újítások) következményeként keletkezett s gyakorlati sikerei állandóan visszahatottak rá;
igazolták, erősítették, korrigálták. De nem akarok védekezni: a „vívmány" szó
az én szóhasználatomban azt jelenti, hogy én szellemi és gyakorlati vívmány,
mű és termelőeszköz közt nem látok lényegbeli különbséget; egy szövőgép
éppúgy emberi lelemény és talált anyag kölcsönhatásából keletkezik, mint egy
zenedarab, egyformán jele lehet a civilizáció természetét megszabó, a világot
egy irányba átteremtő hajlandóságnak.
A tizenhetedik század nagy alkotása kétségkívül a földi és égi mechanika
együtteséből származó mechanikai világkép volt: Kepler, Galilei, Huyghens és
Newton műve. Az optika ebben a században adja a két nagy jövőjű eszközt,
a világot a kicsiny és a nagy felé megnyitó teleszkópot és mikroszkópot; de a
teleszkóp a copernicusi világképnek már csak a végső győzelmét biztosítja, a
mikroszkóp nagy biológiai felfedezései a tizenkilencedik századra várnak.
A mechanika azonban nemcsak szabatos módszerével és eredményeivel befolyásolja úgyszólván az összes szellemi területet (Spinoza még az etikai szabályait is erőpárokból vezeti le), hanem lappangó világnézeti tartalmával, a
determinizmussal is. Ha az eső test, s általában minden mozgó test pályája
előírt s kiszámítható; egy elég tág és elég pontosan értesült szemlélő szemében a világ minden folyamata ilyen előre megállapított, s a világnak tehetetlenül kell az okok s okozatiság sínjein gördülnie. Ez a feltevés a legnagyobb
mértékben valószínűtlen. Ahogy egy francia gondolkozó mondta: az, hogy
Shakespeare szonettjei kikerülhetetlen benne voltak az ősködben, fantasztikusabb a régi vallások minden mítoszánál. De a mechanika, mihelyt világnézetté
lesz, kikerülhetetlenül ezt súgja, s minthogy a természettudomány mégis
mechanikai fogantatású, ez a feltevés bizonyos fokig születési hibája, amelyből, azt hiszem, korai öröm, hogy a kvantummechanika kigyógyította.
Az új tudomány órjási lehetőségeit s veszélyeit a filozófia érzi meg elsőül.
11

A reakció gyorsaságára magyarázat lehet az is, hogy a filozófusok, Descartes,
Pascal, Leibniz egyben természettudósok és matematikusok voltak, de a filozófiának, s az újkorinak főként, mindig sajátsága volt, hogy bizonyos szellemi
szituációkat, az egész kultúrába érő eszméket (például Hegel és a fejlődés)
elsőül érzékel s fejez ki. A tizenhetedik század filozófusaiban két ellentétes
törekvés küzd: egyrészt a mechanikában kialakult módszereknek minél általánosabb érvényt igyekeznek adni, másrészt a mechanika mélyén ásító világkép torkából mentenék, ami az emberi élethez nélkülözhetetlen, az akarat
szabadságát, az egyéni felelősséget, az elhatározások valóságos voltát, a jövő
potenciális sokarcúságát. A legegyszerűbben de legtarthatatlanabbul Descartes
húzta meg a határvonalat: az anyag a mechanika törvényeit követi, a lélek a
szabadságét. Spinoza és Leibniz érzik, hogy ilyen egyszerűen nem lehet a
két területet elválasztani; Spinoza egy egységes világszellemmel lengi át az
anyagot is, Leibniz a magasabb öntudatok homályos mását ott találja az
anyagban is: míg Hobbes nyíltan a mechanikai világkép mellé áll. Ezeknek a
metafizikai rendszereknek megvolt az az érdemük — a filozófia gondolata —,
hogy a természettudomány s az ősi emberi tapasztalatok közt valami kompromisszumot próbáltak létesíteni, de egymást fújták el, kártyavárak voltak, úgyhogy a tizennyolcadik századi ismeretelmélet egy más utat választott a megunt
természettudományos gondolkozás kiterjesztésével a természettudományos gondolkozás korlátozására: az értelem, az „ismeretszerzés" elemzését és bírálatát.
Irodalomban az új szellem első nagy laboratóriuma XIV. Lajos udvara
körül támad. S azt, hogy az új gondolkozás milyen órjási különbséget hozott
az emberiség életébe, semmin sem látni úgy, mint ezen a fényében barokk
udvaron, amely mégis úgy elüt a régibb barokk udvaroktól, mintha nyírt fasoraiban Descartes koordinátáit kellett volna megemészteni. Shakespeare és
Racine közt alig hatvan-hetven év van s elképzelhető-e a drámaírásnak két
elütőbb módja. Shakespeare hőseiben az emberi természet szól, Racine hősei
az érzéseiket elemzik, az alexandrin metszete, mint egy szike, folyton jobb és
bal felé vágja az emberi szívet. Pedig Racine alighanem szenvedélyesebb ember volt a színész Shakespeare-nál, a különbség a módszerben van. A XIV.
Lajos korabeli írókat, Moliere-t kivéve, bizonyára többet dicsérjük, mint
amennyit olvassuk. S ez a dicséret mégsem oktalan; az, hogy az újkor írója
milyen viszonyba kerül tárgyával, a művészi ábrázolással, itt dől el, ezekben
a vígjátékokban, maximákban, tankölteményekben és memoárokban. A regénynek például nincs még itt klasszikusa, de hogy a regény merre nőhet, a
Stendhal racionális átvilágítása már itt el van határozva.
Az 1688-as forradalom utáni Angliában, melyet egy gyakorlati érzékű
arisztokrácia kormányzott, az új szellem közelebb kerül az élethez, igazi műfaja a modernné váló regény mellett az esszé lesz, mégpedig az az esszé, amely
új tudományágakat: közgazdaságtant, ismeretelméletet, történetet, szociológiát,
pedagógiát hord magában. Az angolok, Locke, Hume, Gibbon, Smith találják
el, hogy kell azt az elemző módszert, amelyet odáig csak kísérletek értelmezésére vagy lelki állapotok boncolására használtak, olyan dolgokra is kiterjeszteni, mint az ipar és kereskedelem, az emberi gondolkodás, a társadalom
intézményei, a politika jelenségei. A tizennyolcadik században ezeknek a műfajoknak az ad fényt, hogy nem professzorok és kalmárok űzik, hanem előkelő emberek, akiknél bizonyos dilettáns könnyedség és a legnagyobb tájékozottság szerencsés egyensúlyban van. A francia felvilágosodás érdeme inkább
az, hogy ezeket a sugalmazásaikat hódító szellemi divattá alakította, amely
még Európa keletén is olyan embereket támasztott, mint II. József; hátránya
viszont, hogy mint minden népszerűsítés, büszkébb és hiszékenyebb volt, mint
akiket népszerűsített.
A felvilágosodás angol és francia ága közt a különbséget a legjobban következményeik mutatják meg: Angliában, ahol a gyakorlati élet vonta a szel12

lemet legmagasabb reflektor fényébe: a gyáripar születése; Franciaországban,
ahol az ész életjavító lehetőségeiben bíztak: a politikai forradalom.
Németország szerepe az újkori fejlődésben inkább a termékeny ellenzékiség volt; még Kant, az „ismeretelmélet" protestáns betetőzője, és Herder vagy
Schiller, Goethe, a középkor Sturm und Drang érzései felélesztésének is
inkább ez a szerepük. Egy folt van a német területen, amely az európai civilizáció kialakításában jelentős részt kapott, nem az eszmék terén (ahhoz túlságosan elmaradt népek közé volt beékelve), hanem a kedély kialakításában:
Bécs. Ausztria létének értelme a török elhárítás volt s most a török veszély
elhárítása után egy megkönnyebbült, boldogabb századot kapott, amely alatt
az ő pallérozott légkörében zajlott le vagy fejeződött be a barokk zene átalakulása újkori zenévé. Az új drámának megfelelő opera az érzések tiszta, intim
hangszerrajzát adó kamarazene, Gluck, Haydn, Mozart alkotása onnan árasztja
derült, néha szinte mennyei művekben világszerte talán legmesszebb előre az
újkori szellem jellegzetes vonásait, a világos vonalvezetést, az eleganciát, a
szerénységet, az irracionálist tündérbilincsekbe rejtő racionalizmust, amelyet
szerencséjére Beethoven gigászi természete sem tud letépni magáról...
Az az „ellenforradalom", amit romantikának szokás nevezni, az elégedetlenség kitörése az ebben a civilizációban, vagy inkább népszerűsítőiben mutatkozó szikkadtsággal szemben. A resentimenttel teli Rousseau kezdte s a német
polgárfiak kaptak rajta; a napóleoni háborúk homálya egész Európában elterjesztette. Visszaütő, tiltakozó jellegéből ered a szinte ataxiás, történelmileg
alapozatlan kapkodása a középkor, gótika, nemzeti, egzotikus felé. Legnagyobb
képviselőinek az európai civilizáció fejlődésében nincs nagy szerepük: még a
líra sem tartozik bele, amelyben pedig a legnagyobbat adták. De mégis nagy
következményei voltak azzal, hogy a romantika bírálatára alkalmat adott s az
idő fogalmával beoltotta. Különösen a 19. századi francia irodalom olvasásánál
tűnik fel, hogy a „romantikus kor" legnagyobbjai nem a Victor Hugo-féle
romantikusok voltak, hanem akik mint Stendhal, Sainte Beuve a „romantikus"
embert kissé ironikusan tanulmány tárgyává tették, vagy mint Flaubert, sőt
Baudelaire, a romantikus érzéseket átélve — fölszámolták. A romantika sarkallása nem az irracionális ösztönök lázadása volt, hanem hogy ezzel az irracionálissal a racionális átvilágítására alkalmat szolgáltatott, s többek közt a
modern regény ebben kapja meg végső formáját. Az idő bevitele a tudományba, melyet Hegel romantikus bölcselete előre vetít, a fejlődés gondolatát
adja hozzá a mechanikus jellegű tudományhoz; a természettudomány is korrigálja egy eredendő fogyatékosságát s nemcsak természetében, hanem fejlődésében nézi a világot, s ennek különösen a biológia látja nagy hasznát.
Az újkor szelleme legkésőbben a képzőművészetben érvényesült. A barokk
időket betetőző nagy festők, Velasquez, Rembrandt óta hozzájuk hasonló nagy
festői egyéniségek nincsenek: a rokokó, majd a romantika festői témájukban,
ízlésükben, dekorációjukban alkalmazkodnak a maguk korához, nem alapvető,
mesterségbeli átformálásában; így irodalom, zene, tudomány, technika úttörői
mellett mindig a második szólamot viszik. A perspektíva, úgy ahogy a XV—
XVI. század festői megalkották, a következő századok festőinek ketrecük lett;
az ábrázoló geometria szabatosságával vászonra szerkesztett világból nehéz
volt az érzékek belsejébe visszatérni. A hagyomány itt volt a legtökéletesebb;
itt sikerült a legutolszor áttörni. Turner és Goya óta azonban az újkor szelleme itt is érvényesül. Már a tájkép nagy előnyomulása is erre vall: a tájkép
a legalkalmasabb arra, hogy a természet rekonstrukcióján lazítsunk; s mint a
lírában vagy a regényben, látásélményüket elemezzük. Az impresszionistáknak
nevezett festők kivételes érdeme, hogy ezt a munkát minden külső támogatás
nélkül, légüres térben olyan alapossággal végezték el, hogy utódjaiknak szinte
csak a bomlás maradt. Az a néhány festő: Monet, van Gogh, Cézanne, az
újkori szellem képre vetítve... Eg.y régi nagy mesterrel szembe állítva rögtön
föltűnik az újkor „világossága", az előkelő tartózkodó kép elemző jellege; a
13

természet érzékszerveink számára fölbontottan jelenik meg a képen, s ez a
bontás, mely a látás fiziológiai és pszichológiai összetevő folyamatára számít
—, egyszerre elemzése a természetnek s az érzékelésnek. Az impresszionista
festészet vívmányai épp ezért nemcsak festőiek: az írók látása is más lett
azóta, a modern regény rengeteget tanult az impresszionistáktól, gondoljunk
csak Proust leírásaira.
A huszadik század két területen hozott erős sarj adást: az egyik a természettudomány volt, főként a fizika, a másik az irodalom. A klasszikus fizika a
különböző energiafajok és -sugárzások közt megtalálta az összefüggést, fölállította az energia megmaradásának az elvét s az elektromágnes fényelméletet, egységes, jól áttekinthető világképet adott. Az új fizika, amellett, hogy az
atom szerkezetét föltárta, a világot egyetlen szubsztanciára, az energiára vitte
vissza: ebben a korban akaratlan a régi metafizika helyére került; azokat a
problémákat, amelyeket a metafizika gondolati rögtönzésekkel próbált eldönteni, mint a világ végessége vagy végtelensége, az anyag oszthatóságának a
határa, tér és idő természete, az energia kontinous vagy diszkontinous volta;
kísérleti úton eldöntötte, matematikai úton megfogalmazta — közben a tizennyolcadik század ismeretelméletét is újrafogalmazta, hiszen az a belátás, hogy
a vizsgálati eszköz természete menthetetlenül hozzáadódik a vizsgált tárgyhoz,
a kanti formula kiterjesztése agyunkról s érzékszerveinkről az eszközeinkre.
A leginkább azonban, nem is eredményeiben, hanem jellegében újkori ez a
tudomány: a nagy felfedezésekkel szerénység jár együtt, amelytől a 19. század
természettudománya messze járt, a meggyőződés erejét a gondolkozás ruganyossága, a fogalmainkra való gyanakvás, a tudományos metaforák bősége
pótolja; még abban is újkori ez a tudomány, hogy eredményeiről néhány oldalas tanulmányokban számol be.
Azt mondhatnánk, hogy a fizika egy plebejusabb tudományos közhangulattal szemben akaratlanul is a természettudomány eredeti szellemét hangsúlyozza ; az irodalomban ez a hangsúlyozás tudatos v o l t . . . A huszadik század
irodalmának két legjellemzőbb ága: a „válság"- és a „homo ludens"-irodalom.
A válságirodalom alapja az a rossz közérzet, amely az újkori civilizációt s
annak képviselőjét, az elitet elfogta. Sugalmazója az összehasonlító történetfelfogás, ámely Spengler óta újra és újra hangsúlyozza, hogy civilizációnkban
olyan tüneteket lát, amelyek más civilizációk vége felé léptek fel. A homo
ludens-irodalom, amelyhez Pirandello és Wilder közt húsz-harminc esztendő
— számra nem is olyan sok —, remekművekben kivételesen gazdag írói tartoztak, az irodalom igáslóvá befogása ellen volt tiltakozás: tragikus érzése ellenére derült volt, nagy készültsége ellenére játékszerű, a mértéktelent inkább
kerülte, mint hajszolta, a vívmányok szerény, igénytelen átnyújtásában lelte
örömét. Az olyan író, mint Ortega, aki egyszerre volt a válságirodalom és
játékos esszé mestere, jól jellemzi ezt a korszakot. Az ember hajlandó volt
ennek az irodalomnak némi dekadens jelleget tulajdonítani. Azonban mikor
volt egy „dekadens" irányban ilyen hallatlanul magas, az időtálló remekművek
száma. Gyermekessége az algebra gyermekessége, amely betűkkel babrál, s
közben a súlyos, reális aritmetikai feladványok millióiban hoz döntést.

7
Az újkori civilizációnak volt egy alapvető fogyatékossága, az, ami a legnagyobb erénye is: racionalista v o l t . . . A racionalizmusa nem az a rosszfajta
racionalizmus volt, amivé rossz helyen s rossz órákban merevedett, nem az
irracionális erők nem ismerése, figyelembe nem vétele, hanem az az őshajlam,
hogy ahol valami ilyen jelentkezett, ott a maga racionalista, megközelítő, átvilágító módszereit még fokozza; az ösztönöket leleplezze. Az ösztön elemzése
14

azonban a fékentartása is, s az emberek az ösztöneiknek szeretnek levegőt
adni s a fékezést is jobban tűrik — főleg a primitív emberek —, ha fékkel,
brutalitással fékezik, mintha filozófiával s megértéssel. Az újkori szellem tragikuma, hogy terjedése közben olyan nyers emberi rétegekre akadt, amelyeket
ahelyett, hogy meghódított volna, föllázított maga ellen.
Az újkori tudós: szigetel és kísérletezik, figyelmét jól körülhatárolt jelenségekre fordítja s a természet vallatásában leli örömét. Az újkor folyamán ez
a magatartás átragad a többi szellemi területre is, a civilizáció vívmányait
olyanok hozzák létre, akik ezt a magatartást magukévá teszik. Azok azonban,
akik erre képesek, eléggé kevesen vannak, a többiek alkatuknál fogva ki
vannak zárva ebből a civilizációból, vagy mint tudósok, sokszor a kihűlt kavicsaival játszadoznak. Másrészt ez a civilizáció Európának is aránylag kis foltján keletkezett: Olaszországból, ahol eredt, csakhamar kiszorult, Németországot inkább ingerelte, mint meghódította, Spanyolország holt test volt már,
amikor támadt, Franciaország, Anglia, Hollandia, Svájc — tulajdonképpen
ennyi volt az egész műhely. Amikor átvették, lázongtak is ellene — nacionalizmus a Rajnától Keletre részben épp e civilizáció fölénye elleni tiltakozás, a
hibás utakra tévedt versenyző kedv. Az újkori szellemnek tehát két ellenséggel kellett számolnia: eggyel maga alatt, a tulajdon népében, s eggyel a megajándékozott s ellenállásra izgatott népekben.
A tömegek egy olyan civilizációban, ahol a hajszálcsövek nem érnek elég
mélyre, szellemi gazdátlanságra s hanyatlásra vannak ítélve. A középkorban
ezek a hajszálcsövek megvoltak: a szentek és a doktorok életműve leért a
néphez; az újkorban csak a szellem mellékterményei, a technika szörnyetegei
adódtak hozzá új, második természetként a természethez. Maguk a tömegek a
régi vallásokban s kisebb részben a népszerűsített tudományból leszivárgó
Homais-vallásokban éltek. De az újkor katolicizmusa, protestantizmusa — egy
elhanyagolódott, főpapjai ellenére is „népvallássá" züllött katolicizmus, protestantizmus volt, hiszen elit nélkül élt, az elitet elvitte tőle az újkori szellem,
a korral nem voltak meg a friss, egészséges kapcsolatai, szerepük olyasmi volt,
mint a sztoikus Róma nemesei alatt a perzsa és egyiptomi babonavallásoknak.
Ami pedig a tudományból leért és hatott, abból épp az újkori szellem lényege,
a szerénység, előkelőség, ruganyosság hiányzott: a tudományhivő úgy járt a
világban, mintha ő volna az a „bizonyos ember", aki értelmével a természet
titkait feltárta s magatartása többnyire úgy viszonylott a vallásos felvilágosulatlanokéhoz, mint egy asszonyé, aki már az Istentől sem fél — azéhoz, aki
még fél tőle.
A Rajnától Keletre az ellenálláshoz egy nemzeti járult, közép- és keleteurópai népek ezt a civilizációt csodálták, tanulták, majmolták, de nem érezték a magukénak. S művészeik, tudósaik, mihelyt egy kicsit lábra kaptak,
készek voltak versengeni vele. Éppen, mivel nem értették meg teljesen, a
valóságosnál könnyebbnek vélték a feladatot: fölébe kerekedni. Ez a Herder
utáni németekre éppúgy jellemző, mint a Gogol utáni oroszokra. A nacionalizmus a Rajnától Keletre tulajdonképp nem is volt más, mint a nyugati civilizáció elleni tiltakozás — amit a leginkább az bizonyít, hogy a nacionalizmus
ezen a területen szellemi téren korábban keletkezett s tovább is tartott, mint
a politikában. Kazinczyék megelőzték Széchenyit, a Nyugat nemzedéke a politikai nacionalizmustól már távol állt, az irodalmi nacionalizmus programját,
külön színnek lenni Európa palettáján, még mindnyájan vallották. A nacionalizmus ellen a felülkerekedő vágyában mindent mozgósított, ami a nyugati
civilizációból érzése szerint kimaradt; a vallásos érzést, a maga népiességét, az
antikot, később az egész mitológiát. S eredményei látszólag igen nagyok voltak: a németek a tizennyolcadik században fölébe kerültek a franciáknak: az
oroszok a tizenkilencedikben egész Európának, még a skandináv irodalmaknak is komoly divatjuk támadt; s a kis kelet-európai népek idő kérdésének
tekintették, hogy jogtalan félreismerésükből kitörjenek. Európa szellemórjásai,
15

Goethe, Schiller, Ibsen, Tolsztoj, Dosztojevszkij, az utolsó kétszáz évben szinte
mind ezen a fél-európai területen támadtak. Nem vették észre, hogy ezek a
„szellemórjások" maguk is a kívülesés tünetei. Az újkori civilizáció nem szereti az elefántiázist, még a nagyságét sem. S ahol a parcellák, a föld keskeny:
a nagyság egy-egy kvalitás tiszta felmutatása, egy-egy jól határolt eredeti vívmány igazolása; ahol azonban egy nép maga akar egy egész kultúra lenni, ott
órjási üres területek támadnak, amelyeken egy nagy vállalkozó szellem könynyebben lesz nagybirtokos.
A romantika első példája volt a nyugati civilizáció elleni támadásnak.
Rousseau azért lett olyan nagy szent a németeknél, mert e lázadásra — elég
felelőtlenül — megadta a jelet. Amikor a francia forradalom a francia művelődéslaboratóriumot leállította s Európa keleti fele a reakció árnyékába került,
a feltörő német polgárság lelkes ifjai mindazt mozgósították, ami a voltaire-i
formáját öltő nedvteli nyugati civilizáció ellen mozgósítható volt. Angliában
is megmozdult a kelta múlt, s Byron nyomán egymás után támadtak a keleti
utasok, akik ki a hellén világba, ki a török közé emigráltak Castelreigh Angliájából. A romantika végre Franciaországra is átcsapott; a legnagyobb következményei azonban Kelet-Európában voltak, melynek zsibbadt, fejletlen nemzeteinél, a romantika helyi múltuknak, hiedelmüknek kedvező zavaros tarkaságaival s a velejáró nacionalizmussal a népek nevelője lett. A romantika sorsa
mégis az lett, hogy a nyugat nagy laboratóriumaiban — s ebben a franciák
vezettek — földolgozzák, megbírálják és legyűrjék, s amint láttuk, az újkori
civilizációt szélesebbé tegyék s a történelmi érzéket kifejlesszék. Hogy a romantika anarchikus hajlamai ellenére nem csinált nagyobb pusztulást, annak
két oka volt: a civilizáció mélyebb rétegeihez legföllebb egy-egy forradalmi
órában ért le s fönn is inkább csak divat maradt, s a byroni ifjakra holdkórosságukban is vigyázott apjuk felvilágosodott iskolája. Egész másképp rendítette meg a nyugati civilizációt-a szocializmus.
(1952)

Levél a vasvári művelődési ház igazgatójához
Amióta a tél elején felköltöztünk Pestre, állandó hajszában vagyok, úgyhogy csak most jutottam hozzá, hogy a vasvári művelődési ház tervét áttanulmányozzam. Az, hogy lent járva előadást tartsak, túl esik a lehetőségek határain, évek óta nem léptem dobogóra, tulajdon bemutatóimon sem veszek részt,
a múlt évi füredi iskolaavató beszéd hangsúlyozott kivétel volt: csak az iskolának avató, nekem búcsú, életem legnagyobb örömétől.
Pedig érdekes lett volna látni, hogy az egész kötetet kitevő programból a
lefolyt 63—64. évben mi valósult meg. Mint fiatal embert, nem hiába kereszteltek el tervhalmozónak (legjobb barátom írt ezen a címen verset rólam), a
más tervezése még ma is megpezsdít, ha én magam már a tervezés fordítottját
űzöm is: mint homokzsákot a léggömbkosarakból, a megvalósíthatatlan terveket dobom ki életemből.
A terv a tett légvétele. Ahogy ábránd nélkül nincs élet, a tervek bősége
az eredménynek is feltétele. (Tervhalmozás csak ott lép fel, ha nem követi az
eredmény.) Hogy e könyv mögött egy makacs tervező áll, az egyetlen véletlen
kicsúszott mondat jobban elárulja, mint a nem egy járásra, de megyére való
előadáscím, kör, tanfolyam. „A kísérlettől az egész ország népművelési struktúrájának a megváltoztatását várjuk" — csúszik ki az egyik mondatban, azaz
16

30 ezer embernek dolgozik, de 10 millióra gondol. Hogy milyen sikerrel, nemcsak a vasváriak, de még a fővárosiak is jobban tudják mint én.
Amit én jónak látok programjában, s egyetérthetek vele, a következő
mondat, mely a nagy célt kivihető közelbe hozza. „Nem rendkívüli dolgokat
kívánunk megvalósítani... Ehhez sem tárgyi, sem személyi adottságaink nincsenek. Azt akarjuk bebizonyítani, hogy az adott lehetőségek kihasználásával
növelhető a népművelő munka intenzitása." IJgy van, barátom. Az „adott
lehetőségek", ez a mi korlátunk, karámunk. Akárhol dolgozunk a népért, ez
a birodalmunk, amelyben berendezkedhetünk. A vasváriak tervezésében az a
rokonszenves, hogy nem új lehetőséget követelnek, ami egy módja a felelősség
eltolásának, hanem az adottakat akarják élettel megtölteni.
Mi, akik nem ebben a korszakban kezdtük figyelni a népművelési munkát,
a mostani lehetőségeket inkább túl tágnak, mint szűknek, a rendelkezésre álló
erőt széthúzónak, mint összeszorítónak tartjuk s a népművelésnek nem nagyobb kereteket, bővebb dotációt, de egyéniségeket kívánunk. Milyen nyomokat hagyott Vásárhelyen, Sárospatakon, Pápán egy-egy népnevelő egyéniség
szemináriummal, önképzőkörrel, cserkészcsapattal, énekkarral. Ma minden járásnak megvan a művelődési háza, könyvtára, irodalmi színpada, zenekara,
szakkörei. S megvan — egyelőre még megvan — az érdeklődés is. Abból az
50—100 ezer emberből, amely az olcsókönyvtár számait megveszi, a vasvári
járásra is jut 500, de mint a Karenina Anna fordítója, a honoráriumból tudom,
hogy csak abból az egy könyvből ezer példánynak kell lenni.
Én, sajnos nem ismerem az olvasóimat, de mégis csak ott kell lappanganiuk Vas megyében is, ha. egy drámakötet 20 ezer példányban fogyhat el, s
egy regény ötödik kiadását 40 ezer példányra • tervezik. Pedig vannak ennél
kapósabb írók, s az irodalmon kívül vannak elterjedtebb műveltségterjesztők:
színdarab, koncert, tudományos ismeretterjesztő. Aminek a szűkiben vagyunk,
nem a lehetőség, s nem a szomjúság, hanem az egyensúly, amely a kettőt
összekapcsolja.
Milyen hálózatot épített ki a vidéki színjátszásnak a szocialista művelődéspolitika! S magam is azt tapasztaltam — sőt a Vas megyeiek is —, hogy milyen reménytelen esetben milyen szép siker robban ki, ha egy feladata magaslatán álló igazgató az irodalom s a szomjúság közt a találkozót meg meri rendezni. Ez azonban, tudjuk, a kivételes, s általában a lőre folyik szét az országban a költséges csövekben. Ezért kell örülni, ha valaki az adott lehetőségek
közt látja és vállalja a feladatot.
Amennyire így messziről megítélhetem, a művelődési ház igazgatója a
művelődési ház köré igyekszik csoportosítani a népművelést, könyvtárat, ismeretterjesztést, klubtevékenységet. Az efféle összevonás sikere attól függ, hogy
az eddigi vezetőket mennyire tudja egy családba vonni s a járás távolabbi
pedagógus hajlamú embereit, mint előadókat, szakkörvezetőket egy nagy közösséggé összeolvasztani, melyben mint versmondó, szereplő, olvasó, az egész
járás önművelődésre kapható része bekéredzik. A veszprémi színház Vas megyében is bemutatta az én Nagy családomat, s mint a kimutatásból látom, a
legnagyobb sikerrel. Én ezzel a Nagy családdal nemcsak egy öregedő, elhagyott asszony sorsát akartam megoldani, de mintát adni a tágasabb, virtuális
nagy családoknak, hogy amit a véletlen összevet, mint kell egy cél szolgálatába megszervezni, szellemi meleget adó közösségekbe, szerte az országba
összehozni.
Mi ennek a feltétele? Nyilván az, hogy ne a terv keresse az embereket,
hanem az emberek hajlamai, mániái keressenek, találjanak helyet a tervben.
A karmesternek itt a rendelkezésre álló hangszerekre, fuvolákra vagy brácsákra kell hangszerelni a zenedarabot, hogy mindenki azt játssza, amit tud
és amihez kedve van.
(1964)
2 Tiszatáj

17

Pápán
Évek óta nem írok könyvet s hárítom el a meghívásokat. Néha mégis
dobogón találom magam — ebben a hónapban már harmadízben. 25 éve halt
meg Gulyás Pál, Debrecen költője — aki nemcsak életében volt leghívebb
barátom, a halhatatlanságot is azért tagadják meg tőle, mert a barátom volt.
Ha Debrecenben akadt néhány ember, aki ezt az évfordulót meg akarta ünnepelni: én nem tehettem meg, hogy a maradék hűséget szítani közébük el ne
menjek. Mint talán tudják, két kiadó meggondolatlanul arra szövetkezett,
hogy összegyűjtött munkáim kiadja. Az első kötet most jelent meg s nem
tehettem meg, hogy a rizikójuk méltánylásaként hangos újságukban a kért
interjút le ne folytassam. De miért Pápán törjem meg egy hónap lefolyása
alatt harmadszor hallgatásom? Bizonyára tudják azt, hogy van egy pápai szabadkőművesség, az itt végzettek szövetsége, egymást segíteni. Ennek az országot behálózó szabadkőművességnek egyik legbuzgóbb tagja, aki ezt a délutánt
bevezette. Mondhatnám azt, ő nem nyugodott, amíg a ritka halat merítőhálójában (abban a hiszemben, hogy ezzel kedvébe jár) városába le nem hozta.
De minthogy felszólalásom előtt a hajdani krónikákat is felolvastatta, a hallgatóság tudja már, hogy az ő majdnem hogy erőszakos hívása le nem hozott
volna, ha egy gyerekkoromig, sőt apám diákkoráig visszanyúló emlék, a krónikában leírt látogatás visszhangja fel nem szólal az út mellett? — Nem íróolvasó találkozóra mégy, hanem mint íróból egyszerű patriótává kopott polgár, néhány közös kérdésünkről baráti körben eltűnődni.
*

Az a huszonnyolc év előtti lerándulás, amelyről a krónika beszámol: az
én eklézsialátogatásaimba tartozott, amelyeket hol Móricz Zsigmond szárnysegédeként, hol a magam buzgó szorgalmából végeztem akkoriban. A százéves
önképzőkör csak az ürügy volt látogatásomra, amit meg akartam ismerni, az
a pápai eklézsia volt.
Miféle eklézsia? Az, amellyel azokban a veszélyes időkben — 1941-ben
vagyunk — a magyar irodalom, gondolkozás és zene szórta be az országot,
Sopronig, Debrecenig, Szegedig. Két mondatot emelek ki a már hallott beszédből. Az önképzőkör akkori feladata — a tartott beszéd elmondja — megindokolja, mért tartottam én — s mások is — olyan fontosnak ezeknek az eklézsiáknak a létét, hogy írói munkám is elhanyagoltam miattuk. Mozgalmuk
(hozzátehetném, 35—36-ig) előre, a jövőbe nézett. Kiindulópontja az volt, hogy
szabad elhatározásunktól függ: milyen lesz a társadalmunk. A történelem
azonban a fejünkre nőtt, s együtt csinál az egész Európának jövendőt. Sokkal
kevesebb lesz, amit választhatunk, s sokkal több, amit készen kapunk. A huszadik századi magyar szellem a magyar élet eszményét állította fel: ennek az
eszménynek most meg kell alkudnia a kényszerrel. Ez nem azt jelenti, hogy
értelmetlen és fölösleges. Mert ha Európa természetük szabad érvényesülését
nem is engedi meg a népeknek, azt, ami szívós és elpusztíthatatlan bennük,
előbb-utóbb respektálni és használni fogja. A magyar ifjúságnak erre az új
helyzetre kell berendezkednie. Ez az ifjúság — mert hiszen az ifjaké volt az
eklézsia — a történeti háttér. A következő bekezdés a huszadik század három
magyar nemzedékét jellemezte. Az első azoké, akiknek a lelkében az eltemetett magyar és emberi mélység a legnagyobb sivárság közepén forrássá szökkenve bugyogni kezdett. Ez volt az Adyk, Móricz Zsigmondok, Bartókok nemzedéke. A második nemzedékben, a mienkben nem támadtak ekkora alkotók,
de ez volt az, amely az ő visszavert sugaraikat szétosztotta, több ágúvá tette.
Ez a nemzedék csinálta meg a magyar világnézetet. A harmadik nemzedékben
18

talán akkora írók sem támadtak, mint ezek, de ez az, aminek a magyar világnézetből magyar életet kell szerveznie. Az önképzőkörök a magyar ifjúságban
alakuló eklézsiákban teremtődtek, amelyekre nem kisebb szerepet osztottam
ki, mint a magyar szellemet életté fordítani, s ezt az idea ihletésű magyar
életet a történelem kényszereibe mint módosító, magyarrá színező erőtényezőt
vegyíteni. Az eklézsialátogatás erre próbálta nemcsak a pápai, az egész ifjúságot felkészíteni. A szociográfikus irodalom feltámasztotta a veszélytudatot, s
széles körökben keltette fel az érdeklődést a magyar sorskérdések iránt; más
írók a magyar élet és társadalom szocialista modelljét próbálták a szívekbe
írni, amelyben a magyarság megújulhat, erejét kifejtheti, s ellenséges erők
közt is ragaszkodhat. Akkor már ez látszott a legfontosabbnak. A történelem
megindult — az a remény, hogy az ország a maga által alkotott modell szerint
rendezhesse be életét, 35—36 táján meghiúsult — az én Utolsó kísérlet című
regényem már ezt a reményt parentálta el. De ha a történelem a népek szabad érvényesülését nem is engedi meg, kevesebb lesz amit választhatunk, s
több, amihez alkalmazkodni kell, a modell ismerete, s a létrejött eklézsiák
nem válnak fölöslegessé — azt, ami a népekben szívós és elpusztíthatatlan, a
fejlődés előbb vagy utóbb respektálni és használni fogja. Az eklézsialátogatás
célja ekkor már nem a jövőről szóló álmoknak, hanem ennek az elpusztíthatatlan szívósságnak az élesztése volt.
Mennyire felelt meg ez a nemzedék, a mai 40—50 évesek nemzedéke, ennek a feladatnak? A pápai benyomás — s nemcsak a pápai, a vásárhelyi,
sárospataki, debreceni, soproni — meglepően jó volt. Amit prédikálni akartam
nekik — ők már csinálták is. S ezt nemcsak akkor láttam így — harminc év
távolából tán még kivételesebbnek érzem a szerepet, amelyhez induláskor
jutottak. A mi nemzedékünk legjobbjai még mindig magányos alkotók voltak,
munkáikkal elfoglaltan csak egy-egy oldalpillantással mérték fel egymás teljesítményeit, s tulajdonképpen ennek az ifjúságnak a szívében váltak igazán
egy nemzedékké, amely gyűlölködésükkel nem törődve, mondanivalóikkal fogta
egybe őket, Erdei Ferenctől Erdélyi Józsefig. Nem volt magyar ifjúság, amely
ekkora mohósággal, várakozással járta sorra a hozzáférhető tartalmat. Az a
bizonyos magyar világnézet, ha volt, bennük alakult ki. Aki megfordult egyegy konferenciájukon, olyanon, mint az első szárszói volt, tudja, hogy mekkora
várakozással, mohósággal, ifjúkori illúzióval tekintettek ezek a fiatalok a világosodni kezdő jövő felé, amelyben a színre léphetnek. Sztálingrádnál még folyt
a harc, de ők már egy aranykor képét szőtték a barakkok közt, s száz más
helyt az országban. Aranykor — ez lett volna a címe a regénynek is, amelyben azt akartam megírni, mi lett abból a tíz-tizenöt fiatalból, akik az ország
különböző részeiből összeverődve, ennek az aranykornak az álmában lettek
barátokká. A regény persze korántsem lett volna olyan fényes, mint a címe.
Hisz ha nem is volt fiatal nemzedék, amely nagyobb várakozással és készültséggel ment a jövő felé, s amely első körültekintésével szinte megtízszerezte
az igazi olvasók rétegét — tragikusabb sem volt. A 41—48. évek közt érettségizett s népi kollégiumokba járó nemzedék mostanában ülte érettségije huszonöt éves fordulóját. Ügy gondolom, tanulságos lett volna, vagy lenne még
most is egy statisztikát állítani össze, hányan estek el közülük még a háborúban, hányan pusztultak el később, jártak börtönt, kerültek külföldre, törtek
össze — s hányan jutottak el a képességeikkel arányos szerepbe. Az Aranykort, bár e nemzedék sorsa a háború utáni irodalom legnagyobb témája lett
volna, én nem írtam meg — ennek a nemzedéknek én csak a körvonalait,
hajótöréseit láttam —, a téma a résztvevőkre vár. Somogyi Tóth Sándor regényét, a Próféta voltál, szívemet azért olvastam különös érdeklődéssel, mert
ehhez a témához nyúlt: házaspárjában a kitartót s az elbukót állította szembe.
A nemzedék legjellemzőbb alakulata a NÉKOSZ lesz, a vidéki kisparaszti
2

19

származású fiatalság nagy része, amelyhez én is szóltam, a népi kollégiumokon
át indult a közélet felé.
A nagy csapás a Rajk-per volt — ezt használták fel, hogy velük is leszámoljanak, s szétszórják őket. Későbbi vérveszteségeiket is ismerjük. De a harc
mintha ma is folyna még ellenük. A kitűnő film, melyről még ma is folyik a
vita, általánosabb jelenségről szól, mint a NÉKOSZ szerepe; a hatalom hátszelében forradalmárkodó ifjúságról, akár a Mao Ce-tung kultúrforradalmáról
is — de az ellenszenv, amelyet támaszt, mégis a NÉKOSZ-ifjúságra csapódik
le, őket marasztalja el: mint túlbuzgó kutyák csaholtatok, megérdemlitek a
magatokét.
Nos, énnekem nincs személyes okom ezt az ifjúságot védenem — szorultságomban nemigen volt, aki bátorított, vagy egészen védett volna. De nem
tartom igaznak a summás ítéletet. Ha azt a religiót, amit belőlünk szívtak,
nem is tudták győzelemre vinni, ezt nem is vártuk tőlük. Azt viszont, hogy
szocializmusunknak magyar színe is támad, elsősorban nekik köszönhető. Ha
a korán szétszórtak közül vezető állásba kevés került is, ott, ahol egy tanár,
múzeumigazgató, színész, karmester, íróféle misszióként vállalta, hogy szerény
eszközeivel olyasmit hozzon létre maga körül, ami a hajdani eklézsiára emlékeztetett, ott többnyire a tragikus nemzedéknek sok mindent túl vészelt tagjai
bukkannak elő; azt, hogy a magyar közösségi irodalom a sötétség éveiben
nem álmodott virágzást ért el, nekik köszönhető. Különösen feltűnő ez, ha
fiatalabbakkal hasonlítjuk őket össze, akik az ő irodalmi, zenei religiójuk helyett beatzenén és ponyván nőttek fel, s nem Móricz Zsigmond a példájuk. Én,
aki a hűtlenség ügyben elég fájdalmas leckét kaptam, hadd tegyek bizonyságot itt a hűségük mellett is.
*

Ez lett az eklézsiákból. De mi lett a religiókból, mely egybehozta, szervezgette őket? A veszély és remény az új nemzeti kultúra felé fordította a
lelkeket; egy-egy író neve éppúgy ott volt a szájakon, mint a Kodály-gyűjtés
dallamai. De akik hivatkoztak rá, kiaknázták-e igazán a birtokukban levőt?
Ebben a tekintetben már akkor is voltak kételyeim. Ha volt valaki, aki ennek
az új magyar vallásnak kútfője lehetett, az Ady Endre volt. Mennyire vált ő
a magyar gondolkozás, érzéskincs átnevelőjévé; a nemzetébresztő mű nemzeti
műveltséggé? A sors úgy hozta, hogy a régi vüágban az utolsó írásomat én
őróla írtam. A rádióban kellett volna a költő halálának huszonöt éves évfordulóján egy Ady-estet bevezetnem. A rádió nem vállalta az ünneprontó írást
— könyvem zárószavaként jelent meg. Most, amikor újabb huszonöt év múltán az ötvenéves évforduló akaratlan vizsgájává vált annak, hogy hogy is
állunk hát Adyval, s azzal, amit Ady minekünk jelentett — tán nem túlságosan érdektelen felidézni. Vagy ha igen: annál jellemzőbb.
Azt hiszem, nem nehéz ebből az írásból a személyes aggodalmat kihallani.
Akkor már számos jel figyelmeztetett, hogy a mi kis eklézsiáink nem fognak
a történelem buktatóin megállni; Ady s a többi emberségnevelő nem tudott
elég hűséget növeszteni belénk. Eltelt tíz-tizenöt esztendő, s úgy látszott, mintha ez az emlékbeszéd a sötét időkben rohanó lélek rémlátásának bizonyult
volna. Ha méltó művek nem is igen készültek sem Adyról, sem a többiekről,
az átélt hűség, csírázó ragaszkodás arra vallott, hogy a szívek filológia és oxigén nélkül is őrzik, tovább tudják érlelni, ami nyomot hagyott bennük: az
ötvenes években a huszadik századi magyar irodalom meggazdagodva, megújult vonással szállta meg az olvasókat. S ezt jórészben mégis a negyvenéves
eklézsiák tagjainak volt köszönhető, akik hitüket befolyástól megfosztottan is
megőrizték, s felélesztve az újabb olvasónemzedékre is átterjesztették. Az
azonban, hogy az írásmagyarázat, a mű életreválása elmaradt, megbosszulta
magát. A hatvanas évek kétfelől őrölték a magyar közösségi irodalmat — a
20

ponyva a televízió ablakából, a sznobizmus a világirodalmi követelmény felől
—, ami az ötvenéveseknek még vallás volt, a harmincéveseknek apró provinciális dolog lett; nemcsak a művelt olvasóknak, az írók nagy részének is.
A huszonöt éve tartott Ady-beszéd ma érvényesebb, mint akkor volt — s
nemcsak Adyra, kisebbekre is. Tőlem például, ha megkérdik, miért hallgattam
el, ezt olvasom fel.
Az ifjúságé a jog, hogy megcáfoljon, vagy hitében, erejében olyan ragasztóanyagot mutasson fel, amely a széthulló emberatomokat megint nemzetté, magyarsággá teszi — keményebbé, mint a mi huszonöt éve hirdetett
religiónk.
*

Illés Jenőnek jött az a gondolata, hogy ezen az esten a verseimből is elmondasson egynéhányat. Költő, mint tudják, én nem vagyok. Életművemhez
függelékül azonban összegyűjtöttem hatvan-hetven verset, s összeállítottam
egy kis keretelőadást, melynek a Megölt költő címet adtam. A kiadásukkal
nem az a célom, hogy a halottat feltámasszam, még az sem, hogy a megöletéséért vádat emeljek, hisz elsősorban magamat kellene vádolnom. Az életmű
válik teljesebbé ezzel a gyűjteménnyel: számos gondolatomnak itt van az első
jelentkezése. A hatvan-hetven közül vagy harminc. volt a nagy szerkesztő,
Osvát Ernő kezében, ki mint prózaírót fényre emelt. A mezőföldi táj, regénybeli színhelyeimnek a leírása volt az egyetlen, amelyet közölt is. Én még hármat emelek föl az eldobottak közül. Az első a Felekezet legyünk — ifjúságunk fájdalmára, az ország s vele a magyarság szétdarabolására volt válasz
—, én úgy érzem, hogy ma is érvényes lehet. Minthogy épp békehónapot tartunk, a Pacifista arra lehet példa, mint illesztettem be én negyven évvel ezelőtt a pacifizmust szinte az egész élővilág fejlődéstörténelmébe. A Gondolatok
a csillagok alatt pedig Sophokles dalát mondja el az emberi élet nagyszerűségéről — egy húszegynéhány éves fiú eltört lantjára áttéve.
(1969)

Kis esszék filmekről
Film és regény. Az Iszony-film bemutatója előtt író és rendező két jóslattal biztatta egymást. Az író azt jövendölte, a kritika és szakma mindent el fog
követni, hogy a rendezőnek kedvét vegye újabb Németh-filmek bemutatásától.
A rendező azt mondta, hogy filmjét a regénnyel fogják majd támadni. Mind
a két jövendölés bevált: a legrosszabb hiszemű kritikák egyesítették az érvet
és szándékot. Újságok, melyeknek — hiába értek meg öt kiadást itthon s fordították le tizenegy nyelven odakinn —, a regényről húsz év alatt egy jó szavuk sem volt, most váratlan elismerő szavakkal nyilatkoztak róla, persze,
csakhogy a filmet mélyebbre ejthessék. Az efféle írásokra a legjobb felelet, úgy
gondolom, az, ha magát a problémát forgatjuk meg kissé: milyen viszonyban
áll a megfilmesített regény a belőle kivágott filmanyaggal.
A filmet nem a nézők, hanem a regény felől nézni, egy képsoron a műfajhoz kötött sugárzást követelni: legalábbis fonák dolog. Senki sem lehet
hajlamosabb magánál az írónál erre a tévedésre, s én az Iszony forgatása
előtt, éppen a Film-Színházban írtam, hogy a jó forgatókönyv éppúgy szerencse, mint a jó librettó az operának, de a film értelme mégis az, hogy a forgatókönyv anyagát hogy tudja feldolgozni. Ahogy a Manón Lescaut zenéjétől nem lehet Prévost abbé könyvének sajátos 18. századi varázsát számon
21

kérni, s a Mignontól sem lehet valami magasabb rendű zenét követelni, mint
a Traviatától, mert az Goethe s nem Dumas művéből vette a témáját; a
filmnek sem mércéje a regény, amelyet filmre vitt, csak maga a vásznon
lepergő történet, hogy az milyen. A naiv néző, aki a regényt is olvasta, természetesen összehasonlíthatja a regénnyel, elmarasztalhatja, a filmkritikusnak
épphogy tanácsosabb megfeledkezni róla. A naiv olvasó s a szakkritikus az
Iszony esetében épp fordítva viselkedett, az olvasó, aki örült, hogy emlékével
találkozik s a szavakra ráismert, azzal jött ki, hogy szakasztott, mint a regény;
a kevésbé naiv kritikus viszont tán még elő is vette a regényt, hogy lesújtó
véleményéhez előnytelen párhuzamot szolgáltasson.
Filmértők külön-külön gyakran hangoztatják, hogy egy világirodalmi remek elolvasását a legjobb film sem pótolja, s amit én, mint a filmtörténetben
kevésbé járatos, nem tudnék igazolni, hogy a film nagy tevékenységét mégis
az irodalom felől, vagy egy részüket legalább, onnét kapja. Azaz a film újra
és újra belebocsátkozik kísérletekbe, melyekben alulmaradhat, mint film azonban mégis erőre kap. Ennek a magyarázata csak az lehet, hogy a regény nem
lényegét, valódi erényeit adja át a filmnek, hanem történetét, képeit, részben
az alakjait, amely, minthogy egy nemes, nagy vállalkozáshoz szolgált vázul,
történetnek is nemesebb, mint (a nagy filmnovellákról nem beszélve) a filmgyárak számára kiötölt filmnovellák tucatjai. Minthogy egy film nemes s kevésbé nemes elemekből, történetből, alakításokból, fogásokból, fényképezési
technikából stb. áll össze, az, hogy a rendező egy, a filmgyártástól addig félretolt, használhatatlan mű után nyúlt, mint az igényesség jele dicséretet s nem
ilyen összehasonlítást érdemel, főleg, ha azt a történetet olyan rendezői kézzel
végzi, mint Hintsch György tette. Ha semmi más érdeme nem lenne, minthogy
egy olyan kész filmszínésznővel lepte meg a nézőket, mint Drahota Andrea
Nelly szerepében, s olyan nagyszerű alakítással, mint Kállay Ferencé, a rendezést már tisztelettel kéne említenünk, ő azonban két esztendejét szánta arra,
hogy azzal, amit a műből merített, fölvegye a közönségért a harcot, s ebben
úgy nyert csatát, hogy egy-két mozzanattól eltekintve, az író ízlését sem sértette meg.
*

Film történet nélkül. Szilveszterre feleségem abba a moziba váltott jegyet,
melyben negyven éve, akkor még Palota volt a neve, mint fiatal házasok
annyi néma filmet néztünk végig s amelynek a közeli krisztinavárosi kávéházban székelő Szabó Dezső is egyik (s mint írásaiból kiderült, lelkes) látogatója volt. Minthogy szilveszteri zsúfoltságra számítottunk, feleségem a jegyet
elővételben váltotta meg — fölösleges elővigyázat volt, minthogy a kicsinosodott, régi méreteit s szagát megőrzött helyiségben a kétszáz helyből alig ötvenet szállt meg a közönség. Feleségem aggódva várta a műsort, fátum üldözi,
hogy hiába visz el Budafokra vagy Kőbányára, ritka filmnéző hajlandóságom
többnyire rossz filmek megnézésére használja ki.
A Diadal szilveszteri műsora azonban igen jó volt, igen jó vagy legalább:
igen tanulságos. Tán elzárt életem az oka, hogy a leghálásabb híradónéző vagyok, ez a híradó is, mint a Magyar Híradók általában, jó, eleven volt. Utána
Trnka rajzfilmje következett, mint Puskin Gabrieliadája, ez is az angyali üdvözleten, a szeplőtelen fogantatáson gyakorolta íróniáját. Persze nagy különbség van aközt, hogy valaki egy beszarábiai garnizonban, a vallásos Sándor
cár árnyékával a papíron packázik a böjt hetében a kora vallásos hiedelmeivel, vagy egy kommunista állam anyagi és erkölcsi támogatásával köti rá a
zsákba öltözött barátra a kísértő s végül létrán bemászó arkangyal szárnyait.
Ettől eltekintve azonban a kis film kitűnő volt, egy sor szöveg nélkül, a mérsékelten groteszk bábuk mozgatásával, színek csillogásában, ötletek pazarlásában mondta el profán történetét. Az, hogy a közönség mennyit, értett meg s
22

mit gondolt közben, nem derült ki, egy öreg úr fölkiáltásán: „Ilyen hülyeséget" s néhány kamasz röhögésén kívül, életjel nélkül pergett le. A közönséget
mindenesetre nem ez tartotta még szilveszter délután is távol, hanem a nagy
film, amelynek itt járt szerzője újságnyilatkozatával feleségem figyelmét fölhívta rá.
• A film: Mi, hollandok, sok tekintetben emlékeztet arra az Amerika francia szemmel című filmre, amelyet néhány hete néztünk meg, de tán még
takarékosabb a feltűnő látványokban, történetszerű részletekben, szinte egyetlen mozgó fotográfiaalbum, mely nem is Hollandiát, hanem a holland életre
jellemző részleteket kapta rejtett lencséjére. Az első ilyen fűmet én harmincnegyven éve láttam, Berlin életéről szólt s Kassák tanulmánya hívta fel rá a
figyelmem. A rendező, mint írja, két évet szánt rá, hogy a film anyagát összegyűjtse, a meglesett részleteket összeállítsa. Ha az ember a szétvágott filmkockákat külön kartonlapokra nagyítva tanulmányozhatná, akkor méltányolhatná csak a szorgalmat, amely ezt az ötnegyedórás filmet összehozta. A kamera egy jó megfigyelő szemével járta Hollandiát. Egyetlen mozzanat, ahogy
a strandoló felnőttek, öregek, gyerekek a fürdőruhájukat levetik: hányféle
emberi, filmszerű jellemet fog el, s az állítólagos holland szemérmet is. Kifogásolni lehetne, hogy a holland életben túl sok a vasárnap, a strand, sportverseny, nem látjuk a munkát, a munkahelyeket, a szórakozások mellett a
kórházat. Az újkori civilizáció összemosó ereje nyilvánul meg benne, a holland
jelleg is csak egy-két képen, például a vásár kötéseken üt át úgy, hogy ha a
házakat nem is, de épp az életet át ne lehetne helyezni például Németországba,
akár mihozzánk is. De nem ez az, ami tanulságos! Hanem, hogy a rengeteg
értékes munka, kitűnő megfigyelés valahogy mégiscsak elveszett, vagy legalábbis kihasználatlanul melegítette be nemcsak a krisztinavárosi közönséget,
de bennünket is, akik pedig a részleteket méltányoltuk, sőt amennyire erőnk
rákényszerített, élveztük is. Miért?...
Hasonló esetben régebben félig a magam hiányérzetét is ironizálva, még
a Csoda Milánóban láttán is azt mondtam, én ha már moziba megyek: mesét,
storyt akarok kapni. Most az Iszony tanulságával mögöttem, komolyan mondom: akármit művészkednek, mesterkednek, nincs egyetlen művészet, amelynek ennyire a történet, a szép, egyszerű, emberi történet lenne az éltetője,
nem a pszichológia, a társadalmi haszon (ahogy régebben követelték) vagy az
antirealista fogások (ahogy újabban követelik), hanem a képekben kifejtett, a
lélekbe látott élmény nyomát leíró történet. Valami lélektanra, következetességre szükség van persze, társadalmi tanulságot, felfedezést is kaphatunk közben. A filmet filmmé azonban a történet teszi, ezért is áll minden irodalmi
műfaj közt a novellához a legközelebb. A teóriával mérgezett néző felfüggesztheti ezt az elemi filmigényt, ránevelheti magát témákban a film tiszteletére,
a Diadal mozi közönsége azonban nem nézi meg, s hiába a szorgalom, a megfigyelés, művészet is, a legbárgyúbb vígjátékot is elébe helyezi. Katasztrófa
ez? Adottság, amelyet lehetőségként kell kihasználni.
(1966)

23

Aszkézis ma
I. EGY RÉGI VÍGJÁTÉKTERVRÖL
Az aszkézis szó az askeo igéből származik, amely gyakorlást jelent. Mitől
tartóztatták meg magukat az aszkéták? A föld javaitól. S miért? A lélek jövőjéért, az üdvösségért. Közben sokszor szörnyű önsanyargatásoknak tették ki
magukat, mint a szobrok, oszlopokon álltak; hogy könnyebben győzzék az
aszkézist: kiheréltették magukat.
Ebből az ezerféle exercitiumból álló s minden vallásban visszatérő gyakorlatból kihalt az értelmet adó hipotézis, a túlvilág. Az aszkéta szó azonban
csodálatos módon mégsem vesztette el jó hangzását. Ha valakiről azt mondják: aszkéta, az semmi esetre sem sértő, sőt, jellemet tételez fel. Mert ha az
aszkézissel nem is csikarhatjuk ki a túlvilági helyünk — sem mint a buddhista, a természet kényszere előli kiszabadulást —, megmarad a lehetőség,
hogy valami magasabb értékekért, melyek vagy valóban azok, vagy ő annak
hiszi őket, korlátozza az alacsonyabbakat, amelyeket az emberek hajszolni
szoktak. S egy ilyen ember, ha kivételes is, vagy. épp azért: imponál.
Arra azonban, hogy az aszkézis korunkban, mint Buddha korában, vagy
a középkorban, tömegesen, szinte járványszerűen fölléphessen: senki sem gondol. Pedig ez az, amire úgy hiszem, szükség volna, s amire az emberi élni
akarás, mint útra, remélem rátalál.
*

1945 őszén, amikor vásárhelyt nemcsak én, de az értelmiség jó része a
legnagyobb szegénységben éltünk — én például a fűzfával fűtött kis vaskályha
körül táncoltam reggelente, melyben a jól beosztott (egy mázsa karácsonyig)
Tiszán vágott fűzfát ismeretlen jótékony kezek vágták és rakták a kamrámba
— egy különös vígjáték terve fogant meg bennem.
A darab akár egy olyan városban is játszódhatott, amilyenben éppen
éltem, s azon a napon vette kezdetét, melyen a Hirosimára esett bomba híre
az alföldi városba elért. A város egyik különcét (amilyen tudjuk, akadt ott
nem egy) barátja mély gondban találja.
De legalább vége a háborúnak — próbálja vigasztalni őt, mert azt hiszi,
az új, rettenetes romboló eszköz döbbentette meg így. De nem; ő nem az
atombomba miatt búsul, hanem hogy most már kikerülhetetlenül rászakad az
emberiségre a jólét. Az az energia, amely ott japánokat tépett szét, s égetett
el: új gépekbe fogva magát, bőségbe meríti az emberi nemet. S mindjárt le
is vonja gondolatai etikai következményeit, s egyelőre csak a hozzá hasonló
baráti kis körben megindítja a jólét elleni harcot. Az idő a legalkalmasabb
rá, hisz a bőség teljesen ki van szivattyúzva az életükből; megépíthetik a gátakat ellene. A komikum első rétegét épp a cél s a primitív viszonyok ellentéte
szolgáltatná. A következőt a nők ellenállása, amikor a kvékersonkák s egy
hízott disznó formájában a jólét szerényen kopogtatni kezd.
Azóta több mint tizenöt év telt el, s darabom tárgyát egyre aktuálisabbnak érzem. Az atomerő ugyan még a villanyvezetékeinkbe sem jutott el, s ha
a magyar átlagpolgárt megkérdik, hátrányát látja-e a növekvő életszínvonalnak: valószínűleg a pokolba küld. A jólét azonban hősöm szerint észrevétlen
mérgez, mint a repedt falon átszűrődő szénmonoxid. S amilyen biztosra vehető (ha csak valami robbanás nem történik), hogy ennyi megakilowatt termelésére képes centráléhoz a vezetékek is elkészülnek, amelyek az áramot
előbb a városba, majd a környező falvakba, a távoli majorokba is elviszik,
épp olyan bizonyos, hogy tudásunk s iparunk meglevő termelési lehetősége,
potenciálja ilyen vagy olyan rendszeren át nemcsak hozzánk, de az elmarad24

taknak nevezett népekhez is eljuttatja áramát, sőt a legnagyobb ellenállást,
egyes népek csodás szaporaságát is leküzdi lassacskán.
De fölkészültek-e ezek a népek a jólét befogadására; mit mutat azoknak
a népeknek az élete, amelyek már elég komoly adagot kaptak belőle?
n . AZ IGÉNYEK
Azt, hogy a jólétnek milyen szerény adagja lehet már züllesztő hatású, én
kis körben, a szűkebb s tágabb családomban is érzem. Családom hőskora az
volt, amikor a szerény iskolaorvosi fizetésből két gyerek nevelésén kívül még
egy folyóirat életbe indítását is el mertem vállalni. Azt viszont, hogy később,
főleg a fordítói években tartalékot próbáltam biztosítani, valóságos bűnnek
látom. A tartalék léte a női képzeletet húzta maga felé, fenntartása pedig az
én munkaerőm; az így keletkezett circulus vitiosus, a jólét szivattyúja volt az
oka, hogy gyermekeimben tizenkét éves korban több erkölcsi pátosz volt, mint
húszban, s hogy én a legfontosabb munkáim nem írhattam meg.
De ezt láttam apám nagy családjában. Akármilyen vitatható értékű cél
volt a vagyonszerzés, az aszkézis, a lebbencsleves, amelyet a családra kényszerített, nagyapám, s részben még nagybátyáim korában is megőrizte az erőt,
méltóságot, míg unokatestvéreim körül — akiknél a kényelem lehetősége, a
jólét igénye már elnyomta az ösztönt — csak az nem züllött el, bomlott fel,
aki értelmiségiként, megint csak kétes célokért, de mégis csak aszkézisra kényszerítő sorba került.
Ha nincs, ami ellensúlyozza: igen szerény többlet már züllesztő lehet.
A háborús konjunktúra alatt az előzőleg nélkülöző munkások közt nem volt
ritka a három-négyszáz forintos kereset, egyszerre több ablakon zúgott a rádió, de a kocsmákból is vastagabban ömlött az ének.
A minap egy fiatal ember keresett fel, a tanulás után sóvárgó falusi fiúból
lett vájártanuló, szakmunkás, majd technikumot végzett aknász, háromezer
forintos keresettel. A bányatelep, ahol élt, a kezdetlegesebbek közül való, még
kultúrotthon sincs; s a kép, amit a bányászok életéről rajzolt — ahhoz, hogy
aránylag magasan keresnek, bizony elég sivár. A háromezer, amelyből ő a
bölcsészet s a koplalás fele szökött: másokat munka után — melyet hivatásnak szinte senki sem tekint — az ital, s a más műszakban dolgozó férjek ágya
felé sodor.
De mit keressük magunk körül a példát. Erről beszél az egész történelem:
a jólétbe s néha igen szerény jólétbe „süllyedt" népeket leigázták a szegények,
akiknek a mostoha élet konzerválta az erkölcsüket. A Nyugat meglepő renyhe
reakcióját is aligha lehet mással magyarázni. A sokféle kényelembiztosító
gyártmány, amellyel az ipar megkínálja őket, megeszi lassan az erkölcsi tőkét,
amely a bőséget mint tudomány, vállalkozó kedv, technikai lelemény, katonai
bátorság kivívta nekik.
Nem mintha e vívmányok nem lennének önmagukban jók. A telefon igazán csodálatra méltó találmány — behozza szobámba a hangot, melyért órákat
kéne mennem. De ha nők, az egyik székben ülve, lábukat a másikra téve,
órákat Csevegnek belé, megzavarva a munkát: akkor bizony a renyheség órjás
hálózatává válik. Az autó is isteni dolog. Egy ismerősöm bejárta úgy Ausztriát, hogy éjjel a Moszkvics volt a szállodájuk. De mennyit kell ápolgatni, akár
egy fiatal asszonyt. Szerelem nélkül nem is igen megy. S mikre csábít? Milyen esztelen ide-oda szaladgálásra. Vacsorázó helyekre — ahova gyalog nehéz
lenne fölbandukolni, s nélküle a nős ember lánypartnert aligha találna. S a
rádió, a televízió! Ez már igazán a kultúra áldása. De ha megáll az óra s meg
akarom tudni, hány óra: miket kell meghallgatni. Milyen lélekrontó zenét,
sületlen irodalmat. Hát ha még ezt is céllal adják. Egy rokonom azt írja Ka25

nadából, olvasni tanítják a szomszédék fiát. A televízió s a bennlátható pifpuff történetek unalmas és fölösleges mesterséggé teszik a könyvolvasást.
S így tovább: a frizsider, amelyben nyáron is friss marad az unokák teje,
a kefélőgép, a mosógép megkíméli a háziasszonyok lábát és kezét. S persze az
olajfűtés sem lenne rossz. Sőt a kis családi ház sem, fenyőkkel, amelyet a lakbér árával lehet törleszteni. Az ismerős doktorék milyen tipp-topp villát építettek, minden villany, csempe, beépítve. S a jacht! Annál már igazán nincs
szebb, mint eldőlt vitorlával siklani a vízen, nem is kell ötvenesnek lennie,
mint Dizsi bácsié. Egy ismerősöm elkerült Cape Codera: a kivándorolt magyar
tudósnak öt is van a privát kikötőjében. Mindez valóban nagyszerű, irigylésre
méltó, s jussanak is hozzá minél többen. Csakhogy az a baj, ha miközben látszólag könnyebbé, kellemesebbé, szabadabbá teszik az életet, megeszik, magukba szívják az időt, s már a használatuk, hát még az előteremtésük: rabbá
teszi az embert. Pedig bizonyos társadalmi fokon nemcsak kívánatos, hogy
legyenek, hanem „zsenáns" is, hogy nincs. Az emigrált mérnöknek, ha részletre is, meg kell vennie az autóját, mert különben a munkásai veszik fel a
gyárba menet. Azaz az ipar átveszi az élet fölött a diktandót, megcsinálja
használati és játékszerét, s a szolgává és gyerekké süllyedt embernek játszani
kell...
*

Minálunk persze még szerencsésebb a helyzet. Azt a jólét elleni vígjátékot
én azzal akartam befejezni, hogy a hős aszkétakísérletébe belebukott, meghallgatja kommunista barátja álmait, s egy hirtelen elszánással belép a pártba,
mert úgy gondolja, hogy így védekezhet leginkább a veszély ellen. A darabot
nem írtam meg ezért a csattanóért, melyet nem tudtam feláldozni. Félreértették volna. Pedig ennek a tréfának komoly magja van: a párt tőkeakkumulációra kényszeríti a nemzetet; az átállás a szocialista rendszerre egy csomó
meddő kísérlettel, energiaveszteséggel jár; aztán az emberek belső világa is
fékezi a termelést, az államnak kényelmesebben dolgoznak, mint a fillérei
után a dívány alá is benéző vállalkozónak: mindez igazolttá tette a hősöm
feltevését, hogy a jólét szökőárszerű betörését késleltetni fogja.
S abban is igaza volt, hogy időt teremt a nemesebb szenvedélyekre: autó
helyett az. emberek olcsó könyveket vásároltak, s mivel ezzel lehetett imponálni: hát tanultak. Ennek a jó hatását a leginkább azok érzik, akiket a kapitalista jólét fénye vitt ki: nemcsak azzal, hogy a jobbak valóban szenvednek
attól, amit a kinti fény takar, hanem abban is, hogy azzal a többlettel, amit
a jólét hátránya megőrzött vagy kifejlesztett, aránylag könnyen megállják ott
kinn a helyüket.
Ennek a haladásnak azonban lassan vége lesz, s bizonyára helyes is, hogy
vége lesz. Ma már nálunk is az életszínvonal emelése lett a jelszó: s bár a panasz általános — az utakon egyre több autó jár, s a könyvfogyasztás indexe
mintha megállt volna. Ideje hát, hogy a vásárhelyi különc dolgával szembenézzünk.
*

A jólétnek, azaz autóknak ezt a romboló hatását egy dologgal lehet ellensúlyozni: nemes igényekkel. Azaz, ahogy hősöm előadta, az embernek lehetőségeihez képest is igénytelennek kell maradnia, s a többletet új, nemesebb
igényei irányába bevetnie. Azaz az új aszkézis, mint végeredményben a régi
is, nemcsak megvonást jelent, hanem bőkezűséget is. A takarékosságot nálunk
az állam is propagálja. Hogy mi a célja? Nyilván a termelést kíméli — az el
nem költött pénz nem követel árut; a takarékba tettet ő fekteti be.
De ha a takarékosság azért folyik, hogy végén vegyünk rajt valamit,
akkor legfölebb nagyon kis áruk helyett nagyobbat — ital helyett mondjuk
autót — vesznek, s az állam haszna legföllebb az lesz, hogy derekabb polgárai
26

lesznek, akik a fröccsüket mosógép formájában fogyasztják el, s csak a pénzsüllyedés miatt olcsó a kamat, amelyet a befektetéshez fölhasznált tőkéért fizet.
Az aszkéta a takarékosságot egy sokkal általánosabb hajlamból vezeti le:
irtózik attól, hogy amit munka állított elő, abban ő dorbézoljon; általában,
hogy a maga sejtkonstellációjának a fenntartására túl sok értékes anyagot
pazaroljon el. Az én büszkeségem az, szoktam mondani a leányaimnak, hogy
olyan selyemhernyó legyek, aki minél kevesebb eperlevelet fogyaszt, s minél
több szálat ereszt. Míg másoknak viszont, úgy látom, az a büszkeségük, akkor
érzik embernek magukat, ha mint egy áldozatokra szomjas Isten körül állandóan fogy, füstbe megy a sok, értékes anyag körülöttünk. Ezeket nevezem én
anyagduhajoknak. Az egyik rezsóláng már ég: — nézd meg, hogy gyújtja meg
a másikat, szoktam a tesztemet ajánlani. Ha a használt, kormos gyufáról: az
én emberem. Ez persze tréfa, többnyire én is új gyufaszállal gyújtom meg:
azt akarom éreztetni vele, hogy elhasználni egy munkával előállított darabot,
ha ugyanannyi erővel az megkímélhető, az nemcsak pazarlás, hanem valami
áhítathiány is a világgal, a többi emberrel szemben — önmagunk jogainak a
túlbecsülése.
De túl ezen az általános takarékosságra intő szerénységen, a józan ész is
arra int, hogy az ember ne növessze meg, még ha teheti is, túlságosan a teste
s élete felületét a kényelméhez szükséges anyagokkal. Sokkal több sérülés éri
úgy, sokkal több gondja van, sokkal nehezebben mozog, sokkal jobban belecsömörlik léte ügyvitelébe. Egyik „mai" témájú darabomban egy olyan alakot
vittem be, akinek mint özvegy embernek s vállalatvezetőnek telne rá, hogy
költsön, de őneki az a gyönyörűsége, ha kis egyszobás lakásán s a maga vezette háztartásban számokban is rögzíti: hány forintból jöhet ki a mai leveszacskók, konzervek, mosóporok világában egy igénytelen ember, s háztartási
gépeivel napi hány percet kell ennek a kis üzemnek üzemeltetésére fordítania.
Bocsássák meg, hogy ezt a szenvedélyemet egy régi munkás alakjába loptam
a színpadra, de én ha egyedül vagyok, valóban folytatok ilyen kísérleteket,
s valóban örömem lelem — mint ahogy nekik is örömük lehet —, ha a forintokat és perceket le tudom szorítani. Persze, ő azért nemesebb vagy szerencsésebb nálam: ő a pénzt közcélokra csenheti oda.
*

Nehezebb kérdés, hogy mik is azok a nemes igények, amelyeknek a viszonylag kevésbé nemesek közül ki szabad nőniük. Fiatal értelmiségieknek
(az egyszerűknek legalább) úgy látom, van egy bizonyos gyakorlatilag kialakult, a fizetésdiktálta igényhierarchiájuk. Nem esznek például. Azt viszont
ritkán látja az ember, hogy a nem evő férjek feleségei, sőt ők maguk is rossz
ruhában mennének ki az utcára. Igen sokan könyvet, lemezt vesznek a parizer
vacsorából, mások viszont hosszú hónapok munkáját tömik egy fotelbe. Mit
fogtok venni, ha elég pénzt spóroltok, kérdem ötéves unokámat. Egy díványt
a hallba. S ha az meglesz? Egy televíziót. S ha az is? Egy autót. Ez is egy
értékskála, ha az állandóan vett könyvek ki is maradnak belőle. De valóban:
mik hát azok a nemesebb igények, amelyeket a mi új aszkézisünk jogosnak
ismer el.
Az említett vígjátékban épp erről szólna egy jelenet. A fűzfavágó értelmiségiek, minthogy egy igényüket sem elégíthetik ki, sorra mennek: melyek
hát azok az abszolút nemes igények, amelyektől a pénzt nem szabad sajnálni.
A könyvgyűjtés? A lemezvásárlás? De a vita közben kiderül, hogy ilyen abszolút nemes igények nincsenek is, mert sok könyvtár csak porfogó, melynek
a javát nem olvasták el, az a sok beszéd, hogy melyik karmester mit hogyan
dirigált, néha alig jobb, mintha az asszonyok a szabónőkről beszélnek. Az utazás költsége ritkán áll arányban a hasznával. S a gyermekeknek többet árt,
27

ha túl sokat foglalkoznak velük, mint ha hagyják őket a maguk módján nőni.
Azaz, ha egyszer belénk fészkelte magát a gyanú az emberi igényekkel szemben, akkor nagyon nehéz megszabni a határt, hogy melyiknek kegyelmezzünk
meg. Én például anélkül, hogy a hindi nemragaszkodás híve lettem volna, már
negyvenéves koromban oda jutottam, hogy tulajdonképp nem maradt olyan
igényem, amiért egy gyerek étvágyával vagy egy ruhára felcsillanó női szemmel harcolni tudtam volna. S az utolsó igényemet, hogy egy dolgozószobám
legyen — lelküsmeretfurdalással tudom tartani.
Ez azonban kóros állapot. S egy művész végül is a művében elégíti ki az
igazi igényeit; ezért is engedheti úgy el magát az életben. Az élők (s nem írók)
számára azt adhatnám az igényeket rendező elvül, hogy az élet, amennyire
lehet, legyen műalkotás. S e műalkotás szabja meg, hogy igényeinket hogy
rendeljük egymás alá. Szobrász barátomék, akik akkor még nem nagy jövedelmükből egy csodálatos kertet varázsoltak a tihanyi öreghegy lejtőjére, mely
egy darab Firenzét varázsol a Dunántúlba, s amely méltó hátterül s inspirálóul szolgál a kézzel faragott szobroknak — bizonyára okosan helyezték a
többi fölé ezt az igényüket, mely másnál talán csak proccság lett volna.
S ugyanúgy a fiatal tisztviselő, aki cserépben nevelte a szőlőt, melyből később
a futóhomok híres ültetvényei eredtek. Vagyis: a jó lehetőségeknek a jólétben
is maradjunk urai, ne ők borítsanak el minket, hanem mi váljunk életünk
terelése közben — a lemondásra mindig készen — alkotó uraivá.
III. AZ ASZKÉTAÉLET FORMÁI
Az aszkézis úgy gyakorolható a legkönnyebben, ha az ember egymagában
űzné. Akinek megadatott már, hogy idegen törvények, vagy helyesebben a
mások zűrzavarában élt, s aztán egyszerre csak maga maradt, annak van
fogalma róla, milyen primitív körülményeket tud megszépíteni az, hogy a magunk törvényeit kristályosítsuk ki bennük. S az, hogy az ember maga van,
még nem jelenti, hogy nem másokért, vagy másokért is él: amint a régi remetéknek is volt — kellett lennie — társadalmi funkciójuknak, ha más nem,
hogy példájukkal, tanácsaikkal egy magasabb életre emlékeztették az embereket. Az én energiámnak például sosem ment olyan nagy hányada közcélra,
mint amikor olyan szegényes körülmények közt éltem, hogy az odatévedt
tudósító beszámolóját a szegénységemmel való lázításának minősítették...
Az aszkézis a családban már sokkal nehezebb, fogósabb probléma. Mert
hiába érzi magát egy Attilának a páter familias, aki aranytányérról lakomázó
gyermekei közt fatányérról eszik, azért csak van, amiben részt vesz, s szilkéje
több gúnyt kelt és gyanút, mint tiszteletet. S az asszony, akinek állandó, de
épp ezért észrevétlen gondja és szorgalma az egész család összetartozásának s
létének észrevétlen feltétele: családjában igen könnyen olyan szerepre jut,
mint a rabszolga a rabszolga-társadalmakban; az érdekes élet, amit számon
tartanak, fölötte kezdődik. S a heterogén, aszkétából s nem aszkétákból álló
család nemcsak az aszkétát szorítja nevetséges vagy szánalmas szerepre, de
eredményét is haszontalanná teszi: kétségbeesetten összeszedett energiája a
többiek könnyelműségét táplálja, rosszabbakká teszi őket, mint nélküle lennének.
Ugyanakkor, ha a család fenntartható (s az, hogy ma, amikor minden
ellene dolgozik, egyáltalán van — léte mély gyökereit bizonyítja), csak az
aszkézis hulláma önthet életet belé. Azt, hogy mi dolgozik ellene, mindenki
látja. Az érzékek ostromló világa: mért ölelkezzék egy fiatalember azzal, akit
természete megunt? Mit kap cserébe ezért? Hasonló unalmat. S mért álljon
ellen egy kartársának például, akivel egész nap együtt van, közös problémák
kötik össze, hogy meg ne sértsen egy másik keresőt, akivel csak a fáradtsága
s az éjszakák kapcsolják össze őt. A gyerekek miatt? De hisz azokat a bölcső28

détől az egyetemig az állam s az utca neveli. A szülők mit kapnak „lelki íröcscseikért" — amíg tartják őket, s mit aztán, ahogy a helyzet megfordul. Ezért
a „nyugdíjpótlékért" bizonyosan nem érdemes „feláldozni" magunkat. Sokkal
okosabb lenne, mint egy barátunk mondta, ha a gyerekeknek voltaképpen az
állam lenne az apjuk: jó nagy családi pótlékot fizetne értük az anyáknak,
úgyhogy egy ötgyerekes anya is kívánatos partnere lenne a férfiaknak.
Van itt más kiút: ha a házasulandók felfogása változik meg. Ha azok házasodnak össze, akiknek az életben nem a gyönyör, hanem az egymás segítésére való elszegődés a legnagyobb érték, az a közös cél, amelyben legjobb
igényeiket összehozták, s amelynek az érdekében étvágyukat is hajlandók megszabályozni. Azaz az embereknek nem az érzékiségükkel, hanem az aszkézisükkel kell összeházasodni, elérve (ami hitem szerint elérhető), hogy az együttélés öröme, az egymásért való lelkesültség csiholja fel — vagy ha ez nem
megy, fékezze — az érzékiséget. Ki nem tapasztalta, hogy az érzékiség a lelki
elragadtatással is felcsiholható? Hogy a megszokott partner, ha egy szép idea
gyúl ki mögötte, amely lényének új értelmet ad, egyszerre mint test is kívánatossá válhat. Amikor egy alkalommal azt mondtam, hogy a szerelem még
nagyon új vívmány, melyet nekünk kell tökéletesítenünk, én az együttlétek
varázsán túl, az egymásban szított lelkesedésnek erre a crescendójára gondoltam, amely végül is magába építi, mint alsóbbrendű összetevőt, a majomi sóvárgást is. De ha ezt nem is érhetjük el, elérhető, hogy a barátság, a másik
-fél iránti kímélet, az épített erősebb legyen (a legrosszabb esetben: végül is
erősebb legyen), mint az érzékek sugallata. Mindezt persze csak egy aszkéta
életfelfogáson belül lehetséges. Mert nem lehet az ember élvezetvallású, s nem
lehet ugyanakkor ezen az egyre nehezebb ponton (ha csak fogyatkozások nem
szorítják rá) önmegtartóztató. S ha a szülőkben megvan az aszkézisnek ez az
egyetértése, akkor (az esetek nagy részében) át tudják a gyerekekbe is önteni.
De ha az egyik csak fölfejteni tudja a másik által a gyerekekbe szőtt példát,
vagy mind a ketten más példát adnak, akkor hogy várható, hogy amikor a
gyerekeik érdekében aszkézist prédikálnak, annak foganatja legyen.
De ha az aszkézis és család nem egymást kizáró fogalmak, s a múlt protestáns mozgalmai, huszitizmus, puritanizmus összekapcsolásuknak szép példáit
adták, az bizonyos, hogy az aszkézis tömeges gyakorlását mindig nagyobb
szellemi csoportosulások tudták csak biztosítani. Az aszkétacsalád is mintegy
az ő oltalmukban fejlődhetett ki. A remeteség a kora középkorban akkor lett
igazi társadalmat formáló erő, amikor a remeték szerzetesrendekbe álltak, s a
Nyugat politikai ösztöne egyik legelső megnyilvánulása az volt, hogy az üdvösségüket kereső individualista remetéket közfunkciókat vállaló köztársaságokba tudta egyesíteni.
Egy ilyen, a szó új értelmében aszkéta közösség elhelyezkedése egy meglévőben — mint azt munkáim hosszú sora bizonyítja — író pályámnak a „lovagrenddé alakításától" a Kapásokon, Cseresnyésen át legújabb darabomig,
melynek a Nagy család címet adtam: egész életemnek sóvárgása is volt. Pedagógusi éveim nemcsak azért jelentenek boldog szigetet az életemben, mert
taníthattam, hanem mert az „osztályban" — igaz, serdülőkkel, s csak a nap
felére — ennek az álmodott szellemi közösségnek a mását sikerült létrehoznom. Elszigetelt, egyéni, lélektaniba vesző hajlam ez a „nagy család utáni
vágy"? Én nem hiszem. Sőt, ahol valami igazi közösség jött létre, a régi munkásmozgalmi sejtekből, hajdani cserkészekből, Karácsony Sándor csoportjáig,
vagy azokig, amelyek most verődtek össze, egy-egy hivatott pedagógus vagy
klikket fönntartó asszony körül, mindig fel lehetett ismerni ennek a védelmet
nyújtó, nagy családba futó ösztönnek a munkáját, esetleg eltorzulását.
Arra csak kivételes hősökben van erő, hogy egymagukban alkossanak
„rendet", s magukban legyen annyi „üdvösség"-kiharcoló hév, amelyet hiába
szív a környezet hidege, ők egészükkel folyton meg tudnak újítani. A legtöbb
29

embernek szüksége van rá, hogy jó törekvései rokon gondolkodásból és példákból meríthessenek erőt, s a hővesztés ellen hozzá húzódó emberek melege
védelmezze meg. Az aszkézis gyakorlatának, ha ugyan sor kerül ilyesmire, ma
is a „nagy család" a legtermészetesebb gyakorló rendje.
IV. ÁLLAM ÉS ASZKÉZIS
Milyen álláspontot foglalhat egy ilyen aszkézis szórványosan létrejött, vagy
akár tömeges jelentkezésével szemben, ha ugyan valóban létrejön ilyesmi —
a szocializmus?
A szocializmus legnagyobb veszedelme, úgy hiszem, nem az, hogy a kapitalista államok összefognak és megverik, hanem ahogy a monília terjed az
almán — az élvezetvallásra térnek át. Tulajdonképpen miért ne térnének?
Elvégezték a munkájuk, s mit csináljanak tovább? Nem lehet mindenki levelező hallgató. Meg ha az lesz, azt is elvégzi egyszer. Azoknak a foglalkozásoknak a száma, amelyeknek az ember egészen odaadhatja magát, elvben is korlátozott, a gyakorlatban százféle okból meg még inkább. Életem során egész
könyvtárnyi munkát állítottam össze arról, hogy a rutin munkát hogy lehet
alkotó munkává alakítani. De hogy erről egy kis könyvtárnyit kellett írnom,
épp a legjobb bizonyíték, hogy ez nem könnyű dolog. Kívánják az SZTKorvostól, aki hetven-nyolcvan beteget vizsgál meg egy nap, hogy gyors benyomásaiból valami tanulságot vonjon össze. A vegyigyár mérnökétől, hogy az
ismétlődő folyamat folyton új részproblémát csikarjon ki. Persze lehet (épp
ezt akartam megmutatni), de ezek a problémák is ritkán olyanok, hogy az
egyre magasabb műveltség, széles olvasottság által ébren tartott önkifejtés
igényét foglalkoztatni tudja. S a legtöbb pályán annyi része sincs ennek az
igénynek, mint az említetteken. Ugyanakkor a szabad idő se olyan nagy, a
felhasználásnak sincs olyan világos célja, hogy az átlagembereknek a munkájukon kívül más értelmet tudjon adni, mint a pihenésnek a szórakozásokkal
való megfűszerezését. S ez az, amin át az élvezetvallás — minden vallás közül
a legvidámabb, s valójában a legszomorúbb, a legtöbb boldogtalanságot készítő
— az embert hatalmába ejtheti.
Közben maga a szocializmus, a szocialista állam még mindig úgy viselkedik, mint az aszkéta: egyes igények kedvéért millió másodrendűt kell megnyirbálni. Nem rég az egyik ipari központban egy gyönyörű felsőtechnikumot
volt módomban megtekinteni. Az épület az építészetünknek igazán büszkesége
— húszmillióba jött — s egyetlen főiskolás taníttatása a legjobb becslések
szerint évi 60 000 forintba kerül. Mennyi Mehrwertet, tehát személyes igényt
kell elvetni ahhoz, hogy ezt a fényűzést (melyet a kapitalista állam a hallgatókkal fizettet meg) győzhessük. Ne értsük félre — én, az aszkéta (ha úgy
tetszik, elméleti aszkéta) helyeslem ezt, s ebben látom, az állam aszkézisában,
a szocializmus egyik erejét. S valószínű, hogy épp az oktatás terén kevesen is
mernek szólni ellene. Sok minden nem válik be. Aki a tihanyi citromos előtt
elmegy, s hozzáasszociál pár hasonlót, amit látott vagy elképzel, az ritkán lesz
olyan belátó, hogy azt mondja: ez hozzá tartozik, nyilván más merész kísérletek térítik meg, ami itt kárba ment. S főként, ha már az élvezetvágyó emberek sorába tartozik, az állam tékozlását állítja szembe a maga visszaszorított
tékozlásvágyával. Aszkéta államot tartósan csak aszkéta polgárokkal lehet
fenntartani. Ha a tagok az élvezetvallásra térnek át, akkor annak lassan a
hatalom is engedni kénytelen. Azt, hogy az életszínvonal emelését az állami
élet céljának tűzzük ki: egyik jele már ennek az engedésnek. De más, enné]
nagyobb oka is van, hogy szocializmus egy ilyen aszkéta mozgalomban a maga
életre feltöltését várja. Á szocializmus kiszaggat a maga pogácsaszaggatójával
egy csomó keretet. Meghagyja a családot; osztályokban neveli a gyermeket, az
egyetemen is csoportokban tanulnak, a munkahelyen brigádokban dolgoznak
30

— létesít köröket, szervezeteket. Mindezek a keretek azonban ritkán válnak
igazi közösségekké, túlburjánzásuk sokszor épp a bennük levő közösségi ösztön
szorulásával tart lépést. A téesz-mozgalomban gyakran lehet tapasztalni, hogy
ahol egy-egy kis falu valahogy mint „közösség" lépett be a téeszbe, boldogul
is, míg azok, akik csak beleterelődtek, állandóan lopnak, veszekednek. Azaz az
államnak, ha azt akarja, hogy keretei ne csak katonai szakaszok, századok,
ezredek legyenek, amelyeket akként is tűrnek el: bizonyos engedményeket
kell tenni a nagy családi ösztönnek, felfedezni, szövetséget kötni vele.
Ma azt mondhatjuk, hogy a közösség s a közösségi ösztön közt gyanakvás
van. Ahol az utóbbi jelentkezik, az előbbi „összeesküvést" szimatol; az ösztön
viszont, ahol kerettel, viaszcellával kínálják: kényszert, börtönt gyanít. A kívánatos persze az lenne, hogy a kínálkozó keretek — a közös nagy család —
mint egyre nagyobb családok foglalnák magukba egymást, föl az államig, a
közös nagy családig. Egyelőre azonban az is nagy dolog volna, ha az állam
több bizalommal nézné — persze nézhetné — ezeket a spontán csoportalakulásokat, s arra törekedne, hogy a maga absztrakt cellái ennek az ösztönnek
természetes módon lakásává váljanak. S ezer alkalom van, hogy ennek a spontán nagycsalád-alkotó hajlamnak engedményeket tegyünk. Az iskolában az
egymást nem ismerő gyerekeket persze lehet csak úgy találomra osztályokba
sorolni: de később a kérdezés és a befogadás már elősegítené, hogy azzá legyenek. Ugyanúgy az úttörőrajokban, felnőtt korban kutató csoportokban, amint
az meg is történik.
A szocialista államnak ez a fokozatos „órjás családdá" válása persze csak
akkor haladhat előre, ha az az aszkézis, mely a kis családot fenntartja, a különféle munkacsoportokat egy nagy családhoz teszi hasonlóvá, nem föntről
hangzó prédikáció lesz, hanem örömet adó, lentről terjedő tapasztalat, amelyet az államvezetés (maga is nagy család) csak megért és helyt ad neki. Ha
ez nincs így: az élvezetvallás rothasztja szét az atomokat.
*

Az utóbbi két évben tanultam meg a galery szót, mely tudásom szerint
képtárat, folyosót stb. jelentett. Ma a fiatalok bandáit értik alatta, melyek a
rossz értelemben vett szabadság, a társadalmi kihívás sejtjeiként alakulnak.
Azpkkal, amelyek útonállásra adják magukat, a rendőrség, gondolom, elbánik,
de szelídebb formái, úgy látom, egyre népszerűbbek lesznek.
A Balaton mellett két ilyen galerifélébe is volt betekintésem: az egyikbe
serdülő korú fiúk-lányok tartoztak, s beérték azzal a virtussal, hogy az őszibarackosokat meglopják, a horgász gilisztáit kútba dobják, a sátrakat összedöntsék, öreg embereknek macskazenét adjanak, s amivel majdnem megtévesztettek, a nyaraló autóbuszokat megdobálják. A néhány évvel idősebb s népesebb galeri — ahogy hallom — már a Dolce vita című filmből is tanult, ha
kérkedéseiknek hinni lehet, a lánytagok sem jobbak a fiúknál; a lezser viselkedéshez az is hozzátartozik, hogy országos nevű emberekről, akiknek a házában megfordultak, a tisztelet minden jele nélkül nyilatkozzanak.
Hogy a közbeszédben, anélkül, hogy a kriminalitás határát elérnék, menynyivel sötétebb galerik is alakulnak, azt nem kell említenem. Hogy ezekben a
bugyipartikban, megfojtott lányok történetében mennyi az igaz: a rendőrség
tudná eldönteni. Én csak azt szeretném megemlíteni, hogy ez a galeriképződés
nemcsak a fiatalok közt folyik, megvannak ennek a privát formái; az éjszakai
ivások, a nők és feleségek kicserélései, s vannak kevésbé ismert, munkahelyi
formái is, amelyeket inkább csak gyanítani lehet, mert leleplezése már nem is
a rendőrség feladata körébe tartozik. Nemrég egy olyan falu mellett vittek el
autón, amelyben állítólag egyetlen tégla sincs, ami nem lopott. Ez a történet
valószínűleg túlzott, a tömegrablás zavarosabb időkben történt, de hogy a köz31

hit inkább humorral tartja számon, bizonyos elnézést jelent az effélékkel
szemben.
Ebben a galeriképződésben — főként a fiataloknál — én nem azt tartom
súlyosnak, amit elkövetnek, nem a rosszat, hanem a jót, ami eltorzul bennük.
Mert az természetes, hogy az ifjúság bátor akar lenni, s a bátorságát valahol
meg akarja mutatni, az jó, hogy az ifjúság társulni akar, s másokkal való társulásban keresi a kibontakozását; még az is, hogy a világot, melyet az öregek
csináltak neki, friss idegenkedéssel, esetleg túlzott kritikával ellenezze, s a
maga vágyainak némi tiszteletlenséggel törjön utat. Az ijesztő ott van, amikor
ebből a sok helyen csoportba hajtó hajlam ilyen csoportokat tud létrehozni.
Mert mi a galeri? Tulajdonképpen egy ráksejtté vált „nagycsalád", amelyben
a konstruktív ösztönök elvadult, romboló alakban jelentkeznek. Adminisztratív
úton ezt legföllebb operálni lehet. Az igazi gyógyítás — ha a betegség alapját
képező folyamatot tudjuk megfordítani.
Megbecsülni azt, hogy a betegség az ifjúság, a társadalom milyen részét
érte, azt hiszem senki sem tudja, én legkevésbé. De tán nem is ez a fontos:
hanem hogy ilyen betegség megvan, s társadalmunkban van bizonyos hajlam
rá. Almafáinkon az idén megfigyeltem: milyen kis folt az egyik nap a monília,
s a penészes karikás barna foltjai másnapra, harmadnapra az egész almán
szétfutottak. Mivel lehet ezt a betegséget megállítani? Erősebb, több s igazabb
örömet adó életreceptekkel, amelyek az adott viszonyok közt is kivihetők. Irodalmunk alapproblémája itt érintkezik irodalmunk jövőjének a kérdésével.
(1969)

Díjak és ünneplések
A díjakkal én szerencsétlen voltam. Az elsőt, a Baumgarten-díjat harmincesztendős koromban kaptam meg. A csábítása nem a pénzösszeg — 4000 pengő
fölért mai százezerrel —, hanem, hogy Babits Mihály osztotta. Akkor már
megírtam jó két kötetre való esszét, mögöttem volt az első nagy regény, az
Emberi színjáték, s úgy hittem, megfeleltem az alapító kikötéseinek, olyan
író voltam, aki sokat áldozott is az irodalomért (hisz csak egy-egy olyan esszéhez, mint a Pirandello vagy Ortega egy nyelvet kellett megtanulnom és egy
könyvtárat kellett összeolvasnom) s az irodalmi világ nem méltányolt addig, a
kutya sem említette még a nevemet sem. Mégis bizonyos bűntudattal vettem
át a díjat, hisz megvolt az állásom s kikötöttem, hogy azt kizárólag tanulmányokra, könyvszerzésre fordítom, mindjárt béreltem egy görög tanárt — egy
akkoriban elbocsátott egyetemi tanárt, aki még abban az évben meg is halt.
De hiába biztosítottam be magam előtt, az én Baumgarten-díjam bizony osztatlan felháborodást keltett, nem volt glossza, amely helyeselte volna s az
egyik napilap, amely köré pedig írók csoportosultak, olyasmit írt, hogy eddig
egy esszém jelent meg — Babits Mihályról, a díjosztóról. Akkoriban halt meg
a kislányom, ez is érzékenyebbé tett a bántalomra, egy különösen durva támadás után lemondtam a díjról. A visszautasítást egy szerelmi vallomás formájában akartam megtenni: lemondok a díjról, hogy visszaszerezzem a jogomat
Babitsot dicsérni. A kúrátorok azonban veszélyesnek érezték a levelemet s a
visszautasítást, s én, föltéve, hogy a díjtól szabadulok, lemondtam ennek az
elégtételéről s a hátralevő kilenc havi részt nem vettem fel. Volt súlyosabb
következménye is, mint a megbélyegzéssé változott elismerés: akkor támadt
Babits és köztem az első rés, kiderült, hogy szerinte másféle természetű s más
érettségű emberek vagyunk. Díjat pedig — fogadtam meg akkor — én el nem
32

fogadok ebben az életben. Ezt a fogadalmat azóta egyszer volt alkalmam még
a negyvenes években megtartani, s az utóbbi tizenöt évben épp háromszor
szegtem meg. A József Attila-díj, amelyet azért kaptam, mert az akkori párttitkár megdicsérte egyik fordításom, 1950-ben menlevél volt, a visszautasítása
eszeveszettség lett volna; nemcsak a fordításokból éltünk, de az volt a címem
az élethez, még jó, ha csak a család kenyerét veszi el. A Kossuth-díjat .1957
tavaszán vettem át, a visszautasításának politikai hatása és következményei
lettek volna. A külső nyomás — belső vívódás a kórházból kikerült beteg embert olyan állapotba hozta, amilyenbe azóta sem igen voltam. A harmadik díjat, a svájci Herder-díjat az idén tavasszal ítélték oda. Bár tudtam, hogy
nekem csak fáradtságot, életrontó napokat fog jelenteni, ezt sem mertem
visszautasítani. Tudtommal ez volt az első nemzetközi díj (Nagy Sándor és
Aczél Tamás díját elfeledve), amely magyar írót tüntetett ki. A díj inkább a
kelet-európai irodalomnak szólt s véletlen volt, hogy épp nekem jelent meg
három könyvem német nyelven — nem akartam ilyen bontó gesztust mutatni.
Különben is Kodály Zoltánnal kaptam meg, nem pökhendiség-e, amit ő elfogadhat, visszatolni? Beértem azzal, amivel az eddigieknél, a díj erkölcsi része
üssön ki úgy, ahogy kiüt, a magam céljára egy fillért sem fordítottam belőle.
Az eredmény? Tán egy díjkiosztásnál sem fordult a jutalmazó szándék ennyire,
mint ebben, az önérzetem ellen. Ha van eredménye, hát az csak a Baumgarten-fogadalom végső újrafogadása. Remélem, hogy sem itthon, sem külföldön nem jut senkinek az eszébe kitüntetni, de ha igen, meg lesz nem csak az
erőm, de a kiadós érvem is, hogy visszautasítsam.
*

De amilyen szerencsétlen voltam a díjakban, olyan szerencsés voltam az
ünnepeltetésben. Kétszer ünnepeltek életemben. Egyszer most húsz éve, akkor
is decemberben, első elbeszélésem, a Horváthné meghal megjelenésének 20.
évfordulóján. Akkor már Vásárhelyen éltem, a nappal a pedagógiai tervezés
tüzében folyt, az estéimet azonban ez a láz sem tudta átmelegíteni. Akkor még
a Kristó patika fölötti kis lakásban laktam. A lakás meg is haladta az igényeim, csak egy baj volt: nem volt mivel kifűteni. Illetőleg kaptam én is
egy mázsát a Tiszán kivágott fűzfákból (melyet egy ismeretlenségbe merült
diákcsapat fel is vágott), de ahelyett, hogy azt — tart amíg tart — eltüzeltem
volna, én azt kiszámoltam és beosztottam, három-négy darabot volt szabad egy
este eltüzelni, amely meleget inkább csak kalóriában adott, hacsak az állati
meleget nem számítottam, amit a nedves fa begyújtásának a kínja csiholt ki
internátusi kosztra fogott szervezetemből. Többnyire a petróleumból kellett
egy löttyenésnyit feláldozni, hogy meggyulladjon. Egy este, épp az éjszaka
szorongásával baktattam haza a könyvtárból, ahol a délutánjaim töltöttem.
Már egy-két perce ott ténfergek a szobámban, amikor észreveszem, ni, itt
barátságos a klíma. A vaskályhára nézek: ég benne a tűz. Biztos Kristóné
mesterkedett. De még a kályha résein kivágó mélyebb fény sem keltette fel
a gyanút, hogy ezt nem az én fűzfám adja. Inkább bosszús is voltam a jóindulatra, amely így gazdálkodik az enyémben. Egyszer csak az ablakra nézek,
Pákozdy Ferenc, a költő szakállát látom, amint a folyosón az előszoba felé
tart. Megörülök — nem lesz barátságtalan az este. ö máskor is ült velem a
hideg szobában az asztal körül, most még meleg is van. De lám, Pákozdy
mögött ott kullog Mátyás Sándor, aztán Tárkány Szűcs Ernő joghallgató, no
itt szimpozion lesz — s a tea és a cukor mennyiségen kezdek spekulálni. De
mi ez? Kísértetjárás. A folyosón új és új alakok vonulnak el, akiket nem is
tudok agnoszkálni. S egy perc múlva leheletek melegével telik meg a szoba,
a háttérből Kristóné nézi mosolyogva a jelenetet. Egy kis kör alakul velem
szemben s Mátyás szavaiból értem meg, hogy mit akarnak ezek ünnepelni.
3 Tiszatáj

33

Az este lefolyását nem tudom tovább mesélni. Nem azért, mert elfelejtettem. Ha rágondolok, a meleg elborítja a szívem. Amiért nem tudom elmondani, az, hogy egyszer már megírtam, nem úgy, ahogy pontosan történt, hanem ahogy abban a regényben, az Égető Eszterben történnie kellett s a költemény nyomta el emlékezetemben a valóságot. Akik olvasták, tán emlékeznek
a jelenetre: Méhest ott, az Égető Lőrincz volt szobájában lepik meg a barátai,
hátul a Kölcsey utcai házban s én évek óta élek abban a hitben, hogy rajtam
is ott ütött rajt a meglepetés. Mostanában, hogy egy kicsit alaposabban kezdtem emlékezni, gondolkozni, rémlett fel bennem a vaskályha, melybe az ünneplők adtak 30 kiló szenet s utána rekonstruáltam, hogy hisz én akkor még
az Andrássy úton a patika fölött laktam, s ahogy tovább kezdtem gyanakodni,
egyre több részlet lesz bizonytalan. Arra meg mernék esküdni, hogy Kristóné
vendégei, Izsó Kálmán, a Zeneakadémia igazgatója és felesége, akit Leona
néniben örökítettem meg, ott voltak. Leona néni hangját is hallom, amint a
Psalmust énekelte. De a dátum gyanús — ott voltak ők még decemberben,
mintha már novemberben kellett volna hazautazni. A valódi estéből szinte
csak az marad meg, hogy amikor én a kis teám szedem elő s a kis tartalék
spirituszt próbálom feláldozni, a konyhából egy görpikolón ritkán látott ételeket toltak elő, jelezve, hogy már az érkezésem előtt oda voltak készítve.
A kis összeesküvést Tárkány Szűcs Ernő eszelte ki, sétáik egyikén vetette
fel, lehet hogy épp most lesz húsz éve. S némi rezignációval, mint aki a roszszal jegyezkedett el, várta, hogy lesz-e folytatása. De a szép estére, a megvigasztaló búcsúra már egy egész kis társaság fogott össze, s az ott levő két
diákon át a fél város figyelte.
*

A másik ünneplés most néhány napja foly le, s most örökítem meg, amíg
költeménnyé nem változtatja a hála, mert hisz regényrészlet nem lesz már
biztosan. Mátyás Sándor meghív időnként Szentesre, ez alkalommal azt is
hozzáfűzte, most lesz húsz éve annak az estének, s nem szeretne elkésni a köszöntésnél. A kis körben, akiket összetoborzott, a húsz év előttiekből nem lesz
ott senki rajta kívül, de mégis a legigazabb örökösei annak az estének. Egy
drámába voltam beletemetkezve, de megígértem, hogy lemegyek. Ugyanakkor
Kecskemétre is meghívott az ismerős nyomdászból lett kultúrtanácsnok, tíz
magyar írót mutatnak be tíz este, kit filmmel, kit pesti színészekkel, kit helybeliekkel, ki hogyan csábítóbb, s szeretné, ha mint Weöres, én is megjelennék.
Az előszót hajdani vásárhelyi vendéglátóm s mostani lektorom tartja. Évek
óta nem veszek részt ilyesmin, de szombaton ülünk össze Szentesen, pénteken
Kecskeméten is megállhatok, meglátogatva hajdani kiadóm, Tóth László családját, no meg ellenőrizni, hogy egyezteti össze meghívóm a négyszemközti
dicséreteit a hivatalos kritikával. De kiderül, hogy elnéztem a naptárt, a kecskeméti est nem pénteken, hanem csütörtökön van, haza kell jönnöm, s újra
utaznom, ezt már nem vállalom. A lemondó levélbe, hogy barátságosabbá
tegyem, a beleegyező szándékot is belefűzöm. Másnap csöng az interurbán, s
végre is be kell váltanom ígéretem, az ostyának szánt történetet, mint tíz óra
asztalköszöntő beszédet, dobogó ülést, dedikálást hajtják be rajtam. De nem
bántam meg: a kecskeméti lerándulás nagyszerűen sikerült. Jártam a Tóth
László utcában, ahol harminc éve, mint a Tanú szerkesztője Európa legszebb
sakk-könyvtárában aludtam, a rokonokkal elmondattam halála körülményeit
— a legéletrevalóbb, legszívósabb, legtájékozottabb magyarok egyike volt,
akit személyesen is ismertem, az emlékébe is jó volt megmerülni. Az előadás
is kitűnő volt. Négyen ültünk a dobogón: aki megidézett, a kritikus, Kristó és
Orosz László, aki mint 24 éves fiú, szakfelügyelőm volt Vásárhelyen s mint
kiderült, 57-ben a legjobb tanulmányt írta, a regény helyét pontosan kijelölve,
az Égető Eszterről. Balra tőlünk a Katona Színház színészei, készen a szere34

pükkel. A bemutató mindnyájunk megelégedésére végezte a dolgát — nem
volt irigylésre méltó helyzetben, az én élő szomszédságom, anyja Amerikából
néző szeme (aki ott szedi rendbe az elszakadt családja ügyeit), s a frissen elvégzett esti egyetem eléggé nehézzé tette pályám méltatását — a jóhiszemű
vidéki közönséget pedig semmi sem jellemezheti jobban, minthogy másnap
nem azt mondták, hogy Németh László is lejött, hanem, hogy itt járt egy
marxista tudós, most már ők is rájöttek, ki az az N. L. A legnagyobb
meglepetés mégis a műsor: nem tudom kit dicsér a kiválasztás, de el sem
képzelhető három részletben (Villámfénynél IV., Galilei II.,. Utazás I.) ennél
szerencsésebb bemutatás. A dedikálások egy órával megtoldták az előadást.
Egyetlen hiba csúszott be, az utolsó pillanatban két tanulmányt dugtam a táskámba, a Kiadatlan tanulmányok most összegyűjtött anyagából: az egyik
kecskeméti emlék — jórészt a Tóth László-barátság története, s ha ezzel mégis
baj lenne, egy rövid írás, melyet huszonhárom éve a Nyugat negyedszázados
jubileumán olvastam fel, hogy csinált belőlem írót a Nyugat novellapályázata.
Én a kecskeméti emlékeket akartam felolvasni, a rendezők, minthogy az az
Aranyhomokban megjelent már, az emlék felé hajlottak, mely a pályám kiinduló pontja volt. így történt aztán, hogy a helybeli újság, mint a negyvenéves írói jubileumról számolt be erről az estéről, s hogy odahaza vagy huszonöt gratuláló sürgönyt, levelet kaptam, amelyek közül hat Tatáról érkezett.
A szálakat könnyű volt követni — a tatai tanárnő testvére Kecskeméten él.
Asconából is kaptam egy levelet, ott lakik a tatai tanárnő legjobb barátnője.
Még névtelen olvasóktól is kaptam sürgönyt, azokat azonban mind ugyanazon
a pesti főpostán adták fel. Minthogy miskolci, békéscsabai sürgöny is került
a csomagba, a feleségem nyomozott, hogy tán mégis jelent meg valami hír
idefönn Pesten is — de egy filológiai barát elárulta az összeesküvést; a Nyugat
emlékezetes száma december 15-én és nem Irén jelent meg s a jóbarátok
mind 15-re időzítik a sürgönyüket.
A java azonban ezután következett. December 8-án felhív egy barátom,
hogy Berki Sándor ül itt nála; egy negyedórára szeretne feljönni hozzám.
Hogyne, várom — örültem meg neki, mint ritkán a vendégnek. Berki Sándor
a mezőszilasi termelőszövetkezet elnöke, felvirágoztatója, akivel 64 nyarán barátkoztunk össze — számomra az volt a barátság ingere, hogy egy valódi
termelőegységgel kerültem kapcsolatba, hozzá épp a legvirágzóbbak egyikével,
neki meg, hogy miután fiatalon a legtekintélyesebb elnökök közé került fel,
most már a Világoson épülő üdülők után azt a fényűzést is megengedheti,
hogy egy írója legyen a tsz-nek, hozzá egy mezőszilasi. Az idén nyáron azonban nem fejlődött tovább a barátság. Én nem váltottam be a szavam, nem
költöztem le Szilasra a tsz egy évét mint szemlélő végignézni és történetét
megírni, ő járt egyszer-kétszer Sajkódon, de nem talált odahaza.
A negyedórás felszaladásból háromórás beszélgetés lett. Asztalbontás után
derült ki, hogy célja is volt a látogatásnak — szeretné, ha december 11-én a
termelőszövetkezetnél ünnepelnénk meg negyvenéves írói évfordulóm, negyven-ötven olyan embert hívtak össze, akivel gondolják, hogy jól érzem magam. Én húzódoztam. A drámám! Meg az emberek idejét lopni. De feleségem
rácsap: ha Szentesre meg Kecskemétre, meg nem tudom hova elmész, épp
Szilasra ne mennél. Ez gyanút kelthetett volna: nem szokott ő Mezőszilasnak
ilyen lelkes ügyvédje lenni. Ehelyett inkább csak morogtam, a könyvtáros barátom azt beszélhette be nekik, hogy engem meg kell ünnepelni. A szilasiak
nagyon becsületesen megmondták, hogy ők nem igen olvasnak, vagy ha megpróbálták, megfájdult a fejük. S ebben én igazat is adtam nekik, micsoda
fölösleges egy csomó jó erőt az okosabb dolgoktól elvonni!
A szilasi hétvég azonban elhatároztatott. Mostanában estem át egypár
nyomáspróbán (így nevezem a repedékeny ereket próbára tevő vérnyomásfelhajtásokat); ez azonban a legnagyobbnak ígérkezett. Csütörtökön délelőtt-dél3»

35;

utáni írással befejeztem Puskin-drámám, a pénteket arra szánva, hogy valamit
mégis csak mondanom kell a tsz-tagoknak, s mivel este a fáradtságtól nem
mozog a nyelvem, gondoltam, leírom azt, amit a pohárköszöntőn mondhatnék,
így az Elvágott kötelekből (készülő könyvem utolsó fejezete) sem fog hiányozni egészen az utolsó időben felvirágzott tsz-kapcsolatom. A pénteki nap
ezzel telt el, a szombati a gépeléssel s a vele járó dühöngéssel — az új gép
szakította a papírt. A javításra már nem is maradt időm — a gyorsvasút rázása közben nyomkodtam a ceruzavonásokat, melyeket ember legyek, ha
olvasni tudok. Az állomáson Berki várt az unokabátyámmal, aki az elválásnál
megígérte, hogy majd feljön este feketére. Üdvözlés, beszélgetés. Én elvonulok
a javítást befejezni. S próbálgatom, el tudom-e a leírtakat élőszóval is mondani. Ez a legnehezebb, hogy az ember a leírt mondatot keresse az emlékezetében. Föl is adom a kísérletet, kóválygó fejjel ülök a sötétben. Aztán, minthogy
úgy is hallom a beszédet, kivonulok a társalgókhoz. Fél hat már elmúlt, Berki
helyett Hintsch érkezik meg, az Iszony filmrendezője. (Ö már járt Szilason,
szemre vette a házat, s most nem is gondolt rá, hogy máshova mehetne.) Hát
te hogy kerülsz ide? Csodálkozom. Ez az álhatatos még mindig az Irgalomról
ábrándozik, azért jött nyilván ide is le s ígérgeti minden statisztikai valószínűséggel szemben az Iszony milliomodik nézőjét —, amihez én lehetetlen feltételként az új szerződés vállalását kötöttem. Ez a makacsság meghat. Berki
azonban csak nem jön. Nem fél hat, fél hét is elmúlt. Biztos most tereli be
szegény tsz-tagokat. Volt itt nemrég egy író, tizenöt embert sikerült behozni
rá. — A rendőrségnek kell elvontatni a tüntetőket — tódítja Hintsch, amivel
bizonyítja, hogy az írója lélektanát is ismeri. Végre hét felé megjön nem
Berki, de egy rokonom, aki ugyanarra a névre hallgat, mint a szigetvári hős.
A megyéből vártak még valakit, azért a késés. De ezen sem fogok gyanút;
amikor a múlt nyáron itt jártam, akkor is így összehoztak valami székesfehérvári emberekkel.
Ahogy a régi Droppa kastély kapuján befordulunk, két karszalagos fiatalembert látok a homályban. A kastély feljáró tele van autóval. Ennyi autó —
csodálkozom. Ezeknek a nagyrésze máskor is itt van — folytatja az ámítás.
Az előtérben Berki meg a felesége vár, egy kedves talpraesett asszony. Fölvisznek a nagyterembe. Kisgyerek koromban a két tornyú kastély épülése
esemény volt, de ebben a teremben sohasem jártam, a kastély udvarán is csak
amióta tsz lett. A magas mennyezet alatt rengeteg tér, bal oldalt harmincnegyven asztal, jobb oldalt színpad; nem nagyon tudom a tömeget becsülni,
de hogy nem hatvan ember köszönt, az biztos. Ahogy helyre botorkálok, látom,
nemcsak Hintsch jött le. Az első meglepetés a két lányom és a vőm, szó sem
volt róla, hogy ők is itt lesznek. Hát ti? S már Simon Pistára' kell csodálkoznom. Egy szép fekete arc nyomul felém, hirtelenében nem is tudom ki az,
Váci Mihályt kell ott látnom mögötte, hogy rájöjjek, a felesége, aki az Irgalomról a legszebb kritikát írta a Kortársban. Aztán műgyűjtő háziorvosunk oroszlánfeje merül fel, aki anyámat hosszú kezelés után csókkal engedte a kórházba.
A szomszéd asztalnál Kállay Feri fehér foga mosolyog rám s húzza magára a
kába tekintetem. Kiderül, hogy nem ő az egyetlen színész itt, Törőcsik Mari,
Spányik Éva is ott van a közelében. Egy kicsit olyanformán állhatok itt, mint
a Szibériából hazatért fogoly az Irgalomban — erőfeszítésembe kerül, hogy a
rámmosolygókra ráismerjek s szétszórt létüket a mezőszilasi tsz-be összehozzam. Az a szép ősz fej — de hisz az Varga Irén elektromérnök férje, akinek
tegnap hallottam a beszámolóját az új Kossuth-adóról a rádióban. Ez az eleven, intelligens arc, aki néhány nappal ezelőtt számolt be amerikai útjáról,
Marx György. Ez a Beethoven-fej, kezem széles kezébe fogó kéz, Erdei Ferenc,
persze Juhászékkal, ahol az asszony annyi kéziratom születésének a bábája
(gépelője). Szerencse, hogy többnyire a férfiak jönnek elébb, az asszonyok
identifikálása nehezebben menne. A ráckevei orvosnőről például csak másnap
tudtam meg, hogy ott volt és hajnalig nótázott, pedig egy nagy rosszullétem36

ben, véghagyatékomban egyszer azt írtam, ha már nem lehet meg beszéd nélkül a temetésem, búcsúztasson el ő a közönség nevében.
Az összeesküvők kábultságomon láthatták, hogy a meglepetés mennyire
sikerült. De hát hol vannak a tsz-tagok, kérdem, amikor majd minden asztalnál ismerős arcok villannak fel. Azok is vannak azért, próbálnak megnyugtatni. Megkezdődött a műsor, a dobogón két órjás közt Illés Jenő ül, az influenzája miatt még jobban összeesve. A két órjás közül az egyik Berki, a másik
Czine Mihály. Az elhelyezés arra vall, hogy ő fogja a méltatást tartani. Ennek
megörülök: prospektusát lapozva irigyeltem Nagy Lászlót, hogy Czine vezeti
be. Nemcsak kitűnő író, nagyhatású egyetemi oktató, de a magyar irodalom
egy leváltásra, elfeledésre ítélt irányzatának a védője is. Szabó Pált, mint írót
azóta becsülöm igazán, amióta az ő Könyvről-könyvre sorozatát hallgatom. Azt
azonban, hogy rólam hogy gondolkozik, nem tudtam. Egyszer-kétszer összetalálkoztunk, hívtam, keressen fel, de nem jött. No, ha itt van, akkor kellemeset hallok.
Fura dolog mások jelenlétében ilyen dicséretet hallgatni. Mert hisz jól
esik, hogyne esne jól, de ugyanakkor száz meg száz ember figyel bennünket,
hogy a hiúság kéjelgése meglátszik-e az arcunkon, mint akiket ölelés közben
figyelnek a parázna kéjelgők. A kecskeméti méltatás alatt sikerült merev,
rezzenés nélküli képpel bámulni bele a terembe, de Czinével ez nem ment.
ö le-le nézett rám az asztalomhoz, a szeméből ömlött a fény és a szeretet.
Láttam, hogy csak jegyzet, ami a kezében van, jóízű hanggal szövi a mondatait
(nem is való ezt leírni, elmondani is inkább csak a temetésen), de a kulisszák
mögött láttam a jövendő vőm a magnó mellett — ha úgy nem járunk vele,
mint más amatőr magnókkal, ezt a beszédet elkérem, hogy nagy kedvetlenségemben leforgassam, nem mintha úgy lenne igaz, mint ahogy mondja,' de hogy
egy kitűnő embernek, más kitűnő emberek jelenlétében volt képe ezt mondani.
A bevezető után műsor következett. Ez már másfajta szégyen és zavar
volt: hiszen az én szörnyeim kerültek sorra. Két versemet kerítették elő a
Nyugatból, Protestáns Szemléből, Major vállalta a betanulásuk, de megbetegedett. A pelenkáim fogják kiteríteni, súgtam oda, még elevenen a szomszédaimnak. Kínosabb volt a prózai szöveg. Az egyiket még 40-ben írtam, egy Szülőföld-sorozatban mondták be a rádióban, — minthogy én nem Szilason születtem, talán egy kicsit a család megbékélésére is készült, akiket annyira megbántottam az Utolsó kísérletben — lássák, hogy mi az igazi véleményem. Na,
ezt kiválasztották. Egy kulákcsalád dicsérete egy tsz-ünnepélyen. S csakugyan,
a vége felé az is megjön, hogy hány holdja volt a dédapámnak, nagyapámnak, nagybátyámnak s hogy én itt tanultam meg becsülni a szerzést, könyvgyűjtő-szenvedélyemben ez a szerzőösztön élt tovább, átalakultam Ha legalább
igaz lenne, gondoltam. De a másik próza még rosszabb volt. Első novellám: a
Horváthné meghál címét olvasták fel, amellyel a családot úgy megsértettem.
Annak, akinek a legcsúnyább szerepet osztottam ki, itt ül a fia, lánya és unokája. A színdarabok bemutatása valóságos üdülés volt ehhez képest. A veszprémi Nagy család, és Nemzeti Színház Villámfénynél együttese — ez volt az a
két brigád, amelyik legszebben küzdött egy-egy darabomért, a lejövetelükkel
(Törőcsik Mari influenzát hordozva) nemcsak nekem, saját hősiességüknek
adóztak. Az már külön balszerencse volt, hogy a Villámfénynélt annál a jelenetnél kezdték, amelyet én a szöveget revideálva a legszívesebben hagynék el.
Aki a darabot nem látta, nemcsak ebből, de a Nagy család jelenetből sem
érthetett sokat. Pedig az valóban a darab legszebb része volt, a második felvonás vége s ahogy Spányik Éva néhány lépésre tőlem könnyező szemmel
mondta a hidegkúti találkozó történetét, az én szemem is könnyekkel küzdött.
Befejezésül nekem kellett a színpadra felkapaszkodnom. Először azt igyekeztem rendbehozni, amivel zavart okoztam. A nemzeti megemlékezésnek nem a
legjobb helye volt egy tsz-esten, amint a Horváthné meghalnak sem egy rokoni körben. A kettő együtt azonban jó nem lehet rá, megmutatni, hogy az
37

író- mennyire mást csinál a modelljeiből, mint amire maga is tartja őket.
S minthogy fáradt vagyok, bár másképp sül el a dolog (se pohár, se tsz), a
megírt tsz-nek szánt pohárköszöntőt olvasom fel. Arra persze nem számítottam, hogy azt épp Erdei Ferenc arcába kell olvasnom majd (új formában régi
jóslatom, hogy az iparosodás korát a mezőgazdaság korának kellett felváltani),
de a szakfelügyelő helybenhagyta a mondottakat s ezzel a megjelenő funkcionáriusok is megnyugodhattak, hogy nem renegát nézeteknek voltak fültanúi.
A vacsora alatt asztalról asztalra vándoroltam a tsz-tagokat vagy kiküldötteket keresve, belegabalyítva és néha sikerrel vágva ki magam a megváltozott emberi viszonylatokról. Hát neked ilyen nagy fiad van, kérdeztem az
egyik tsz-vezetőtől. Igen, így jut az ember legkönnyebben hozzá. Erről jut
eszembe, hogy az eleven asszony hozta á fiát, a válás és a volt férj — s néhány ügyes kérdéssel bizonyítom, hogy emlékezetemben minden a helyén van.
Közben odamegyek a pedagógusok asztalához, akik, mint ismert barátjukat
idéznek oda s tizenegy körül, amikor majd szétpattan a fejem, bevallom, hogy
én nem bírom tovább ezt a dicsőséget, hazamégyek s lefekszem. S amíg a
többiek Czine vezetésével nótába kezdenek, én álmatlanul fekszem. Előbb csak
olyasmi jár az eszembe, hogy hol fognak a lányaim aludni. Végre eszembe
jut, hogy hisz a Mariská néninél. S ez a sok ember éjszaka autózik haza. Egyégy negyedórára le is áll a gondolkozás anélkül, hogy közbén elaludnék, vagy
csak reményem is lenne, hogy elaludjak. S ebből a zsibbadtságból szövődik
össze a tudat, hogy itt Szilason valami szép dolog történt velem. Mert bár
képviselő, főszerkesztő, tsz-elnök, sőt egy miniszterhelyettes is részt vett benne,
az mégis csak hasonlított a vásárhelyihez. Itt is egy bokor ember az isteni
gondoskodás pótlásának a szándékával hajolt egy oidipusi ember felé, hogy
'az örömet kapjon a fáradságáért.
A vasárnap már az emlékeké, az összeesküvés részleteinek az összeállításáé volt. Hogy Berki már hónapokkal ezelőtt kérte el a Horváthné meghal
szövegét, miféle tűvétevések folytak a könyvtárban, hogy derült ki az utolsó
napokban, hogy a rendezők nem kértek engedélyt, mint telefonált le a megyéhez miniszterhelyettes barátunk, hogy függött hajszálon a meglepetés, mért
volt olyan tökéletes telefoncsend az utolsó napokban, a színészek hogy nem
fogadták el a tízezer forint honoráriumot. Azt, hogy mit gondoltak a tsz-tagok
(én csak egy öreg ember zúgolódását hallottam, aki három könyvem olvasta
el és mégsem kapott jegyet), hogy a résztvevők közt kit bántottam meg akarattal, nem tudom; de én remélem, hogy a sikerült összeesküvés emléke a
résztvevőkben is elsimítja a kellemetlen emlékeket, ahogy bennem is egy kellemés, boldog emlékbe folyik össze a sok szégyenkezés, fáradság, aggodalom,
melyet ezen a mezőszilasi este, éjszaka átéltem.
*

Hogy a győztes futó díjat kap, helyes. Az írói teljesítmények mérésére
azonban nincs stopperóra. S a díj több jogos keserűséget válthat ki, mint örömöt, az értékek rendjének az alakulását beávatkozásukkal inkább megzavarják, mint szolgálják. De ha én így gondolkozom (s kezdettől így gondolkoztam)
róluk, nem csodálható, hogy fonákjukra fordultak s büntettek, ahelyett, hogy
jutalmaztak volna.
Az ünnepléseket sem helyeslem. Az író a homályból fejti ki hatalmát s
ha a találkozás a bennünk rejlő hatás forrásával kiválthat is hálát, lelkesedést,
a megszervezett ünneplések voltaképp díjakká válnak, csak a díj nem pénz,
hanem sajtó, taps, hízelgés. Az ünneplésnek az a formája azonban,, melyben
egy-két .tucat ember a kárpótlás szándékával fog össze, a kárpótláséval,
amelyre képtelen, de amelyet jelezni kíván — szép, s Magyarországon ennek
igazán örülni lehet. Azt hiszem, nem véletlen, hogy énnekem ilyen ünneplésekben volt részem s ahogy az elsőnek a melege kitartott húsz éven, ez a második
most már bőségesen elég lesz a hátralevőkre.
(1966)
38

MARSALL

LÁSZLÓ

Beatrix monológja
Táskámban kotorásztam. Hova lett az egyszem
nyugtató
tabletta?
Mert aligha kerített akkor körém fülelő őzeket
és havas házikókat „Kellemes Karácsonyi
Ünnepeket"
kívánó levelezőlap, és el nem
zsongitott,
de sebesített a sebes és megalázott a lassú beszéd.
Téli napforduló napján másodosztályú
presszóban,
kevéssel záróra előtt, ahol magányosan,
vakfoltos tükrökben
barnaragya-verte
két-három arcommal
találkozom.
Táskarádió recsegősen
mondja:
„Attis Attis Attis illetlen s tiszta báj
téged csúfolnak ők nevedtől zeng a táj"
Repkényt kívántam én is,
körültáncolják éjjeli fehér lepkék,
vagy még inkább hópehely-örvényben
csonka
fenyőágat,
s hogy tűjével meghintett malacka
futkározzék,
asztal alatt, még karcsú lábam szára körül.
Zsibbadok fények sárga
szivárványlásában,
mivel könnybelábad a szem, mivel sírni kell.
Szemközti maltersalátás falról lecsordogál
a plakát-Csontváz,
kámzsája barna vitorlája is,
és alóla az alkohol hajótöröttjei az ágas vasfogas
iránt sodródnak, ahol fekete
télikabátban
néhai
aranyszőke-Én,
mondom: néhai
aranyszőke-Én
összeölelkezve
ülök néhai
delfin úsztatta Arionnal vagy Kluzsinszkyval...
kivel?
Tudom is én!... Nem látom, mivel sírni
kell...
„ ... Szép muzsikusok a fenyők
Öszesti szélben zengik ők
A karácsonyt a
régit..."

3*

39

Két szárnyas szerkezet
Kondor Béla emlékére

I.

homlokszempillantás

csitt! itt nincs

cillárom

cimbalom

húrjára

virágom
pagoda
dereka

billentés

ahol a

lólába

dobog a
dana-dom

itt sincs — cinn!
füllentés

bordája

dana-dom

sehol is

II.

abszolút

ember
test
fényt
ki visszaver

fekete

mint holdfelszíni

por

Nap iránt szemergő
szára húrján utazik
ernyed-jajong

álmában
áramló
húr-ember

gipszfehér

fonákja

arcán föld

homálya

fölmagzott
részecskéi

vadkapor
paránya

iránya

Férfi puskával
Férfi puskával vajszínű
ruhában
lábujja bütykén feslő tornacipő
kopár és özvegy földön
40

sorsa

iranya

áll határtalan
dominón
salak-fekete
partján
kerek szimmetrikus
teknőknék
nézi az oltott
mészként
füstölgő fehér
tavakat.
Valahol volt egy ház
ahol a reumás
nagymama
ravatala
kigyulladt.
Es emléke egy
motyorászó
virrasztóasszony
kérdéseinek
„hallottál-e
fiam
túlhevült
mészkoszorús
szívet
elpukkanni?
akár tűzbe hajított villanykörte
..."
Es volt egy lány a kezében
szárnyacsattogtató
kerekes
famadár.
Majáliskor tűnt el örökre
egy vattacukor-bóbita
mögött.
Nézi az oltott
mészként
füstölgő fehér
tavakat
már puska nélkül vajszínű
ruhában
férfi a kopár és özvegy
földön
lábujja bütykén tovább feslik a tornacipő.

ZOMBORI L A S Z L Ö : CSATORNAÉPÍTÉS

41

DÖBRENTEI

KORNÉL

Idill
Cseresznyefa-gólem
rubintkoronájába
derékig süllyedsz, hegyes, kicsi vállad kiáll
a létből, messzehordó, nagyöbű
szemed
a liliommá dermedt kócsagot a Tejúton
eltalálja.
Hideg, piros tűzben
edzett,
istentől einstandolt golyók függnek zöld szárakon,
a béke ingaórái, immár a füleden
ékszerülnek.
A vízesésen túl végtelen
gondolatjel a csönd —
dobhártyád
átdöfi.

Angyaltemető
Szentjánosbogarak
tündöklő
szitává
szétlövik az éjt,
angyalok temetkeznek a szélben.
Vérembenörzött
lábnyomuk láncán
kolompol a koponyám.
A mezővel bélelt gulyák
rózsanyers hullámai a nyárnak,
csöndet ér bennük a bárd.
A kisikált

hajnal újra

szennyes.

A sarkig kitárt marhákban
Ragyogásomból fekete
gombolyítanák
az isten hűlt helyétől
kukacok.

lakom.

folyosót
áthatott

Meztelenségem örökös köntös
egy fényből gyúrt
asszonyon,
szégyenem elhamvad
hónalja
barna melegében.
Szentjánosbogarak
tündöklő
szitává
szétlövik az éjt —
angyalok temetkeznek a szélben-

BISZTRAY

ÁDÁM

Télnek hosszú gyarmatán
Fekete záporban gőzöl a föld,
még forró az ősz,
októberi szúnyog sír lámpád előtt,
de lombja vész a parknak,
sziennaveres
lombja.
íme, a nyirkos, megtapodott
palást,
a csípőről lecsúszó ingváll,
nem veszi fel viselője
többé.
Mezítelen halála előtt a vértanú kőris,
vetkezik ártatlan
juharfád,
egyik sem tudja
ítéletét.
S a víz felől, mélységes
lapályról
kúszva lassan a köd megindul,
őrhelyén veri repedt kolompját egy fácán,
torkában rémült, felgyújtott
éjfél a futókkal,
míg elönt tornyot, kéményeket merítő áradat
télnek hosszú
gyarmatán.

Kívül
Végső ez a sánc, nem léphetek át romlékony
vonalán,
üres a bölcső kerek talpán ring s megáll,
portölcsért hintáztatok homályló
tenyeremben,
üvegében a mennyig
egy csigalépcső orsózik fel, szecessziós
korlát.
Hová jutok?
A tétovázás
pillanatában
újraszántott mezsgye fodrozódik
fölém,
újonnan támadt vallás és újból elmúló,
s egyre cserélik helyüket a sáros
hullámverésben
országalma, kard, foggal megpróbált
arany.
Kihez tartozom,
kikhez?
Válaszuk nem érkezik, jelvényük leolvad rólam.
Vajákos érthet a kígyó-hajlékony
szavakhoz,
jó füvekhez,
egyenlőn a hallgatag vagy palástban járó hatalomhoz,
43

de én kívülrekedtem
céhen és
mesterségen,
kívül a szurkos méhű üstön.
Kárhozott bennem a háromság, hármas
idegenség,
nincs többé kötés, nincsen oldozás.

Kő súlya, vasnak íze
Úgyis szemed sarkában ül,
és kívül marad
minden
ballisztikán,
elérni nem tudod,
csak mozgását vigyázni, míg élsz.
örvényes álmod felett csügg,
nincs szeme, hogy lessen téged,
késhegynyi rés a felhőn,
párás
mennyezeten.
Bundás, fekete potrohába fogad.
véredből a vért,
igéidből az élő lelket
észrevétlen meríti ki,
sebet nem üt rajtad,
mirigyéből húz vékony,
végtelen
szálat,
azon ereszti le
vedrecskéjét.
Kit megérint, poklos lesz,
kit elkerül,
kő súlyát, ütését nem értheti,
vas ízét nem érzi ínyén.
Te szabadságot
akarsz,
ő benned
birodalmat.

44

ACZÉL

GÉZA

Bizalmatlanság
próbáljuk
átugrani
a költői
átlény
e g ít é st
az atmoszférateremtés
cifrázott
változatát
mely
véleményünk
szerint
hamis
és
elavult
(gondolunk itt ilyesmi
hangütésre:
tűzfalak gyér fény éjszaka szorongás csönd
a múlandóság belső
ködgomolyai
és kifelé áramló szomorúság
mely ott csorog el párnákon salétromos
falakon
lámpa szóródásában s megül az épp következő
betűn)
nézzünk
inkább
szembe
egy vers
tudatával
(melyben hajnal felé már ezerszer
körülkeringve a jövő
s nem marad más vízió
mint hogy lekaszálnák
vagy marad a temetőcsönd
melyeket úgyis gyatrán maszatolna
papírra
az elgyöngült teremtő
indulat)
ez a tudat
egyszerűen
a természetes
halál
(melyből kimarad a puszta létezés
szomorúsága
a képeket keresgélő fohász
a morbid emberi játék mely a holnap
halálos jelöltjeire bontja főutcák tolongását
pincért rendőrt s az iskolába ügető
gyereket
kimarad egy belső szúrás alattomos
szorítás
arasznyival a torok alatt)
hagyjuk
el a
külsőségeket
(hogy hol kezdődik a mérhetetlen
süllyedés
kések szirénák öntudatlan hörgések üteme
hol a mindig ízléstelen
temetés
bordák közé rekedt tehetetlen
vegetáció
s a percekre széthintett hézagos gondolat
a felülethez kötődés
nosztalgiája)
a f il o z o f ál g a t á s híg r ekv
izítumait
(ilyesmire
gondolunk:
leülepedtek lábunk alatt csillag számítások
csontjai
dől velünk a spicli a házmester a tanító
kik szeretnek túlélnek
minket
vagy hiányukkal megkönnyítik
a zuhanást
s botorkálunk emlékeik után lecsukott szemeink alatt
hagyva igazságot dogmát megszállottságot
másra
hogy majd koponyáink fölött új
nemzedékekben
libbenjen meg az idő szomorúsága

45

s a barátságtalan
hatalom)
s b ár mily
nehéz
a vallomásértékű
szubjektivitást
(fáradtak vagyunk már
éveink csillagtalan éjjeink peremére ért az unalom
dolgok becéző közelségén egykedvűen
úszkál
képzeletünk
a megromlott
látás
feladott kiszákadási
szándék)
lám milyen
feleslegesen
tennénk
kerülőt

SZÖLLÖSI

ZOLTÁN

Fordítások magamtól
i

Ülök a part lépcsőjén, a víz
levált cipőtalp, klaffog —
és gyűrt nappalt forgat álmos
hallgatnak a
sirályrikkancsok

szél;

A fényes ásításból színes
flamingók; a napozók elszállongtak
a hüllőtáj kőfogai közül
csipegették a nyárcafatokat

—

Fehér lámpasor gyúl a parton
fényszálkákkal
döfő halgerinc
s a vízbe visszadobott
halfejholdat hullám veti fel megint
Ülök krokodilásításban
—
van időm, néhány ezer évem
míg e part kövei
csattannak:
fogak, a túlsó part kövével
II
Papír, fehér gödör előttem
öklöm ejtem; rögöt koporsóra
— nincs éghajlat és nap fölöttem
az időben percegő szú, óra
46

—

Földig szállt minden égi mérce
agyam jégben; nem mállik róla szó
már arcomra hűlt sója, érce —
kívülről szorít,
rács-kohézió
Falakat hizlal csöndem; belül
alvókra szűkülő szobák — Ébren
könyöklök én fojtott
lámpafényben
Még az éj, marék hamu hevül —
és kint reggel lóg lepedőtlen
megint a hurkos
levegőben
III
Celluloid füsttekercs; a tél
mozizik velünk a falon —
cigány akác sztriptízét s magam
háttal magamnak,
láthatom
De vetkezhetünk,
akár csontig,
fa párom, színes akácom
sminknek látnák úgyis sebeink —
sorsomat el én nem játszom!
Bőrömet fesse inkább árnyam
s a föld unott
hanglemeze
üvöltsön: a tű-érzékeny
csönd
helyett már kést döfök bele
Itt mi kellünk még, nem Túlélés
sápadt, civilizált álom —
hisz vonat kattog,
szabadságunk:
rossz lakat a hideg tájon
IV
Bádogóra: téri gólya
új időre kattan csőre
bokacsontban vigyázz
csattan
a megint
születőre
Makacs Isten áll énbennem
mezője egy szál fűnek
négy égtája
vasmacskája
horgonyozza
cipőmet
Fogat villant rám a csillag
s ring a fattyú:
hold-mulatt
Tudva s kedvvel, mennyi ember

saját bőrére
mulat
házőrzőjét
— lábtörlőjét
—
láncra köti — nem ugat
V
Erőszak és béke —
oly múlhatatlan
minden
de várom,
eljöhet
az mégis, ami nincsen
Már leolvadtak
a fény
biztos
függőónjai
és bábelidőm
széthullt:
napom égre
nyújtani
madár száll; semmivé nő
az iránytalan
térben —
elfogy a kő,
tócsállik
sugárzik
észrevétlen
Csontom kiolvadt,
Uram
seb vagyok,
süket-forró
velem égsz. örök sárban
lángoló
napraforgó

ZOMBORI L A S Z L Ö : M É L Y S Z Á N T Á S

48

VÁRKONYI

ANIKÓ

Hazám, szerelmem
i.

Verjed, isten, verjed,
sirasd el a sírót,
sose ugorja át
a halálnak árkát,
gyalog menjen végig
a végtelen úton,
békesség
magányát,
sose találja meg
elbitangolt
álmát,
magány
békességét,
lelke
nyugodalmát.
Verjed, ha nem vagy is,
ha csak általam is,
létezel
átokban,

pöröly-szavakban
is,
kő-közönnyel
verjed,
kemény
kő-tenyérrel,
ahogy ő ver engem.
Kapucsapó nagy haraggal,
kapunyitó nagy vígsággal
ráütök, reámüt.
Amikor őt verem
— istenem, istenem, —
enmagamat
verem.
Amikor
átkozom
— se irgalom, se kegyelem
magam
kárhoztatom.

II.
Eszem jégesője
esze jégesője.
Szíve forró földje
szívem forró földje.
„C, nagy kerek kék ég!"
Tekints reánk, Idő!
roppant
energiák
ember-szobra,
állunk,
hiába világban
látszó
mozdulásunk,
igazából nem moccanunk,
szempillánk se rebben.
Talpig
némaságban.
De ha egyszer robban
ez a világ-nagy
csend,
mi marad belőle?
Haszontalan hamu,
pornál is kevesebb,
a semmi hamuja.

II.

Én vagyok a gyöngébb,
vagyok hát a bátrabb.
Könyörgök
magunkhoz,
magunkért
könyörgök:
Szerethessem
ember-módra
Gyűlölhessem
Szívemből is kivethessem
Sírhassak is érte
El is felejthessen^

Szerethessen
ember-módra
Gyűlölhessen
Szívéből is
kivethessen
Sírhasson is értem
El is
felejthessen

III.
Társam, kedves társam,
jégeső
szemeddel
jégeső
szememet
verd meg: fellázadok,
forró szíved földjén
lánggá magasodok.
Fellázadsz
szívemben,
forró szívem földjén
lánggá magasodol,
égigérő lánggá.
Hazát, szeretőt
szeretni:
világvesztő
égedelem,
világteremtő
gyötrelem.
Gyanútlanoknak,
vakoknak:
Forradalom, igaz törvény
törvénytelen
történelem
messzelátó
fároszoknak.

Fenyegetnek száz halállal,
nincs időm, hogy féljek,
égek, amíg élek.
Mi múlunk el, nem a világ.
És ha elfogy az egy-élet,
hát csak szépen égjen,
csak szép véget érjen.
Halál ellen harci zászló,
pipacs lobog majd
fölöttünk,
jövendő szeretők vakmerő
szívében.

IV.
Öklömet
kinyújtom.
Ökölbe szorított
tíz ujjadat bontsd ki,
hogy engem
kibonthass.
Tíz körömmel bontsd ki
kezemből a harcot,
félelmet
szívemből,
tűzreváló
bölcsességet
én szegény
fejemből.

Tíz körömmel a magányból
én is
kibontalak.
Ha te velem, ki ellenem?
Ha mi együtt: tudjuk
mindjárt,
mire megyünk, kikkel
megyünk.
Szeme közé nevetünk
majd
— belécseng az idő füle —
annak a sakálnak
a nagy
pusztaságban.
Meglásd, édes
társam,
általjutunk
ködön, lápon,
sivatag
magányon,
ott áll majd a Nagyfa
bíborban-aranyban,
őszi
verőfényben
békesség lankáján,
élet-patakparton,
halálunk
határán.
Ha te megtorpannál,
egyedül
maradnék,
akkor is elmennék,
egymagam
indulnék
a mindenség
ellen.
Ahhoz a patakhoz akkor is eljutnék,
halálom után is,
új szívek, új vágyak,
friss erők
hatalmán
otthonos
hazámba.
mégis
megérkeznék

ZOMBORI L Á S Z L Ó : BELVIZEK

4*

51

Érik a fény
SZABOLCSI MIKLÓS — JÓZSEF ATTILÁRÓL
Megrázhatom, fáimat, már közelednek
ívlámpák

testvéreim.

vagyunk

egymás szívei fölött, a kicsi
madarakat látod-e váltainkon?
Mi vagyunk azok és szelíd arcunk is egymáshoz ér —
Nyissuk ki egészen magunkat, egyszerre jusson
mindenki a szeretetbe.
A Napra akasztjuk

sugarainkat,
megszabadult
kenyerek telepednek
küszöbeinkre,
gyémánthidak szökkennek mindenfelé s az elaludt
aknák pacsirtákként emelkednek szívünkben és
szelíden felrobbannak
csókjainkban.
Hát pazaroljuk

szét harangjainkat, kitárt ajtónál
mosolyogjunk.
Szemünkben rejtőzik a torony, melyről
beláthatjuk
ismeretlen hazánk
vidékeit.
Készen vagyunk már égboltjainkkal s készen vagyunk
a fényességre, aki hajnalonta gyönge virágokat okoz.
FODOR:
A költemény — már címével is — érlelődésről beszél. Ami egyet jelent a költői
példaképek jó és jobb értésével, de amazok túlhaladásával, József Attila egyéni,
sajátos hangjának, hangvételének, költői kelléktárának gazdagodásával. Ez a gazdagodás egyre inkább a kassákos avantgarde-izmustól az egyszerűbb, érthetőbb költészet felé vonzza: így kortársai értését, megértését, őhozzá való érlelődését is egyre
tudatosabban segíti, segítené. Ilyen útmutató, s egyben mérce, amit József Attila —
Bartókra utalón — Medvetánc című tanulmány vázlatában elmond: „Egyes zenészek
— írja — Bachból próbálják megérteni Bartókot. Ez lehetetlenség. Bach olyan, mint a
szokás. Ha valaki szokásból tesz valamit, a szokásnak az értelmét csak úgy foghatja
föl, ha egy eredeti helyzetet fog föl és old meg. Tehát Bartókból érthető meg Bach
és nem fordítva." Szabolcsi Bence ezt az utat követve jutott el József Attiláig. De
ugyancsak Szabolcsi Bence tanítása: az út nemcsak előrefele: visszafele is járható.
Méltán idézi a tudósnak és embernek is példamutató Szabolcsi Bence — Bartókról
szólván — József Attila előbb említett vázlatát: őbelőle, a József Attila-i látás felől
közeledve Bartókhoz: „József Attila — mondja Szabolcsi Bence — . . . h e l y e s e n
figyelte meg (sokat idézett és sokat magyarázott Bartók-vázlatában), hogy a disszonáns és megoldó princípium állandóan egymásba oldódik, de ugyanakkor ébren
tartja egymást; egyik a másikat hívja és kihívja, ezzel téve állandóan hullámzóvá a
F o d o r H o n a Kettős p o r t r é c í m ű r á d i ó a d á s á n a k szövege. A szerkesztő D o r o g i Z s i g m o n d

52

volt.

teljes gondolatfonalat... A kettős karakter, tézis és antitézis... kezdettől fogva
kíséri Bartók fejlődését. Az anyag kettős formája ez, a melodikus és a ritmikus, a
kibontott és a szűk, a diatonikus és a kromatikus, vagy' ha úgy tetszik: az Ideális
és a Torz, a Királyfi és a Fabáb testet öltött alakja."
Érik a fény: e József Attila-vers címét írhatnók a most érlelődő fény hallatán:
Bartók táncjátékának hajnalzenéjét: A fából faragott királyfi hősét, a Királyfit s
a fiatal József Attilát az Érik a fény című költeményt megidézve. Mert ez is kettős
portré: Bartók és József Attila: a két fényimádó és pokoljáró arcmása. Ügy, és
abban az értelemben, ahogyan József Attila magyarázza a bartóki zenét idézett vázlatában: „Csak disszonancia révén lehetséges alkotás. A konszonancia nem egyéb
megértett disszonanciánál... Lényegében minden hasonlat disszonancia, mert csak
különböző dolgok hasonlítanak és csak hasonló dolgok különböznek": eddig a próza.
S ugyanez versben: „Csak ami nincs, annak van bokra, / csak ami lesz, az a virág, /
ami van, széthull darabokra." Hogyan valósítja meg ezt a dialektikát az Érik a
fény? — Szabolcsi Miklóst kérdezzük:
SZABOLCSI:
Az Érik a fény című verset választottam ki, és ennek van önző oka is, miután a
József Attila életéről és pályájáról megírt könyvemnek ez a címe. Mert ezt a címet
és ezt a verset éppen a készülődés, a felkészülés József Attilájára tartom nagyon
jellemzőnek. Arra a József Attilára, aki mestereitől oly sokat tanult, aki minden
hatást felszív, minden hatást magáévá tesz, átalakít, és belőle saját költészetét építi.
A vers József Attila kassákos, úgynevezett (vitatható terminussal): konstruktivista korszakának terméke, a húszesztendős fiatalember 1924—25-ben írt versei
közé sorolható. Első hallásra vagy ránézésre is — talán a kedves hallgatók is
észreveszik, hogy két sajátossága van —, már első pillanatban megüt bennünket
először az, hogy rímtelen, de ritmusos, úgynevezett szabad vers, másodszor pedig
az, hogy különleges, merész, ugráló, helyenként látszólag összefüggéstelen képek
sorozata is van benne. A vers külső képe — ahogy ránézünk —: az egyetlen
hosszú sor és a három szabad verses laza versszakasz: teljesen azonos Kassák Lajos
Tisztaság könyvének ekkor írt verseivel. A fiatalember, mint minden egyes kortársa — kivéve a legkonzervatívabbakát, a legjobboldalon állóbbakat —, a forradalmat egyenlőnek tartja az avantgarde-dal, az avantgarde-nak pedig — ha akarom: a formaromboló irányzatoknak, az újat kereső irányzatoknak — pedig ekkor,
1924—25-ben Kassák Lajos a hordozója, legfőbb és talán egyetlén igazi képviselője.
Ilyen verseket is a magyarországi fiatalok Kassák bécsi lapjaiban, á Mában olvashattak, Kassák ott megjelent verseskötetében, verseiben, a Tisztaság könyvében, és
ezeket a verseket írták, utánozták József Attila kortársai, az akkor induló fiatal
költők: mindenki, aki újakat akart, aki lázadni akart, aki forradalmat akart.
Manapság vannak — most már elcsendesülő — viták, olykor barátaimmal is,
amelyek az avantgarde-ról és a kassákizmus értékéről szólnak; (itt hangsúlyozni
szeretném, hogy azért sem egészen értelmesek ezek a viták, mert akkor nem volt
más alternatíva: a fiatal, lázadó költőknek így kellett írniok). Menjünk közelebb:
kassáki forma ez a közvetlen, emberi hangú, de már szimbolikus térre utaló hangütés itt, ez a „Mégrázhatom fáimat", a laza keretbe foglalt kis cselekmény, kis
epikus cselekmény és a lecsengő, decrescendós zárás. Kassáki forma az is, hogy a
világot sajátos, látszólag összefüggéstélen, nagy fesztávolságú, merész, képekben fogja
össze. Kassákos a szegényeket, a fiatalokat és a munkásságot összefogó többes szám.
A „mi vagyunk a munkások", a „mi vagyunk a fiatalok", a „mi vagyunk a jövő
hordozói" pátosza. Mégsem lehet ezt a verset a Kassák-versekkel összetéveszteni, és
ez a legizgalmasabb és a legérdekesebb számomra is.
FODOR:
Kassákot emlegette. Mi a bevezetőben és a zene szavával A fából faragott
királyfit
És Szabolcsi Bencét, aki az Ideális és a Torz képet, a Királyfi és a Fabáb ellentétpárját, de egyik a másikát kiegészítő, magyarázó dialektikáját — József Attilára
53

hivatkozva — értelmezte. Ha megengedi, professzor ú r — kettős portréról lévén szó*,
a továbbiakban is folytatnék a Bartók—József Attila-párhuzamot. Utaljunk ezúttal
Kassákra, akiről az előbbiekben szó volt. S A fából faragott királyfira, ahogyan Kassák itthon, a háború idején a zeneművet — ahogyan mondani szokta volt —: „fölérezte". E zeneélmény azért is sokatmondó számunkra, mert „fölérezhetjük" mi
magunk is: mennyiben különbözött a tízes évek Kassákja az emigrációbeli költőtől,
amiből arra is következtethetünk: külsőségeiben avagy lényegében hatott-e Kassák
a fiatal József Attilára? Kassák írja az Egy ember élete című önéletrajzi könyvében
A fából faragott királyfiról: — „A bevezető rész tetszik nekem a legjobban. Érzem,
most az abszolút zene árad körülöttem, elmossa bennem az aggályoskodó kritikai
szempontokat, egész valómmal a hatalmában vagyok, s csak ott nyílnak ki a szemeim, ahol a hangok a színpadon pergő cselekmény külső mozzanatait illusztrálják.
Ezekben a pillanatokban a zene, mintha eszközzé alakulna át, alárendeli magát a
királyfi vagy a királykisasszony, a bokrok és vizek cselekvő érvényesülésének..."
Vagyis: Kassák — ekkor még — nem látja, amit Balázs Béla, A fából faragott
királyfi szövegírója — ő sem mindjárt —, de a táncjáték láttán-hallatán felfedez,
azt tudniillik, hogy a zene sosem alárendeltje, illusztrációja a mesének, hanem épp
a mese ellenében dolgozik, agitál, gesztikulál. Balázs Béla, Bartók zenéjéről szólván
a maga rendezői fiaskóját is elismeri: „Kicsi volt a színpad és tizenöt lány táncolt
»•vizeket«, mikor a zenekarban Bartók Niagara-harsogása zúgott és erdőnek tizenöt
lány hajlongott levéllegyezőkkel, mikor Bartók Cyklon-muzsikája tépte a fákat.
Tangó Egisto mint egy dühöngő condottieri ült a renitens és ellenséges zenekar
fölött. Nem dirigált, hanem hipnotizált...".
Elnézését kérem, professzor úr e hosszú kitérőért, de — úgy érzem — ez is
hozzátartozik mindahhoz, amit az Érik a fény számunkra ma mond: ha József Attilát Bartók felől kívánjuk megközelíteni, megérteni. Mi tehát az, ami ebben a versben Kassák ellenére és ellenében történik?
SZABOLCSI:
Az, hogy a fiatal költő tanul Kassáktól, egyelőre a külső formát sajátítja el, de mái
a saját képzetkincsét, saját költői alkatának, saját céljainak, saját helyzetének megfelelő képkincset, tartalmat, belső indulatot önti kassáki formába. Hadd kezdjem
azzal, hogy a vers címe, az Érik a fény nagyon sokjelentésű. A kritikai kiadások
közlik a Nem én kiáltok című kötete (József Attila második kötete) 1924 karácsonyán kelt befejezését, utószavát — ez prózavers —, amelyik evvel a mondattal végződik: „Érik a fény: a Metaars". Azaz: valami közeledik, valami jön, valami készülődik, amely más is, és több is, mint művészet. Ha akarom, ez a mondat egy más
nyelven — hadd mondjam tréfásan, egy más metanyelven ugyanazt jelenti, mint:
Nem én kiáltok, a föld dübörög. Ha tehát egy versnek kevéssel utóbb azt a címet
adja, hogy Érik a fény, ez annyit jelent, hogy azt a valamit, az ú j képzetkincset, az
ú j világot, erkölcsöt akarja bemutatni, amely több, mint a művészet, és lám, ennek
a versnek az első sora már ez: „Megrázhatom fáimat, már közelednek testvéreim."
Hova visz bennünket ez az első kép? Hova ragad bennünket: „Megrázhatom fáimat?" Nagyon jellemző színtérre. A fiatal József Attila mitikus, meseszerű, díszletszerű terére. „Megrázhatom fáimat": meseerdő; vagy: bennszülöttek között vagyok;
terítve a mesék fája, a Csongor és Tünde aranyalma-világa vagy valamelyik mesebeli t á j : már elindulhatok, már adhatok enni, m á r üdvözölhetek: megérkeznek a
testvéreim. A testvéreim, a többes szám első személyű birtokos raggal pedig: József
Attila barátai, a szegények, a szegényemberek, a szegény fiatalok. És innen kezdve
a kassákos szabadversbe a fiatal József Attila tisztaságot, szeretetet, egymáshoz
közellétet érzékeltető képei, képkincse tolul be. Nagyon jellemző, hogy benne vannak a versben a korszak jellegzetes technikai, gépre irányuló kifejezései, kifejezéskincsei, szavai. Itt a második szakasz így szól: „gyémánthidak szökkennek mindenfelé". A HIDAK: úgy is, mint a technika kifejezői, úgy is, mint a távolság és az
összekötés kifejezői. A kor expresszionista festészetében — késő expresszionista festészetében —, és a kor költészetében ez szinte ilyen egyezményes jel volt, gondol54

junk Derkovits Híd télen-jére, József Attila Anyám meghal-ban erre a híres sorra:
„a híd lassan kijön a k ö d b ő l . . . " — De ez a híd, most, ebben a versben evvel a
jelzővel jelenik meg, és összetett szóvá válik: „gyémánthidak". És aki tudja, hogy
a gyémánt József Attilánál a tisztaságot, a keménységet, a kérlelhetetlenséget, de
egyszersmind a magasabb erkölcsöt jelenti, az látja ebben a képben, hogy készülnek az embereket igazán összefogó, ú j minőségű kötelékek és kapcsok. Tehát egyrészről ott van a híd, de ez a híd gyémánthíd, tehát a kor szava és József Attila
jelzője együtt. És ugyancsak a kor szava: az aknák. A fölrobbant aknák, amelyek
a háború emlékeként, a polgárháború emlékeként is, ott vannak minden versben,
minden mozgalmi versben és minden akkori szocialista versben: József Attilánál
az aknák „pacsirtákként emelkednek szívünkben": énekelni kezdenek. Megszelídülnek, emberivé lesznek, és elalusznak. Elaludt aknák, hogy a végén szelíden robbanjanak csókjainkban.
Egy pillanatra megállnák e szakaszzárásnál — „szelíden felrobbannak csókjainkban" — egyrészt azért, hogy a József Attila-i gondolatalkotás, képalkotás, költői
szöveg egyik legjellegzetesebben végigvonuló sajátosságára már itt fölhívjam a
figyelmet. „Szelíden felrobbannak", azaz a módhatározó itt ellentmond az igének,
a jelző az állítmánynak, a jelző az i g é n e k . . . Szelíd robbanás: hirtelen eszembe jut
a késői József Attila „kikeleti víg erőszak"-ja és a József Attila-i híres ellentétek —
„igazán csak itt nevethetsz, itt sírhatsz" — az Elégia végén. Tehát az, hogy József
Attila az egész világot — annak minden apró kis részét — ilyen éles ellentétekben
látja, és az ellentétek szintézise adja az egész világképet. Ez a belső feszültség minden egyes versben, minden egyes verse apró elemében ott van. Itt is. Felrobbannak
is és szelíden is: egyszerre alakítom a kapott képzetkincset, magammal hozom a
kor konstruktivista költészetéből az aknákat, és átalakítom a magam szelídséget,
természetet, szépséget kedvelő szavaival, s a magam ellentéteket megmutató szakaszaival.
FODOR:
Hadd hozakodjak elő újra a kettős portréval: Bartók táncjátékával, ahol nemcsak a
színpadi kellék és utasítás varázsol hidat és tornyot, de a zene expresszionista stílusa is. Hisz ebben a zenében a „hidak szökkennek", itt is elindul valami; s az
expresszionista-konstruktivista színpadképnek megfelelően a „híd lassan kijön a
ködből": azaz hajnalodik, s a fény útra hívja a Királyfit, megcsendül a vándorlás
zenéje, az ŰT-zene, s a Királyfinak nem kell egyebet tennie, mint követnie azt,
amit őbenne és őtőle függetlenül is a természet, a fény, a fák, az erdő elkezdett.
Pontosan úgy, ahogyan Radnóti Miklós Bartók táncjátékának hallatán írta (de ő is,
mint Kassák, a nyitóképre figyelve):
Lassan száll a szürke és a kék még
lassabban szivárog át az égen,
homályban áll az erdő s minden ág
puhán mozog, úgy mint a vízfenéken.
A szürkeség eloszlik, győz a kék,
minden égi füstöt magába fal
s a dúdoló hajnal elé szalad
két fiatal fa, sötét lábaival
FODOR:
Radnóti Hajnal című verse után a dátum: 1935. február 1. a bartóki zene, a táncjáték előadásának időpontját rögzíti s az egyszeri pillanatot, amikor „két fiatal f a . . .
a dúdoló hajnal elé szalad", vagyis amikor a Királyfiban is hidak szökkennek. Sőt
„hidak robbannak", ahogyan egy másik József Attila-vers is mondja: „hidak robbannak a szegény emberekben"... Ügy gondolom, hogy a HlD nemcsak összekötő
kapocs, de egyben robbanásszerű újság: az ÜJ szimbóluma, olyan városi kellék —
mint ö n mondja —, amely mind a Királyfi esetében, mind József Attila versében a
55

Toronyhoz vezet. És ebben az időben József Attila — tudjuk — valóban készülődött, egy „messzi városba", melyet — mindegy, hogy ki — egy Idegen hirdetett meg
számára, vagy jelzett számára, olyan Idegen, mint Kassáknál a Szakállas ember.
A vers tehát József Attila útzenéje: nemcsak' költői indulásról, de valamiféle, utazásról is szól: tudjuk, két évig készülődött P á r i z s b a . . .

SZABOLCSI:
Teljesen így van. Az ez utáni sorok után a harmadik szakaszban itt van József
Attilának két ekkori legkedveltebb képzete. Sokat jelentő, sok mindent összefogó —
hogy így fejezzem ki magam —, az ő magánmitológiájához tartozó képzete. Itt egy
pillanatra megállnák. És tudni kell azt, hogy — pszichikai sajátosság — mindnyájunknak vannak érzelmekkel, emlékekkel különlegesen terhes, különlegesen megrakott, különlegesen fontos képzetbokraink. A költőnél is van. És fokozottan, mint
másnál. Egy-egy olyan szócsoport, egy-egy olyan tárgy, egy-egy olyan jelzős szerkezet, a világ általa teremtett felszínének egy-egy darabja, amely egész különleges
jelentést hordoz, ismét és ismét visszatér nála, amelyet ismét és ismét felruház másmás jelentéssel. Olyasfajta dolog ez, mint amikor a nagy festők fölrajzolják maguk
a festményük szélére. József Attilánál ebben a korban bizonyos, hogy ez a két képzet: a torony és a harang egyike a jelentéssel leginkább terheseknek, a legfontosabbaknak. A harang: van Harangozó című verse, „el kell dobni a harangot"; a Szeretők lázadásában csengőket viselnek a kalapjukon. A harang nála ekkor az emberi
szépség, ifjúság, jó tulajdonság — és hasonló — együttese valamilyen módon, a
TORONY pedig — és ebben teljesen igaza van — most is és később is a távlat, a
kiállás, a perspektíva, a messzeség. Egyik részről az emberi bátorság és egyenesség;
másrészről a politikai-társadalmi törvény felismerése: „bődülj torony, rohanj hát",
mondja ekkor
Gyorsan ugrok egyet, egészen 1932-ig: „kiállunk érte, mint a kémény, lássák" —
írja A munkásokban. Ez a torony itt: „Szemünkben rejtőzik a torony, melyről beláthatjuk / ismeretlen hazánk vidékeit", azaz — ha nagyon durván akarom lefordítani — megvan bennünk a képesség, a tudás, a rendszer, hogy messze lássunk a
világba, hogy beláthassuk azt, amit tennünk kell, amerre mennünk kell. A torony
itt egyszerre — amint mondta — földrajzi és. intellektuális fogalom. Egyszerre
jelent földrajzi távolságot, a „Magyarország messzire van" problémát, az elindulást
ú j vidékek felé, és emberi keménységet, kiállást, a világ törvényeinek megismerését
.
.
.
.
.
A fiatal költő a kassákos formában legsajátabb eszközeivel, legsajátabb képzeteivel, legsajátabb hangján szólal meg. Legsajátabb az a szelídségre, a szeretere, az együttérzésre való vágyakozás: „Nyissuk ki egészen magunkat, egyszerre
jusson mindenki a szeretetbe." Ne felejtsük el, hogy ennek a versnek a leggyakoribb szavai a szív és a szelíd és a szeretet. Ne felejtsük el, hogy a József
Attila-i bájnak, készségnek a „gyönge virágok", a szelíden felrobbant csókok", a
„megszabadult kenyerek" a jellemzői. De némcsak erről van szó. Ez csak az egyik,
ami ebből a versből a fiatal József Attila szelídségre, bájra, szeretere való vágyát
jelenti. Benne van egy másik vonás is: valami mást akar, valamire készülődik,
valami újat akar, elindul valami felé, és ez a kor nyelvén nemcsak azt jelenti, hogy
földrajzilag akar Párizsba és Bécsbe menni, egy ú j társadalom felé is akar m e n n i . . .
De ha összevetjük ezzel a verssel a valamivel később vagy valamivel előbb született
a Nagy városokat és a Nagy városokrólt, amelyek félreérthetetlenül — valamilyen
módon — a fiatal szovjetköztársaság iránti nosztalgiát vagy vágyat jelentik, látjuk,
hogy itt még homályosan, a kor utópisztikus, mesés-misztikus nyelvén, de egy ú j —
és hadd tegyem hozzá — egy emberi szocialista^ társadalom, körvonalait vetíti föl.
A vers tehát, az Érik a fény nem annyit jelent, hogy a • művészeten túl érik az
emberek közti ú j viszony, de azt is jelenti, hogy egy ú j világban, egy ú j társadalomban érik az ú j világ fénye, és a „készen vagyunk már égboltjainkkal", készen vagyunk a fényességre: a fiatalok nevében, a szegényfiatalok nevében egyszersmind
'56

bejelenti ebbe az ú j társadalomba való belépését, azt, hogy így készíti elő az ú j
társadalmat. Úgy, hogy én ilyen módon értelmezem ezt a kettős dolgot.
FODOR:
Ez a „kettős dolog" mind József Attila ifjúkori versében, mind pedig Bartók táncjátékában, látszólag, harmóniává oldódik. A mese lecsillapítja az ellenséges természeti elemeket, a fákat, az erdőt, a gyémánthidegségű és -tisztaságú patakot, megszelídíti a Tündért és leszereli a váratlan aknarobbanásként fellázadó Fabábot,
amely — egy adott pillanatban, váratlanul — alkotója ellen fordul. Az ellenséges
dolgok „lelket értő dolgokká" lesznek, „békét és szövetséget kötnek egymással", és
Balázs Béla szavai és intenciói szerint a királyfi a „dolgok királyaként" elfoglalja
helyét a természetben, akárcsak a „dolgok, (amelyek) lassanként régi alakjukat
öltik magukra és elfoglalják eredeti helyüket". Azaz a Királyfiból királyfi, a Fafábból élettelen bot l e s z . . . Vagy mégsem? Ha belegondolunk: a Fabáb a Királyfi
alkotása, tehát azonos ővele: őbelőle született, még ha TORZ is. Hol hát a megoldás? A mesében? — A kérdésre Bartók egész életművével felel. Vagyis A fából
faragott királyfit nem érthetjük meg önmagában. Aminthogy az Érik a fény sem
magyarázhatja — önmagát. A fából faragott királyfi igazi jelentésére Kodály és
őrá hivatkozva Szabolcsi Bence figyelmeztet: „Figyeljük meg, hogyan vonul végig
Bartók műveiben központi eszméje, az emberi méltóságért való harc, a sötétségből
való kiemelkedés, az út a világosság felé. Beethoveni harc ez, beethoveni út, aminthogy Beethoven örökségének kevés. olyan folytatója és átvállalója akadt a világ
zenetörténetében, mint Bartók Béla. A Kékszakállú herceg vára még az éjszaka
győzelmével végződik — de Kodály Zoltán ismerte fel, hogy ez az opera s A fából
faragott királyfiról szóló táncjáték úgy tartozik össze, mint egy óriási szimfónia két
tétele; emebben pedig a mese hőse, s vele a zeneköltő, már harcba indul az éjszaka
minden bénító hatalma ellen. A küzdelem azután annál feszültebbé válik, mennél
jobban azonosul a: zeneköltő életének tartalmával, mennél jobban kiderül, hogy az
ő mitikus «éjszaká«-ja voltaképp egy azzal a nagy sötétséggel, mely körülötte a
teljes emberi eszméletet fenyegeti. Nagy műveiben ezentúl szöveg nélkül is ott van
ez az irgalmatlan farkasszemet nézés a legmélyebb sötéttel, s mindig ott van a
válasz is újjongó diadalzenék, haditáncok, duhaj vágtatások, népünnepek vagy forradalmi riadók alakjában. Ki a sötétből, fel az alvilágból, fel a fényre! — és itt a
beethoveni jelszó már dantei jeligévé alakul; itt válik világossá, hogy ez a magyar
zeneköltő a huszadik század egyik legnagyobb hőse volt, a nagy pokoljáró, aki
végül ugyanúgy kijutott a napvilágra és a csillagokhoz, mint elődei, Dante és
Beethoven."
És ha Szabolcsi Bence Bartókból magyarázza József Attilát, ugyanúgy tett ö n is,
professzor úr, amikor ezt mondta az előbbiekben: — ha megengedi, visszaidézem,
visszaforgatom: „A kritikai kiadások közlik a Nem én kiáltok...
című kötet (József
Attila második kötete) 1924 karácsonyán kelt befejezését, utószavát — ez prózavers
—, amelyik evvel a mondattal végződik: «-Érik a fény: a Metaars«. Azaz: valami
közeledik, valami jön, valami készülődik, amely más is, és több is, mint művészet.
Ha akarom, ez a mondat egy más nyelven — hadd mondjam tréfásan — egy más
«•metanyelven« ugyanazt jelenti, mint a Nem én kiáltok, a föld dübörög. Ha tehát
egy versnek kevéssel utóbb azt a címet adja, hogy Érik a fény, ez annyit jelent,
hogy azt a valamit, ..az ú j képzetkincset, az ú j .világot, erkölcsöt akarja bemutatni,
amely több, mint a művészet."
Vagyis ahogyan Szabolcsi Bence — Kodály nyomán- — együttesen értelmezi
A fából faragott királyfit és a Kékszakállút: József Attila is azt, hogy „a sötétség...
világossággá válik, az alaktalanság... alakot ölt". Ügy, és abban az értelemben,
ahogyan a Nem én kiáltok utószava és az Érik a fény együttesen hirdeti. Mert
lényegében mi is a Nem én kiáltok utószava? összegezés. És mi az Érik a fény?
Az indulás, a készülődés — nem is programja — vágya csupán. Kapunyitás, kitárul57

kozás, hogy az előző, említett utószóban meghirdetett programot, az adott és saját
maga körvonaltalan távlatait szemügyre vehesse. Bartók és József Attila szerint is
kell a sötétség, hogy a hajnalodás bizonytalan fény-árnyék küzdelmében a dolgok
életrekeljenek, hogy a hidak kilépjenek a ködből, s utat mutassanak. S az ú j út
elején zeneszerzőnek és költőnek meg kell ölnie a m á r elkészült Művet, a Fabábot,
hogy végre megszabaduljon attól, hogy ú j alkotómunkába foghasson. Ezért és ebben
az értelemben írja József Attila említett utószavában: „Végre elindul ez a könyv.
Végre megszabadulok tőle. Végre nem bennem lesz, hanem messze, messze tőlem,
kinn a világban. Idegen lesz és csinálhatom a mást, az igazabbat. Megölöm ezt a
kísértetet, mit akar?" — Ugyanazt akarja, mint Bartók fabábja: behelyettesíteni az
alkotót, alkotóját: úgy beszélni helyette továbbra is, azon a nyelven, amelyet amaz
a MÜ megszületése után már idegennek érez. Idegennek, mert a művész továbblép;
József Attila előtt is — mint a szóban forgó utószóban írja — egy új, szociálisabb
ember sejlik fel; költő és zeneszerző őrá akasztaná királyi palástját, koronáját, a r a nyos fürtjeit; mint József Attila mondja: „Kell, hogy reá r a k j a m húsomat és beleágyazzam csontjaimat. Hogy ez nem művészet? Hát akkor fütyülök a művészetre,
én többet akarok, én azt akarom, ami kell. Érik a fény: a Metaars." — Ezek után
hadd tegyük fel a kérdést Szabolcsi Miklósnak: Bartók vezette el József Attilához,
vagy megfordítva, József Attila Bartókhoz?
SZABOLCSI:
Nehéz erre válasaolni. Mert ahhoz a nemzedékhez tartozom, amelynek alapélménye
volt József Attila és Bartók is. Talán mégis azt mondanám, hogy József Attila volt
az alapvetőbb, hiszen irodalommal foglalkoztam, az irodalmat szerettem, és azért a
Bartók-zene kamaszkorom után, egyetemi hallgató koromban vált életem lényeges
részévé. Furcsa módon az érett Bartók felől a fiatal Bartók felé. Azoknak az éveknek a Concerto és Divertimento Bartókja volt számunkra annak a világnak, annak
a korszaknak és benne önmagunknak a legadekvátabb megfelelője. József Attila
viszont kamaszkoromtól fogva végigkísér. Amikor én érettségiztem, akkor ő már
nagy költő volt, abban az évben egyszer láttam is, amint a Szép Szó szerkesztőségébe bement; úgy, hogy a József Attila-i költészettel szinte együtt nőttem fel, és
számomra, mint nemzedékem oly sok más tagja számára József Attila az 1930-as
évek Magyarországa. Saját fiatalkorunk, saját felnőtté érésünk egyszerűen elválaszthatatlan az ő költészetétől: egy és ugyanaz. Aztán egy jóval későbbi szakasz, amikor
ezt az alapvető élményt, ezt az alapvető megragadottságot, ezt az alapvető együvétartozást megpróbáltam — a helyenként hidegebb, helyenként analizáló tudomány
eszközeivel — objektiválni és tudatosítani magamban.
FODOR:
Ez az objektiváció önben is — sajátos módon — együtt történt Bartók, az igazi
Bartók jelentőségének felismerésével. Jellemző — és ezért idéztük műsorunkban
több ízben Szabolcsi Bencét — mert az Ön útja is egyre inkább őfeléje kanyarodott . . .
SZABOLCSI:
Ami a Bartók-dolgot illeti: valóban igaza van, hogy Szabolcsi Bence hatása nagyon
nagy volt, és amikor máskor, jóval később — más olvasmányok hatása alatt is —
elhatároztam, hogy megpróbálok egy ilyen zrtiei-képzőművészeti-irodalmi összehasonlítást írni, akkor ő valóban nagyon sokat segített. Ez tény. És tőle tanultam meg a
kultúrtörténeti jelenségeknek ezt az. egységben l á t á s á t . . .
FODOR:
Arra az útszakaszra térne rá, ami előtte volt: a felszabadulás utáni kor érdekelne,
amikor épp ezzel, a kultúrtörténeti jelenségek egységben látásával maradt adósunk
művelődéspolitikánk, és ebből az egyoldalú látószögből méltatta József Attilát.
58

SZABOLCSI:
A helyzet még bonyolultabb. Ne felejtse el, hogy 1945 januárjában vagy 45 decemberében, akkor az Akadémia utcában, ahol ma a Tömegkommunikációs Kutató
Központ van —, az volt a Magyar Kommunista Párt székháza. Én akkor már párttag voltam, és akkor ott, egy kulturális ülésen, egy kulturális aktíván a párt hivatalosan magáénak vallotta az igazi József Attilát. Ez volt a híres este, ahol ketten
adtak elő. Lukács György mondta el a „Pártköltészet" című tanulmányát, és Horváth
Márton az Eszmélet elemzését. El kell gondolnia, hogy egy ilyen időpontban ennek
milyen nagy politikai jelentősége volt. József Attila bizonyos eltorzításának, háttérbe
szorításának az időpontja későbbi, 49 és 54—55 között következett be. Nem szabad
elfelejteni — ismétlem —: 45—58 között a teljes József Attilát próbáltuk vállalni,
habár ezt a teljes József Attilát sokan sokféleképpen látták, láttuk. Bóka László szép
esszéje 47-ben egy nagyon érdekes, a Nyugathoz közelálló, nagyon színes, de ismét
csak egy szempontból látott — tehát töredékes — József Attilát mutatott föl számunkra. Ugyancsak nagyon izgalmas, nagyon eredeti, nagyon meggyőző, de egyszemponú József Attilát mutatott meg nekünk Szentkuthy Miklós a Válaszban megjelent
emlékezetes.cikkében. Ügyhogy sokfajta József Attila volt: együttesen 'ez a teljes volt.
A fél József Attila, vagy a nem egészen teljes József Attila a 49—53-as évek között
lett hivatalos irányvonallá. Úgyhogy ez a beszűkülés, ez az eltorzítás ekkor következett be. És meg kell mondanom, hogy az én első József Attila-írásaimban —
ha jól emlékszem, már 45-ben írtam egy kis verstani cikkecskét —, a Születésnapomra ritmusának bizonyos, analógiáira mutattam rá, de nagyobb összefüggésű
tanulmányt egy népszerűsítő sorozatban 50-ben vagy 51-ben írtam meg; azonban bizony — mai szemmel olvasva — igen sok az egyszerűsítés, a vulgarizálás, a kisimítáaj az egyvonalúság. Ugyanígy az 52-ben megjelent nagy József Attila-tanulmányomban, amely a Magyar Klasszikusok előszavának készült, ott is sok az ilyen
egyszerűsítés, bár — ugyanakkor meg kell mondani — mindkét tanulmánynak megvan az az érdeme, hogy először próbált egy József Attila-életrajzi sort, egy életrajzot felrajzolni, s egy költészeti fejlődési sorba beállítani József Attilát. A még árnyaltabb, a teljesen árnyalt, bonyolult József Attila-kép számomra két dologgal
fonódik össze a saját egyéni munkámban: a József Attila harmadik kötet, a prózai
művek összeállításával, és aztán az 1958-as József Attila-ülésszakkal, a József Attila—
Derkovits—Bartók-tanulmánnyal. A kettőhöz kellettek az 53-tól 56-ig tartó nehéz,
próbára tevő, ellentmondásos, nagyon bonyolult jelenségeket egyaránt felmutató, de
horizonttágítő nehéz évek, s az 1957—58-as önmagunkra találás is.
FODOR:
A címben jelzett Kettős portré hoz hozzátartozik az is — ha nem akar, ne válaszoljon rá —, hogyan tűrte József Attila ezt a fajta vulgarizálást, hisz — véleményem, tapasztalatom szerint — egész mivolta, költészete ellenáll mindenfajta vulgarizálásnak. Azt hiszem, hogy kinek-kinek önmagán kellett erőszakot tennie ahhoz,
hogy a vulgáris mércébe betörjék ő t . . .
SZABOLCSI:
Nézze, ez egy nagyon nehéz kérdés. É s . . . nem is minden vonatkozásában gondoltam
végig. Az első az, amit én erre felelnék: nem szabad elfelejteni, hogy a József
Attila-szövegek maguk 45-ben még sokkal kevésbé voltak érthetők, mint ma. Mint
ahogy egy Kassák-vers vagy egy Korniss-kép vagy egy poszt-bartóki zenemű, ma
már másként érthető. Meg kell vallanom, hogy sok olyan József Attila-vers hermetikusnak, nehezen érthetőnek, nehezen fölfej thetőnek tűnt, ami ma már tökéletesen
világos, klasszikusan tiszta, egyszerű és átlátszó... A másik kérdés, egy direkt politikai vetületű kérdés: azt kell elképzelnie, hogy 49 és 53 között, mint az akkori legjobb versek, legjobb hiszemű versek bizonyítják, mi egyenes vonalúbban, felhőtelenebbnek, konfliktusmentesebbnek, világosabbnak láttuk a fejlődést — minden probléma ellenére —, mint amilyen volt. És válaszaink egyszerűbbek, átlátszóbbak vol59

tak, mint amilyenek ma. Tehát valóban úgy gondoltuk, hogy egy bonyolult, nehéz
korban, de minden ellentmondást legyőzve, az egyedüli és minden részletében
helyes úton járunk. Ehhez az elképzeléshez igazítottuk József A t t i l á t . . . S amikor
rájöttünk, hogy a valóság sokkal ellentmondásosabb, az emberek sokkal ellentmondásosabbak, mindaz, amit a szocializmus néven illetünk, az sokkal nehezebben megvalósítható, és sokkal több újabb problémát hoz, akkor kezdett a bonyolult József
Attila is érthetővé válni.
FODOR:

Megint csak azt kérdezném: nem érezték az ellenállást magában a költőben?
SZABOLCSI:
Kérem szépen, megint egy személyes emlék. Emlékszem, hogy amikor a kritikai
kiadást csináltuk, bukkantunk rá egy eldugott és senki által nem ismert szép kis
versre, amelyet József Attila 36 májusában írt: „A Szabadság sétára megy, kit
könny és vér teremtett, s kézen fogva vezeti szép gyermekét a R e n d e t " . . . Emlékszik erre a szép kis versre. Ez a négy sor és az utána következő négy sor teljesen
megfelelt a mi akkori életérzésünknek. Mi akkor azt hittük, hogy mi teremtjük
meg a Szabadságot és a Rendet. Később láttuk meg, hogy a Szabadság és Rend
dialektikája sokkal bonyolultabb... Hát nem József Attila állt ellent! Mi azokat a
szövegeket választottuk, amelyek nekünk igazat adtak. És azokat a szövegeket, mint
például a Levegőt! vagy a Világosítsd föl-t, s a kései nagy keserű verseket eltoltuk
magunktól. Nem titkoltuk el, de úgy eltoltuk magunktól: úgy messzire. A kor közfelfogása — hogy mondjam — a mi egyéni problémáinkat nem szerette hallani. József
Attilának a betegségverseit szintén nem szerette hallani. Ügyhogy inkább azt mondhatnám: azt hallottuk meg József Attilából, ami bennünket igazolt, a mi meggyőződésünket, hitünket igazolta, és nem a teljes József A t t i l á t . . . Gondolja meg: ma sem
biztos, hogy a teljes József Attilát l á t j u k . . .
FODOR:
ö n tanár, egyetemen tanít. Az ifjúság, amely mindenütt, mindig elébeszalad az
igazságnak, nem követelte-e azt a másik, az egész József Attilát? Vagy a középiskolában p é l d á u l . . .
SZABOLCSI:
A középiskolában más a helyzet, mint az egyetemen...
FODOR:
S az egyetemen?
SZABOLCSI:
Az egyetemen, azt hiszem, már a teljes József Attilát l á t j á k . . .
FODOR:
Ha már kettős portré: szeretném jó okát adni itt és most, a Szabolcsi Miklóssal
folytatott beszélgetés után, annak összegezéseként, miért idéztem József Attila portréja mellé minduntalan Bartók arcmását. Magyarázatát szeretném adni annak is,
miért hivatkoztam oly sokszor Szabolcsi Bence, a zenetudós nevére, zeneértőktől,
íróktól, irodalmároktól, kultúréletünk minden rendű és rangú irányítóitól egyformán
elismert tekintélyére, miért hívtam segítségül ebben a műsorban is a Tudós és
Ember e ragyogó példáját, az ő szavait, s az általa megformált Bartók-portrét. Az
előbbiekben tanárokról és diákokról esett szó. Hadd folytassam egy személyes élménnyel. Énnekem — a hajdani középiskolai énektanárnak — Szabolcsi Bence revelációt jelentett. Én ugyanis úgy hagytam el a kolozsvári Zeneakadémiát, hogy
akkori tanáraim — ki sem ejtették Bartók nevét. Nem tanulhattam sem magyar
zenetörténetet, sem magyar népzenét. Tehát egyszerre — mondhatni — csőstül ért
60

itt, Pesten Szabolcsi Bence zenetörténetének varázsa, nemcsak zenei, de esztétikai,
sőt erkölcsi varázsa is; s ez a varázslat az évek múltával, amikor az irodalom
jóval zavarosabb vizeire eveztem — és épp az ötvenes években —, nos ez a varázs
akkor sem tört meg: egyre erősödött. Fogódzót adott, irányt mutatott irodalmi problémáimban, többek közt József Attila mind jobb és biztosabb megítélésében is.
Ö volt tehát az, aki miatt minősítésemben ott szerepelt a megbélyegzés: „nem a
tankönyv szerint, nem tanmenet szerint tanít". Őneki köszönhetem — mert köszönet
illeti azért is —, hogy a középiskolás irodalmi tankönyv annyi — majdhogynem
fizikai — gyötrődést jelentett, s ezzel oly mérvű renitenciát és ellenállást csiholt ki
belőlem, hogy a kitüntetett énektanárból rossz irodalomtanár lett, legalábbis a
hivatalos minősítések szerint. Ám, ha az előbbiekben azt mondtam, hogy Szabolcsi
Bence zenei tanítása, stílusának esztétikai élménye és erkölcsi tisztasága egyszerre,
váratlanul rohant meg, konkrét irodalmi, főleg a József Attila-képet, a hivatalos
József Attila-képet módosító hatása lassan szívódott fel. Először azt tudtam meg
tőle, hogy Ady, Bartók és Thomas Mann százada, a XX. század úgy és abban az
értelemben József Attila százada is, amennyiben e század művészei nemcsak visszaveszik a IX. Szimfóniát, de egyben vissza is adják azt az emberiségnek, őtőle tanultam meg, hogy a beethoveni szenvedésnek van egy sokkal mélyebb bugyra is: a
Dantéé, s a XX. század pokoljáróié, amilyen Bartók és József Attila is volt. ő tanított arra, hogy ez a pokoljárás nem „dekadencia", nem „menekülés a valóság elől",
amint azt az ötvenes évek művelődéspolitikája hirdette, hanem mindannyiszor
szembenézés a valósággal: „Aki dudás akar lenni, / pokolra kell annak menni, / ott
kell annak megtanulni, / hogyan kell a dudát fújni". Ö mondta ki először — közvetve és közvetlenül —, amire nemcsak Révai József, de zeneértők, zenetörténészek,
muzsikusok egy része oly későn ébredt. Révai Józsefet idézem: „(Bartók) épp olyan
„pokoljáró" volt (művének kitűnő ismerője és magyarázója, Szabolcsi Bence kifejezését használva), mint fiatalabb kortársa, József Attila. Bartók Béla is zenéje mottójául választhatta volna azt, amit József Attila választott mottóul 1934-ben megjelent és nem véletlenül egy Bartók-opuszról Medvetáncnak elnevezett, összegyűjtött
verseit tartalmazó kötetében." Igen, őneki, a zene tudósának kellett megtanítania
Révai Józsefet, hogy az előbb idézett írása idején, 1958-ban megtagadja előző,
1955-ös álláspontját, többek közt azon levelét is, amelyet Mihály András zeneszerzőnek írt, s amit Agárdi Péter publikált nemrégiben a Kritika hasábjain. Révai e
levelében ugyancsak Szabolcsi Bencére hivatkozva próbál érvényt szerezni a „formalista" Bartók elleni álláspontjának is: „Kedvem volna vitatkozni Magával az
úgynevezett »formalista« elemek problémájával Bartók műveiben — írja Révai —,
de nem vagyok eléggé zeneszakértő, hogy ezt megtegyem, csak annyit jegyzek meg,
hogy nem hiszem, hegy Magának lenne igaza. Csak Szabolcsi Bencére hivatkozom,
aki sohasem bírálta Bartókot (úgy, mint annak idején sok kommunista zenész), és
a Csillagban megjelent cikkben a Csodálatos Mandarint elemezve bizony ő is elismerte — igen helyesen, hogy Bartók zenéjében sok a dekadens, pesszimista stb.
elem (bár ő nem ezeket a kifejezéseket használta). És vajon mit jelent Szabolcsi
Bartók-emlékbeszédének az a kifejezése, hogy Bartók, mint Dante és Beethoven »a
nagy pokoljárókhoz tartozott«? Ha a pokoljárásnak van értelme — folytatja Révai —,
akkor ez messzemenően rokon azzal, amit mi a saját nyelvünkön formalistának és
dekadensnek n e v e z ü n k . . . " — Eddig az idézet abból a levélből, ahol József Attila
„pokoljárása" is megméretik és könnyűnek találtatik. Nem volt nehéz észrevenni a
kulisszatitkokon kívül rekedőknek sem, hogy Bartók értékelésével — több-kevesebb
különbséggel — együtt halad József Attila hivatalos megmérése is. De Szabolcsi
Bence volt újra az, aki a Csillagban megjelent, a Csodálatos Mandarinról írott tanulmányában — bár abban József Attila neve még nem szerepel — megmutatta az
1954—55-ös években azt, amit műsorunk elején idéztünk, azt tudniillik, hogy mit
jelent pokoljárás és fényre vágyás, mélység és magasság, disszonáns és megoldó
princípium egymás ellenében, egymást megerősítő, egymást kiegészítő dialektikája;
a zenetudós itt jelzi először, amit egy másik, későbbi tanulmányában — József
Attila Bartók-vázlatára hivatkozva — újra kimond és megerősít. Ő szoktatja sze61

műnket nemcsak a dialektikus, de erkölcsi látáshoz, sőt az európai látókör kiszélesedéséhez is, egyszerre Thomas Mannra és József Attilára mutatva: „Az igazat
mondd, ne csak a valódit."
Szabolcsi Miklós — mint elmondta — sokat köszönhet Szabolcsi Bencének. Bartókról, Derkovitsról és József Attiláról írott tanulmányában a lábjegyzetek is vallanak erről. Amiről azonban nem vallanak, és amiről — úgy tudom — máig sem
esett szó, az, mennyiben hatott Szabolcsi Miklós Szabolcsi Bencére? Hogy ne hasson
szolgai dicséretnek, amit mondani fogok, meg kell azt is vallanom, hogy a sok szenvedést, gyötrődést jelentő tankönyvek szerzője — többek közt — Szabolcsi Miklós
volt. És mégis — és épp az előbbiek értelmében — meggyőződésem, hogy Szabolcsi
Bence nem jut József Attila legigazabb, tehát lényegét feltáró megértéséig, h a
unokaöccse nem írja meg ezeket a tankönyveket, és ehhez hasonló írásait József
Attiláról. A Szabolcsi Bence, Tóth Aladár, Erdélyi József triászból csakis Szabolcsi
Bence jutott el József Attilához, az ő nemzedékéből senki más. Ennek bizonyítására
el kell mondanunk azt is — amit nemigen mondtak még el —, hogy a Csillagban
megjelent Csodálatos Mandarint — Szabolcsi Bence több más hasonló horderejű
tanulmányával együtt — Szabolcsi Miklós közölte a Csillag szerkesztőjeként, a kritikai rovat vezetőjeként. Vagyis, akkor adott teret — 1954—55-ben — Bartók, és
közvetve József Attila legigazabb védőügyvédjének, amikor ez írások szellemével —
részben vagy egészben — ellentétes nézeteket vallott. Jellemző e zavaros szellemi
légkörre és ellentmondásaira: Szabolcsi Miklós akkor is hozzájárult az egész és igazi
József Attila megismertetéséhez, akkor is hatott Szabolcsi Bencére, ha saját József
Attila-portréja töredékes vagy éppen torz volt.
Ideális és Torz: e két kategória viszonylatában Bartók Szabolcsi Bence szemében mindenkor az Ideális arcmást példázta. 1936-ban a Cantata íróját „királysaslelkű" művésznek, embernek nevezi Tóth Aladár, és őrá hivatkozva, később Szabolcsi Bence is, ezzel is jelezve hármójuk titkos összetartozását: hisz az utolsó
Királysas című versét Erdélyi József Bartók Bélának ajánlotta. Aztán jönnek a
megpróbáltatás évei, a próbára tevő helyzetek, és — ú j r a a Csillagban megjelenik
Bartók és József Attila együttes portréja. Ezúttal a két „királysaslelkű" művész
nemcsak fentről virraszt magányosan, de az éjszaka mélyéből, az emberi mocorgások, sóhajok, vagy éppen az „omló"-álmok között és közepette virrasztanak: Légy
fegyelmezett! Hadd zárjuk a virrasztás parancsával, Bartók Béla és József Attila
kettős portréját Szabolcsi Bence szavaival: „Az ember virraszt — mondta Bartók
Béla és József Attila —, s az ember virrasszon: így válik valamiképp testvérévé és
urává annak a némaságában is zengő, alvó és mégis készülődő mindenségnek, mely
körülveszi. Talán ez a hang és ez a világkép az, ahol a sötét korszak két költője
legközelebb jutott egymáshoz. A virrasztás parancsa — ebben állott legmélyebb
rokonságuk. És mintha ez a jelszó egyben a kor minden lázas és reménykedő ember
lelkének közös válasza lett volna az őket körülvevő nagy éjszaka kérdéseire."
(A beszélgetés

62

befejező részét a következő

számunkban

közöljük.)

A mester több, mint az ezermester
EGY ISMERETLEN BARTÓK-LEVÉL TÖRTÉNETE
A manapság országszerte „Kodály-módszer"-rel tanító énekpedagógusok, sőt az
életbe kikerült növendékeik még elképzelni se tudják, milyen kétségbeejtő zenei
műveletlenség uralkodott Magyarországon az 1920-as években, s hogy milyen töretlen is volt az a bizonyos „magyar ugar", amelyet Bartók és Kodály életműve napjainkig teljesen átalakított. A fővároson és a nagyobb kulturális központokon kívül
(Szeged, Debrecen, Pécs stb.) alig működött valahol hivatásos énektanár, s még a
nagy múltú vidéki gimnáziumokban is csak pár hónapos kurzuson énektanárokká
átképzett tanítók vagy a helybéli kántorok működtek, ö k foglalkoztak a nehéz tantárgyak közé pihenőül beiktatott énekórákon a diáksággal, ők készítették elő az
iskolai ünnepségek diákénekkarait, de a tanári karnak bizony csak afféle asztalvégi
tagjai voltak. A húsz-, negyven-, hatvanezres lélekszámú alföldi parasztvárosok
zenei eseményeit a „nagyvendéglő" cigányzenekarának a teraszról szertehangzó
nótái jelentették, amelyeket a pénzes közönség az asztalok mellett, a túlnyomó szegénység pedig a nyári estéken körbesétálva élvezett.
Ritka volt az olyan város, ahová egy-egy tetterős zenei oktató vetődött, aki hősi
munkával zenekart tudott szervezni, és eljutott vele addig, hogy zongorás kiegészítéssel elvezényelhette Grieg: Nyitányát és Erkel: Hunyadi-nyitányát. Ilyen szerencséje volt például Kiskunhalas rendezett tanácsú városnak, ahová Bertalan István
görög—latin szakos tanár került, aki jól képzett muzsikus is volt. Muzikális fiatalokat rábeszélt a zenetanulásra, hangszereket vásároltatott, tanított vonósokat, fúvósokat, szervezett és vezényelt városi és diákzenekart, agitált a zenekultúra érdekében, pénzt gyűjtött kottára és felszerelésre a kulák gazdáktól és a városi tanácstól.
Élete csúcsteljesítményeként olyan hangversenyt rendezett a moziteremben, amelynek központi műsorszáma Beethoven V. (Sors-) szimfóniája volt budapesti kisegítőkkel. Énekoktatással és énekkarokkal azonban nem foglalkozott, ez maradt az átképzett pedagógusokra vagy kántorokra.
Ebben, az egyetlen személy lángjával égő, és elmúltával később hamvaiba is
omló zenei környezetben jártam az akkori nyolc gimnáziumi osztályt a Szilády
Áron Református Főgimnáziumban, de 14 éves koromban olyan ú j és váratlan benyomás ért, amely az egész további életemnek irányt szabott. Zenei hatás volt ez,
de nem azpnos Nyilas Pista cigányzenekarának kávéházi nótáival, azonban lényegesen elütött Bertalan István tanár úr zenekari muzsikájától is. Racsmány Judit
néni, az udvaron szappanhabot fröcskölő mosónő, és a Kötöny-pusztai répakapáló
napszámoslányok dalkincse volt ez, általam sosem hallott szövegekkel és nagy gondot okozó dallamokkal. Anyai ágon hajdani zenészcsaládból származom — például
először hallott dallamokra is tudtam már tercelni; valamelyes zongoratanuláson
estem át, s így a némileg gyakorlott dur-moll zeneiségemmel kottázni kezdtem e
dalokat. Ez azonban, nagy szégyenemre, sehogysem akart sikerülni. így például
C-dúrban sokszor b-t kellett írnom, d-mollban meg feloldani a b-t — ki érti ezt?
63

Zongoratanárnőm tanácstalan volt, énektanárom pedig (Kacsóh Pongrác tanfolyamának átképzettje) nem akarta megérteni a kérdést. Az egyoldalú dúr-moll zenepedagógia ideje volt ez. Hosszas tanácstalanság után mégis kitaláltam valamit.
A lexikonhoz fordultam s onnan tudtam meg, hogy „egyházi" skálák is vannak.
Segítségükkel megoldottam a magam izgalmas kérdését: paraszt énekeseim mixolíd,
illetőleg dór hangnemben énekeltek.
Zenei nyomozásom eredménye ú j gyűjtésre sarkallt. Már jócskán telt a kottafüzetem, amikor az 1925—26-os tanévben gimnáziumom diákpályázatot írt ki dallamaikkal együtt gyűjtendő népdalokra. Örömmel adtam be pályázatomat 44 népdallal, köztük hosszú szövegű balladákkal. A júniusi záróünnepélyen hirdette ki az
eredményt Bertalan tanár úr. Két pályamunka érkezett be s a díjat Bor Imre
iskolatársam nyerte meg száz „legnépszerűbb népdal" összegyűjtésével; kiemelte
tanárunk a halasi Murgács Kálmán, a nagyhírű Fráter Lóránd és mások nótáit.
Iskolatársam szegényparasztok gyermeke volt, s kenyérkeresetből bőgőzni szokott
kisebb cigányzenekaroknál. De a tanár úr jellemezte az én kisebb gyűjteményemet
is: „A másik pályázó Bartók Béla tévedéseibe esett."
Ekkor hallottam életemben először Bartók nevét. Nem így édesanyám, aki otthon elővett a leánykori dobozából egy névjegyet: özv. Bartók Béláné. A névjegy
hátulján kézírással a pozsonyi tanárnő elbocsátó jelmondata volt a tanítóképezdét
végzett kedves növendéke számára: „A mester több, mint az ezermester." Édesanyám
Pozsonyban hallotta hangversenyezni a szőke Bartók Bélát, „tévedései"-ről azonban
semmit sem tudott.
Kudarcom nagyon bántott. Végigjártam énekeseimet, de nem lettem okosabb:
a kottákon nem volt javítani való. Talán nem gyűjtöttem eleget, vagy szűk az énekesköröm? Szerencsére többször is kijutottam a környékbeli pusztákra: Kötönybe,
Bodoglárra, Zsanára. Barátok, halasi parasztfiúk vittek az ismerőseikhez, akik szívesen énekeltek; számukra még érdekes is volt, hogy a leírt gombócokból mindent
kiénekel a városi legényke. A tapasztalatom nem módosult: itt is „egyházi" hangnemekben énekeltek a juhászok, gulyások, napszámosok.
Egyetemi és zenekonzervatóriumi éveim alatt Szegeden sok minden megvilágosodott előttem. A Tisza-parti nagy Somogyi-könyvtárban megtaláltam Bartók Béla
A magyar népdal című alapvető művét, amelyből a magyar zenefolklór egészét megismertem, benne a parasztdalok stílusrétegeit és típusaik fő példáit. Elégtétel lett
számomra ez a mű, mert igazolta lejegyzéseim helyességét, és feloldotta aggályaimat. Vakációkban hazajárva, kezdtem kritikus szemmel nézni a hajdani környezetemet. Rendszeres újság- és folyóirat-olvasó lettem s így megösmertem azt a hivatalos fővárosi és tudatlan vidéki frontot, amely Bartók és Kodály ellen puskázott,
de a haladókét is, amely visszalövöldözött rájuk. Persze az is kiderült,"'hogy a kiskunhalasi Bertalan tanár úr Bartók vihart okozott könyvének megdöntésére és Hubay Jenő lesújtó véleményének támogatására írta ki annak idején a népdalgyűjtő
diákpályázatot. Szeged fejlett zeneéletében szintén az ellenzők tábora uralkodott. Az
ú j zene előadására irányuló tárgyilagos kezdeményezések sorra hajótörést szenvedtek
a helybeli Filharmonikus Zenekar és a nagyobb kórusok tagjainak ellenszenvén: a
parasztvárosok egyik központja nem ismerte fel a paraszti népkultúra megújító
erejét.
Az egyetemi fiatalság körében azonban hívei is. támadtak. Tápay Szabó Lászlónak, az Est-lapok csillagos cikkei írójának újságíróképző előadásain 1929-ben megismerkedtem Buday György fiatal rajzművésszel, a későbbi világhírű fametszővel,
aki barátokat gyűjtött maga köré és megteremtette a Szegedi Fiatalok Művészeti
Kollégiumát. Központi témánk az agrárnépesség szociális nyomorának elemzése
volt, de a parasztság folklórértékeit is felmutattuk. Tanyai kiszállásaimról — nem
kis veszedelemmel — cikkeztem a szegedi Délmagyarország című napilapban (1930)
s a fiatalok Szegedi Kis Kalendáriumában (1932) közreadtam 9 parasztdallamot (több
szöveggel) Buday György illusztrációival. Kibővült a kiskunhalasi népdalgyűjtésem
64

is, és már valóban a Kiskunságot képviselhette. Bartók könyvének rendszerét utánozva, gyűjteményemből 120 népdalt sajtó alá rendeztem, és összehasonlító tanulmányt írtam róluk. A kollégium könyvsorozatot indított Buday Boldogasszony búcsúja című fametszetsorozatával 1931-ben, és 1934-ben Radnóti Miklós Üjhold című
verskötete, valamint Ortutay Gyula Nyíri és rétközi parasztmesék című gyűjteménye

ÍUUyuf

Jt. C w & ű , « *

Lcr

¿Jj-

' áyf. — üAuct^f Ült- [/firfa,

i ^ S k a c i j e t J a ^ .

f

fa.

te**

AfajoA.

mM->. SÖe

(U

A

H
- G&d&b

elf*pJLu.{
5 Tiszatáj

nJktJo 'jJJ-

^tkéiku.

k^TeutJi
tiy

¿¡g'fayto

OJ&jhJÜ.
pLtK
65

után a „Kiskunsági parasztdalok"-at is meghirdette. Ekkor lépett be életembe ú j r a
Bartók Béla, de most már személyesen.
A szegedi hangversenyrendező iroda ugyanis plakátokon Basilides Mária és
Bartók Béla együttes Schubert-estjét hirdette a Tisza Szálló nagytermében 1935
kora tavaszára. Buday Györggyel együtt megvettük olcsó jegyeinket, én azonban —
előre kitervelve —, a hangverseny napján még délelőtt fél 12 órakor elvittem gyűjteményemet Bartóknak. A Tisza Szálló portáján az első emeletre irányítottak, ahol
egyenruhás boyt találtam. Névjegyem nem lévén, csak egy papírlapra írtam a nevemet azzal, hogy 120 népdalt hoztam Kiskunhalasról. A boy bevitte az írásomat a
folyosó egy távoli szobájába, majd újból megjelent és intett, hogy jöhetek. Izgatottan siettem oda, hogy bemenjek, de az ajtó mögül megszólalt egy fátyolos tenorhang: „— Bocsásson meg, kérem, de most nem vagyok olyan állapotban, hogy önt
fogadhatnám; a gyűjteménye azonban nagyon érdekel, és szívesen átnézném a hangverseny után a szálló éttermében, ahol majd vacsorázom." Elnézést kértem az alkalmatlankodásért s megígértem, hogy a hangverseny után felkeresem. Távozásomkor
a boy felvilágosított, hogy pihen a művész űr.
A koncert telt házzal folyt. Mi, kevés pénzű diákok a fénylő parkettes táncterem legvégén, a széksorok mögött ácsorogtunk. A taps felzúgott, amikor Basilides
Mária, Operaházunk híres altja hosszú fekete ruhában, egyszerűen hátrafésült sötét
hajjal megjelent a dobogón. Engem azonban most csak az őt követő kísérője, Bartók
Béla érdekelt. Már ötven év fölött volt, őszülő világos hajjal, alacsony termetű, és a
hosszú szárnyú frakkjában rendkívül vékonynak tűnt. Ö hát az a zeneszerző, aki
nemcsak a magyar, hanem az egész világ zeneéletét a sarkaiból fogja kifordítani.
És ez a művész most egy másik zenei birodalom: az osztrák népzene nagy folyamszabályozójának, Schubertnek „tiszta forrás"-ait buzogtatta. Mint ének- és zeneszerző növendék, Bartók Béla bal kezétől hallottam először, hogy Schubertnek
basszusai, éspedig hatalmas basszusai vannak!
A hangverseny szünetében Buday György kívánságára együtt tisztelegtünk Bartóknál; szóltam Schubert basszusainak értelmezéséről, ő azonban az érdemeket áthárította a „kitűnő művésznő"-re, és a kiskunsági népdalgyűjtésemről akart hallani.
Tájékoztattam őt halasi élményeimről, a diák-népdalpályázatról és gyűjteményem
állásáról, amit majd be fogok mutatni. Buday György is így emlékszik meg erről
egyik levelében. A koncerten Bartók a saját műveiből is zongorázott; s ez volt a
kialakult ú j magyar zene megszólalása Szegeden; a ma már népszerű kompozíciói:
Este a székelyeknél, Medvetánc, Allegro barbaro akkor még szinte ismeretlenek voltak Szegeden. A hallgatóság azonban nem volt elfogult, itt a hívek voltak többségben, s mindkét művészt melegen ünnepelték.
A hangverseny után a Tisza Szálló épülettömbjét kerülgettem sokáig, be-belesve
az ablakfüggönyökön és olykor az ajtón is. Az étteremnek alig volt közönsége —
az országos szegénység, pénztelenség korszaka volt ez —, könnyű volt hát felfedeznem Bartókot egy kis társaságban, Basilides Máriával és férjével, Péterfi István
budapesti zenekritikussal, továbbá két-három szegedivel, köztük az egyik helyi lap
zenei rovatvezetőjével. Kivártam vacsorájuk végét s ekkor egy pincér útján jelentkeztem. Bartók azonnal felkelt, elébem jött, egy távolabbi asztalhoz tessékelt, s az
átnyújtott „Kiskunsági parasztdalok" című kottacsomót laponként kezdte olvasni.
Teljes csendben ültünk egymás mellett, a cigányzene sem szólt. Boldog voltam,
hogy azt a munkát, amelyet halasi és szegedi környezetemben senki sem értett meg,
a legilletékesebb Mester figyelemre méltatja. De még egy meglepetés is várt rám.
Bartók persze azonnal észrevette kéziratomban a saját rendszerét, és egy-egy halk
félmondat után újra elmerült a dalokban. A 120 közül körülbelül a harmincadikig
jutott, ekkor két kezét rátette a kottákra és rámnézett: „— Amint látom, ez komoly
gyűjtemény. Nincs értelme, hogy most végiglapozzam és felületesen mondjak önnek
véleményt. De ha megbízik bennem, magammal vinném a gyűjteményét, és részletesen átnézve, megírnám róla a véleményemet."
Boldogan hagytam nála gyűjteményemet egy olyan bevezető tanulmánnyal,
66

amelyben dalaimat az ő könyvével és jegyzeteivel vetettem össze. A Tisza partján
járkáltam fel-alá éjfélen túl is, és örömmel volt tele a szívem. Kissé talán búsított
a „ha megbízik bennem" kifejezése, hiszen senki másban, csak benne hittem, akinek
„tévedéseibe" estem, amikor önkéntelenül hátat fordítottam Bertalan tanár úr reménytelen szélmalomharcának. Az igazi népdalok ismeretében egy ú j zenekultúra
felé tapogatóztam, s íme, ezen a Bartók-esten már közel éreztem a szárnysuhogását.
A népi kultúra ilyen áttételes formája akkor még kevesek tápláléka volt, hiszen a
gyökereit, a paraszti népdalt is alig-alig ismerték. A legközelebbi társadalmi környezete, az alföldi tanult réteg csak a torzult formáit észlelte: az ittas parasztok
garázda nótázását, s lám, a múzeum előtti halpiac egyik halászcsárdájából (hajdan
ónozó Poldinéról volt híres) most is duhaj részegek bömbölték a Kiskunság nótáját:

Poco

r u b a t o , ^

0——i
í'?
^

*

é

—

72

m

f

y
Há-roin

=

i-s

J

ké-ve

Ü n — I — T
d
v
4

( - 4 - ^
- l e s ii á d ,

/

i
I —
f - v — ^ — t

.
-j,

T a g a d d mög b á t a -

-

{

— ^ — i — ? — f —

'
V
Mög-ta-ga-dom,el
\
*

•

0
r
y—*—é

— r ~

*
le-ve

3

Er - ted,kedves

pád,

a-nyád!

s

V
is

. .
r"*

i

ú a - g y om,

r
j
s)—
kis an

I
4 t

f

i
-

r r rvH / f

gyalom!

A várakozás ideje következett, kétségekkel és bizakodással. Múltak a hetek, s
egy áprilisi napon Buday György csomagot lobogtatva fogadott, amely a Szegedi
Fiatalok Művészeti Kollégiuma címére érkezett. A népdalgyűjteményem volt Bartók
Béla levelével:
Budapest, II. Csalán út 27.
1935. ápr. 20.
Igen tisztelt Szomjas Űr!
örömmel olvastam végig tanulmányát és a kótapéldákat. A fő baj az — amiről ön
persze nem tehet —, hogy nem ismeri az egész anyagot, illetve hogy annak csak
aránylag kis része állott rendelkezésére összehasonlítás céljából. Ez a körülmény
meglehetősen megnehezíti az összefüggesek helyes meglátását. Részletes
megjegyzéseimet a kéziratába írtam be ceruzával. Sok szerencsét kívánok további
munkálkodásához és maradok igaz tisztelettel
kész hive
Bartók Béla
5*

67

N. b. Azt az állításomat, hogy csak tempó giusto régi hetes van, továbbra is fenntartom. Igaz ugyan, hogy férfiak, legények majdnem mindig és mindent, igy
az ilyen heteseket is rubato énekelnek. De ez szerintem romlás, mert ezek a
l-esek funkciójuk közben (tánc, mulatság) csakis tempó giusto-ban
jelennek
meg, asszonyok nagyobbrészt igy is éneklik őket máskor is. Ha a férfi-előadás
rubato-ját lényeg-hez tartozónak akarnók elfogadni, akkor azt kellene
kijelentenünk, hogy csak tempó giusto dallam egyáltalán nincs is.
A „Kiskunsági parasztdalok" gyűjteményét a kollégium 19. sz. kiadványaként
állandóan hirdette — ezt e sorok írásakor Radnóti Miklós Ú j hold című nekem
dedikált verseskönyve hátlapján látom viszont —, de mégsem jelenhetett meg. Előfizetője ugyanis csak négy akadt, ahogyan ezt akkoriban Buday Györgynél, a nála
vezetett nyilvántartásokból magam is láttam, a kollégiumnak pedig tőkéje nem volt.
De minden méltatlankodásom a kapitalista gazdasági krízis ellen szólt, hiszen 1935ben maga Bartók Béla is csak a saját költségén tudta megjelentetni román kolindagyűjteményét. Budapestre kerültem, és éveken át kerestem kiadót a „Kiskunsági
parasztdalok" részére, de a ránkszakadt háború mindent lehetetlenné tett. Benyújtott gyűjteményemet csak a negyvenes évek végén kaptam vissza 22 dal híjával.
E veszteség később megtérült, hiszen élethivatásom éppen az etnomizikológia lett,
és két évtizedes magnetofonos népdalgyűjtésem hatezer felvételt eredményezett,
köztük a Kiskunság 18 községe háromezer-ötszáz népdalvariánssal szerepel. Korai
gyűjtésem is belesüllyedt a Magyar Tudományos Akadémia százezernél több példányos népdal-állományába, s egy-két kivételesen egyedülálló dallam mellett a többség csak népzenei korképet és időpontot rögzít.
Bartók szerencsekívánatait a további széles körű munkámmal köszöntem meg,
de még ma is dolgozom egy tájegységi népdal-összefoglaláson, amelynek a címe:
„Dalol a Kiskunság".
SZOMJAS-SCHIFFERT GYÖRGY

Megjegyzések Szomjas-Schiffert György írásához
Szomjas-Schiffert György emlékezése fontos részletekkel gazdagítja a Bartók és
a Szegedi Fiatalok Művészeti Kollégiuma kapcsolatáról szóló eddigi ismereteinket.
Ugyanakkor szükségessé teszi több, korábban publikált adat helyesbítését.
Buday György az 1970. december 27-én e sorok írójának, majd 1973. június 26-án
Szomjas-Schiffertnek küldött levelében a szegedi Tisza Szállóban lezajlott személyes találkozást 1931 őszére helyezte. Budayt feltehetően az tévesztette meg, hogy
Szomjas-Schiffert kiskunhalasi népdalgyűjtésének egy része 1932 elején, az az évi
Szegedi Kis Kalendáriumban látott napvilágot. Buday adatát e sorok írója — némi
kétkedéssel ugyan — átvette, és a Bartók és a Szegedi Fiatalok című írásában (Tiszatáj, 1971. 3. sz. 254.) tévesen két találkozásról tett említést: egy 1931. éviről és Buday
1935. március 9-én a kollégium nevében Bartókhoz írott, ma a Bartók Archívumban
található levele alapján egy 1935. éviről.
Péter László Bartók és Szeged című tanulmányából (Tiszatáj, 1965. 9. sz. 696.)
tudjuk, hogy Bartóknak 1931-ben nem volt koncertje a Tisza-parti városban. Szomjas-Schiffert emlékezése és az általa közölt Bartók levél, valamint Buday 1935. m á r cius 9-én Bartókhoz írott levele alapján immár teljes bizonyossággal megállapítható:
Bartók és a Szegedi Fiatalok között Szegeden találkozás csak egyetlen alkalommal
jött létre, mégpedig Bartók és Basilides Mária 1935. március 9-i szegedi hangversenye alkalmával, a hangverseny napján. Buday e napon írott leveléből, melyet e
sorok írója 1971-ben teljes egészében közölt, egyébként az is kiderült: a kollégium
68

tagjai arra számítottak, Bartók a hangversenyt követő napon Szegeden marad, vagy
a hangverseny napján már korán Szegedre érkezik, s mód nyílik hosszabb találkozásra. Budayék azt tervezték, hogy beszámolnak Bartóknak törekvéseikről, eddigi
munkásságukról, megmutatják neki a város népi jellegzetességeit, az alsóvárosi
templomot és a napsugárdíszes parasztházakat. Mikor nyilvánvalóvá vált, hogy erre
nem kerülhet sor, a hangverseny előtt Buday a kollégium nevében üdvözlő levelet
küldött Bartóknak, és eljuttatta hozzá a kollégium kiadásában megjelent Book of
ballads című fametszetkönyvét. Ezek után az előzmények után került sor a hangverseny szünetében a személyes megismerkedésre.
A hangverseny műsora, melyet a Bartók Archívumban található műsorlap alapján ismerünk, arról tanúskodik: Bartók és Basilides Mária a szegedi hangversenyt
arra használták fel, hogy az ú j magyar zenének híveket szerezzenek. Schubert elhangzott dalai voltaképp csak bevezették a műsor fő részét: Bartók 15 magyar parasztdalából ballada és régi magyar táncok, I. Rondó, Este a székelyeknél, Medvetánc, Allegro barbaro című zongoradarabjának, ö t ú j magyar népdal, Régi keserves,
Bújdosó ének, Két párosító, A rab, Tréfás dal és Kanásztánc című népdalfeldolgozásának, valamint Kodály Magányosság, Búsan csörög a lomb, Elfojtódás és a Farsang búcsúszavai című dalának előadását. A koncert magas művészi színvonala,
nagy közönségsikere és élénk sajtóvisszhangja Budayék számára saját, Bartókéval
rokon törekvéseik helyességét igazolta.
CSAPLÁR FERENC

ZOMBORI LASZLÖ: H A V A S T A J

69

Moholy-Nagy László ismeretlen fényképei
és elfelejtett versei
Itthon készült fényképei közül eddig mindössze egyet ismertünk, amely 1919
őszén készült a Szegeden tartózkodó és kiállító művészről. A portréfölvételt Hézer
Béláné szül. Fischof Ágota (1895—1976), a szegedi Somogyi-könyvtár egykori munkatársa őrizte meg. (A művész arcképét — más dokumentumokkal együtt — a
Tiszatáj 1975. évi 3. száma műmellékleten közölte.)
1974-ben újabb fölvételekről kaptunk hírt. Egy külföldön élő magyar zongoraművésznő — miután olvasta Dénes Zsófia Szivárvány
(Gondolat, Bp. 1970) című
kötetét — közölte az íróval, hogy a világhírű művész két verse és két fényképe van
a birtokában. A művésznő, Mrs. B. Freed szül. Neuwald Margit személyéről annyit,
hogy 1898-ban született Érsekújváron, majd édesanyja korai halála után Szegedre
került a nővéréhez. A városi zeneiskolába járt, tanára Zucker Simon (1863—1927)
zongoraművész volt. Az iskola igazgatójának, Király-König Péternek (1870—1940) a
véleménye szerint Neuwald Margit volt az intézet legtehetségesebb növendéke. Évtizedek óta Angliában él, ahol sikeres zongora- és orgonahangversenyeket adott.
(Legutolsó levelében közölte, hogy a két fölvételt a szegedi Somogyi-könyvtárra
hagyja.)
A 17 éves szegedi gimnazista Nagy Lászlónak megtetszett a zeneiskolás Neuwald
Margit. Gyakran megvárta és hazakísérte. A művésznő emlékezése szerint Nagy
László nem volt udvarló típus, nem mondott bókokat. Komoly, művelt, érdeklődő
fiatalember volt, akit a szegedi diáktársadalom fontos tagjaként ismertek. Nagy Laci
két verset, és nem sokkal később két fényképet küldött neki. A művésznő a dokumentumokat eljuttatta Dénes Zsófiának, de akkor nem került szóba a fölvételek
közlése.
Amikor az 1976-ban megtalált Moholy-Nagy-verseket akartam közreadni, levélben érdeklődtem Dénes Zsófiától a képek hollétéről. Meleg hangú választ kaptam:
Neuwald Margit a Budapesten élő — szintén a szegedi zeneiskolában tanult —
unokahúga útján küldte el neki a fényképeket. Címének ismeretében őhozzá fordultam. Gyorsan és szívélyesen válaszolt: megígérte, hogy levelet ír Angliába, és elkéri
a képeket közlésre. (Kívánságát tiszteletben tartva, a nevét nem írom le.) 1977.
április 30-án kelt levelében értesített az örvendetes tényről, hogy a művésznő átengedi közlésre a két képet.
Az egyik a 17 éves Nagy Lászlót ábrázolja. A képkivágás alakjából következtetve hivatásos fényképész munkája. A kép hátoldala — az akkori szokásnak megfelelően — levelezőlapként szolgált. Ezen a következő szöveg van:
Neuwald Margit
úrleánynak
Érsekújvár
Most már (ha esetleg megijedne rossz kinézésemtől)
megnyugtathatom,
hogy jobban nézek ki. Egy másik fölvételt majd levélben küldök.
Kezeit
csókolja
Laci
A postára adott kép hátoldalán Mohol község postabélyegzője van, a bélyegzés
kelte olvashatatlan. Az említett „másik fölvétel" ismert időpontját figyelembe véve,
ez a kép 1912. május vagy június havában készülhetett. Készítésének helyét illetően
csak következtetni tudunk. Valószínűsíthető, hogy Nagy László valamelyik szegedi
fényképésznél rendelt több képet, és ezekből egyet az iskolai év befejezése után
Moholon adott föl.
Neuwald Margit az ígért másik fényképet is megkapta. A kép bal oldalán, ka71

lapját térdén tartva ül a későbbi művész. Mellette öccse, Ákos Az Est 1912. június
27-i, csütörtöki számát olvassa. (A dátumot ifj. Szabadi Tibor szegedi fényképészmester által készített nagyítás olvasható részei alapján, dr. Berezeli A. Károlyné, a
Széchényi Könyvtár munkatársa azonosította. Segítségüket e helyen is megköszönöm.) Ez már amatőr fölvétel, minden bizonnyal 1912. június 27-én, Moholon készült. Nagy Ákosról (1896—1939 körül) ez a második fönnmaradt fénykép. A 19 éves
orvostanhallgatót behívták (1915), és szinte napok alatt orosz fogságba esett. A h á ború után a Szovjetunióban maradt, magas rangú diplomáciai tisztségeket töltött be,
a hírek szerint nagykövet is volt. A legidősebb testvér, a Budapesten élő Nagy Jenő
(sz. 1891.) szerint koncepciós per áldozata lett.
*

Magától Moholy-Nagytól tudjuk, hogy gimnazista korában írónak készült. Németh Antal körkérdésére válaszolva 1924. július 18-án ezt írta: „6—7 éves korom
óta rajzolok. 12 éves koromban verseket kezdtem írni. Kezdő iskoláskorom óta
olvasgattam, időnként faltam a szépirodalmi könyveket. író szerettem volna lenni,
és Dosztojevszkyt tartottam az »írónak-«." (Kampis Antal: Moholy-Nagy Lászlóról.
= „Bauhaus" szám. A Művészettörténeti Dokumentációs Központ Közleményei. III.
Bp. 1963.)
Verseinek és novelláinak kéziratait Nagy Jenő évtizedeken át őrizte, végül a
második világháborúban megsemmisültek. Ma alig néhány versét ismerjük. Péter
László a Tiszatáj 1972. évi 8. számában négyet közölt. A Szerelmes verseket..
(1911)
és az Anyám (1912) című a Szegedi Naplóban, míg A diadalmas nyak (1918) és az
72

Idegen titkok sürgönydrótjaként
(1918) című Hevesy Iván öt számot megért folyóiratában, a Jelenkorban (1917—1918) látott napvilágot.
A Neuwald Margithoz írott két versikét Dénes Zsófia közölte a Magyar Nemzet
1974. augusztus 4-i számában, de olvasható a Tegnapi újművészek
(Kozmosz, Bp.
1974.) című kötetében is. Kiegészítésül csak annyit, hogy az Árnyas platánok
alatt...
kezdetű vers egy újszegedi élmény kapcsán keletkezett. Itt ült Nagy László „a fák
alatt", itt találkozott a társnőivel séta közben francia társalgást gyakorló Neuwald
Margittal.

N A G Y Á K O S S A L MOHOLON

Bodri Ferenc cikkéből (Tiszatáj, 1972. 8.) tudjuk, hogy Moholy-Nagy 1918 decemberében Babitsnak is küldött néhány költeményt, melyeknek nyoma veszett.
Eddig tehát mindössze hat verset ismertünk a művésztől — magyar nyelven.
(Néhányat angolra fordítva közölt Sibyl Moholy-Nagy a férjéről írott, 1950-ben
megjelent könyvében.)
A most közreadott négy verssel együtt immáron tízre nő az ismert MoholyNagy-versek száma. E költemények az 1910-ben indult szegedi
Délmagyarország
hasábjain jelentek meg. Egyelőre nem tudjuk, hogy a gimnazista Nagy László hogyan került kapcsolatba 1911-ben a Szegedi Naplóval és 1912-ben a Délmagyarországgal. (Talán a nagybácsira, dr. Nagy Gusztáv ügyvédre tekintettel közölték a
diákköltő verseit.) A Délmagyarország irodalmi rovatának színvonalát ebben az
időben olyan nevek határozták meg, mint Gorkij, Ady, Kosztolányi stb. A lap 1912.
október 27-i, vasárnapi számának tárcarovata egyszerre három verset közölt a
középiskolás diáktól:

73

EGY FEHÉR H Á Z E L Ő T T
Egy fehér ház előtt fehér ruhás lány áll.
Én szembe véle nézem a sarokrul
Mozdulatlanul.
Két szív az őszies, bágyadt
hangulatban.
A lány se moccan. Egymást nézzük
merőn
A déli verőn.
Kis, tömzsi árnyékok gubbasztnak a földön
S előttünk a légben lustán lebegnek
Száraz levelek.
Alomlátó szemmel nézek a leányra:
A ruha és fal lassan
egybeolvad...
C, Vera: hol vagy?

L E Á N Y JÖTT A Z Ő S Z B E N
Jött a leány. Gyászruhéis. Szőke.
Halvány kis fiú futkosott
előtte.
Az égen úsztak fehér
felhőcsodák.
Gsz ülte a nyár halotti torát.
Kocsik zörögtek. Megdöngött a járda —
A vágy megejtőn karját felém tárta.
Messze búgva egy villamos
csengetett.
— Hogy ebbe a lányba szerelmes
leszek.

V Á R O K A Z ESTBEN
A felhőborított hold néha rámnéz,
Ahogy bolygok a gázlámpák alatt;
A fáknak árnyékát hosszan elnyújtja
S élesen kivág egy-egy tűzfalat.
Nem messze tőlem párjával boldogan
Az utcasarkon egy cseléd nevet:

Üjjongó szíve szerelemmel
telve,
Hogyne dicsérné hát az életet.
Én meg reményt vesztve tekintek
körül,
Meglapulva a vak falak mellett.
De szomorú is várni a leányra,
Ki tán előttem már mással elment.
A három, egymás után közölt vers alatt található az aláírás: Nagy László. Látszik, hogy a diákköltő gondosan válogatott, különböző formában írott verseket adott
át közlésre, önálló hangvételt az utolsó éves gimnazistától nem várhatunk. A „déli
verőn" előfordul Aranynál is (Tetemre hívás), de inkább Adytól (A
Tisza-parton)
vehette át. Van olyan sora (Jött a leány. Gyászruhás. Szőke.), amely Reviczky hatását mutatja. (Volt egyszer egy leány, / J.örándos, szőke kékruhás...).
Dr. Kőszeginé
Tömörkény Erzsébet (sz. 1897.) e hasábokon (1975. 3.) 63 év távlatából is emlékezett
a Leány jött az őszben című versre. Nem gondoltuk, hogy ilyen hamar előkerül.
A következő, szintén Nagy László aláírású vers a Délmagyarország 1912. november 1-i, pénteki számában jelent meg:

H A L O T T TESTVÉRKÉIM
Halott testvérkéim jöttek el hozzám
S magukkal hozták régi arcomat.
Nagy, kék szemükkel én néztem magamra
S szívem ijedten, furcsán
megdobbant.
Gyerek-emlékek:
örömök, bánatok —
Űjra éreztem mind az ízeket.
S két kis testvérem: nénikém és bátyám,
Csengőn, édesen, vígan nevetett.
És az éjszakában hárman
nevettünk:
Három hancuzó testvér, kis gyerek,
Kik még nem ismertük, meg se kóstoltuk
E félbehagyott kicsi életet.
Az első két sor (Halott testvérkéim jöttek el hozzám / S magukkal hozták régi
arcomat.) Ady Egy ismerős kisfiú című versének hatását mutatja. (Az a kisfiú jár
el hozzám / Mostanában, nevetve, holtan, / Aki voltam.)
Nagy Jenő szíves közlése szerint az elhalt fiútestvért Sándorkának hívták. Lánytestvérük csecsemőkorában halt meg, emléke elmosódott a családban.
Dénes Zsófia a már említett cikkében bocsánatot kért a művész emlékétől a
két diákkori versike közlése miatt. Szavait vonatkoztathatjuk a most közreadott négy
versre is:
mégiscsak dokumentum arról — és ezért is adom közre — hogy
tizennyolcadik évében hol tartott az a fiú, aki egy évtized múlva a világ legforradalmibb építészeti és képzőművészeti magasiskolájának tanára, sőt egyik főpillére
lett."
APRÓ FERENC

75

LENGYELORSZÁG

A leng/el „Vér és arany"
„Nagy adóssága a lengyel költészetnek önmagával szemben Ady felfedezése" —
jegyezte meg két évvel ezelőtt a Magyar költök antológiája (Antologia poezji w?gierskiej) Ady-blokkja kapcsán Spiró György. Joggal. Ez az egyébként kitűnő — a
Tiszatájban is méltatott — „antológia nem kelti fel iránta az érdeklődést". Az Adycv vitathatatlan eredményei közé tartozik, hogy a szellemi közeledés e szemetszúró
suvadását feltöltötte; megjelent a lengyel Ady-kötet. A könyvecske, amely a krakkói Irodalmi Kiadó Humánum est legújabb keletű sorozatában látott — rekordgyorsasággal — napvilágot, nemcsak szép kiállításával tűnik ki, hanem rendkívül
gondos előkészítő munkáról tanúskodik. A válogatás olyan ember keze nyomát viseli
magán, aki nemcsak érti, hanem szereti is Adyt. Jerzy Róbert Nowak, aki a magyar
kultúra, történelem és irodalom megannyi területéért indított már „hódító h a d j á r a tot", ezúttal is győzelmet aratott.
A lengyel „Vér és arany" (Zloto i krew) arányos pontossággal veszi számba
Ady költészetét az 1906-ban megjelent versektől az Üdvözlet a győzőknek-ig. A Kazimiera lllakowiczówna
fordításában megjelent hagyományos nyitó vers, a Synem
Goga i Magoga, többszörös jelkép. Nemcsak a századforduló Magyarországában fellövelő forradalmi szellemiségé, hanem a II. világháborúban Hitler által „leírt" lengyel értelmiség cselekvő élniakarásáé is. Tadeusz Fangrat és lllakowiczówna
különálló munkáinak eredményeként már 1943-ban megjelent — párszáz példányban —
két kis Ady-válogatás Magyarországon. Olvasói lengyel menekültek voltak, akiknek himnusza lett az — lllakowiczówna által átültetett — Ének a Visztulánál. Ady
tehát egy kivételes hamleti helyzetben, amikor a koponya is megszólal, hatni tudott
a lengyel olvasóra. Ez azonban csak viszonylagosan mérvadó.
Mit jelenthet Ady egy mai lengyelnek? Kötetzáró tanulmányában ezt a kérdést
Jerzy Róbert Nowak is felteszi; vajon Ady eljuthat-e a lengyel olvasóhoz, „megérzik-e és megérthetik-e, ki volt a magyarok számára ez az oly mélyen magyar
költő?" Maga adja meg a feleletet: „ . . . t a l á n éppen nekünk lengyeleknek, akik
Norwidon, Wyspianskin és Zeromskin nevelkedtünk, sokkal könnyebb lesz, mint
másoknak megérteni Ady jelképeit, vágyait és keserveit." S Jerzy Róbert
Nowak
ezzel a reményével már el is helyezte Adyt a lengyel irodalom nagy örökéletű alakjai között. De ahhoz, hogy a költő valóban ne olvadjon be a századforduló modernizmusa — (Mloda Polska) — Adyval kortárs költőinek szürke tömegébe, ez elsősorban a fordítások milyenségétől; a fordítóktól függ.
A Magyar költők antológiájának ismeretében tulajdonképpen nem mondhatjuk,
hogy meglepetés számunkra az átültetett versek jelentős részének meggyőzően m ű vészi színvonala. Lengyel költeményeket olvasunk, amelyeket nem foltoztak össze a
fordítók agyának izzadságcseppjei. Ady költészetének hajóján Tadeusz
Nowak,
Bohdan Zadura és Józef Waczków bontották a leghatalmasabb és legszebb vitorlákat, hogy szellemét a lengyel irodalom hömpölygő vizeire röpítsék. Tették ezt annak
76

a felelősségnek tudatában, hogy Ady általuk életre keltett szavai a lengyelséget is
megmérik és megítélik, mintha Norwid, Zeromski és Wyspianski szólna általuk.
Józef Waczków rutinos, jó fordító, munkáját némileg megkönnyítette, hogy a legjelentősebb Ady-költemények neki jutottak. Jól megfelelt a rábízott feladatnak.
Tadeusz Nowakot tehetsége, költői szelleme átlendítette azokon az ellenérzéseken,
amelyeket bizonyos versekkel szemben táplált. Arany, Vörösmarty, Nagy László
kongeniális fordítója ezúttal is megőrizte színvonalát. Már az antológia anyagából is
kiugrottak a fiatal Zadura fordításai, kicsit patetikusan azt is mondhatnánk, ő az
Ady-kötet igazi hőse, Ady legmagávalragadóbb szövetségese. (Jaroslaw Iwaszkiewicz
nagyon szigorú bírálatában e három fordítóról egy szót se ejtett.)
Vajon eljuthat-e Ady a lengyel olvasóhoz? — ezt a kérdést mi tesszük fel. Eljuthat-e, ha kötete csak 1500+180 példányban jelent meg? És tudjuk, hogy ebből a
varsói Magyar Kulturális Intézet megvásárolt 200 példányt. Vajon e l j u t h a t - e ? . . .
A kötet előkészítő munkálataiban részt vettek Kerényi Grácia és Király István.
KOVÁCS ISTVÁN

Ady ünnepei Lengyelországban
A magyar történelem, irodalom haladó hagyományainak lengyelországi népszerűsítésében az utóbbi néhány évben jelentős előrehaladás következett be. A magyar
irodalom egy-egy kérdése — többek között — műfordítói konferenciákon, tudományos előadásokon és irodalmi esteken került a szakemberek, illetve a szélesebb
közönség elé. Történelmi vonatkozásban az ú j - és legújabb kori témák, a XX. századi internacionalista és antifasiszta (németellenes) együttműködés, illetve a XVIII.
századi magyar—lengyel kapcsolatok kérdései kerültek megvitatásra. Az eredmények felnagyítása nélkül el kell ismerni, hogy az utóbbi nyolc-kilenc évben a könyvkiadás területén (is) jelentős eredmények születtek.
A Bojtár Endre és Kerényi Grácia gondozásában megjelent Lengyel
költők
antológiája (1969) régi adósságot törlesztett. Kovács Endre. Magyar—lengyel
kapcsolatok a két világháború között (1971), majd a Magyarok és lengyelek a történelem
sodrában című könyvei (1973) jelentős mértékben bővítették ismereteinket. Hopp
Lajos A lengyel—magyar hagyományok újjászületése (1972), illetve A
Rákóczi-emigráció Lengyelországban
(1973) címmel megjelent munkái ugyancsak hézagpótlók
voltak. (Talán megemlíthető, hogy e sorok írója Lengyel menekültek Zala megyében a második világháború idején (1975) címmel a II. világháború idején Magyarországon élő lengyelekről jelentetett meg kismonográfiát.) Godó Ágnes a Magyar—
lengyel kapcsolatok a második világháborúban
(1976) című könyvében — többek
között — a magyar—lengyel antifasiszta kapcsolatokról olvashatunk. Csapláros István A felvilágosodástól a felszabadulásig (1977) című tanulmánykötete révén a magyar—lengyel irodalmi kapcsolatok területe vált ismertebbé. (Ezúttal nem vettük
számításba a fordításokat, a folyóiratokban, heti- és napilapokban megjelent írásokat, tanulmányokat.)
A mérleg lengyel oldalon sem rossz. Csapláros István válogatásában jelent
meg a Kocham twój kraj (1971) című, szép kiállítású verseskötet. Aleksander
Nawrocki válogatásában (előszavával) kiadták Petőfi Sándor verseinek válogatott gyűjteményét (1971). A Petőfi-évfordulóra (1973-ban) újabb kötet Csapláros
István és Lew Kaltenberg fáradozásának eredményeképpen jelent meg. A magyar irodalom lengyelországi népszerűsítésében az Antologia poezji
wqgierskiej
77

(1975) kiadása újabb jelentős állomás volt. Ugyanebben az évben jelent meg József Attila verseinek válogatott gyűjteménye, melyet Aleksander Nawrocki rendezett sajtó alá. Andrzej Sierosiewski Wegierska i polska powieéc historiczna
w
dobié romantyzmu
(1976) című könyve elsősorban a szakembereknek íródott.
A lengyel.—magyar történelmi kapcsolatok tárgyköréből is jelentős munkák
láttak napvilágot. Maciej Kozminski, Polska i Wfgry przed drugq wojna
éwiatown
(1970) című munkájában a II. világháború előtti év lengyel—magyar vonatkozásait
dolgozta fel. Jerzy Róbert Nowak, Wfgry 1939—1969 (majd Wfgry 1939—1974) m u n káiban (1971 és 1975) a háború alatti és az azt követő évtizedek történetét dolgozta fel röviden.
Egymás kultúrájának megismerése (megismertetése) területén ú j a b b és ú j a b b
igények merültek fel. A hiányosságok „tudása" minden bizonnyal újabb erőfeszítésre ösztönzi a magyar—lengyel kapcsolatokkal foglalkozó szakembereket: történészeket, irodalomtörténészeket, nyelvészeket, költőket és műfordítókat, valamint
kiadói szerkesztőket.
A varsói Magyar Kulturális Intézet évek óta azon fáradozik, hogy irodalmunk
haladó vonulatát, klasszikusokat és kortársakat itt Lengyelországban minél többen
és szélesebb körben ismerjék meg. Ilyen lehetőséggé váltak az Ady Endre születésének 100. évfordulója alkalmából szervezett különböző rendezvények: tudományos
szimpozionok, ünnepi irodalmi estek, kiállítások.
Ady és Lengyelország, Ady és a lengyel irodalom. Mennyire ismerik az egyik
legnagyobb, legjelentősebb magyar költőt Lengyelországban? Milyen költőnek t a r t ják, értik-e verseit? Többek között ezek a gondolatok foglalkoztatták a Magyar
Intézetben 1977. június 13-án megrendezett műfordítói konferencia szervezőit, előadóit. A konferencián Hegedűs Dániel igazgató bevezetőjében ismertette az Adyévforduló előkészületeit, Király István és Béládi Miklós — többek között — Ady
Endre jelentőségéről beszéltek.
A varsói Magyar Intézet, felmérve a lengyelországi lehetőségeket, a hazai irányelveknek megfelelően, együttműködve a varsói Egyetem Magyar Tanszékével, szép
és reális tervet dolgozott ki. Az Intézet a Nemzetközi Könyv- és Sajtó Klubok hálózatán keresztül a Lengyel—Magyar Baráti Társaságok segítségével széles körű szervezőmunkába kezdett. A költő korábban lefordított verseiből összeállított blokkot,
valamint Király István előadásának rövidített változatát bocsátotta a Nemzetközi
Könyv- és Sajtó Klubok, kultúrházak, iskolák rendelkezésére.
A lengyelországi Ady-megemlékezések többsége 1977 második félévére esett. 1977
szeptemberében a wloclaweki vajdaságban négy, a slupski vajdaságban három Ady
irodalmi est megtartására nyílott lehetőség. Október 24-én a Magyar és Lengyel
Rádió Irodalmi Osztálya, valamint a Magyar Intézet közös szervezésében ünnepi
irodalmi estet szerveztek. Az esten élvonalbeli magyar és lengyel színészek tolmácsolták Ady lengyelre fordított verseit.
Az Ady-megemlékezések egyik legfontosabb mozzanata a Magyar Intézet és a
varsói Egyetem Magyar Tanszéke szervezésében megtartott tudományos ülésszak
volt, melyen magyar, lengyel, szovjet, jugoszláv szerzőktől hangzottak el előadások.
Magyar részről — többek között — előadást tartott Székely György akadémikus,
egyetemi tanár, az ELTE rektorhelyettese, Szathmári István a bölcsészettudományi
kar dékánja, Czine Mihály egyetemi tanár, Krajkó András egyetemi docens, Csapláros István egyetemi tanár, Molnár István egyetemi adjunktus; Andrzej Sieroszewski, Jerzy Róbert Nowak. (Ez utóbbi két előadó a lengyel vonatkozásokat
emelte ki.) Bizonyos, hogy külföldön a varsói ülésszak volt az, ahol Ady költészete,
kora a legsokoldalúbban került bemutatásra. Tény, hogy Ady megismeréséhez a
tudományos ülésszak előadásainak — önálló kötetként való — közrebocsátása jelentős segítséget adhat. Jelentős eredménynek kell tartanunk azt, hogy Ady Endréről
az első — nem magyar nyelvű — tanulmánykötet Lengyelországban és lengyel nyelven lát napvilágot. A kötet megjelentetése szép példája és eredménye a Magyar
Intézet és a Magyar Tanszék együttműködésének, jelzi és bizonyítja a Magyar Intézet irodalmi propagandájának irányát, törekvését.
78

A varsói Ady-megemlékezések után kétségtelenül Krakkó kapta a legnagyobb
szerepet. A „Zloto i krew" címmel megjelent Ady-kötet a krakkói Irodalmi Kiadó
gondozásában látott napvilágot. A régen várt kötet megjelenése alkalmából a kiadó,
a krakkói Nemzetközi Könyv- és Sajtó Klub (KMPiK), valamint a Magyar Intézet
ünnepi irodalmi estet szervezett (Tadeusz Fangrat fordításában és szerkesztésében
1943-ban a budapesti Lengyel Intézet adott ki Ady-kötetet Az újabb kiadás mintegy 35 évet váratott magára.) Az ünnepi irodalmi esten Jerzy Róbert Nowak mondott bevezetőt, a verseket a krakkói Slowacki Színház művészei tolmácsolták. A Magyarbarátok Társasága szervezésében Bem tábornok szülővárosában, Tarnówban is
felejthetetlen Ady-ünnepség volt.
Az Ady-évforduló lengyelországi megmozdulásai között sajátos helyet foglalnak
el az üzemekben (üzemi munkásoknak) tartott Ady irodalmi estek. A varsói WAREL
Művekben működő Lengyel—Magyar Baráti Kör tagjainak és az üzem munkáskollektívájának a Magyar Intézet székházában szerveztek riodalmi estet. Az esten a
kiváló színművész, Wojciech Semion és tanítványai, valamint Elzbieta Karaá-Krasztel zongoraművésznő adtak műsort. Bevezető előadást ezúttal Aleksander Nawrocki
költő tartott. Észak-Lengyelország egyik legjelentősebb városában, Torunban, az
ELANA Művek klubjában, a lengyel repülőgépipar fellegvárában, Mielecben, a helyi
Munkás Művelődési Központban tartottak Ady irodalmi estet.
Irodalmi est volt Piotrków Trybunalskiban és Poznaúban a Lengyel—Magyar
Baráti Társaság szervezésében. A varsói Miczkiewicz Irodalmi Múzeumban is Adyestre került sor. A vidéki Magyar Napok keretében Ady-est volt Jaroslawban, a
magyar történelemben oly sokak által ismert Przemyálben és a lengyel rézbányászat
egyik központjában, Lubinban. A Nemzetközi Könyv- és Sajtó Klubokkal, kultúrházakkal együttműködve Ady költészetének szentelt estet szerveztek Czestochowában, Lublinban, Nal^czówban és Wroclawban is. A gdaúski Ady-est megszervezését
a Teatr Wybrzeze (Tengermelléki Színház) igazgatója, Leon Hebanowski vállalta
magára.
A lengyelországi Ady-megemlékezések meglepően magas számából következik,
hogy Ady Endre költészetét és ezzel együtt a magyar irodalom egy részét sok ezer
lengyel ember ismerhette meg. Irodalmunk lengyelországi térképére Ady Endre
neve is felkerült.
LAGZI ISTVÁN

SZOVJETUNIÓ

„Valamennyi nappal és valamennyi éjszaka..."
CSINGIZ AJTMATOV: A TENGERPARTON FUTÓ TARKA KUTYA
„A köd nem oszlott el, és nem is volt szándékában. Meg se moccant. Úgy rémlett, hogy valamilyen fantasztikus és szörnyű, nem is földi lény, amely nyirkos
nedvességet lehel, elnyelte az egész világot, a földet, az eget és a tengert . . . " — S e
dermesztő tehetetlenségre kárhoztató, fátumszerűen előgomolygó tengeri ködben, a
végtelen víz parányi foglyaként, egy csónak hánykolódik. Benne négy ember: három felnőtt s egy kisfiú, aki először szállt tengerre, hogy megtanulhassa a kis közösség életének alapját nyújtó fókavadászat mesterségét. Megmaradásuk esélye —
ivóvizük fogytán, erejük megcsappant — egyre csökken, lélekőrlő kiszolgáltatottságuk szinte teljesnek tűnik. Mind bizonyosabbá válik számukra, hogy a kollektív
menekvésért vívott harc — önámítás csupán. Egyedül a véletlen segíthetne rajtuk:
79

talán hamarosan fölszáll a bénító köd, talán az áramlás elsodorja őket egy szigetig,
t a l á n . . . De a véletlenre — a csodára — való várakozás a teljes emberi vereség
feltétlen elfogadása lenne. S ha elmarad: mindannyian odavesznek. E totális pusztulásba való belenyugvás megalázó képtelenségét azonban a közösségben gondolkodó, az élet iránt felelősséget érző ember nem fogadhatja el, valamiképp cselekedni
kell. Mert az embertelen helyzet elleni tiltakozás elemi, lényegszerű embersége még
ebben a fojtogatóan zárt helyzetben is megteremti az életérdekű döntés és cselekvés
maradék esélyét: a felnőttek — közöttük a kisfiú apja is — föláldozzák magukat,
hogy megmentsék vagy legalább meghosszabbítsák a gyermek, Kiriszk életét. Mert
nem tudhatják: megmenekül-e a magára hagyott kisfiú, elegendő lesz-e a megmaradt csekély ivóvíz — lehetőségük egyedül a remény fönntartására nyílott. Kegyetlen próbatételek után Kiriszk végül megpillanthatja a tengerparton magasba törő,
különös formájú szirtet: az otthon vágyott biztonságának, a veszendő élet megmaradásának jelképévé növekvő hatalmas tarka kutyát. Az emberi létet fenyegető arctalan, félelmetes erők megtestesítőjévé lényegülő köd, noha iszonyú áron, legyőzetett.
A mű ódai hangvételű és ihletettségű zárórésze feltétlen érvényű életigazsággá
emeli a cselekmény egészének közvetlen sugallatát: a kiszolgáltatottsággal való
szembeszállás, az élet folytonosságának védelmében vállalt áldozat nem lehet hasztalan, még a legszélsőségesebben kiúttalannak tűnő, sorsszerű helyzetben sem. Mert
benne — a drámai történet általánosítható tanulságaként — az élet humanizálásának lényegi feltétele, az ember közösségi természetének legelevenebb értéke, a
jelenben a holnapot is teremtő felelőssége, a lét közönyére enyhítő vigaszt nyújtó
erkölcsisége ölt testet. A regénybeli szituáció végletessége heroikus áldozatot követelt. De a kibontott rendkívüli példa mindenekelőtt a hétköznapok világa számára
mutatja az emberség hiteles mércéjét. Az író ama vágyát és reménységét sejtetve,
hogy a jövőért — a közösségért — hozott esélyeink maximumához szabott áldozatvállalás természetes emberi gesztussá válik. Végképp megszüntetvén az egyén védtelenségének, magára hagyatottságának, holnapja bizonytalanságának fájdalmas élményét. Kiriszk menekvésének „optimista tragédiája" egy emberibb élet reális távlatát, ígéretét sugározza, de határozott követelményt is r e j t : lehetőségeink valóra
váltásának erkölcsi parancsát. A példában megelevenedő magatartás- és életeszmény
mind teljesebb vállalását.
A kisregény kezdősorainak természetfestő részei az utolsó mondatokban visszatérnek: „Bömbölt és kínlódott a tenger a sötétben, nekirontva és összezúzódva a
szirteken. A tenger csapásait visszhangozva, erőlködve dübörgött a kőkemény föld.
Így állnak szemben egymással a teremtés óta — azóta, amióta nappal a nappal, és
éjszaka az éjszaka, és a jövőben is így lesz, valamennyi nappal és valamennyi éjszaka, ameddig megmarad a föld és a víz a végtelen időben." E félelmet ébresztő,
borzongató fönségű képsor a mű elején a magábanvaló természet végtelenségét,
kozmikus erejét hirdeti — roppant méreteinek tükrében az ember rendkívül kicsinynek, gyöngének, reménytelenül kiszolgáltatottnak tűnik. De a mű végén — magába
sűrítve a történet egészének tanulságait — e kép szerepe gyökeresen megváltozik:
immár a pusztító elemeken mégis diadalmaskodó ember nagyságát növeli, nembeli
esélyeink határtalanságát tükrözi. Az emberét, akinek lenyűgöző hatalma közösségi
öntudatában rejlik, aki utódaiban létrehívja önnön élete folytatását — továbbadva,
újrateremtve eszményeit, vágyait és gondolatait, az értékek szüntelen megőrzésének
és kiteljesítésének reményében. Aki így „a tenger és az ég nagyságához nő fel.
igazolja magát az örök elemek előtt, és a világok mélységével és magasságával mérheti m a g á t " Aki csak ennek teljesítésével töltheti be létbeli hivatását.
Mítoszok, legendák fonják körül a regény cselekményének alapszövetét; gazdagítva, tágabbra vonva a kibomló eszmeiség jelentéstartományát. Mert a rövid történetet az emberi lét végső nagy kérdéseinek szintjére emelik, az élet egészének
folyamatába helyezik — a kisfiúért hozott áldozat így nyer mély fedezetet, egyetemesebb értelmet. A szárazföldet tollaiból teremtő-építő Luvr, a vadkacsa mítosza, a
termékenységet jelképező Halasszony igéző legendája — genezisük lényegéből fakadóan — egyaránt tanúsítják: az ember folyvást arra törekszik, hogy elvegye a világ
80

idegenségét, megértse törvényeit, így otthonra leljen természeti-emberi környezetében. Eme antropomorf rendteremtés szüntelen jelenlevő igénye a szigorú időbeli
korlátok közé szorított egyéni élet értelmének keresésében, a vágyak és lehetőségek
szembesítésében is megnyilvánul. Az egyén múlandóságának kíméletlen léttörvénye
a kisregény világának vissza-visszatérő motívuma. E pusztulás elkerülhetetlenségének gyötrő fájdalma azonban mindenkor létrehívja a humánus vigasz enyhítő panaceáját. Kis remekművében Ajtmatov is méltó választ ad a lét-nemlét föloldhatatlan
antinómiájára, mert tudván tudja: létezik reális vigasz — oldható és emberarcúvá
szelídíthető a távozás kínzó fájdalma. Hiszen az életük feláldozására kényszerülő
regénybeli férfiak nemcsak az emberi sors iránt közönyös természeti erőkkel küzdöttek meg: önnön halálfélelmükkel is. E végső határhelyzetben tanúsított magatartásuk végtelen önzetlenségének, egyértelműségének lényegi forrása pedig életszemléletük egészének minőségében rejlik — utolsó tettük távolról sem véletlenszerű: szigorúan motivált. A regény világában önfeláldozásuk természetes emberi
cselekedetnek tűnik — a kibontott példa értékét számunkra épp ez alkotja. A gyermekét a törékeny kis csónakban magára hagyó apának ugyanis fia életben maradásának fenyegető bizonytalansága okozta a legélesebb fájdalmat. S nem az, hogy
meg kell h a l n i a . . .
Az ajtmatovi vigasz realitása természetességéből, szinte magától értetődő egyszerűségéből fakad — esélye folyvást jelenvaló, mivel életünk elemi rendjén alapul.
A műben megelevenedő kis közösség mindennapjait — mint valamennyi társadalomban — a lét materiális alapjainak folytonos megteremtése fogja szigorú keretbe.
E mindenki számára azonos érdekű tevékenységben az idősebbek fokozatosan átadják tapasztalataikat, fölhalmozott tudásukat — hagyományőrzés és előrehaladás
egységét biztosítva. S e megőrzés-átadás során az egyén az élet végtelen folyamatának aktív részévé válik, alkotásai és eszményei a jövőt is formálják, gazdagítják.
A közösség holnapjával való intenzív azonosulás, a jelenben beteljesített hivatás,
küldetés tudata, az Élet megmaradásának bizonyossága — a nembeliség és mindennapiság dialektikájának érvényesülése — fölülemelheti az egyént léte pillanatnyiságán. S így elérhető „a megbékítetlen megbékélés keserű gyönyörűsége".
Ajtmatov válasza írók és költők sorának hasonló tanúságtételét idézi: az emberarcúvá tett élet, az oltalmazó-megtartó közösség élménye a halál elkerülhetetlenségének fájdalmát is enyhíti.
Enyhíti, de teljességgel föl nem oldhatja. Mert az ember nemcsak a közösség
része, hanem szuverén egyéniség is — lénye egyszeri és megismételhetetlen. Az öreg
Organ tündéri szépségű, az önfeledt, teljes és harmonikus létezés iránti örök emberi
vágy fogamzotta álmait a Halasszonyról így már senki sem álmodja tovább. S Kiriszk sem pusztán a jövendő képviselője az apa számára, hanem mindenekelőtt kisfia, akihez ezernyi emlék, érzelmi melegség, vágyak és remények sokasága köti —
elszakadni tőlük irgalmatlanul nehéz. De hiszen — a halál közeledtén — épp ezért
van emberi vigaszra szükségünk...
Ajtmatov emlékezetes kisregénye az élet egészének legátfogóbb övezeteiről, emberi lényegünk korokat átívelő időszerűségű kérdéseiről vall — érvényes és egyetemes ideálokat nyújtva. S e korszerűségében megragadott egyetemesség: a valódi
remekművek feltétlen ismérve. A tengerparton futó tarka kutya ama művek sorába
illeszkedik, melyek megteremtik az irodalom emberi küldetésébe vetett hitünk folytonosságát. S amelyek létrehívják a világukkal való teljes értelmi-érzelmi azonosulás
oly ritka élményét. (Európa, 1977.)
BALOGH ERNŐ

g Tiszatáj

81

Ukrán kisregények
Korszakokat átfogó antológiák (Ukrán elbeszélők, 1968; Ukrán költők, 1971)
után most egy olyan gyűjteményt tarthatunk a kezünkben, amely az ukrán próza
közelmúltjáról, fejlődésének meghatározó, izgalmas periódusáról ad áttekintést.
A kötetben szereplők írók — név szerint: Borisz Harcsuk, Jevhen Hucalo, J u r i j
Lovhin, Valerij Sevcsuk, J u r i j Scserbak, Hrihir Tyutyunnik és Olekszandr Vaszilkivszkij — annak a nemzedéknek a repezentánsai, amelyet a lírában a magyar
olvasók körében is jól ismert Ivan Dracs és Vitalij Korotics neve fémjelez, s akiket, ikertestvéreként az orosz „új hullámnak", „hatvanasok" néven jegyeztek be a
kritikai anyakönyvi hivatalok.
Persze a nemzedéki lajstrom nem lenne teljes Volodimir Drozd neve nélkül,
akinek a kiadói nagylelkűség, mint látjuk, önálló kötetet juttatott — korántsem
érdemtelenül! — megőrizve ezzel a bűvös hetes szám varázsát, de csökkentve a
nemzedéki együvétartozás tudatosításának esélyét. Pedig Drozd a nemzedék vitathatatlanul egyik legmarkánsabb egyénisége, így hát nemcsak a műfaji azonosság okán,
hanem az indulat természete és iránya, az indulás körülményei, továbbá az alkotói
erkölcsiség és szándék közelisége miatt is indokolt őket együtt emlegetni.
Mint gyakorta az ukrán történelem viharos századaiban, ennek a nemzedéknek
is megvolt a jó művek írásán túl a többletfeladata: vissza kellett állítani a harmincas években megrendült, s egészen a XX. kongresszusig légzészavarokkal küszködő
ukrán prózairodalom egyensúlyát. Így a mesterségbeli tudáson, a parancsoló esztétikumra nézésen túl olyan igények fogalmazódtak meg velük szemben — részben a
kritika, másrészt az olvasók részéről —, mint korszerű elkötelezettség, magas fokú
erkölcsiség, politikai tisztánlátás, társadalmi felelősség; a sematikus figurák, a leegyszerűsített és idealizált élethelyzetek helyett hús-vér emberek, emberméretű gondok, küzdelmek ábrázolása.
Bizonyára nem volt véletlen, hogy a nemzedék legjobbjainak belső igénye találkozott a fenti követelményekkel. Ezt példázzák az alább ismertetett kisregények is.
A műfaj egyik lehetőségét és a bizonyítás egyik formáját Hrihir Tyutyunnik
írása, Az ugar kínálja. Az orosz, vagy Bikov jóvoltából a belorusz háborús prózából
megismert, és jelentkezésekor sokak által vitatott szemléletbeli változást figyelhetjük meg az ukrán írónál is. A háborús események széles körű panorámája helyett
a jellemábrázolás lélektani lehetőségeinek kitágítása, az emberi cselekedetek erkölcsi
indítékainak szenvedélyes keresése és felfejtése jut szerephez Az ugarban. Mert való
igaz, ahhoz, hogy egy tizenhárom éves ukrán kisfiú saját helyzetére vonatkoztatva,
csavargásának mintegy magyarázataként megfogalmazhassa: ő „senkié és mindenkié"
— nagyban hozzájárul a háború apokalipszise; de Tyutyunnik, e súlyos érvet szem
előtt tartva, meggyőzően bizonyítja, hogy Hariton elesettségének, kitaszítottságának
eredői „békebeliek". S az író, elkerülve a vád- és védbeszédek didaktikus felhangjait, csakis a gyermeki érzelem és értelem logikáját követve, az ő mozdulataira
figyelve elvezeti az olvasót Hariton árvaságának forrásvidékéhez: a családjához.
A kisfiú apja falusi asztalos, aki „nem tudja tartani a száját" és a harmincas
évek végén a törvénytelenségek áldozata lesz. Letartóztatása után felesége, megunva
a bizonytalan várakozást, elhagyja a családi fészket; Hariton nagymamájával marad,
aki hamarosan meghal, szeretetén, törődésén kívül unokájára hagyva félelem táplálta kétes testamentumát: „Legyen füled, de ne hallj, legyen szemed, de ne láss,
hanem hallgass mélyen!"
Tyutyunnik tehetségére, emberismeretére vall, hogy minden érzelgős felhang
nélkül megmutatja a kisfiú egyéni drámájából az önmagán túlmutató tanulságokat,
I s m e r ő s ö m a z o r o s z l á n . H é t u k r á n k i s r e g é n y . E u r ó p a , 1977. — V o l o d i m i r D r o z d :
E u r ó p a , 1977.

82

Délsziget.

s ezzel párhuzamosan érzékeltetni tudja a közös tragédiából, a háborúból az egyéni
sorsokra nehezedő lelki és testi megpróbáltatásokat.
Más természetű műfaji és erkölcsi tanulságokat kinál Jurij Lovhin címadó kisregénye, az Ismerősöm, az oroszlán. Bizonyítéka egyrészt az ukrán próza tematikai
gazdagodásának. A sajátos társadalmi-történelmi fejlődés következtében az értelmiség gondjai, az életforma kínálta tanulságok ritkán bukkantak fel az ukrán prózai művek lapjain. Szintén a „hatvanasok" érdeme — főleg Scserbaké és Lovhiné —,
hogy miközben írásaikkal rehabilitáltak egy társadalmi réteget, nem mondtak le
sohasem a jellemábrázolás lehetőségeiről. Ezért emlékezetesek Scserbak orvoshősei,
vagy Lovhin írásainak szobrászai, művészei.
Sajátos zenei szerkezete, megkomponáltsága miatt formailag is figyelemre méltó
Jurij Scserbak kisregénye, a Kis futballcsapat. Érzékenysége, vibráló intellektusa,
már-már a szabadvers gondolatritmusával lüktető prózabeszéde alkalmassá teszi
Scserbakot arra, hogy emlékképeket vibráltatva felelősen, elhitető erővel vallhasson
a jó „csapatszellem" fontosságáról és értelméről. S a tisztaság szimbólumaként nála
is ott a gyermek.
Borisz Harcsuk Ütőn című kisregénye az ukrán próza hagyományos vonulatához
csatlakozik. Alcíme talán ez lehetne: rekviem egy parasztcsaládért. Háború, nemzedéki ellentét, az életformaváltás gyötrelme és ígérete — ezek lennének a mű
konfliktusteremtő pontjai. Parasztasszony hőse olykor Jeszenyin-versek látomását
idézi: „Oltalmazzál, isten anyja, és ments meg a ló nélküli utazástól..." Bújkáló
lírája teszi, hogy Harcsuk írása kiemelkedik a témáról szóló átlagművek seregéből.
Egy családi albumra való portréból építi fel kisregényének szerkezetét Valerij
Sevcsuk. A Rakpart 12 figurái azonban túlságosan is beállítottak, állóképszerűek.
A laza novellafüzért a Finálé hivatott egységes szerkezeti és hangulati és tartalmi
egységbe összefogni. Sajnos az utóbbi nem sikerül az írónak, de így is érdekes formai kísérletet ismerhettünk meg Sevcsuk művében.
Jevhen Hucalo kisregénye (Vizek, erdők, emberek) a természettel testközelben
élő emberek gondjairól vall. Olekszandr Vaszilkivszkij Megérkezés című írásában
egy teherautósofőr gondolatain keresztül a helytállás természetéről beszél őszintén,
igazi emberi értékeket felmutatva.
Volodimir Drozd kisregénye, a Délsziget — a gyermeki képzelet villódzása térés időkorlátok nélkül. Cselekményről a szó hagyományos értelmében ez esetben nem
is beszélhetünk. Mihajlo Reseto a kisregény, vagyis önmaga álmainak hőse, a jobbat, a többet akarás tiszta szándékával indul el szülőfalujából — a korlátozott lehetőségek színteréről — a nagy lehetőségeket ígérő városba, Délszigetre. Hogy Mihajlo
nem a mesebeli legkisebb fiú szerencséjével jár és tér haza, ez Drozd írói szemléletéből egyenesen következik. Hisz ha a társadalomkritika, a jobbító szándék, az
„érted haragszom, nem ellened" parancsa itt áttételesebben van is jelen, mint Drozd
másik magyarul megjelent művében, a Katasztrófában, a főhős illúzióvesztésére itt
is a délszigeti valóság szolgáltatja a magyarázatot képmutatásával, felszínességével,
azzal, hogy emberi értékeket tagadó cinizmusával elrettenti a hozzá tiszta szándékkal közeledőt.
Annyi már most bizonyos, hogy Drozdnak jelentős szerepe lesz az ukrán regény
megújításában. Az ukrán prózastílust sokszor gúzsba kötötte a líra túlburjánzása.
Drozdnál is gyakorta előfordulnak lírai elemek, de nála már egy sajátos groteszk
látásmód részeként. Ezért van, hogy a gyermeki képzelet villódzása és a sok-sok
nyelvi leleménnyel élénkített lírai groteszk már most egyedi, mással össze nem
téveszthető, drozdi prózastílust eredményez. A fordító, Bojtár Anna munkájának
köszönhető, hogy ez magyarul is megvalósulhatott és érzékelhető.
A nemzedéki együvétartozást tudatosító kisregénygyűjteményt Karig Sára válogatta
BALLA GYULA

6*

83

Lukács első vitái
LUKÁCS GYÖRGY: IFJÚKORI MŰVEK (1902—1918)
A Magvető Kiadónál megjelenő Lukács György összes Művei-sorozat legújabb
kötete a szerző 1918 őszéig írt cikkeit és rövidebb tanulmányait tartalmazza. A szerkesztő Timár Árpád teljességre törekedett: összeállításába felvette Lukács valamennyi ilyen típusú írását, nemcsak azokat, amelyeket ebben az időszakban kiadott
tanulmánygyűjteményeiben (A lélek és a formák, 1910; Esztétikai kultúra, 1913; Balázs Béla és akiknek nem kell, 1918) Lukács maga is szerepeltetett, hanem még a
kéziratos hagyaték ide tartozó szövegeit, a variánsokat és töredékeket is. A fiatal
Lukács két nagyobb terjedelmű munkája, A heidelbergi művészetfilozófia
és esztétika, valamint A regény elmélete nemrég, 1975-ben jelent meg ugyanebben a sorozatban, s így az életmű e szakaszából (bizonyára nem sokáig) már csak az 1911-es
A modern dráma fejlődésének története című monográfia ú j kiadása várat magára.
A kötet első írásai 1902-ből valók: szerzőjük ekkor nyolcadikos gimnazista volt,
s egy Magyarság című lap, meg á Magyar Szalon, a pesti polgárság társasági és
lektűrközlönye nyomtatta ki színikritikáit. Mintaképe Alfréd Kerr, a berlini Tag
színikritikusa, akinek impresszionista stílusa ekkor igen divatos volt. Tőle veszi át
azt a hitvallást is, mely szerint a kritika nem tudomány, hanem művészét; ez azonban nem azt jelenti, hogy szépírói stílussal kell hogy ékeskedjék — e stílus Lukácsnak már ekkoriban sem volt erőssége —, hanem azt, hogy míg a tudomány tartalmai miatt érdekel bennünket, addig a kritika azt n y ú j t j a nekünk, amit a művészetek: „lelkeket és sorsokat, és lelkek és sorsok fényein keresztül csupán a dolgokat".
E különös kritikafogalom ideáljai nem kevésbé különösek: a legtökéletesebb kritikák az ifjú Lukács szerint „Platón dialógusai és középkori misztikusok írásai, Montagne Kísérletei és Kierkegaard imaginárius naplói és novellái".
A kezdő kritikus eléggé távol áll azonban ezektől az ideáloktól, amelyek közelébe azután később sem férkőzött — szerencséjére. Hangját — 1908 után is, amikor
pedig már a Nyugat közli — inkább valamiféle diákos-iskolás naiv szeszélyesség és
ötletszerűség jellemzi. Későbbi írásainak fényében egyesek hajlamosak arra, hogy e
zsengékből is meglepően érett és eredeti gondolatokat olvassanak ki, s így Adyról
szóló írását is szokás úgy interpretálni, hogy az valamilyen döntő jelentőségű: egyértelműen leszögezi, hogy Ady költészetének központi gondolata a forradalom. Én
úgy látom, hogy a lukácsi életműnek nincsen szüksége erre a kegyes stilizálásra.
Az említett Ady-elemzés sem különösebben jelentős vagy eredeti; a forradalmiság
motívumát az ifjú Lukács végül ide vezeti: „Meddő dolog arról beszélni, milyen
viszonyban van Ady a szocializmussal; a szocializmus csak forma itt, amelyben
érzései formára találnak. Ha ezeknek a forradalmi daloknak vannak stílusban rokonaik, akkor a Baudelaire blaszfémiái azok, vagy a Verlaine Mária-versei és leginkább
Brentano katolikus litániái. Nem is kell olyan versekre hivatkozni, ahol összeolvad
vallás és forradalom (például Az Isten harsonája), vagy csak olyanok számára, akiknek az Isten nevet kell látniok, hogy valamiben felismerjék a vallásosat; Adynak
84

minden verse vallásos vers. Ha egészen röviden akarnám formulázni azt, ami a legmélyebben közös valamennyiben, azt kellene mondanom: vallásos versek, egy nagy,
misztikus, vallásos érzés kiáradása mindenfelé és mindenhová."
Ez idő tájt azonban a fiatal Lukács már nem az impresszionizmus híve, hanem
a neokantiánus filozófiáé, a szellemtörténeti művészetfelfogásé. 1909—1910-ben a
berlini egyetemen Georg Simmelt hallgatta, s megismerkedett Ernst Blochhal, majd
1913 és 1915 között Heidelbergben Max Weberrel és Gundolffal, s Rickert és Windelband előadásaira járt. Az ú j eszméket buzgón közvetíteni akarta Magyarországra
is, és írásaiban ilyen mondatok sorakoznak: „A tragédia lehetőségének kérdése:
kérdése a lényegnek és létnek, az a kérdés, hogy minden, ami jelenvaló, már csak
azért is (sőt csakis azért), mert van, egyszersmind létező-e vajon? Nincsenek-e a
létezésnek fokai és fokozatai? A létezés minden dolgok tulajdonsága-e vagy pedig
értékelő ítélet felettük, elválasztón és megkülönböztetőn?"
Az ifjú Lukács e gondolatait a modern szellemi áramlatoktól távol eső korabeli
Magyarországon olyasféle misztikus külföldi hóbortnak tekintették, amilyennek ma
— mondjuk — a hippik polgárpukkasztó zen-buddhizmusa számít; filozófiai szakkifejezésekkel bonyolított okfejtéseinek homályossága szinte valamennyi kritikusát
felbosszantotta. Még Babits Mihály sem állta meg, hogy ne emeljen szót az írásait
átható „ködös és sokszor magvatlan német metafizika" ellen, amely „idegesen fél
attól, hogy valahol is nevén nevezze a gyermeket".
Mindent betetőzött azután Lukács, amikor a magyar Pantheon egyik legtiszteltebb drámaírójáról, Madách Imréről azt állította, hogy „a minden mélység nélkül
való költő legélesebb példái közé tartozik, aki ezért a drámaiságnak még közelébe
se jutott", s e díszmagyarba öltöztetett ércszobor talapzatára ifjú barátját, a pályakezdő Balázs Bélát kívánta felléptetni, mondván, hogy ő bezzeg „a mi irodalmunk
és a világirodalom számára fordulatot hozó jelenség". Hogy e gesztusai kevés
egyetértésre találtak, ebből Lukács azt a következtetést szűrte le, hogy a magyar
világban a „kérlek alássan, bátyámuram"-primitívség és az ehhez rosszhiszeműen
asszimilálódó „szerencsétlen születésűek" „jóval kevésbé gusztusos" attitűdje uralkodik, a stílusának érthetetlenségét bíráló kritikának pedig így válaszolt: „Szerényen figyelmébe ajánlom, hogy léteznek kitűnő filozófiai lexikonok és kézikönyvek,
amelyekben az előtte ismeretlen terminus technicusoknak utánanézhet, és az ő
nívója számára nehezen hozzáférhető gondolkodóknak legalább alapeszméivel megismerkedhetik. Én azonban felnőttek oktatásával — bár mélyen belátom ennek
hasznos és szükséges voltát — nem érek rá foglalkozni".
E vitákat azóta rég eldöntötte a történelem, amely Lukácsot Madách mellé állította nemzeti Pantheonunkban, de amely semmiféle Balázs Béla okozta fordulatot
nem tart számon a dráma fejlődésében. S ha tanulságosnak mondható e hajdani
nézetcserék felidézése, úgy mindenekelőtt azért, hogy rámutathassunk: Lukács munkásságában mindjárt kezdetektől sajátos kettősség mutatkozott meg a legkorszerűbb
elgondolásokat követő — vagy azokat éppenséggel megteremtő — elvont teóriák
szárnyalása és a konkrét példák, elemzések alacsonyabb röpte között. Fiatal korában még Lukács is tudatában volt annak, hogy — amint írta — „az egyes mű kvalitásának (...) csalhatatlan, hajszálfinom megérzése (...) nekem nincs megadva".
(Barátja, a nem kevésbé világhíres Arnold Hauser ezt az ítéletet sokkal nyersebb
kifejezésekkel szokta megfogalmazni emlékezéseiben.) Az elvont okfejtések és konkrét példák ilyen ütközése később is igen gyakran teremtett vitákat provokáló látszatokat Lukács körül.
Ügy gondolom, nem árt felhívni a figyelmet arra is, hogy a magyar szellemi
élet nem orrolt meg annyira e provokatív gesztusokért Lukácsra, hogy ne lehetett
volna legtekintélyesebb folyóirataink munkatársa; sőt, a Kisfaludy Társaság, amelyet ma úgy ítélünk meg, mint „a konzervatív irodalmi törekvések támogatóját és
a hivatalos akadémizmus szervét", szintén nem habozott, hogy a huszonhárom
esztendős szerző A modern dráma fejlődésének története című munkáját díjjal
jutalmazza. Ha különösebb népszerűség nem is övezte, de tehetsége, műveltsége,
85

széles látóköre tekintélyt szerzett számára. Ez érteti meg, hogy neve miért nem
merült a feledés homályába akkor sem, amikor az idealista esztétikai absztrakciók
egéből egy váratlan fordulattal a kommunista mozgalom puskaporszagú világába
szállt alá, majd másfél évtizedes emigrációba kellett menekülnie. Hamvas Béla
emlékezéseiből tudjuk, hogy az ellenforradalmi korszak idején a szakma nemcsak
Lukács 1919 előtti írásait tartotta számon — ezekről még Mitrovics Gyula is mindig
elismeréssel nyilatkozott —, hanem újabb,- marxista szellemű munkái iránt is érdeklődés mutatkozott, s nemcsak a munkásmozgalom vonzáskörében tevékenykedők
csoportján belül.
Mai szemmel olvasva, a fiatal Lukács írásai m á r csak történeti érdekűek, s az
ebben a kötetben közrebocsátott rövidebb dolgozatok esetében ez az érdek is csökkentebb, mint a bevezetőben említett terjedelmesebb munkáinál. A kiadás fontosságát persze nem redukálja, hogy elsősorban a szakközönség, a Lukács-életmű kutatói számára készült. Annál nagyobb hiba, hogy nincs tárgymutatója, amely az
ilyen jellegű kötetek használatához elengedhetetlenül szükséges. Ha hovatovább azt
is kockáztatom, hogy az idősebb Cato „ceterum censeo"-jaként ható mániás ismétléssel követelem minden írásom végén a szakkönyvek tárgymutatóit, akkor sem
hagyom abba: a könyvkiadás e nemtörődömsége munkaórák tucatjait rabolja el
tőlünk minden egyes ilyen esetben. S végtére is egyszer Karthágót is elpusztították.
(Magvető Kiadó, 1977.)
SZERDAHELYI ISTVÁN

Domokos Mátyás: Ugyanarról másképpen
Áz esszé Domokos Mátyás számára — miként tanulmánykötete címéből és tartalmából kielemezhető — kétvegyértékű műfaj: megértése és közvetítése az irodalom valóságának, Aquinoi Szene Tamás fogalmazásában: „secunda intentio",
ugyanakkor törekvés is az önelvűségre, a formának a vers vagy a novella rangján
történő teremtésére. Tudatában van annak, hogy az irodalom fogalma nem azonos
a művek összegével, szervesen beletartozik a róluk alkotott kép is, hogy egy-egy
alkotás csak akkor fejeződik be igazán, ha értékének, jelentőségének megfelelően
épül be az irodalmi (tágasabban fogalmazva: nemzeti) tudacba. Az esszé célja tehát
túlmutat anyagán, mintegy szabályozza a mű és konkretizációi viszonyát, megpróbálkozik a kétféle értékrend közelítésével. De azt is vallja, hogy a tanulmány csak
akkor teljesítheti be a „secunda intentio" szerepét, ha egyszersmind „prima intentio" is — az igazság kimondásával, a logika szépségével, a szó kifejező erejével.
E meggondolás szabja meg a portrék, elemzések, vitairatok gazdag sokféleségében
megtestesülő írói szándékot és módszert. Domokosra is bízvást alkalmazhatjuk a
Fodor Andrásról jellemzésképp megfogalmazott terminológiát: gondolkodásmódja
az „érzelmi megértés". A szolgálat szenvedélye és a ráció öntudata egyként minősíti.
A szeretet, melynek élő és halott klasszikusaink elemzése során oly sok tanújelét
adja — korunkban, amikor szinte divat a legnagyobbjaink iránti kritikusi-irodalomtörténészi nyegleség —, nem szűkíti be, hanem inkább kitágítja szemlélete határait.
Az esszét nem tekinti sem céltáblának, sem önigazolásnak: sohasem feledkezik bele
annyira egy-egy mű belső világába, hogy ne venné közben észre fogadtatása disszonanciáit, a méltatlan csönd vagy a torzító félreértés ne ébresztené rá feladataira.
De a divat múlékony pillanatainak, a mindennapok pragmatizmusának se szolgáltatja ki magát, ízlése, irodalomszeretete fölé emeli a prakticista érdekeknek.
Űt, eszköz, ami által az esszé a logika művészetévé válik: a gondolkodás rugal86

massága. Domokos esetében ez — értéktudat, esztétika realitivizmusa helyett — a
megközelítési módszerek változatosságát jelenti. Mikszáth Beszterce ostromában a
főhős alakját, önnön sérelmével viaskodó (tehát nem donquijotei, hanem pirandellói) szerepjátszását regényalak és modell, ábrázolás és biográfia egybevetéséből érti
meg. Móricz Rab oroszlánjának eszmeisége úgy világosodik meg előtte, hogy szinte
mikrofilológiai nyomozással deríti ki, keletkezését miképp motiválta a népi írók
és Gömbös találkozóján felolvasott menükártya. A Németh László-regény, az Irgalom elemzését az íróval való beszélgetések személyes emlékeivel gazdagítja, az írói
vallomásokból bontja ki a regény értelmét, emberiszony és belátás, ethosz és világ
ellentmondásos egységét. A Karinthy-életmű egységének tételezéséhez paradox ötlet
segíti hozzá: hogy humorát filozófiája magyarázza. Illés Endre prózájához műfajainak vizsgálata ad kulcsot, morális ihletettségét a műfajok „átkristályosításának"
gyakorlata világítja meg. A Pilinszky-líra metafizikája — a kozmikus szomorúság,
a „senki földje" döbbenete — költői nyelvének elemzésében tárul föl. Weöres életművének proteuszi, alakváltón ellentmondásos gazdagságát' a dialógus szokráteszi
formájával fejti meg. Domokos esszéírását az előre kész módszer feszessége, a mechanikus alkalmazás monotóniája helyett a tárgyához igazodó gondolkodás elevensége
jellemzi. Okfejtéseinek érdekessége azonban sohasem oldódik fel valamiféle öncélú,
ítéleteiben megbízhatatlan eredetieskedésben, mindig megőrzi a látás és kifejezés
egyértelműségét, lényegre utaló, jellegkereső, tömör pontosságigényét.
A gondolkodói rugalmasság másik vetülete azon éber mozgékonyság, mellyel
Domokos az irodalmi köztudat pozitív és negatív változásaira reagál. Ahogy például
hadat üzen „az agresszív kisebbrendűségi érzésnek", mely a realizmus jelzőjét manapság egyre gyakrabban használja a provincializmus szinonimájaként. Bizonyítja,
hogy korszerűség és realizmus nem ellentett, hanem ikerfogalmak. A regényben
azért, mert „a század nagy stílus- és szemléleti forradalmárai — Proust, Joyce,
Kafka vagy Camus — sem alakították át gyökeresen a regény természetét és funkcióját, mert a modern próza minden újításával együtt továbbra is a világról s az
embernek a világban elfoglalt helyzetéről ad képet". A lírában pedig azért, mert
egy-egy nagy költői egyéniség — mint Nagy László, Weöres vagy Vas István példája mutatja — az objektív költészet divatja idején is hitelesítheti a költői kifejezés
avultnak ítélt régi lehetőségeit, a személyiség intenzív versbéli jelenlétét éppúgy,
mint az „ómódi" vallomásos élményszerűséget, a világlátás racionális fegyelmét.
A mai magyar irodalom fő problémája Domokos szerint — s véleményében mi is
osztozunk — nem a világirodalomtól való különbözés vagy elmaradás, hanem a
valóságábrázolás és -kifejezés beszűkülése. Ez persze nemcsak az irodalomnak
gondja és felelőssége, hanem a társadalmi közegnek is, melyben keletkezik. Hibáztatható érte — például a lírában — a „versíró gép" ihlettől függetlenedő, mechanikus működése, de ama akusztika is, amely — például a prózában — kedvezőtlenül
hat a realista irodalom megítélésére. „Míg a hatvanas, hetvenes évek társadalma,
minden jel szerint a legváltozatosabb eszközökkel — állásfoglalásokkal, határozatokkal, pályázatok meghirdetésével stb. — igyekezett ösztönözni a korfestő prózairodalmat, ennek ellenére, s szinte törvényszerűen, mégis a valóságábrázoló, realista
igényű epikának kellett ugyanezekben az években a legnagyobb, a leghevesebb
ellenállással megküzdenie" — foglalja össze irodalmi közéletünk kórképét. A modernség fantomjával más téren is küzdenie kell: a magyar irodalom folytonosságának, klasszikusaink érvényének kérdésében is. Elrettentő példaként Arany János
esetét idézi, akiről egy tanulmány valóságos világnézeti, művészi és mesterségbeli
hibaleltárat állított össze. A klasszikusok életművét „szellemi hazának" tekinti, s
folyton gazdagításáért fáradozik. Mai közműveltségünk elidegeníthetetlen elemének
tartja Illyés „metafizikai honfoglalását", Szabó Lőrinc „költői életregényét", Weöres
öngazdagító lírai szerepjátszását, Németh — azóta már irreverzibilis folyamatok
következtében történeti anyaggá lett — gondolkodói teljesítményét. Művükből életet,
sorsot, erkölcsöt olvashatunk. Klasszikus értékeinket persze nem konzervatív pozícióból védi, hanem a modern műveltség igényei felől. Domokos gondolatmenetében
87

igy kerül párhuzamba Török Gyula méltatlanul feledett remekműve, A zöldköves
gyűrű Cocteau és Alain-Fournier gyermekábrázolásával, Karinthy műhelye az ayméi
vagy ionescoi alkotásmóddal, Vas István „ómódi modernsége" Eliotéval, Nagy
Lászlóé García Lorcáéval.
Domokos esszéírása azon nagyszabású kísérletek közé tartozik, amelyek a mai
magyar irodalom és irodalomtörténetünk, kritikánk közt (nem épp az előbbi hibájából) húzódó szakadék áthidalására vállalkoznak. Fikciók helyett — mint a tanulmányírás realistája — líránk, prózánk valóságos értékeiért indít hadjáratot. (Jó
példája ennek a kötet két — cán legjobb — esszéje, a Vas Istvánról és Németh
Lászlóról szóló.) Nem fecsérli erejét harmad-negyedrangú rutinfeladatokra, az írás
számára mindig a „nunc venio ad fortissimum" pillanata. Igazi otthona tán a
portré, persze a műelemzés keretében. Mintha idegen volna alkatától az alkotói
személyiségektől függetlenített esztétikai folyamatok leírása. Domokos az esszé legjobb — racionális — hagyományainak folytatója, akiben ízlés, műveltség és logika
szerencsés összhangban egyesül. (Szépirodalmi, 1977.)
GREZSA FERENC

Legyünk realisták...!
TORDA! ZÁDOR ESSZÉI ÉS TANULMÁNYAI
"Bordái Zádor ú j könyvének, túl szellemes filozófiai, esztétikai, valamint eszmetörténeti elemzésein, személyes jellege és mondanivalója van. A megtett szellemi
utat mutatja, a magatartás alakulását, amely nem volt mentes a küzdelmektől sem:
az eszmélet küzdelmeitől. Egyszersmind egy nemzedék megtett útjáról is képet ad,
s e nemzedéknek a marxista világkép helyreállítását célzó törekvéseiről. Első tanulmánya, a Jegyzetek Az ember tragédiájáról még 1957-ben, Kolozsvárott született.
A szerző korábban Gaál Gábor tanítványa volt, majd a filozófiatörténet előadója.
A Tragédia elemzése annak a munkának a keretébe tartozott, amelyet a romániai
magyar kutatók végeztek a klasszikus irodalmi örökség korszerű marxista értelmezése terén. Tordai Zádor is ú j értelmezésre tesz kísérletet: Ádám tragédiájának, a
hit elvére alapozott emberi magatartás végső bukásának látja Madách művét.
Az elemzés előterébe így az értelem képviselőjét: Lucifert kellett állítania.
Az eszme- és irodalomtörténeti elemzés mögöttes terében azonban mind erőteljesebben bontakozik ki egy másik, most már személyes jellegű eszmei folyamat.
Alig rejtett vita azzal a gondolkodással és magatartással, amelyet a korszak dogmatizmusa jelentett. Vita a marxista ideológia eltorzításával, a szektariánizmus nézeteivel és gyakorlatával. Tordai a józan ész és nyilván a szerzett történelmi tapasztalatok alapján utasítja el a ,hitre" épülő magatartást: a kritikai gondolkodás elsorvasztását, a tekintélyelvűséget, a dogmatikus manipulációt. „A hit tehát — állapítja meg —, amely elkerülhetetlenül tartalmaz eszményit, tökéletest, mindig irreális,
s ezért nem valósulhat meg soha. És mert hit, magába zárja a csalódást. A kettő
elválaszthatatlan, ugyanannak a dolognak két arca." A Tragédia elemzését személyes értelmű számvetés szövi át. Érezhető, hogy a Madách világába hatoló szerző a
maga személyes eszmei konfliktusaival küzd meg, sőt a kor eszmei gondjaival
számol le.
Volt ezeknek az eszmei, sőt politikai konfliktusoknak egy különös területe.
Tordai Zádor a nemzetiségi kultúra s közélet körében élte át az ötvenes éveket, a
88

dogmatizmus éveit. Szembe kellett néznie a kor nemzetiségi politikájával, ennek a
politikának hátterével és következményeivel. Későbbi Gaál Gábor-tanulmányában
vetett számot a felszabadulást követő fejlődés eltorzulásával, a nemzetiségi lét és
művelődés alapvető problémáival. „Egy olyan politika kezdett érvényesülni — írja
—, amely a nemzetiségi kérdés megoldását csupán deklarálta, amely ezzel a deklarálással egy nacionalista vonal létét és a probléma megoldatlanságát kívánta elfedni.
Megoldatlanság pedig itt is elmérgesedést jelentett — ha úgy tetszik, súlyosbodást."
A „lenini" nemzetiségi politika' normáit kéri számon a koron, amely ebben a tekintetben is a „hit" elvének lelepleződése volt.
A hitelv bukása után ú j tájékozódásnak kellett következnie. Tordai Zádor tanulmányai valójában ezt az ú j tájékozódást hirdetik meg és szolgálják, midőn az értelem és az „alkotó marxizmus" nevében látnak hozzá ahhoz, hogy eszmékkel népesítsék be a „hitelv" bukása után látszólag üresen maradt szellemi terepet. Először
magára az értelemre, a tudás „sztoikus" eszményére hivatkozott: „A tudás talpalatnyi földje eléggé fix pont, hogy a hit világát sarkaiból fordítsa ki. (...) A tudás
biztosíték a csalódás ellen." A tudáseszmény kidolgozása után viszont mind teljesebben bontakozott ki a marxista gondolkodás normáinak és módszereinek alkotó
alkalmazása, vitákban történő képviselete. Tordai Zádornak nem kellett „visszatérnie" a marxista ideológia eredeti forrásaihoz, hiszen Gaál Gábor filozófiai szemináriumának hallgatójaként ezektől a forrásoktól indult. Legfeljebb arról lehetett
szó, hogy minél teljesebben kövesse az eredeti indítékokat. Munkássága, amelyet
mint ideológus és filozófiatörténész végzett, az „alkotó marxizmus" újjászületéséhez
igazodhatott, a magyar szellemi élet egy jelentékeny áramlatának sodrába kerülhetett.
A marxista gondolkodás helyreállításán végzett munka két nagyobb tanulmányt
eredményezett: a felelősségről és az utópizmusról. A felelősség alapjai (1967) című
filozófiai esszé a fiatal Marx írásaiból merít biztatást. A felelősség eszméjét a szabadság eszméjével kölcsönösségben tárgyalja, a döntés és a választás marxista értelmezését adja. Tordai nagy teret szentel annak a Marxtól eredő gondolatnak, amely
az elidegenedés megszüntetését és az emberi integritás messzemenő védelmét az ú j
társadalom alapvető követelménye gyanánt fogalmazza meg. Másik esszéje: az
Utazás Seholsincs-országba
(1975) az utópisták gondolatrendszerének, közelebbről
Fourier munkásságával és ideológiájával vet számot. Részletesen ismerteti a francia
utópista szocialista irányzat e nagyhatású gondolkodójának alapvető műveit: a La
Fa üsse Industrie és a Le nouveau monde amoureux című könyveket. Az emberi
integritás iránti elkötelezettség hatja át ezt a tanulmányt is. Szerzője Ernst Bloch
Freiheit und Ordnung című munkájára utalva a „szabadság" és a „rend" alternatívájaként, illetve e két elv szintézisére való törekvéseként interpretálja az utópista
filozófusokat. Ismerős kérdés, ismerős alternatíva ez az ú j magyar irodalomból is.
Déry Tibor negatív (Tordai szavával: „fekete") utópiája: a G. A. úr X.-ben és ironikus áltörténelmi regénye: A kiközösítő hasonló kérdésekkel viaskodott.
Az „alkotó marxizmus", és különösen a Frühschriften vonzásában alakuló gondolatmenet megtalálja a maga közvetlen mestereit, és megrajzolja ezeknek a mestereknek az arcképét is. Két ilyen portré található Tordai Zádor tanulmánya között.
A Szóvarázs (1968) Lengyel József munkásságát értelmezi, elsősorban az Igéző című
kötet írásait. Ezeknek az írásoknak kettős mondanivalójára és elkötelezettségére
figyelmeztet: a törvénytelenségekkel való leszámolásra és a szocialista elvek iránti
hűségre. Az Igéző elbeszélője annak a gondolkodásnak az írója: esztétikai példája
lesz, amely Tordai munkásságát is vezérli. Esztétikummá emeli a szocialista gondolkodás belső számvetése során kialakult felismeréseket.
Még ennél is fontosabb a személyes értelmű, vallomásos hangon szóló Gaál
Gábor-tanulmány, az Emlékezés és apológia (1969). A kolozsvári Tóth Sándor monográfiája mellett a legjobb és legteljesebb írás, amely a Korunk híres szerkesztőjének, az „alkotó marxizmus" erdélyi képviselőjének írói sorsát és egyéniségét mérte
89

fel. Tordai sorra mutatja be Gaál Gábor pályájának alakulását, gondolkodását,
küzdelmeit, amelyek arra irányultak, hogy a szocializmus kelet-közép-európai magyar fórumát: a Korunkot fenntarthassa, végül halálát, amely a pályakép igaz
értelmezése szerint valódi emberi tragédia volt. Gaál Gábor eszméi és törekvései
ugyanabba a gondolatmenetbe illeszkednek, mint Lengyel József elbeszélései. Emellett egyéniségének, ahogy a tanulmány ábrázolja, pedagógiai karaktere van. Gaál
valóban egy nemzedék nevelője és mestere volt. Benkő Samu, Bajor Andor, Bretter
György, Tóth Sándor mellett ehhez a nemzedékhez tartozik Tordai Zádor is. A kokolozsvárí professzorról és szerkesztőről írván, nemcsak az „alkotó marxizmus" áldozatos hívét és tudós képviselőjét mutatja be, hanem a nemzedék hűségét is kifejezi
a méltatlan üldöztetés áldozatává vált egykori tanítómester iránt. (Magvető, 1977.)
POMOGÁTS BÉLA

Németh G. Béla: II vers
(VERSELEMZÉSEK, VERSÉRTELMEZÉSEK)
E szerény méretű, de kivételes gondolati mélységű és sűrűségű kötet méltón
reprezentálja: a műelemzés Németh G. Béla határozott ívű tudósi tevékenységének
folyamatosan jelenlevő, kiemelt szerepű műfajváltozata. Eddigi munkássága — sokakéhoz hasonlóan — szinte szimptomatikus érvénnyel példázhatja irodalomtörténetírásunk műfaji színképének átalakulását, aránymódosulását is: a nagy monográfiák,
korszakösszegzések indokolt, szükségszerű konjunktúrája után a továbblépés egyik
— s úgy tűnik: legbiztosabb — esélyét az újabb szempontok, princípiumok érvényesítésére törekvő, egy-egy részterület tüzetes föltárására koncentráló, így az intenzív teljesség elemi célját szolgáló tanulmányok nyújtják. Kiváltképp ama korszakok,
életművek analízisében, melyek kontinuus kutatói figyelem középpontjában állnak.
A szerző nagyszabású elemzései is majdani szintézisek előkészítői, egyben e világszerte fölívelő, sőt divatossá váló m ű f a j relatív önállóságának nyilvánvaló dokumentumai. Sokoldalú érveléssel kifejlő végkövetkeztetéseit az idevágó további kutatások — a hivátkozás szakmai etikájának sérelme nélkül — aligha kerülhetik meg,
műközelítési módszerei, alapelvei pedig az elemzés és interpretáció szuverén változatát bontakoztatják ki. Jóllehet, e kötet némely jelentékeny dolgozata immár
harmadjára került most kiadásra, ismételt közreadásuk feltétlen jogosultságát mégsem vonhatjuk kétségbe. Mert elszórtan megjelent elemzései az egybegyűjtés révén
koncentráltabban, egymást is erősítve, értelmezve t á r j á k elénk a szerző próbált
módszervariánsainak általánosítható tanulságait, s csak a kötet egészének szintjén
lehetünk tanúi egy autonóm irodalomszemlélet, egy mély és széles körű tudományos
alapozottságú emberi-tudósi eszményvilág kiteljesedésének. Emellett, természetesen,
a kiadó nevével is jelzett, az utószóban egyértelműen kifejtett közvetlen cél, a m ű elemzés korszerű, magas igényű változatainak közkinccsé tétele, a színvonalas irodalomoktatás, elemzési kultúra szakmai forrásainak állandó gyarapítása ugyancsak
messzemenően indokolja külön kötetben való megjelentetésüket.
Németh G. Béla elemzéseit a szempontkészlet rendkívüli árnyaltsága, alkalmazásának — a mű alkatától és az analízis céljától egyaránt függő — differenciáltsága,
a költeményenként változható módszer és a szemlélet egészét átfogó-meghatározó
általános alapelvek megkülönböztetése és folytonos kölcsönhatása jellemzi. Impozáns
méretű, pontosan definiált tartalmú fogalomapparátusa a különböző típusú lírai
90

helyzetek, költői eszményvilágok, magatartásmodellek hív leírásának, lényegszerű
meghatározásának bevált eszköztárát alkotja. A részletek analízisekor is a vers és
az életmű teljességében gondolkodik — utalva szüntelenül az uralkodó korstílus,
stílusirányzat egyénített érvényesülésének jeleire, a költemény fogantatásának, kibomló idearendszerének művelődés- és eszmetörténeti hátterére. Elemzései ezért vállalkozhatnak egész életművek átértékelésére, elfogadott eszmei-művészi hangsúlyaik
módosítására. (E törekvés különösen szembetűnő Balassi Adj már
csendességet...
című versének egyre tágabb vizsgálódási köröket átfogó interpretációjában, melynek
némely tanulságát, elsősorban a költő szerelmi lírájának jelentőségcsökkentését, lehetne ugyan vitatni, de ekkor sem feledhetjük az új, eddig kellően nem méltatott
értékek hiteles és nagyhatású föltárásának komoly érdemét.) Tanulmányaiban az
egzaktságra törekvő tudományos vizsgálódás nem feledteti a versélmény varázsát,
végső következtetéseinek nagy távlatokat fölvillantó összegzésekor pedig visszanyerhetjük a választott költeményekben megelevenedő súlyos benső küzdelem vagy kivívott harmónia katarktikus erejű emberi példáját. Legjava elemzései így maguk is
élményszerűek, a megőrzött műélvezet és a magas szintű értelmezés mintaszerű
egységéről tanúskodnak. Eme összhang megteremtését szolgálja a tárgyához idomuló,
emelkedett tónusú értekezői stílus, az érvelés modora is. Elemzéseiben — e műfaj
s általában az irodalomtudományi kutatás interdiszciplináris jellegének megfelelően
— különböző típusú szempontok illeszkednek célszerű, szerves rendszerbe, a kifej lő
gondolatok logikai menetének egymást feltételező láncszemeiként. Németh G. Béla
mindenekelőtt a poétika, grammatika, lélektan és filozófia kategóriáit és tanulságait
állítja az eszmei-esztétikai sajátosságok, értékek föltárásának szolgálatába — esetenkénti arányukat, természetesen, az értelmezett mű domináns szervezőelve szabja meg.
E meglehetősen általános ismérvek azonban még sokak elemzői gyakorlatát minősíthetik, ha nem is a föntebbi arányban. Németh G. Béla módszerének specifikuma tehát — meggyőződésünk szerint — főképp a műben testet öltött lírikusi
világkép filozófiai ihletésének, vetületének és hátterének részletes föltérképezésében,
a különböző gondolkodói rendszerekkel való szembesítésében, a költői magatartás
általánosabb érvényű, archetipikus gesztusainak fölfejtésében rejlik. De a kibontott
egyetemesebb eszmények, magatartásváltozatok vizsgálatában és értékelésében, korabeli tartalmuk és aktuális sugallataik meghatározásában — higgadt és legtöbbször
meggyőző konzekvenciáinak, eredményeinek egyik biztosítékaként is — következetesen érvényesíti a dialektikus történetiség alapelvét. A művészi alkotás önelvűségének alkalmazott princípiuma is csak így nyerhet — az elemzések menetében —
hiteles szerepet.
A kötet — amint erre utószavában a szerző is utal — „rokon élménykörű" verseket gyűjt egybe, elemzésük módszerbeli változatainak funkcionális különbségét
téve így szemléletesebbé. E költeményekben többnyire a költői személyiség „krízisélménye" alkotja a vershelyzet lényegét, s a fölismert válságszituáció által létrehívott tudatos eszmélkedésben, számvetésben, a kiváltó okok és megtartó remények
(olykor: múlt-jelen-jövendő) szembesítésében a lírikusi magatartás és világkép
esszenciája elevenedhet meg. A szerzőt idézve: „ . . . k ü l ö n ö s e n érdekelt az, miként
sikerült egy-egy eszmecsoport, eszmerendszer, egy-egy eszményvilág, eszményállítás,
célkitűzés által az írónak, az embernek személyiségét megteremtenie, megőriznie,
megmentenie" (Utószó a Mű és személyiség című tanulmánykötetben). A versválasztás e személyes indítéka csaknem a kötet egészét átfogja: Balassi, Kölcsey, Arany
interpretált költeménye, Babits és József Attila vizsgált művei, az önmegszólító és
időszembesítő líratípus valamennyi opusza egyértelműen a tudósi érdeklődés föntebb idézett körébe vágnak. Vajda János költeménye (A vaáli erdőben) is beilleszthető, noha csak közvetve, a könyv fősodrába: az önfeledt, harmonikus, idilli létezés
iránti elemi vágy intenzitása a fogantató élethelyzet ziláltságának következménye,
kifejezője. A választott Petőfi-vers (Itt van az ősz...) viszont végképp kívül marad
a sorjázó vívódó alkatú művek körén — mintegy az ellenpélda lehetséges szerepét
is betöltve. De ebben a versben ugyancsak a „teljes világkép", az „egész létélmény"
91

ölt testet — épp karakterük alkotja e dal alapos érveléssel kibontott műfaji különlegességének eszmei hátterét. A költői eszményvilág minőségének tömör, a lényegre
(s főleg a mű további elemzésének szempontjaira) összpontosító meghatározását talán csak annyiban véljük töredékesnek, hogy nem utal kellően ama — kételyek,
gyötrő vívódások kísérte — benső evolúcióra, melynek végeredményeként a történelmi-társadalmi haladás, az értelmes cselekvés kiküzdött
bizonyossága valóban
másodlagos érvényűvé változtatta a „lenni vagy nem lenni" létfilozófiai antinómiáját, s emberi bánattá szelídítette az elmúlás rettenetét. Nyilvánvaló, hogy a költői
világkép részletesebb értelmezése messze túlnő egy verselemzés vizsgálódási terrénumán. Az említett motívum hiánya azonban — nézetünk szerint — nem a kifejezés
indokolt vázlatosságából, a szempontok kényszerű redukciójából fakad, hanem inkább az elénk táruló koherens gondolatsor, koncepció lényegéből. Németh G. Béla
mintha túlzottan is közvetlen kapcsolatot látna a „társadalmi forradalmat érlelő
kor" és a költői szemléletet átható, ideológiai alapozottságú optimizmus között —
értelmezésének tükrében Petőfi így „homogén, egyívű típusú" költővé válik. A kor
és az egyéniség egymásra találása e forradalmi világkép genezisének, kiteljesedésének vitathatatlan forrása, de eme hiteles kauzális viszony kifejtésekor a szerző
feledi-feledteti némileg a kiforrott eszményekhez, hitekhez vivő út stációit, a gondolkodó ember válaszkeresésének kíméletlen tudatosságát (például
Világosságotl).
Mert Petőfi kikristályosodott eszmerendszere korántsem egy szinte spontán lelki
folyamat szülötte: a társadalmilag hasznos, értelmes cselekvésre vágyakozó-készülő
költőnek e valóban „fölívelő korban" is meg kellett vívnia heroikussá magasodó
benső küzdelmét hivatás- és magatartáseszményeiért, melyeket — igazságukról filozofikus mélységű számvetésekben megbizonyosodván — többé föl nem adott. Eszméinek, magatartásának emberi értéke, világképének és létélményének, a romantikához fűződő kapcsolatának bemutatása — úgy véljük — e küzdelem karakterének
méltó elemzésével válhatna teljessé
A szerző összetett líraeszményének, költői magatartásideáljának teljes inkarnációját aligha köthetjük egy-egy meghatározott vers világához vagy alkotói pályához,
életműhöz. Inkább — a kötet változatosságának tanúságaképp — költeménytípusokban lelhetjük föl különböző övezeteit: az elvont eszményt mindenekelőtt összességükben képviselik. Sejthetően nagyobb arányban — s így elvi, szemléleti érvényességet sugalmazva — talán a magyar líra ama vonulatában ölt mégis testet, melyet
Arany és Babits számos ponton érintkező életműve hív létre. Úgy tűnik, e két költő
elemzett verseinek esztétikuma, ethosza és filozofikuma áll legközelebb Németh G.
Béla konzekvens értékszemléletének elveihez, mértékéhez. Ennek lehet szembeszökő
következménye, hogy szigorú tárgyiasságra törekvő stílusa leginkább akkor telítődik
érzelemmel, akkor vált át sűrűbben vallomásszerű futamokba — egy klasszikus
humanitáseszmény vállalásának személyes példáját is fölvillantva —, amikor a lírikus Aranyról, vagy a „nagymester Babitsról", a „nagy emberről" ír. Költészetünk e
kissé mellőzött területeinek jelentékeny, objektív értékeit bontva ki — érvekkel
alapozott rokonszenvének komoly irodalomtörténeti nyereségeként. De eközben világosan, elfogultságoktól mentesen látja: Ady és Babits eltérő törekvései nem kizárják, hanem kiegészítik egymást. Miként — a historikus közelítésben — Petőfi és
Arany értékei is.
Németh G. Béla elemzései nem könnyű olvasmányok. De — e m ű f a j lehetőségeire tekintve — talán a legtöbbet adják: a tiszta logikájú, nagyívű fölismerések
maradandó élményét, a választott költeményekből sugárzó kiküzdött-megőrzött h u mánum magatartásformáló hitét — a líra emberi küldetésének elemi bizonyosságát.
Áttanulmányozásuk nemcsak szakmai, művelődési ismereteket, hanem érvényes eszményeket is nyújt. Kívánatos és szükséges tehát, hogy a szerzői, kiadói közvetlen
cél — a kötet lényeges tanulságainak bekapcsolása a tanítás-tanulás áramába —
mind teljesebben váljon valóra. Kényszerűen vázlatos ismertetésünkkel voltaképp
ezt kívántuk szolgálni. (Tankönyvkiadó,
1977.)
BALOGH ERNŐ
92

Török Gábor: József Attila-kommentárok
A költői szövegrészeket a mindennapi nyelvi jelentéshez méri Török Gábor, s a
leggyakoribb figyelmeztetése, tanácsa ez: „Üssük fel az Értelmező Szótárt!" Megfogadtuk a tanácsát. „József Attila-kommentárok" — hangzik a műfaji meghatározást adó főcím. A „kommentár" szó alatt pedig a következőket olvashatjuk a szótárban: „Valamihez szóban vagy írásban fűzött magyarázó, közelebbről megvilágosító, kifejtő megjegyzés(ek), fejtegetés(ek), magyarázó jegyzet, magyarázat, értelmezés." De megadja a szótár a sajtóban használatos jelentést is: „hírmagyarázat".
A tágabb jelentés mellett inkább ez utóbbira gondolhatott a címadáskor a szerző,
hiszen m á r régóta vallja, hogy a műalkotás, a vers nem más, mint hír, üzenet!
Egy korábbi Török Gábor-könyv bírálójának, Tamás Attilának a véleményével
egybehangzóan valljuk: az is! Török Gábor azonban még a saját gondolatrendszerén
belül is szegényíti a verset, még „üzenef'-voltától is megfosztja, amikor műértelmezései („hírmagyarázatai") során nem cesz mást, mint a költemény gazdag asszociációs tartományából, jelentéseinek sokaságából kiemel egyet-egyet (esetleg néhányat!), „racionalizálja", „lefordítja" a verset. Holott, ha pusztán csak üzenetnek
fognánk fel a műalkotást, még akkor is azt kell mondanunk, hogy maga az üzenet
a vers bonyolult áttételei között oszcillálva, minden áttételével együtt-egyszerre hat,
hiszen a műalkotást a köznyelvi gondolkodástól éppen e bonyolultsága, ha tetszik:
nagyfokú sűrítettsége, intenzitása különbözteti meg! Török Gábor többször is idézi
József Attila tételét („a versnek minden pontja archimedesi pont"), de míg értelmezni értelmezi a tételt, hallgatni már nem hallgat rá, mert nemegyszer szinte
„átírja" a verseket, máskor pedig úgy „oldja föl" őket, hogy „betold" egy-egy szót,
vagy írásjelet. Idézi például A város peremén sorait: „Ki inti le? — talán a földesúr? / a juhász vad ebét?", majd azt mondja az idézett részről, hogy az „logikailag
tulajdonképpen egy kérdő alakú kijelentés ( = a földesúr nem tudja »-leinteni a
juhász vad ebét«)." Vagy másutt: idézi a Számvetés című verset: „Engem sunyiságra oktat / az erkölcs. (...) Rólad is ezt hiszem.)", s a zárójel szerepét vizsgálva a
következőképpen „kommentálja": „Ha téged, társ, aki bárki lehetsz, sunyivá tett az
erkölcs, mit érek vele, ha szólok hozzád? Nem bízom benned, gyanakodva nézlek."
Vitatkozni vagyunk kénytelenek az ilyen értelmezésekkel s a vita annál is inkább
jogos, mert Török Gábor tudatosan provokálja olvasóját.
„Hogy közös alapról induljunk e l . . . " — hirdeti már a méltánylandó tudósi
alapállást jelző alcím a könyv elején. A jószándékú olvasó kíváncsian várja, mi
lehet ez a „közös alap". E várakozást kezdetben kielégíti a szerző, mert valóban az
egyik leglényegesebb kérdésből indul ki, abból, mi a műalkotás, mi a költemény s
korábbi elméletek tucatját utasítja el. Az olvasó azonban csalódik, ugyanis az elutasítottak helyébe egyetlen szempont szerint létrehozott elmélet kerül, a „lírai
materializmus", amely nem más, mint a műalkotásnak művészi hírként való felfogása s ez lenne a „közös alap". Csakhogy néha bántóan „erőszakos" a szerző, mert
a vele egyet nem értőt hol „szépléleknek", hol „dogmatikusnak", hol pedig „makacs
tévelygő"-nek nevezi, s az olvasó némi keserűséggel vállalja csak, hogy továbbhaladjon a Török Gábor kijelölte úton.
Pedig egészében izgalmas olvasmányok Török Gábor „eszköztanulmányozó"
kommentárjai, „jelenségtanulmányai". A fejezetek élén egy-egy József Attila-sor
áll, mintegy mottóként is, s ezekből választ, emel ki egy-egy szót a szerző s ismerteti meg az olvasót József Attila lírájának (s általában a lírának) egyes jelenségeivel. „Versrészletek mikroszkóp alatt" — olvashatjuk az összefoglaló címet, amellyel
kommentárjait bevezeti, indítja. S valóban a legapróbb nyelvi jelenségeket — a
tolsztoji művészi icipicit — ragadja meg, József Attila-i egyediségükben is. Sor
kerül a metaforikus főnévi összetételek egy-egy típusának („malacvilágosság"), a
többjelentésű képzők és származékszók („ügyeletes"), az alaki hasonlóságon alapuló
93

jelentésátvitel („elhibban") vizsgálatára is. Még a költő szerkesztéstanát: zárójeleit,
központozását, versen belüli idézeteit is vizsgálat tárgyává teszi.
Mi az oka a mégis föltámadó hiányérzetünknek?
Az egész tanulmánykötet vitairat-jellegű, nem csak lényegét, de stílusát, szerkezetét illetően is, csak azt nehéz néha eldönteni, hogy mivel, illetve kivel vitatkozik
tulajdonképpen Török Gábor. Ellentmondásokat érez ott is, ahol az olvasó szerint
nincs. A Flóra-ciklusról szólva mondja: „Az egymás utáni felhívások kölcsönhatása
révén a szerelem maga testesül Flórává, és Flóra a szerelem istennőjévé válik, ő s i
eszköz — a szocialista realizmus egyik mintaalkotásában..." A három ponttal még
föl is erősíti a versből — szerinte — kiolvasható ellentmondást. De vajon miért ne
férhetne meg egy „ősi eszköz" a szocialista realizmussal, mint módszerrel vagy akár
mint stílussal?!
„A tanulmányíró tisztázza a témájának koordinátáit megadó kategóriahálózatot!" — írja egyik kommentárjában. Hiányérzetünket az fokozza, hogy a gyakorlatban nem ilyen következetes a szerző. Műfaji behatárolásai ugyanis homályosak,
pontatlanok. Nem világos például, mit ért „lírai tanítás"-on, s még kevésbé látszik
tisztázottnak, mic ért „személyes líra" alatt? Ügy tűnik, műfaj-kategóriaként használja, de akkor vajon azonos lenne ez azzal, amit másutt „személyes-lírai vers"nek nevez?
Amint már utaltunk is rá, a beszélt nyelv és a költészet különbségéből kiindulva próbálja a lírai műalkotás mibenlétét meghatározni, de az olvasónak ismét
hiányérzete támad, mert nem kap elfogadható magyarázatot a legégetőbb kérdésre:
mi a költészet nyelve?
Az irodalomtudományban gyakran merül föl egy igen lényeges elméleti probléma: mit elemzünk, a műalkotást, mint ideális létezőt, vagy annak konkretizációit?
S mindannyiunkban fölvetődik, hogy az egyes stilisztikai eszközök hatásánál vajon
a mai vagy a mű keletkezésekor érvényesülő hangulati értéket kell-e figyelembe
vennünk, azaz „kortársaivá" kell-e lennünk a költőnek az elemzés pillanatában.
Török Gábor a lehetetlenre vállalkozott, amikor hatásvizsgálataiban e kettőt megpróbálta egyszerre érvényesíteni. Egzaktságra törekszik, statisztikákkal dolgozik —
e hatásvizsgálatoknál is —, de ő maga is bevallja, hogy a statisztikai táblázatokba
„némi szubjektív értékelés" is belecsúszhatott. S valóban, mint itc is, a szempont
megválasztása erősen szubjektív, s jelentősen módosítja e statisztikák egzaktságát.
E választás esetlegességének hátrányát bizonyítja — akaratlanul is — egy másik
táblázata, amellyel a lírai kicsinyítés gyakoriságát, korszakonkénti, évenkénti változását mutatja ki. Tájékozódásul József Attilát egy költőtárssal hasonlítja össze e
szempontból. De miért éppen Dsida Jenővel? Mert „szintén gyengéd lírikus" —
mondja Török Gábor. Ismét csak szubjektív prekoncepció tehát a statisztikai összehasonlítás alapja! Hiszen ugyanez elmondható lenne (s talán hasznosabb, érvényesebb is az összehasonlítás!) akár a korai Illyés Gyuláról is. Statisztikai vizsgálatai
során — nem minden logika nélkül, de — önkényesen önálló versként kezeli hoszszabb művek egy-egy versszakát, részletes magyarázatot, indoklást nem fűz hozzá.
Félreértés ne essék, a kritikus nem tiltakozik eredendően a statisztikai stilisztika
ellen, de mindaddig, míg az adatfelvétel ilyen, tehát a szokottnál is szubjektívebb
szempontok szerint történik, nem hisszük, hogy eredményesebb lenne más (akár a
„hagyományos") megközelítési módoknál! Mert Török Gábor is, amikor valóban az
egész életművet érintő lényeges megjegyzéseket tesz, ítéleteket mond ki, akkor —
mint kénytelen bevallani is — ő sem a statisztikai módszer segítségével jut
eredményre!
Mindezek ellenére vitathatatlan, hogy komoly erényei is vannak Török Gábor
könyvének. Van néhány kitűnő ráérzése, amikor egy-egy nem világos, nem érthető
költői metaforát más szépirodalmi anyaggal világít, magyaráz meg (például a
„pipacsbúborral" értelmezésében). Hatalmas ismeretanyaggal dolgozik: a „harsány"
melléknévből szófajt nem váltó elvonással keletkezett „hars" szóról írt kommetárjában Ady, Szabó Lőrinc, Déry, Juhász Ferenc műveit is segítségül hívja, bevonja az
94

elemzésbe. Az idézőjel, idéző mondat nélküli úgynevezett rejtett idézetek felismeréséről írott fejezete érdekes, tanulságos a nem nyelvész számára is! Fontos, továbbgondolandó, amit az alliterációról ír. Örömmel üdvözölhető, hogy — bár csak
egyetlen nyelvészeti szempontból, de — vizsgálja az eleddig sajnos „elhanyagolt" bírálatot: József Attila Babits-kritikáját. Feltétlenül nóvumot jelentenek az önrímek
poliszémiájáról írott fejtegetései! Szimpatikus vonás, hogy bepillantást enged a
kutatói munka műhelytitkaiba is, hogy nem szégyelli bevallani, ha még megoldatlannak látszó problémákkal áll szemben.
De még e valóban komoly erényeket felvonultató részekhez is kénytelenek vagyunk kritikai megjegyzéseket fűzni. A tudósi tervszerűség és rendszeresség méltánylandó. E tekintetben csak tanulhatunk Török Gábortól. Tiszteljük a szerzőt
igényességéért, hogy saját korábbi ítéleteit is újragondolja, felülbírálja (például a
Nyár című vers értelmezésében). De zavarja az olvasót, hogy a szerző korábbi könyveinek egy-egy hosszabb fejtegetésére hivatkozik s legfeljebb egy mondatnyi utalással kelti azokat életre. Azt a törekvését, hogy „ne csak a «tiszta« jelenségeket
írjuk le és elemezzük, hanem azokat is, amelyek a kategória határán, vagy már
kívül esnek" — méltányoljuk. De, hadd tegyük hozzá, azt már kötelessége megállapítani a tanulmányírónak, hogy mit kell a kutatás melléktermékének (és egyúttal
nem közlendőnek!) tekinteni!
Néha elmarad a szerző az ígéreteitől. „A nyelvtani első és második személy a
lírában" című nagyfejezet bevezetésében például olyan kérdéskör (Mit értünk „személyesség", „lírai én" alatt?) megválaszolását ígéri, amely — ha eredménnyel zárulna — jelentősen megváltoztatná az eddigi álláspontokat. De végül is Németh G.
Béla idevonatkozó jelentős tanulmányához (József Attila önmegszólító verstípusáról)
nem tett érdemben hozzá.
S végül, a kötet egyik legnagyobb hibájáról: Karinthy Ady-paródiáját idézve,
majd kommentálva, ezt írja Török Gábor: „Valóban: fogalmi oldalról minden
ismétlés, ha nem is bolondság, de szószaporítás." Török Gábor is többszöri — helyenként tudatos — önismétléssel igyekszik okfejtéseit mintegy az „olvasó szájába
rágni" — teszi tehát pontosan azt, amit helytelenít. Értelmezései amúgy is bőbeszédűek. Tételesebb fogalmazással egyértelműbb hatásuk lenne!
Nem kétséges, hogy a József Attila-kommentárok értékes szempontokat is ad a
József Attila-kutatóknak és a költőt szerető olvasóknak. Kár, hogy az említett
hibák, ellentmondások és hiányosságok rontják az értékes szempontok hitelét is!
(Gondolat, 1976.)
SZIGETI LAJOS

Bálint Sándor: A szögedi nemzet
Ebben a könyvben talán egyetlen fölösleges szó nincsen. Nem lehet tudni, ki
használja föl most, ötven vagy száz év múlva, kinek a kezébe kerül, amíg a nyomtatott betű olvasható marad, ezért benne van mindaz, amire a szerző, a „szegedi
nemzet" tudós napszámosa, sokáig ingyenes néprajzosa, végtelen szorgalmú kalászszedegetője ráakadt és fölvett. Üres kalászt egyet se vett föl.
Szentségtöréssel ér föl, hogy az összehordott nagy asztagból két sovány példát hozok előre: A cséplőgépek megjelenésekor, a húzatós gépekhez egy Dávid
nevű kupec hordta Erdélyből a bivalyokat. A legjobb bivalyvásárok Kisteleken
voltak. Kinek lehet ez fontos? Tudjuk, hogy a nyomtatást fölváltó cséplőgép óriási
változást hozott, de mit keres a tudomány soraiban a kupec? Ne finnyáskodjunk, ehhez a változáshoz a szegedi tájon hozzátartozott a bivaly is, és a bivaly
95

révén Dávid kupec is beleérdemesült a monográfiába. Másik aprócska eset: Virágh
György fiatal alsóvárosi galambász legkedvesebb galambját véletlenül, a gyászolók
nagy megdöbbenésére, vele együtt temették el. A többi elröpült. Azért említem csak
a két kicsi példát, hogy az elején mindjárt elhitessem: aki a kis szemet is fölveszi
a porból, hogyne őrizné meg, hogyne tisztogatná vissza eredeti formájára és színére
a nagyobb rögöket is! Ráakadt, keze között megforgatta, leírta. Oda írta, ahol bárki
rátalál.
A meglódult, rohammal vágtázó idővel hadakozik sok éve, a felejtésnek áll
útjába kicsi céduláival, elkoptatott ceruzáival Bálint Sándor. Őrzi a régi Szegedet,
szülővárosát, a Várost, őrzi, mert nagyra tartja. Hírét kelti, mert büszke rá, és szereti. Mivel szereti, tesz érte: a mai szegedinek, meg a holnapinak mutatja föl a
régit. Csapokat, eresztékeket hagy mindig: itt kellene toldás hozzá.
A Móra Ferenc Múzeum évkönyvét adta rá, hogy kötetenként ú t j á r a bocsássa a
néprajz nyugdíjas professzorának nagy munkáját, Szeged néprajzi monográfiáját.
A szögedi nemzet címet viselő, a szegedi nagytáj népéletét bemutató nagy mű első
kötete most jelent meg.
Mit ért Bálint Sándor szegedi nagytájon? Mit takar a cím: A szögedi nemzet?
„Sajátos helyi szóhasználatban a szögedi nemzet jelenti egyfelől a törzsökös szegedi
népet (a szögedi nemzet szeret dógozni), másrészt pedig a hozzá való tartozást (én
szögedi nemzet vagyok). Ez utóbbi némi önérzettel mondatik." Azokat a falvakat
sorolja be a nagy táj fogalmába, amelyeket a legutolsó két évszázad alatt egészében
vagy részben a szegedi magyarság alapított, illetőleg népesített be. A gányófaluk
mellett fölsorolja az ú j tanyaközségeket, továbbá azokat a nem szegedi, sőt idegen
gyökérzetű falukat is, ahová népünk kisebb-nagyobb számmal, de mégsem szórványosan betelepült. Eszerint Szegednek számít Csanytelek is, mint Dombiratos, Dézsánfalva, Jászszentlászló, Verbica vagy Zsana. Nem telekkönyv szerint természetesen, rokoni és szellemi kötődés révén. Ha e könyv alapján valaki Szegedet nagynak
tartja, nem téved: a város szellemi ujjlenyomatát vitte magával, aki földet, megélhetést keresve kirajzott falai közül. Nem tudott hátat fordítani neki, megtartotta
beszédében a jellegzetes ö-zést, néha megtanított rá másokat is, fölrakta házára
deszkából a napsugaras díszítést. Őrizte szokásait, továbbadta kertészkedő tudományát és célszerű találékonyságát.
„Ha szemtanúként már nem foghattam át Szeged népi világának egészét, úgy
érzem, hogy lényeges vonásaiban mégis megismerhettem az 1848—1914, vagyis a
szabadságharc és első világháború nagy történelmi határkövei közé eső népéletet,
szellemi és tárgyi világot. A két világháború közötti korszak, illetőleg azóta eltelt
idő néprajzi feltárásáért, áttekintéséért és elérhető hitelességéért magam kezeskedem" — írja az előszóban. Tegyük most a nyomatékot az idézet utolsó két szavára:
biztosak lehetünk benne, amit leírt, annak minden általa föllelhető forrásban utánanézett, vagy tanúságtételre hívta az öregeket, akik emlékezetükkel nagy időket fogtak át. Sokszor forrás ő maga, mindig szerény és mindig hiteles. Legtöbbször ilyenkor is támasztékot keres, és lábjegyzetben leírt szóra is utal.
„ . . . egy emberélet örömmel vállalt iparkodásának gyümölcse" a könyv. Régóta
tudjuk, hogy készül, és vártuk, hogy megjelenjen. A szakadatlanul dolgozó kutató
nagy meglepetésünkre mégis azt mondja, nagyobb a téma annál, hogy be tudta volna
fejezni. „Kétségtelen, hogy különösen még Kálmány Lajos temesközi világában bőségesen akadt volna tennivalóm. Itt azonban kutatópályám minden igyekezete ellenére sem nézhettem szét. Bizonyára lett volna még munka a népnek dolgozó, egyébként kihalt vagy haldokló iparágak körében is. Itt-ott más jelenségek is elbírták
volna a részletezőbb levéltári, illetőleg helyszíni vizsgálatot. Most, életem őszén
mégis a summázásra kellett rászánnom magamat, és a további feladatok elvégzését
a jövő nemzedéktől kérnem."
A szegedi néprajzi érdeklődés és kutatás kezdeteivel indul a kötet. Mondhatnánk
úgy is, hogy Szeged magáraébredésével. Dugonics András, Csaplár Benedek, Kálmány
Lajos, Lőw Immánuel, Kovács János, Vedres István, Tömörkény István, Cs. Sebes96

tyén Károly és a többiek neve után már a mi nemzedékünk joggal odaírhatja Bálint
Sándort is. Eddig megjelent munkái <— köztük a Szegedi Szótár — álapján régóta
beleillik a sorba. Település és társadalom a következő nagy fejezet összefoglaló címe.
Beleszól a város nevének vitájába, ismerteti Fölsővárost, a régi Palánkot, Alsóvárost,
Rókust, Móravárost, Újszegedet, és a közel másfél száz telepes falut. A tájból a ház,
az otthon áll elénk részletező leírásban ezután, majd a nádlacik, pákászok, madarászok világa, a vízi élet. Aki a néprajzba még sóha nem kóstolt bele, ezeket a fejezeteket föltehetően az sem tudja átlapozni. A galambászat is ámulni valót ad: mit
lehet a galambról mondani színe, háta, feje, begye, Szárnya, orra, farká, természete,
neme, kora, hangja, mozdulata szerint? A szegedi beszéd nagy gazdagságára említjük
példának. „Fej szerint tisztafejű ( = nincs tarkaság a fején), csöppentöttfejű, csöppesfejű ( = tollazatától eltérő színű csöpp van a fejebúbján), kiscsöppesfejű, nagycsöppesfejű ( = ugyanaz a csöpp nagysága szerint), szeplősfejű ( = csöppesfejű, de még
kisebb szeplőszerű tollak is vannak körülötte), szárcsafejű ( = tarka tollazata egészen
az orráig ér), teleszárcsafejű ( = ugyanaz, de dúsabb), fűsűs ( = fésűszerű tollazat
ível a feje tetején), kisfűsűs, nagyfűsűs, csákányfűsűs ( = szétálló, fésűszerű bóbitája
van), pofás ( = tollakból kis fekete folt van az állánál), telepofás, telepofájjú ( = a
folt a szája szélétől a szeméig húzódik), bajuszos ( = kis fekete folt van az állánál),
vastagbajuszú, vékonybajuszú ( = ugyanaz a folt nagysága szerint), kravátlis, kravádlis ( = bóbitájának színe egészen a begye közepéig lehúzódik), füles ( = színes
tollcsomó van a fülénél), vinklifüles ( = ugyanaz, de szögletes), húzottfüles ( = ugyanaz, de egészen a szeméig ér), rajzos ( = apró tarka tollpihék vannak a fülénél), karikásszemű ( = szemgolyóját szürke karika övezi), döglöttszömű ( = ez a karika hiányzik), pirkadtszömű ( = kivörösödött szembőrű), szömők ( = szemhéja fölött fekete,
szemöldökszerű pihéi vannak), felemásszömű ( = egyik szeme fehér karikás, a másik
döglött, vagyis nincs karikája)."
Tápét a legrégibb magyar falvak közül valónak tudjuk, most a legszegedibb
falunak, Alsóváros „ikertestvérének" mondhatjuk. Sok olyan vonást és szokást őrzött
meg, amely valaha Szegedre volt jellemző. Amit Tápéról mond, akkor is értékes,
ha Tápé történetét és néprajzát nagyszerű könyvből ismerjük. Gyékényszövés, nádvágás, homokhordás, halászat után a pásztorkodás, jószágtartás és a mezőgazdaság
néprajzi áttekintése zárja aZ első könyvet.
Néhány mondat erejéig érdemes visszakanyarodnunk a kötet elejéhez, hogy néhány gondolatát jól aláhúzhassuk. Szeged kirajzása föltétlenül szellemi gazdagságának terjedését is jelentette, iskolájának — később iskoláinak — hatása azonban
legalább ekkora figyelmet érdemel, és még sok kutatónak adhat izgalmas témát.
„Deményi László buZgólkodására Szeged városa 1735-ben diákszírtházat létesít, ahol
az ifjúság latin és magyar színdarabokat ad elő. Ebből a *alajból nő ki Dugonics
András, Benyák Bernát, Katona József, Vedres István és mások drámaírói munkássága, illetőleg színházszeretete: a nemzeti múltnak, a szegedi hagyománynak a kultusza." Amikor Bánk bán a szegedi színpadra áll, jó tudni, hogy Katona József
Szegeden volt két évig diák, és akkor már régtől fogva színdarabokat játszottak
ebben a városban. A „szellemi hajszálcsövesség" útjai kibogozhatatlanok, de az iskola
hatását lehetetlen figyelmen kívül hagyni, amikor a nemzeti nyelvnek és á nemzeti
múltnak hagyománya volt Szegeden.
Az iskoláról szólva még kell állnunk ennél a mondatnál is: „Szeged művelődéstörténetének legszebb lapjaira tartozik, hogy a gimnázium kebelében szerb önképzőkör is. működött (1843—1864), amelynek jegyzőkönyvé is ránk maradt." A hazai
nyelv ápolása adott példát a szerbeknek is anyanyelvük ápolására. A népi gyökerek
kutatása ébresztette rá Kálmány Lajost, a későbbi papot, és osztálytársát, Lőw Immánuelt, a későbbi főrabbit is, hogy a tudományban társak íehetnek akkor is, ha
hitükben nagy a különbség. Mekkora erő lehetett Csaplár Benedek iskolájában?!
Csak a folklór szeretetére tanított volna a piaristák szegedi gimnáziuma? Vedres
István ugyanebből az iskolából nőtt ki. Szülővárosáról színdarabot írt, az ú j tanácsháza falai között kőszínházról gondolkodott, foglalkozott a Tisza-szabályozás és a
7 Tiszatá]

97

Duna-Tisza-csatorna kérdésével, erdővel kötötte meg a szegedi homokot, 700 öl
hosszú fahidat épített, mintagazdaságában boglyakemence alakú, fölső nyílású gabonás vermeket épített, hogy a dohosságtól megóvja a gabonát, és „ugyanakkor az
alföldi urbanizmusnak, városrendezésnek is alighanem úttörő alakja". Valóban gazdag Szeged szellemi öröksége.
Az előszóban kapunk ígéretet arra, hogy a következő kötetek a népi iparágakat,
a közlekedést és adás-vevést, a táplálkozást, a viseletet, az egészséget és betegségeket, a népnyelvet, népköltészetet, hagyományt és szokásrendet dolgozzák föl. (A szegedi Móra Ferenc Múzeum Évkönyve, 1974/75-2.)
HORVÁTH DEZSŐ

•••

ZOMBORI LÁSZLÓ: MŰTEREM

A nagyszentmiklósi kincsről — kétféleképpen
(László Gyula—Rácz István: A nagyszentmiklósi kincs. Corvina Kiadó, 1977.)
A régészeti élétünket érzékenyen figyelő L. I. ÉS-beli jóslata bevált. A régész László
Gyula és a fotóművész Rácz István közös könyve szinte „belső használatra" szántnak bizonyult: a fővárosi könyvesboltok csak néhányat kaptak belőle s valamennyi
példányuk pillanatok alatt elfogyott. Semmi csodálni való: a szerző ismert és népszerű tudós, a téma a közérdeklődés homlokterébe került magyar őstörténettel
rokon, a tárgy egy aranykincs feldolgozása — mindez gyönyörű és nagyszámú színes
és fekete-fehér fényképekkel kísérten, pazar kiállításban (papír, tipográfia, képszerkesztés), olcsó áron. Ha a Corvina valójában csak kísérleti léggömbnek szánta e
kiadást, akkor máris bízvást készítheti a következőt — jóval nagyobb példányszámban is.
Ez a kissé merkantilista mellékízű bevezető nem kell, hogy föltétlenül anakronizmusnak tűnjék. Az aranytárgyak évezredeken át maguk is elsősorban a gazdagság kifejezői voltak, s nem mindig és föltétlenül szolgáltak tényleges használatra.
Hosszú felsorolás helyett erre a nagyszentmiklósi kincsnél is találni. példát: az
egyik korsó oldalát valamikor nagyerejű ütés vagy nyomás érte. Ezt kijavították
ugyan, de utána már olyan rések maradtak rajta, hogy folyadékot többé nem lehetett benne tartani; egy másik korsó fenekére pedig úgy véstek vagy poncoltak be
valamilyen rovásírásos nevet vagy szót, hogy az említett művelettel az aranylemezt
átlyukasztották. E tárgyak tehát alkalmatlanná váltak a használatra, de nem a mutogatásra; hiszen értékük és a díszítések mondanivalója továbbra is megmaradt.
A nagyszentmiklósi kincs a Kárpát-medencei régészeti irodalomban önálló bibliográfiai tételként szerepel, ezért aztán akár csak lexikoncímszó tömörségű összefoglalása is több oldalt tenne ki. Így tehát a jelentősége érzékeltetésére semmiképpen sem az összefoglalás több elmélyülést igénylő szándékával, hanem figyelemfelkeltésül, távirati stílusban ennyit mondhatunk róla: 1799-ben Nagyszentmiklóson
(Sinnicolaul Mare, Románia) földmunka alkalmával arany tárgyak kerültek napvilágra, melyekből 23 darab, összesen körülbelül 10 kg súlyú korsó, csésze stb. jutott
el császári parancsra Bécsbe, ahol azokat ma is őrzik. A kora középkori Kárpátmedence egyik legjelentősebb lelete, Irán és a sztyeppe kölcsönhatásait viseli magán.
László Gyula könyvének tudományos részletességű megvitatására természetesen nem
ez a megfelelő hely. Csakhogy még a hagyományos szerkezetű recenzió (tartalmi
ismertetés, eredmények és tévedések mérlegelése, ú j feladatok megjelölése) írásától
is tartózkodnom kell. Az a helyzet, hogy ez a kincs egy mélységes mély kút, melynél ú j ötletek, szempontok könnyen vetődhetnek föl, viszont a könyv szerzője és az
előtte dolgozó kutatók hosszú sora által elvégzett munkával szemben méltatlan
lenne ezt a módszert választani. A műkedvelőkét nem számítva is, már több száz
tanulmány, könyv jelent meg róla, sokszor — most is — világhírű tudósok tollából.
Ennek ellenére sem a kisebb horderejű kérdések tömegénél, sem pedig a kinccsel
kapcsolatos fő problémáknál a megoldásnak olykor talán még a közelébe sem jutottak el. (Nem dőlt még el, hogy hol, mikor és kik készítették, ki lehetett az utolsó
birtokosa, mit jelentenek a görög betűs és rovásírásos feliratai!) Hát akkor mit
tehetne egy ismertetés egy irodalmi-kulturális folyóiratban?!
Ami a felsorolt alapkérdések megválaszolását illeti, László Gyula őszinte hangú
szövege nem kívánta elhitetni az olvasóval, hogy bármelyik téma vizsgálatánál is
lezárt eredményhez sikerült volna jutnia (például „ . . . úgyszólván semmit sem
tudunk Nagyszentmiklós világából", 117. old.). Hallgatóit az egyetemen a mások
véleményének megbecsülésére próbálta nevelni, mondván, hogy természetesen sokszor tévedhettek az előttünk dolgozó nagyok, de mi sem — sohasem! — vagyunk
csalhatatlanok. Ez jutott eszembe nemcsak a. könyv olvasása, hanem az elmúlt héten
7*

99

a kincs Bécsben való tanulmányozása közben is. Előttem volt a lelet két legutóbbi
monográfiája: Nikola Mavrodinov bolgár művészettörténész 1943-ban megjelent
könyve és a most tárgyalt mű. Számos megfigyelésük helyességét a technikai részleteket hűen érzékeltető mikroszkóppal sikerült megerősítenem, míg akadt egy-két
olyan is, melyet az ott segédkező- Kovács László kollégámmal együtt másként láttunk (meglehet, később ez utóbbiak egy részét szintúgy túllépi majd a kutatás).
Ráadásul minden kutató szeme — egyéni érdeklődése, tudományos neveltetése folytán — egyébként is mindig más-más dolgokra figyel föl. 23 darab ötvösremek, a
XIX. század eleje óta írnak róla — mégis (és tehát)) jut is, marad is még feldolgozni való!
Az elismerés kifejezésén túl nem merülök bele annak felsorolásába, hogy a
könyv milyen érzékenyen követi a legfrissebb irodalmat és leleteket. Nem időzöm el
a tudós témák népszerű megfogalmazásai dicséreténél — László Gyula munkásságával kapcsolatban megtették ezt már sokan, sokszor. A tudománytörténeti jellegű,
de nagyon is emberközelségű visszaemlékezéseit azonban, melyeket okulásunkra ittott szövegébe közbeszúr, mindig izgalommal olvassuk, hiszen e személyek nekünk
már csak bibliográfiai tételeket, pantheonbeli alakokat jelentenek. Íme egy példa:
„Ezt gróf Zichy István, a Magyar Nemzeti Múzeum volt főigazgatója mondta el a
szerzőnek. Amikor »Magyar őstörténet«-én dolgozott, sokat bajlódott Álmos fejedelem nevének megfejtésével. Felkereste tehát Gombocz Zoltánt, a magyar nyelvtudomány feledhetetlen nagy emberét, néki szívbeli barátját, és megkérte, fejtené meg
neki a szó eredetét. Mire Gombocz finoman elmosolyodva kérdezte, hogy »melyik
nyelvből óhajtod?«" (91. old.) A kincs kutatástörténetében először olvashatjuk együtt
antropológus, archaeobotanikus és archaeozoológus szakvéleményét az ábrázolásokról.
A könyvnek két erényét emelem ki. Az egyik a korábban közzéadott vélemények ismertetésének módja, a kutatási eredményeket áttekintő fejezet alaphangja.
A régebben kifejtett nézeteket, elméleteket László Gyula nem a saját felfogása
szemüvegén keresztül láttatja velünk, hanem egyéni tudományos meggyőződését is
csak az eddig megjelentek sorába állítja. Irigylésre méltó és követendő bölcsesség!
Nyereségünk a kincs mögött sejthető, hatalmas kultúrtörténeti háttér fölvázolása. Eddig foglalkoztak már a lelet lehetséges korával, birtokosaival, a díszítések
eredetével és lehetséges tartalmával, de kevés szó esett még arról, hogy tulajdonképpen milyenek is voltak a sztyeppei étkezési-ivási szokások, milyen szerepet töltött ott be a bemutatásra felhordott gazdagság. Itt egy egész fejezet szól erről a
kérdéskörről.
A régészet erősen vizuális tudomány. Lehetetlen lenne elhallgatnunk a szerzőtársként feltüntetett Rácz István fotóművész hatalmas munkáját (8 tábla, 84 kép).
Ez a II. világháború után másodjára is Finnországba vetődött honfitársunk most
valóban mindnyájunk elé hozta ezt a kincset. Friss bécsi tapasztalataimból is tudom,
hogy milyen roppant nehéz ezt a részletekben hihetetlenül gazdag témát, a reflektorok alatt valahol mindig csillogó-villogó aranyat megfelelően lefényképezni. Neki
ez sikerült, s a kinagyított részek valóban hűek, tükrözik azt a világot, melyet a
kora középkori eurázsiai sztyeppékbői a nagyszentmiklósi kincs mentett át az
utókorba.
A Corvina Kiadó gondozta László Gyula másik, 1971-ben megjelent nagysikerű
könyvét is (A népvándorlás kor művészete Magyarországon). Azóta azt angol, német,
francia, holland kiadás követte. A nagyszentmiklósi kincsről készült könyv esetében
is hasonló érdeklődésre számíthatnának.
*

(Aurul Carpa(iIor. Calendar al revistei Transilvania, 1978.) A fenti könyvvel
pontosan egyidőben jelent meg Romániában a Transilvania lapkiadónál egy nagy
formátumú, színes, fényképes naptár. A 14 felvétel — Ion Miclea gondos m u n k á j a
— a nagyszentmiklósi kincset mutatja be. Az utolsó lapon Radu Florescu művészettörténész megkísérli röviden összefoglalni a lelettel kapcsolatos legfontosabb tudni100

valókat. Kitűnő gondolat volt ez a kiadótól, hiszen így a naptártulajdonosok emlékezetébe nyilván jól bevésődnek majd az aranytárgyak formái, díszítései s a velük
kapcsolatos történeti problémák. A tudományos ismeretterjesztés szempontjából tehát
föltétlenül dicséretes ez a vállalkozás. Néhány megjegyzés — egész pontosan az
ismeretterjesztés szerepe és ereje miatt — mégis idekívánkozik. Természetesen
szó sincs arról, hogy egy ilyen alkalomból készült és hasonló terjedelmű szövegtől
a hatalmas szakirodalom pontos kivonatát várnánk el. Mindenki által tudott, hogy
milyen nehéz egy ágas-bogas problémakör lényegét tömören visszaadni. Csakhogy
az is ismeretes, hogy ez esetekben a nyújtott információ értéke megsokszorozódik.
Ezért fokozottan kell ügyelni az esetleges apró pontatlanságok kiküszöbölésére.
Félrevezető a naptár — még ha csak hangulatkeltőnek is szánt címe („A Kárpátok aranya"). Nagyszentmiklós Makó környékén van, az Alföldre esik, s a Kárpátok
legközelebbi nyúlványai (Ruszkai-havasok, Szörényi-érchegység) körülbelül másfél
száz kilométerre vannak. (Az Erdélyi-középhegység más geológiai korban keletkezett,
így nem tartozik a Kárpátok vonulatához.) Arról pedig nem tudok, hogy fémvizsgálatok mutatnák: a nagyszentmiklósi tárgyak anyaga az erdélyi aranybányákból
származik. Bizonyára nyomdahiba, hogy a kincs 24 darabból állna — Bécsbe csak
23 darab került, ennyit ismer a tudományos világ. Említésre méltatlan apróság az
is, hogy a róla szóló első közlemény nem 1850-ben, hanem 1801-ben jelent meg. Nem
itt kell vitázni arról, hogy a keresztény jelek és görög feliratok alapján világos lenne
a birtokosa orthodox keresztény volta (valaminek a birtoklása az időben még nem
szükségszerűen jelentette az azzal való ideológiai azonosulást, s különösen nem, ha
e keresztelési szöveget mutató edényekre utólag török személynevet karcoltak. Itt
jegyzem meg, hogy a kincs etnikai-kulturális hovatartozása mérlegelésénél nem esik
szó a kincs nagyobbik felén látható török típusú rovásírásokról és tulajdonjegyekről).
A különféle „turáni" népek (e politikai felhangú kifejezés egy emberöltő óta
nem használatos) felsorolásánál értelemszerűbb lett volna betartani az időrendi
sorrendet. A besenyők ugyanis a X. század, a magyarok a IX. század végén jelentek
meg a Kárpát-medencében, a magyarok említése után számunkra nem világos, hogy
kik az „Árpádiak". Ez után említi a bolgárokat, kiknek onogur ága a VI. században,
dunai csoportja a IX. században jutott el a Duna—Tisza tájára, s végül említi a
bolgárokkal távoli rokon kutrigurokat, akik a VII. század után (amikorról való a
kincs) már nem is szerepelnek a forrásokban.
Gondolatmenete ellentmondásos. Egyrészt elismeri, hogy a sztyeppei népek
( = az avarok és magyarok, B. Cs.) hozták Európába az iráni formákat és típusokat.
Ugyanakkor hangsúlyozza, hogy e népek kincsei kisebbek és egyszerűbbek, mint a
nagyszentmiklósi (ezen érvelésből nem szabad kihagyni az avar ötvösséghez igen
közelálló vrapi aranyleletet!). így, szerinte a kincs keletkezése idejében (ezt külön
nem határozza meg) egyetlen művészeti központ volt képes e munka elvégzésére: a
Morva fejedelemség (erre még visszatérünk). Következő lépés: Nagyszentmiklós
jelentős távolságra van a morva fémműves központoktól és annak az időnek minden
más központjától. Konklúzió: a nagyszentmiklósi kincs egy korai tanúság a legrégibb román politikai alakulatokról, valamint az ezek keretébe tartozó udvari élet
színvonaláról (ld. alább).
A morva kapcsolatokról: e feltételezés tudtommal teljesen új. A nemzetközi
irodalomban általánosan elterjedt felfogás éppen ellentétes irányú hatásokat feltételez és kutat. A morva fémművességet az avar anyag, illetve a nagyszentmiklósi
kincs felől (is) érhette befolyás — a vita csak ennek mértéke körül folyik. A morvák orthodox rítusa itt nem tekinthető döntő érvnek: Cirill és Metód egyháza a
IX. században csak körülbelül két évtizedig tevékenykedhetett morva földön.
A román államalakulatokról: a IX. századi Moravia után egyszeriben a XI. sz.
eleji Ajtonyvárra (később: Csanádvár) kerül a szó. Ennek fontosságáról egyelőre
pusztán az okleveles adatok tanúskodnak, a múlt századi — bizonytalan hitelű —
ásatásokon kívül ugyanis nem ismerjük a R. Florescu által hivatkozott régészetieket.
101

Valótlan állítás, hogy Anonymus — az általa kitalált — Glad „fejedelem" orthodox
keresztény politikai alakulatáról beszélne — a bizánci egyház jelenlétéről Ajtony
udvarából (XI. század eleje) és egy másik forrás alapján van tudomásunk. Kronológiai zavart okoz, hogy az Ajtonyra való hivatkozás után az Anonymus által is
a honfoglalás idején szerepeltetett Glad kerül az érvek sorába. A román történettudomány egyik archimedesi pontja, hogy Anonymus ezen Gladja csapatában bolgárokat, kunokat és blakokat ( = vlahokat) tüntet fel (dél-szlávokat viszont nem,
miként ezt R. Florescu állítja). E közlés hitelét történészeink vitatják, mivel a
kunok csak 1051 után lépték át a Volgát. Nyilván e körülmény hatására R. Florescu
e népnevet a besenyőkre helyesbíti — csakhogy ők is csak a X. század végén jelentek meg e földön, s akkor is miként vehetnének részt a IX. század végi eseményekben? S hogyan higgyünk Anonymus fenti mondatának, ha annak egyik elemét szükségszerűen korrigálni kell? Vajon az elmondottak valóban elegendők ahhoz, hogy
e tájon egy olyan „helyi formációt" feltételezzünk, melynek — ismét egy időrendi
ugrás — „a VIII—IX. században Moravia és Bulgária voltak a pólusai"?
Talán túlzásnak tűnhetik, hogy ilyen részletességgel foglalkoztunk a Transilvania kiadó falinaptára kísérő szövegével. Az olvasó mégse lásson ebben aránytévesztést a László Gyula—Rácz István könyvével szemben. A nyilvánvaló műfaji eltérések mellett bizonyos közös vonásaik is vannak (egyidejű megjelenés, reprezentatív
kiállítás, népszerűsítési cél, s egy véletlen egybeesés: borítójukon ugyanaz az ivócsésze látható). Más kérdés, hogy feladatukat milyen módon töltik be.
BÁLINT CSANÁD

102

MŰTEREMLÁTOGATÁS

Zombori
Lászlónál

„Gyermekkorom élménye a külváros világa volt,
munkás- és parasztemberek
nehéz élete. És a
természet. A nyitott, birtokbavehető
városszéli
határ. Tájkép iránti vonzalmam nyilván ezekből
az élményekből
ered."
Rosszkor jöttem?
Vagy jókor?
Ahogy vesszük. Tény, hogy nincs drámaibb pillanat egy alkotóművész életében,
mint amikor — fájdalmasan, szinte önmaga testébe vágva — levakarja a vászonról
azt, amivel elégedetlen.
De mert nem hiszek csodákban, a tehetség és teremtő akarat összjátékában
annál inkább, tudom, hogy ez a dráma — a megsemmisítés mozzanata — is nagyon
fontos része Zombori László életének. Művészetének. Igényességének.
A festmény, a kész mű előtt álldogálni a műértők és műélvezők dolga.
Az örök újrakezdés, az alakítás, csiszolás, az önmagával megküzdés — a
művészé.
A Károlyi utcai magasház harmadik emeletén vagyunk. Műteremlakás. A gazda
festékes nadrágban, ingben álldogál az elvetélt kép előtt. Cigarettára gyújt. Arcán
nehezen oldódó feszültség.
Nézzük a megvakított vásznat. Kék és barna foltok fölött, mintha sebhely, egy
vörös holdsarló. Az állvány peremén a kis kupacok: a lekapart festék pora.
Zombori leütögeti cigarettája hamuját.
— Vannak képek, amik könnyebben születnek meg; ha a téma kinyílt, megérett
az emberben, már nem gond vászonra vinni. Aztán van úgy, hogy egy téma foglal103

koztatja az embert, úgy érzi, hogy már alakul, hozzálát a festéshez, és aztán nem
megy. Nem az lesz, amivé formálnád. Ellenáll. Át kell gondolni újra, tovább érlelni.
— Ez is ilyen volt? — mutatok a holdsarlós vászonra.
— Igen. Egy katonaballadát próbáltam érzékeltetni. Egy vöröskatonáét. Egy
golyóütötte, vérfoltos ing az előtérben, hátrébb ködbeveszően, csak sejtetve az emberalak. Ide egy kopjafát képzeltem — mutatja — amott talán az anyja, talán a
szerelmese, kézmozdulata lebegett volna. Azazhogy lebegett is. Ha egy órával előbb
jössz, mindezt még látod.
Magamban nagyon sajnálom, hogy nem láttam. Titkon arra is gondolok, lehet,
hogy nekem tetszett volna. De a festő ösztöne úgyis megbízhatóbb.
— Lehet, hogy végül csak az ing fog megmaradni — tűnődik Zombori. Lemondóan mozdul a keze az ablak felé. — Az a légkalapács is betette a kaput. Az ember
dolgozik fölspanolt idegekkel, és egyszerre elkezdik fúrni az utat a ház előtt.
— Az iskolában azt mondták, csak csütörtökön leszel bent.
— Heti tíz órám van. Csütörtökön, pénteken, szombaton tanítok.
— Szeretsz tanítani?
— Ennyi órában igen. De teljes óraszám mellett már a festés rovására menne
a tanítás. Így legalább a fele életem a piktúráé.
— Mutatnál még valamit?
— Sajnos, nem sok van itthon. Elvitte a miskolci kiállítás. — Nem túl lelkesen
mondja. Ahhoz képest, hogy az „elvitte" egészen pontosan azt jelenti: meglepően
sok képét megvásárolták a borsodi megyeszékhelyen.
— Gondolom, azért ezt nem tekinted elemi csapásnak. Csakugyan: hogy vagy az
eladott képeiddel? Nem hiányoznak? Könnyen válsz meg tőlük vagy nehezen?
— Mióta a festészet önálló műfaj, mindig is ki volt téve a festő annak a „csapásnak", hogy a műveiből vásárolnak. A magánvevők nyilván azért, mert tetszik
nekik, együtt szeretnének élni vele, tehát a kép ott, az ő otthonukban is betölti
feladatát. Annak persze nagyon örülök, hogy jó néhány jelentősebb tematikus képem került közintézmények falára, múzeumokba, galériákba, mert ott sokan láthatják őket.
Tűnődve pillant a vászon felé.
— Lehet, hogy eljön majd az az idő, mikor szeretném újból együtt látni a képeimet; egyelőre azonban inkább a megfestésre várók izgatnak.
Előhoz egy nemrégiben készült képet, az állvány lábához teszi. Megkapó színvilág. A centrumban egy óriási tartály gömbformája. Talán az algyői tájon láttam
hasonlót. Körül egy iparnegyed jellegzetes formái. Csövek, állványok, kémények.
Fémek fénye. Zombori költészetet csinált belőlük: a kékek költészetét.
S ennél is többet. Mert a fémgömböt egyszerűen fölvágja, belevezeti a tekintetet
a közepébe. És ettől már majdnem olyan, mint egy gömbforma kék virágkehely.
Egyúttal kozmikus is: többrétegű, sok jelentésű.
— Ha az ember szereti a természetet, önkéntelenül átplántálja még a technikai
elemekbe is — mondja erről.
Tetszik ez az attitűd. Csak megnevezni nehéz. Talán valamiféle „művészi környezetvédelem" is munkál benne. A két világ — a természeti és a technikai —
békés együttéléséért érzett emberi felelősség.
— Mennyi kék változat — szemlélődöm. Nagyon tetszik a festmény sugárzása —
az ég kékje, a fémek k é k j e . . .
— Ez a téma ilyen színskálát kíván — magyarázza. —- A gépi, a fémes jelleg,
az ipari környezet, az alumínium. Egyébként pedig nincs egy olyan megszokott
színskálám, amit ráhúznék minden témára.
— Talán már megvádoltak ilyesmivel?
— Nem éppen így. Csak elhangzott már olyan vélemény, hogy j a j de nagyon
szereti a hideg színeket. De hát itt van például ez — egy másik képet hoz elő,
szembeállítja a világossággal — Hófoltok a folyóparton a címe. Elképzelhetetlen a
hideg színek nélkül.
104

KUNHALOM

TÜKÖR

Ezt a képet nem is próbálom szavakban megfogalmazni. Aminthogy feketefehér nyomatban sem lehetne visszaadni; a lelke csak így, szemtől szemben, a
színeivel tárul ki. Nagyon szép — ennyit mondhatok róla, s érzem, hogy ez a semminél is kevesebb.
Mennem kell. Megbeszéljük a legközelebbi találkozót.
Két nap múlva újra ugyanott ülünk. Zombori most elegánsan, divatos pulóverben. ö t perce érkezett haza a Gagarin iskolából. Friss, vidám, derűs.
A vásznon közben annyi változott, hogy a félhold is eltűnt.
— Lemostam — mondja könnyedén. Mint aki már túl van az egészen, s talán
már megérlelt egy ú j elképzelést.
— Folytassuk ott, ahol a múltkor abbahagytuk.
— Tehát?
— A folyónál. Nagyon szereted a vizeket, a folyópartok, ártéri erdők világát.
Itt vannak az ilyen beszédes címek: Folyópart, Befagyott folyó, Téli ártér, Ártéri
fák, Töltésoldal, Szivattyúház, Vadvizek. Egyik képeden halászok, hálók, másikon
vízre szálló madár. Miből adódik ez?
— Szegedi vagyok. Tehát tiszai is. Szeretem ezt a tájat. Itt, az Alföldön a víz
különben is vonzza az ember szemét, nemcsak a festőét, másokét is. Mint egy
tükör, csábít a belenézésre.
— Dorogi Imre bácsi mondta egyszer — folytatja percnyi szünet után — Tápé
felé mentünk a Tisza-parton, én, még mint kisdiák, szóval azt mondja Imre bácsi:
nézd, olyan ez, mint egy élő tárlat. És én is úgy láttam, vele együtt. Egy-egy tájdarab — egy-egy kép. Ez még az ötvenes években volt. Szerettem Imre bácsit, nagyokat jártunk vele, de Vlasits Károly bácsival is sokat nézelődtünk arrafelé.
Zombori tehát képként tudja nézni a tájat. A műélvezők pedig tájként tudják
nézni a képeit; mert e vidék esszenciáját, lelkét sugározzák a színek és formák. Ha
Imre bácsi idenéz a Messzeségből, elégedetten bólinthat, öröme telhet benne: olyan
élők ezek, fiam, mint egy lélegző t á j — mondhatná.
— Talán kicsit gyorsan feledjük el a nem is régen meghaltakat — mondja
később Zombori. — Erdélyi Mihályra, Vlasitsra, Dorogira gondolok. Ápoljuk-e eléggé
a hagyományainkat? Erdélyi annak idején fölajánlotta vagy 70 képét, hogy egy
válogatott anyag állandóan látható legyen tőle. Ezt nem sikerült megoldani. Pedig
jó lenne, ha múzeumban vagy valahol állandóan látni lehetne az ő képeiket. Ez a
festői továbbélés, erre mindhárman rászolgáltak.
Vázlat egy curriculum
vitaehez:
Zombori László 1937-ben született Szegeden. A Művészeti Alap és a Magyar
Képzőművészek Szövetségének tagja. Rendszeresen kiállít a dél-magyarországi tárlatokon, a Hatvani Táj képfestészeti Biennálén. önálló tárlatai: 1968. Szeged és
Hódmezővásárhely, 1971. Csongrád, 1972. Szeged, 1974. Budapest. Külföldön kollektív kiállításokon vett részt a Szovjetunióban, az NDK-ban, Lengyelországban és
Jugoszláviában. 1970—71-ben két pannót festett a szegedi tanácsháza számára.
A Szegedi Nyári Tárlat díját három alkalommal kapta meg: 1968-ban, 1970-ben és
1974-ben. 1975-ben Szeged város Alkotói díjával jutalmazták. 1977-ben a Délalföldi Tárlaton Koszta-díjat kapott.
(A miskolci kiállítás meghívójából)
— Mondanál még valamit a tanulmányaidról, mestereidről?
— A főiskolán rajz szakos voltam. Előtte autodidakta módon tanulgattam. —
Elgondolkodik, aztán fo'ytatja: — a Szegedi Képzőművészeti Szabadiskola volt a
„művészeti gimnáziumom". Ide később is gyakran ellátogattam. 1950-ben, a Körben
ismertem meg első mesteremet, Vlasits Károlyt. Később főiskolai tanáraim, Major
Jenő, Vinkler László útmutatásai hatottak rám. S nem utolsósorban a vásárhelyi
festészet legjobbjai. Előzményre, példára minden pályakezdőnek szüksége van, a
későbbiekben úgyis szükségszerűen kialakul az egyénisége, ha a tehetsége elég erős.
— Ennek hitelesítője a művek minősége. Ma is azt vallom, hogy egy festő rangját
105

csak a képei adhatják meg. Semmiféle más címe, tevékenysége azt nem helyettesítheti.
— A képzőművész csoport titkára v o l t á l . . .
— Sok volt az adminisztrációs munka. Kívülálló nem is gondolná. Örülök, hogy
most már más csinálja.
— Mivégre fest a festőművész?
— Nézd, a festés számomra életforma. Nem tudnék meglenni nélküle. Olyan,
mint a víz, a levegő. Kell.
— Milyen a közérzeted?
— Ez attól is függ, hogy megy a festés. Láthatod, mennyi megtorpanás, ú j r a kezdés lehet egy-egy kép előzménye. De az alkotásért való megküzdést mindig
örömmel vállalom.
— Mennyire érdeklődik a képek iránt a mai ember?
— Egy-egy kiállítás — legutóbb a miskolci tárlat — azt mutatja, hogy van
érdeklődés. Persze hallani olyan véleményt is: letűnőben a táblaképfestés műfaja.
Ezt inkább iparművészek mondják. Én nem tapasztalom. Hiszek a m ű f a j továbbélésében.
— Még a közérzetről — folytatja kisvártatva — valamit el kell mondanom.
A munkafeltételek vonatkozásában. Szerintem alapvetően elhibázott helyen és módon építették fel .ezeket a művészlakásokat. — A város legzajosabb helyén lakni,
naponta — és éjjelente! — megküzdeni a légkalapácsok, villamosok, autók és b u szok lármájával, hát eléggé idegtépő valami. És nagyon fárasztó.
— Az igazság kedvéért hozzá kell tennem: annak idején, mint lakástalan m ű vésznek jól jött ez. De ma már elég nehezen viselem el. Néha éjszakánként sem
tudok aludni. Légkalapács éjszakai műszakban. Jégkunyhóvendégek.. Képzelheted.
Az ablak felé pillantok. Nagy, világos üvegfelület. Az egész utcafrontot betölti.
Hát bizony, ennek a zajfogása gyakorlatilag nulla. Tűnődünk: hány decibel lehet?
Aztán a Hajnal utcára terelődik a szó. Zombori móravárosi, ott született, ott
gyerekeskedett.
— Mit csinálsz, amikor nincs hangulatod festeni. Van valami hobbid?
— Dorozsmán van egy kis kertünk. A fákat, szőlőtőkéket gondozgatom. Szívesen
csinálom. Felfrissít, áthangol: ez a legjobb kikapcsolódás.
— De kint nem festesz?
— Nem. Csak idehaza. Nekem teljes egyedüllét kell a munkához.
— A képzőművészeti élettel milyen a kapcsolatod?
— Igyekszem követni a szellemi mozgásokat, vállalom a magam elképzeléseivel
találkozókat. Ma a legkülönfélébb irányzatok dolgoznak egymás mellett. Én a m a gam világképét, emberi-társadalmi tapasztalataimat másként fogalmazom képpé,
mint X vagy Y. Ez így természetes, mindenkinek joga van, hogy úgy fejezze ki
magát, ahogy azt legigazabbnak érzi.
A beszélgetést be kell fejeznünk. Zombori László a Juhász Gyula Művelődési
Központba siet. A szocialista szerződésben dolgozó művészek kiállítása nyílik ott
meg ma délután. „Munkások között" címmel.
— Te melyik üzemmel szerződtél?
— A Szegedi Ruhagyárral.
Kezemben a meghívóval, indulok én is. Hadd idézzem végezetül a szakszervezeti tanács titkárának s a festőművésznek a meghívóban kinyomtatott gondolatait.
Móri Sándorné: „Zombori László nagyméretű pannója valóban kifejezi a dolgozó emberrel azonosuló művészi magatartást..."
„Egy év nem nagy idő, de alkotása a mi pannónk lett, és ezt elsősorban lányaink, asszonyaink vallják — nem véletlenül, hiszen az ő életük egy-egy stációját
örökítette meg a művész."
Zombori László: „A velem kötött szerződés alapján képeket adtam a gyárnak,
melyeket a gyári ebédlőben, tanácskozó teremben, irodákban helyeztek el. önálló
tárlatot rendeztem, tárlat- és műteremlátogatást v e z e t t e m . . .
106

Egy üzem gazdasági, szociális, kulturális szintjét az. ott megjelent képzőművészeti alkotások is tükrözhetik. Jó dolog, hogy erre már néhány szegedi üzem fölfigyelt."
*

Másnap hosszasan elnézem öreg munkás című képét. Egyszerű arc. De mint a
sziklatömb. Tekintete az én szememet is odavezeti a kezében tartott apró fogaskerékre. Egy kicsiny kerék, amely minél tovább nézed, annál nagyobb szimbólummá
növekszik.
SIMÁI MIHÁLY

FOTÓ

Útközben Baila Demeterről
A fényképezés, az ezüstjodid fekete szemcséi között megörökíthető emberi arc
csodája, a XIX. század tudományos és technikai felfedezései között nem látszott
túlzottan jelentősnek, de az elmúlt 152 év során nélkülözhetetlenné vált és átlényegült. Humanizálódásában nagy szerepe volt annak, hogy a fotográfia már a kezdetek
idején is az embert és környezetét kutatta, megörökítette, ábrázolta, s ez a megörökítő folyamat emberek által valósult meg, akik nem elégedtek meg a felfedezett
fizikai, kémiai törvényszerűség mechanikus alkalmazásával, hanem gondolataikkal,
személyiségükkel, érzelmeikkel, fantáziájukkal közbeavatkoztak. Ez a közbeavatkozás megteremtette a fényképezés elméletének ipari alkalmazását, másik ágon pedig
művészetté válását. Amikor az ember egyéniségével, indulataival, lázadásaival, szépségkereső hajlamával először a technikai ábrázolásmód fölé kerekedett, megszületett
az egyik legmodernebb művészet, korunk fotóművészete, amiből később kinőtt a
mozgókép művészete is, a filmművészet.
Balla Demeter a közbeavatkozó, lefojtott indulatok szorításában élő, szépségkereső, kitárulkozni vágyó művészek csapatából való, velük érkezett és megy tovább
a palakék horizont felé. Most, ahogy kiállításának címe is jelzi, útközben leptük
meg érdeklődő kíváncsiságunkkal. Tudjuk, honnan indult el hosszú, küzdelmes,
szépséges, mámorító és elkeserítő, naponta ú j kezdetet kínáló életútjára, de nem
tudjuk még, hová érkezik. Most jól látjuk a messzeségben a palakék horizontot, de
a horizont csak akkor marad ott ahol látjuk, ha egyhelyben ülünk, és nem csinálunk semmit. Ha teszünk, haladunk térben és időben, a horizont naponta odábbtolódik, mozgása a végtelent sejteti. A végtelenből csak egy megérzés, rácsodálkozás az
egyes ember része. De ez a rácsodálkozás egyetlen pillanatba sűríti az élet lényegét
és értelmét is. Ez a fajta megérzés és rácsodálkozás hasonlatos a fotóművészethez
is, mely amatőr, és magas művészi fokon az emberi élet, vagy a történelmi népsors
jellegzetes pillanatait rögzíti arcokban, mozdulatokban, tárgyakban vagy tépett
tájakban elbeszélve.
Balla Demeter a Szentes környéki tanyavilágban született 1931-ben. Apja kunszentmártoni volt, így a tanya és a község között vándorolt a szülői házból a nagyszülőkhöz és vissza. Iskolás korában napi hat kilométert gyalogolt. Tanulmányait
Szentesen kezdte, Kunszentmártonban folytatta és Budapesten fejezte be. A fővárosban hosszú ideig munkásként élt, közben tanult, készült élethivatására. 1957-ben
107

VIT-dfjat nyert, azóta a Fotóművészek Szövetségének a tagja. Az elmúlt évtizedekben képei csaknem minden hazai lapban, folyóiratban megjelentek, képes albumait
orosz, angol, francia, német, olasz, spanyol és lengyel nyelvterületen is kiadták.
1960 óta 16 hazai és nemzetközi kiállításon vett részt, többségük önálló kiállítás volt.
A VIT-díjon kívül a Pravda- és a Balázs Béla-díjat is megkapta.
Amikor a Balatoni évtizedek című könyvem fotóit készítette, együtt jártuk a
Dunántúl tájait, s közelről láttam, hogyan dolgozik. Balla Demeter robotos m u n k a bírása, küzdelme, szakszerűsége nem lenne elég az eredményekhez, melyeket e l é r t
A tájra, az arcokra nem a gép mered hideg optikájával Balla kezéből, hanem egy
érző, gondolkodó ember szeme. Balla Demeter úgy fényképez, hogy a kezében tartott géppel, a gép helyett, a finomra csiszolt lencsék helyett néz. A gép bízik benn,
vagy annyira a hatása alá került, hogy azt látja, amit Balla. A kunszentmártoni
parasztfiút, aki mosolyogni készül, de a régi szenvedések ülnek ki arcvonásaira.
Nagy Lászlót, tudó arccal, inggallér nélkül, a nyak és arc véglegességével. Törőcsik
Marit gyermekével az ölben, olyan örömös, fájdalmas mosollyal, ami sejteti, hogy a
színésznő életében ez a gyermeket ölelő mozdulat fontosabb a pályánál. Sziklákat a
tengerparton, homokhegyeket Szibériában. A természet markáns, erőteljes arcvonásait, emberekkel. Ott áll, mozog, játszik a törékeny, kicsi ember. Deszkakerítést
Eperjesen, ö r t állnak a különös fejű, egy szemű deszkalények, emberfélék fából, és
eltakarják a kertet, a titkot a fák alatt, a csodát.
A fotóművészet sejtelem és üzenet. Olyasmi, mint Antoine de Saint-Exupéry
története Port-Étienne-ről. Amikor az éjszakai repülésre készül, s borotválkozás közben észreveszi, hogy berepült az ablakon egy szitakötő. A legközelebbi oázis, ahol
szitakötők élnek, több száz kilométerre van. A kis rovar a homokvihar üzenete.
Valahol elpusztult már egy oázis. A jó fotó is ilyen. Látszólag csak egy szitakötő,
egy fénykép, de megjelenése a homokviharról beszél
BERTHA BULCSU

ZOMBORI L Á S Z L Ó : TÜLSÓ P A R T

108

ORTUTAY
GYULA
(1910-1978)

Töredékek Ortutay Gyula arcképéhez
Drága barátom, hogy dideregtem
Hogy rettegtem a szót, ma is elmenekültem előle.
Félsorokat róttam.
(Radnóti Miklós: Ötödik ecloga)
Igen, rettegtem és még mindig rettegem a szót arról, hogy a drága barát, Ortutay Gyula március 22-én örökre eltávozott közülünk. Legszívesebben csak némán,
közös emlékeinkre borulva gondolkoznék felőle és mondanék nemet azoknak, akik
nekrológot kérnek tőlem. Mégsem hallgathatok róla, mint ahogy nem hallgathattam
sok más elköltözött barátunkról sem, mert Ortutay Gyulával együtt vallottam és
vallom, hogy „a barátság nem hamisítja meg ítéletünket, nem ragad túlzásokra,
inkább a jó tanú becsületességét a d j a . . . " De a következő sorok szintén őtőle valók:
„S van némi tapasztalatom arról is, hogy ez a tanúságtétel nem is egyszer szükséges, sarkalló kötelesség. Ha a barát, a tanú nem szól, szívesen hallgatnak m á s o k . . . "
Most rajtam lenne tehát a sor, hogy szóljak Róla, és különösen arról, amire
talán jó tanú lehetnék, de minduntalan megbicsaklik a tollam, s nem csak a még
élesen sajgó, friss fájdalomtól. A pálya lenyűgöző gazdagsága is elbátortalanít. Hogyan is tudnám a halotti koszorúk kötelező gyorsaságával összeszőni valamennyi
szálát? Jó előre bevallom, hogy mindössze csak egy sebtében és alig néhány vonással
megrajzolt arcképtöredék felvázolására telik erőmből Leginkább nehéz gyermekkoráról és kora ifjúságáról. Már csak azért is, mert őmaga csak ritkán és mindig
szemérmesen visszafojtott szavakkal írt vagy nyilatkozott felőle.
1910. március 24-én Szabadkán született, így mindössze csak két nap választotta
el attól, hogy megérje a hatvannyolcadik esztendőt. A család nem sokkal születése
után Szegedre költözött. Gyula nyolcéves volt, amikor atyja, Ortutay István, a há109

nyatott sorsú és tollú újságíró, Tömörkény, Móra és Juhász Gyula pályatársa (akinek leginkább talán a Bűnös emberek című kötete biztosít valamelyes helyet a régi
Szeged publicistái között) tragikus körülmények között elhunyt. Csak egy kis könyvtárat s a proletársorshoz közelálló szegénységet hagyott négy á r v á j á r a és a nyugdíj
vagy bármiféle támogatás nélkül maradt özvegyre. Így Gyulának, a legidősebb fiúnak, már jó korán a házitanítóság, sőt néha egyenesen a napszámos munka nehezen
szerzett filléreivel kellett könnyítenie a meg-megújuló gondokon.
Huszadik évében járt, amikor a bölcsészeti kar folyosóján megismerkedtem vele.
Olyan vézna volt, hogy majd elfújta a szél, mégis állandóan mozgott, kíváncsiskodott
és minduntalan magára terelte a figyelmet. Némiképp talán azáltal is, hogy szegényes, agyonhordott ruhában és abban a Móra Ferenctől kapott viseltes télikabátban
járt-kelt közöttünk, amelynek bő redői között kétszer is elfért volna. Sovány, vérszegény testét azonban már akkor az a sokfelé széttekintő intellektuális nyugtalanság
éltette, amely személyiségének élete végéig egyik jellemző tulajdonsága maradt.
Kiváló professzoraink szinte versenyeztek egymással, hogy megnyerjék stúdiumaiknak, őmaga azonban nem sietett a döntéssel. Az egyetemre még azzal a szándékkal iratkozott be, hogy klasszikus filológus lesz, de egy kötetnyi vers is ott r e j tőzött íróasztala fiókjában. Az ókori szerzőktől azután hamarosan Sík Sándornak
egy ú j professzori nemzedéket elindító szemináriuma hódította el. Annak viszont a
közoktatásügy későbbi minisztere vette nagy hasznát, hogy Várkonyi Hildebrand pedagógiai-lélektani szemináriumában is szorgalmasan dolgozott.
*

Bizonyára széles körű érdeklődése is belejátszott abba, hogy végül a sokféle
stúdiummal érintkező „embertudományt", az etnológiát választotta (ahogy ő is
mondta egyik visszaemlékezésében), a néprajz akkori professzora, Solymossy Sándor
előadásainak hatására. A tudós pályaválasztását, és különösen életművét azonban
épp úgy nem lehet egy-egy könnyen leírható hatással megmagyarázni, mint az írókét. Régi igazság, hogy minél gazdagabb, színesebb a pálya, eredményei annál többfajta objektív és szubjektív indításból születnek meg. Jómagam meg vagyok győződve arról, hogy amikor Ortutay Gyula első ízben belépett a néprajzi szeminárium
ajtaján, már prediszponálva volt arra a hatásra, amelyet az ott hallottak gyakoroltak, rá.
Gimnazista korában ő is, mint nemzedékünkből sokan, és nem a legrosszabbak,
Szabó Dezső romantikájáért lelkesedett s ez talán már önmagában elég lett volna
ahhoz, hogy érdeklődni kezdjen a paraszti kultúra iránt. A néprajz tudósának későbbi pályáját leginkább mégis az készítette elő, hogy mihelyt belépett az egyetem
kapuján, jó ösztönnel a Bethlen Gábor Kör fiataljaihoz csatlakozott. Ezek a fiatalok
Buday György vezetésével nemrégiben kezdték el a falukutató-mozgalom egyik legelső megnyilvánulásaképp számon tartott tanyai kiszállásokat, hogy a kegyetlen paraszti valóság közelebbi megismerése hamarosan szertefoszlassa bennük a romantikus látásmód maradványait. A tudós professzor szemináriuma sem romantikára,
hanem az objektív vizsgálat igényére nevelte Ortutay Gyulát, s a két hatás hamarosan összefonódott egymással. És még egy harmadikkal is, Szeged város „varázsával és megkötő erejével", s különösen a szegedi néprajzosok, folkloristák, a Kálmány
Lajosok, a Tömörkények ekkor már csaknem elfelejtett hagyományával, amelynek
nemsokára épp ő lesz hivatott ébresztője. A hagyománynak azonban csak az értékes, marádandó vonásait becsülte. Doktori disszertációjában máig is érvényes módon
azt a korábban provinciálisnak tartott Tömörkényt fedezte fel, aki valójában egy
kemény realizmus jegyében fordult el a Tisza-parti népiesek idillikus parasztlátásától, jól meglátva azt, hogy „a Dankó-nóták, zsíros vacsorák, jókedvű parasztanekdóták, politikai frázisok mögött ott súlyosodott a kivándorló szegedi nincstelen zsellér
árnyéka, a messze földet bejáró, kopott, mogorva k u b i k o s . . . "

110

Sok egyéb írása is némiképp szegedi íróvá teszi az ifjú Ortutay Gyulát. Több
más mellett A magyar népi szabadtéri játékról írt tanulmánya, amelyre még mindig
érdemes lenne épp Szegeden felfigyelni.
A tudós kutató objektivitását a népe iránt érzett elkötelezettség bensőséges lírájával összeolvasztó, artisztikus esszéstílusa szintén Szegeden, az egymást biztató és
bíráló Művészeti Kollégiumban, Radnóti verseinek, Buday György fametszeteinek,
az első szabadtéri játékot rendező Hont Ferencnek és az irodalomtörténet ú j módszereivel kísérletező Tolnai Gábornak társaságában született meg,
A tudós írásoknak rendszerint csak tudományos eredményeit nézik, és csak ritkán figyelnek fel a valóban nagy tudósoknak arra a tulajdonságára, hogy nemcsak
okos érvekkel, a művészi megformálás erejével is tudnak szólni. Ortutay Gyula
írásait is mindvégig az író jó tulajdonságai jellemezték, a széppróza eszközeinek
igényes használata mellett az a szándék is, hogy ne csak a tudomány zárt világának, hanem szélesebb olvasóközönségnek szóljon. Már az ifjúkori írásai, közöttük
székely népballadák, majd a nyíri és rétközi parasztmesék elé írt bevezetései, vagy
a Parasztságunk élete című kis kötet épp esszészerű megfogalmazásukkal szerezték
meg neki olyan nagy íróink megbecsülését is, mint Móricz Zsigmond és Babits Mihály. Az utóbbi különben hamarosan barátságába fogadta. De a három későbbi tanulmánykötetében összegyűjtött színes, eleven írásai szintén arról beszélnek, hogy
az író igényességét és közlési vágyát még a tudományos pálya, a tanszék, az Akadémia és a közélet gondjai, fáradságai között sem adta fel.
Azt, hogy a magyar néprajz, amelynek világszerte becsületet szerzett mit köszönhet neki, tudóstársainak kell majd elmondaniok, és bizonyára hamarosan meg
is teszik. Annyi azonban a távolabbi szemlélő számára sem kétséges, hogy az ú j
utakat kereső és megmutató népmese-kutatásai mellett a fáradságot nem ismerő
szervező munkája is a magyar néprajz, sőt az egész magyar tudományosság nagyjai
közé emeli, s hogy ez a nagyság a halál távlatával csak tovább növekedik majd.
Szobra máris odakívánkozik a szegedi Pantheon nagy magyar tudósainak társaságába és ifjúkorának barátja, Radnóti Miklós mellé. De nemcsak a tudós jogcímén.
*
Az egyetemi évektől kezdve, amikor a Szegedi Fiatalok körében összetalálkozott
a munkásmozgalommal, a magyar progresszió csaknem minden jelentős megmozdulásában komoly, sok esetben kezdeményező szerepe volt. A Történelmi Emlékbizottságban, a Márciusi Frontban, a Magyar Munkaközösségben, a Kisgazda Párt baloldalán már a Rádiót újjáépítő elnök, a közoktatásunk ú j alapjait lerakó miniszter,
a Hazafias Népfront főtitkára, a mindig tevékeny képviselő, az akadémikus készült
fel későbbi feladataira. A változatos közéleti pálya állomásainak és eredményeinek
még csak felsorolása is hosszú oldalakat venne igénybe. Ettől most már csak azért
is eltekinthetek, mert a nálamnál közelebbi politikus pályatárs, Bognár József a
közeljövőben nyomtatásban is megjelenő halotti búcsúztatója sokkal élményszerűbben szólhatott róla, mint ezt jómagam megtehetném. Azt azonban az egykori munkatárs jogán is tanúsíthatom, hogy sokféle munkahelyére soha sem csak tudását, buzgóságát, elkötelezettségét hozta magával, igaz emberségét is. Agilis munkájának
példamutatásával, társaiba vetett bizalommal s e bizalomból is táplálkozó derűvel
vezetett, inspirált, lelkesített még azokban az időkben is, amikor máshonnan gyakran csak parancsszavak harsogtak felénk.
Iskoláink, egyetemeink, múzeumaink és a rádió máig azokon az alapokon fejlődnek tovább, amelyek lerakásában annak idején ő vállalta az egyik legnagyobb,
de minden esetre a legnehezebb és talán a leghálátlanabb szerepet. És ha egyideig
keserűen is kellett szemlélnie, hogy nagyratörő terveinek csak egy- része valósulhatott meg, élete utolsó éveiben mégis elégtétellel tapasztalhatta, hogy az általa felvetett kérdések közül sok minden újra napirendre került. De pusztán - csak az, amit
megvalósított (és amit a következő évek dogmatikus kultúrpolitikája — legalábbis
egyidőre— nem torzított el belőle) a közoktatás és a közművelődés olyan korszaknyitó nagy minisztere méltó utódjának mutatta be, mint amilyen eszményképe,
111

Eötvös József volt. Fáradságos munkája máris személytelenül, közös kinccsé válva
olvadt be közéletünk és kultúránk egészébe s ma még csak alig mérhető fel az az
örökség, amit ránk hagyott.
*

Többen álltunk ott ravatalánál, elfojtva feltörni akaró könnyeinket, akik, hogy
ismét az Ö szép szavait idézzem, azt a „ritka barátságot" kaptuk Tőle, „amely
mögött az ifjúkor tündéri fénye, fájdalma és ereje élt, s amelynek a nehéz évek
adta tapasztalás, a valóság és az igazság ütközésének megannyi sebesülése sem törte
meg erejét". De sokan álltak ravatalánál olyanok is, akiket változatos életpályája
későbbi állomásain vonzott maga köré, s tette ezt azokban a nehéz időkben is, amelyek nem mindig kedveztek az élet olyan intim szféráinak, ahová a pszichológusok
a barátság érzelmét szokták elhelyezni.
Jól tudom, lehetségesek olyan barátságok is, amelyek csak nyugtatnak, gondokat, bánatokat felejtetnek, sőt elszakítanak a világtól, ö t a barátság is összekötötte
a világgal, az egyes emberi sorsokat kísérő örömökön és fájdalmakon azt élte át,
ami túlmutat az egyes emberen. Az élet teljessége iránti igénye szőtte barátságait,
hogy egész személyisége legszebb tulajdonságait ragyogtassa fel bennük: az összetartozás, a hűség, a szeretet és a fáradtságot nem ismerő segítőkészség igényét.
A barátság magyar klasszikusainak szép példái lebegtek szeme előtt, a BesSenyiek,
a Csokonaiak, a Kazinczyak vagy a nyugatosok a barátság éthos2ától is hevített
alkotóműhelyei. Tőlük tanulta a jóban-rosszban kitartó barátságnak azt a ritka erényét, amelyről oly sok írásában tett vallomást, hogy most már őt magát is a b a r á t ság klasszikusai közé sorolhatjuk. A Radnótiról írt esszéinek és visszaemlékezéseinek (egy részüket annak idején épp a Tiszatáj közölte) és sok más egykori jóbarátról vagy idősebb pályatársról, közöttük Bartók Béláról Babits Mihályról, BajcsyZsilinszky Endréről, Dési Huber Istvánról, Erdei Ferencről, Sík Sándorról, Szabó
Pálról, Veres Péterről írt portréinak egy kitárulkozó szívből fakadt bensőséges lírája
ezentúl azt az Ortutay Gyulát is minduntalan emlékezetünkbe idézi majd, aki most
hozzájuk hasonló gazdag örökséget és beszédes példamutatásokat hátrahagyva költözött el „fényes, tiszta árnyaik" közé.
BARÓTI DEZSŐ

Tiszatáj-estek
Baján
és
Hajdúszoboszlón.
A bajai Tanítóképző Főiskolán rendezett
találkozón
szerkesztőségünket
Vörös László főszerkesztő és Olasz Sándor szerkesztő képviselte, a Szegeden élő alkotókat
Tóth
Béla író és Simái Mihály költő. (A főiskola hallgatói Annus József,
Simái
Mihály és Tóth Béla műveiből
olvastak
föl.) A hajdúszoboszlói Művelődési Központban Vörös László, lapunk
főszerkesztője, Annus József
főszerkesztő-helyettes, Olasz Sándor szerkesztő
és
Baka István költő találkozott az olvasókkal.
*

Irodalmunk
112

külföldi

népszerűsítésé-

nek újabb fontos állomása az a finn
Ady-kötet,
melyet nemrég Helsinkiből
hozott szerkesztőségünknek a posta.
A Hannu Daunonen és Márk Tamás
által válogatott könyv a Finn Oktatási
Minisztérium, a helsinki magyar nagykövetség, az ottani egyetem magyar
intézete és a Finn:—Magyar Társaság
támogatásával jelent meg.
*•

A Költészet Napja alkalmából ünnepi
irodalmi estet rendezett Szegeden, április 11-én a Bartók Béla
Művelődési
Központ. Az est vendége Juhász Ferenc
Kossuth-díjas
költő volt.
Közreműködött Kass János grafikus és Nagy Attila
színművész.

