jszatáj
34. NOV. * 38. ÉVF.

Sándor,
Döbrentei Kornél, Szepesi Attila,
versei; tanulmányok a hazai
nemzetiségekről;
Somogyi József
Szántó
Kovácsszobráról

tiszatáj
I R O D A L Ml ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÖ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
84-3521 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési d í j : negyedévre 36, fél évre 72, egy
évré 144 forint. Kéziratot nem őrzünk meg és nem adunk vissza. Indexszám: 25916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXVIII. ÉVFOLYAM, 11. SZÁM
1984. NOVEMBER
CSOÓRI SÁNDOR versei: A fácán, Körték és ringlók, Verődöm, vonszolódom, Nyári este
DEÁK MÓR versei: Halottak napja, Télelő
ACZÉL GÉZA: tavasz volt az élet pompázott csak édesanyánk veress ilona billent át csöndesen az elmúlásba
(vers)
DÖBRENTEI KORNÉL: Erdő, álomi tájban (vers)
MARKÓ BÉL A : A téboly dicsérete (vers)
MOCSÁR GÁBOR:... eleitől fogva (önéletírás, részletek)
SZEPESI ATTILA: Előszó Joseph Haydn Este-szimfóniájához (vers)
TAKÁCS IMRE: A festő szerencséje (vers)
ABLONCZY LÁSZLÓ: Illyés Gyula elfeledett verse
ILLYÉS GYULA: A hírlapíró (vers)

3
6
7
8
9
11
25
26
28
29

HAZAI TÜKÖR
TÓTH BÉLA: Tiszajárás (58.)
A nemzetiségi kultúra kutatása Magyarországon napjainkban
JOÓ RUDOLF: A nemzetiségi tudat (értékrend, orientáció) vizsgálata a magyarországi nemzetiségi gimnáziumok végzős osztályaiban
GYIVICSÁN ANNA: A két kultúra kölcsönhatása a magyarországi szlovákoknál (A nyelvi és a kulturális értékrend alakulása Kiskőrösön)
GYŐRI-NAGY SÁNDOR: Interetnikum, interkultúra,
természetes kétnyelvűség (A brennbergbányai német
nemzetiségi kultúráról)
SZÁSZ JÁNOS ANDRÁS: A deszki szerbekről (Történelem, népi kultúra, nemzetiségi lét)
KOZMA MIHÁLY: Román nemzetiség magyar környezetben (Nyelvi és kulturális változások Méhkeréken).

30

36

42
48
54
58

1

ÖRÖKSÉG
FÖGLEIN GIZELLA: A Magyar Nemzeti Függetlenségi
Front megalakulása és programja
CSATÁRI DÁNIEL: A víz lefolyik, a kövek megmaradnak
(Petru Groza emlékezete)
TÖTTÖSSY MAGDOLNA: Egyenjogúsítási törekvések a felszabadult Romániában (Negyven éve alakult a Magyar
Népi Szövetség)

65
74
86

KRITIKA
GREZSA FERENC: Kiss Ferenc: Interferenciák
DEÁK MÓR: A porondon (Döbrentei Kornél: Naplövő)......
FÜLÖP LÁSZLÓ: Annus József: Esti üzenetek
PINTÉR LAJOS: „Séta a tilos területeken" (Baka István:
Szekszárdi mise)

91
94
96
98

MŰVÉSZET
Színház
NIKOLÉNYI ISTVÁN: István és más semmi? (A szegedi szabadtéri szezonjáról)
101
Művek közelről
HEITLER LÁSZLÓ: Somogyi József: Szántó Kovács János . 108
Szerkesztői asztal

112

ILLUSZTRÁCIÓ
Somogyi József munkái az 5., 10., 24., 27., 29., 64., 107. és
112. oldalon és a műmellékleten (Enyedi Zoltán fotói)

CSOÓRI SÁNDOR

A fácán
Dömötör napján köd tódul be a völgybe. Vakoskodik
a fácán s úgy lépeget a lucskos gazban, mint didergő
színész földig érő, barna kaftánjában. Néha megáll
sporcelános gégével élesen fölrikolt: vagytok-e még?
Vagyunk, vagyunk — fut át a legősibb mosoly rajtam.
Álmaimban ugyan puskák dörögnek a szederjes fennsík felől
és lassan összeszűkülő szemek kísérnek fától-fáig,
de ébredésemmel megmenekülök.
Riccs-reccs — ropog a haraszt a kényes madár kopogós
körme alatt. A világmindenség csöndjéből ez az egyetlen
hang-üzenet röpül most hozzám. Nem látszik ide a Börzsöny,
a Duna, nem látszanak ide az ablakos hajók, s a kibelezhető
városok fölött köröző, gyanús kések, de a lassan lépkedő
fácán fejében ott látom magam. Diónyi koponyájában akkora
nyár süt körülöttem, mintha egy hadsereg látna ballagni
engem fényes karók és fényes napraforgótáblák között.
Duhaj tengerek cipeltek így hajót az újvilág partja félé,
ahogy most ő hullámoztat fejében rendületlen. Nyomult
szemközt a nyirkos idegenség s a fölsértetlen vizek
fölötti tájak, mint síró albatroszok, maradoztak el sorban.
De menni jó volt, suhanni Isten álmában jó volt és
visszaélni a kiszakadás titkával mégjobb! Minden, ami
készült világra jönni: az volt a világ. Ég és föld között
imbolyogva most ér utol ez a kolumbuszi mámor. Köd, köd
mindenfelé s mégis mintha nyári harangszó röpködne itt
a kabátom alatt.

Körték és ringlók
Nem a királyok s birodalmi kurvák,
nem a csontlegyezők, nem is a fülledt prémek:
a búzával érő körték hova tűntek
s a muskotályos ringlók a fogam alól?
Kezem ott élt
egész nyarakon át a kertben,
ott röpdösött
az utcára kihajló ágak között.
3

Néha koporsót hoztak arra vállon,
néha sisegő szénát; szólt hosszan a
harang a falu fölött, a szérűben
arany-téglákon lépdelt a kakas
és én álmodhattam magam a nyár
lézengő csicskásának, aki félmeztelenül
jár-kel az egek alatt
s mulatozó darazsak társaságában
vendégeli meg magát bőkezűen.
Ó, körteíz, számban szétfutó zamat
s ti repedő húsú szilvák, ott gomolygott
bennetek, ki tudja mennyi lepke szárnya,
rózsabogáré, rigóé! Egy harapás
és napfény söpört végig a kerten. Fröccsenő
nedvetektől gyors záporok irgalma
fényezte át a leveleket. Magam voltam és
mégse egyedül: állt a levegő velem,
remegett, mint pányvára ítélt lovak bőre.
A világot ettem húsotokban,
amit már nem találok,
a mézes remegést, amely a fákban sincs már.

Verődöm, vonszolódom
Hol a hazám ? S hol vannak határai ?
Üstökön ragad ez a rokontalan, dunai szél
s hurcol északra, délre, délkeletre.
Az erdők megfeketedve állnak alattam,
mint kiégett, gyalogsági laktanyák.
Ütődöm kőnek, csillagnak, a tél gyémántos oszlopának
s a csonkaság emlékhelyei kíméletlenül fölsajognak.
Nincs semmi itt, amit nagy lélekkel
el tudnék felejteni. Nincs semmi itt,
amit öröknek hinnék! Ó, hány Mohács
zivataros délutánjából kellett kimentenem a
reményt, hogy ez a mai nap is még
a mienk legyen.
Verődöm, vonszolódom régi határtól
- új határig s fölnyög hozzám a letaglózott
Börzsöny, Balassi horpadt sírja
és én újra rémülten nézek hátra:
mögöttem mintha kipusztult madárfajok tolla
kavarogna á vörösödő alkonyatban.

Nyári este
A nagylevelű lapu, a cézári gyom
alkonyat után újra megélénkül.
Emelgeti szárnyát a földről,
ahogy tollászkodó sasok repülés előtt.
Csupa zöld fény a világ,
csupa zöld irgalom minden nyáresti óra.
Szavakhoz érek hozzá, zöld nedvet eresztenek.
Elveszteni magam gyávátlanul ilyenkor tudnám:
planéták gyulladnak föl
és szerelemhez vetik az ágyat.

SOMOGYI JÓZSEF: SZÁNTÓ KOVÁCS JÁNOS (HÓDMEZŐVÁSÁRHELY)

5

DEÁK MÓR

Halottak napja
Lázad az emlék — a kéz megremeg;
elvesztett mozdulattal imára indul
— fejfasereg harcol a temetőben,
feltámadást suhog a szél: ítéletet.
Csuklómon vérfeketén nyílik a múlt,
s nem tudom, kinek a büntetését hordom
— hanyattfordul bennem a fájdalom,
a vesztesek örök mozdulatával,
pedig féltem s féltettem én is:
egy nap alatt is hazámmá őszültem
— s azt mondtátok: rég volt ilyen hó.
Azt mondtátok: egy halott zokog értünk.

Télelő
Fák hamucsontváza himbálózik a szélben.
Koponya a rönk a tűz láng-keze közt —
pernyepillájú szemekben nézi magát az alkony,
s aranyfüst csorog
a néma tájra.
Égrevert felkiáltójelek hamuja szitál.
Gyertyát gyújtanak önmagukért a nyárfák —
parázson izzik, táncol a kín,
s földrehanyatlik
vakon a szemhatár.
Fák hamucsontváza himbálózik a szélben.
Égrevert felkiáltójelek hamuja szitál —
s míg távolodva,
akár a nyár,
vörös csóvát lobbant a fájdalom:
a korom poklos, fekete csordái
kifehérülnek a hó leple alatt.

6

ACZÉL GÉZA

tavasz volt az élet pompázott csak édesanyánk
veress ilona billent át csöndesen az elmúlásba
testvéremnek

az állomás tompa köveit fehérre meszelték már a bakterok
és a mezőn szaporán szaladták át a foltos vadmadarak
idén is rárobbant hát a tavasz a kifázott világra
megpezsdültek az álmodozó földek
végtelen zöld tengereket hullámozva az ég hidjai alá
az idők pályaudvarára befutottak az első meleg légvonatok
megérkeztem immár én is zsebeimben a dolgok súlyával
keserű szájjal elszopogatva a csodák utolsó piruláit
megbillent a kisebbik fiú hátán a kitartó hit
csak az oszthatatlan teher húzza törékeny vállaim
édesanyám emléke puha madárként ül a kiürült kórházi ágyon
mint szivárgó gázok lebegnek oldott tekintete mélyén
a nagy puha gézek s lábánál hiányosan álcázva vacognak
áttűnése csúszkáló gondolatától megütő tten a tétova gézák
a kövezeten percek vasgolyói kopognak
vékony huzat halk hörgéseket fuvaroz által a szobán
egy csöpp lecseppen egy parányi üvegcse elfolyik
vasbútorok kopott orgonái kábultan búgva halkan zongoráznak
de egyszer azért még felfoszlott az álom
ahogy széttépte utolsó kezekkel az élő gyászt a drága
s a kezdeménytől lendületre kapva vigaszként ráröpült apánkra
jött fölülre halkult éterien játszott
pedig mozdulataiból kifogyott minden tartalék
hősök dobhatják így magukat halálba hogy maradjon utánuk remény
mikor megszülte vértelen ajkai között a megspórolt szavakat
gyötörtségét félelmét megsimítva egy időtlen nyelvről visszaváltva
s föladta léte mélyéről az utolsó nehéz mondatot
egymásra vigyázzatok

7

DÖBRENTEI KORNÉL

Erdő, álomi tájban
A fák kérge alatt Valaki munkadalt dudorász.
Az ember magát bezárja, majd döngeti.
A vadászkürtök már befelé szólnak;
aztán iramodó kopók körme-kopogása
a vágtába-riadt szív iránt, és idillé
kéredzkedik az iszonyat: arkangyali karddal
lékelik koponyánk, rajta éhkoppon maradt
balkáni nagy fakopáncs döbbenten tarkáll.
Mélyértelmű zöldben tobzódik az erdő:
százezer lábon tolongó lélek, setéttömör
erőddé testesült Ige, falán az arcod
dereng elérhetetlen, mint'magzatkoromban
az anyám képe, ahogy a méhfalon megjelent.
A vakondtúrásban egy fáraó lakik,
a kibelezett időt zsigereinkkel
tömi ki, gyászdobcsönd hivalkodik, de
fölénk hatalmasodnak az élet neszei:
bikacsök csattog s csalogány, a szétrongyolt
hátakon, akárha veronikakendőn,
iszamos eszmeminták —
a lombok közül
előbukkan az oroszlánüstökü nap,
fehérízzásban gyötrődő ajka lefittyed
egy bombatölcsér ódon szentélyébe, honnan
gödölyeként kipúposodik a sírás:
egymásra hajigált alvósbabák nyüszögnek,
pillognak kihalt eget, melyből az őshuzat
kiszippantotta az Istent, s a félelem
óriás csöcseként jégcsap mered alá:
kollektív nyalóka —
örökkétig célratartott
vadászfegyver előtt kérődzik a táj,
a dupla csőből olykor kikandikál bohón
a meghasonlott szabadság, vérrel bemaszatolt
szél a haja, asszonyaromájú zuhatag,
elborít és mámorító szennyével összeken.
8

Valaki munkadalt dudorász a fákban,
négykézlábra ereszkedvén juhászkutyává
lesz, úgy gyónja meg magát a világnak,
a nyelvével boldog-mohón megfürdeti
lényemet, erőlködik fogantatás előtti
tisztaságom, akár a befalazott hajnal.
Százezer lábon tülekvő lélek az erdő,
meghőkölteti a futamló port: kiszipolyoz
minket, hajszálereivel fölszív, sóhajjá
tetéz — és kilélegez hatalmasan.
Üres trónusként cipelve szürkeségét
jámbor csacsi tévelyeg a rengetegben;
patája alatt üdvözült mosollyal teng
a fű, a lét krisztusszakálla —
fölötte
gyökerekkel ékített korona-végtelen lebeg.

MARKÓ BÉLA

A téboly dicsérete
Körösi Csorna Sándor emlékére

Hát a kemény cellában miféle öröm ? Miféle
kielégülés ? Miféle részegség ? Miféle nők ? Miféle
narkotikumok ? Megfagy a száj. Megfagy az ágyék.
A vágy csak úgy szivárog, mint szem sarkából a
könny. Mennyi megszállott, mennyi rögeszmés, mennyi tébolyult!
Csupasz deszkán fetrengők, csupasz deszkával ölelkezők.
Hízik a lélek, sűrűn falatozik, kívánatos betűkkel
jóllakik. Hallgat a test, alázatos, szívós, fegyelmezett.
Hős kellett nektek? Hős, ugye? Hát itt a hős! Az
önsanyargató. A céltudatos. A konok. A szerény.
A szemellenzős. A makacs. A kiállhatatlan. Nem lehet
vele jókat inni. Nem lehet jókat... Hej,

,

mennyi mindent nem lehet! Szürke kőkamrává
változik már a bőr, a hús, a csont is, ráömlik
egyszer a gyötrő gondolatokra. De mire való
mindez ? Egy szótárra való. Lapjai közé beköltözik,
9

nőnemű szavakkal szeretkezik, hímnemű szavakkal
lerészegedik, ó, drága Sándorom, mondják majd
neki. Talán még mi is megszólítjuk,
beszédünket
megérti, láss csodát! Hát ti hogy kerültök ide? Jöttünk,
mert vár a Himalája, jöttünk, mert vár a nagy tibeti—
angol szótár, jöttünk, mert végre megőrültünk mi is, testvér

SOMOGYI JÓZSEF: SZÁNTÓ KOVÁCS JÁNOS (RÉSZLET)

MOCSÁR GÁBOR

...eleitől fogva
4.
Nadvorna, Delatyn, Dolina, Ludvikovka, Stanislau, Ottynia, Kolomea — ezek a helységnevek ötlenek emlékezetembe, csakis azért, mert rajunk ezekbe mindbe elvetődött. Elég sokan
— vagy nem is olyan sokan? — lehetünk, akik abból a hadseregből még élünk, abban a hadjáratban ide-oda vonulgattunk, s akiknek fülében ezek a városnevek ismerősen csengenek. Emlékezhetnek rá, tavasz volt, az őszi vetések zsongítóan kizöldültek, ahogy idehaza is szoktak.
A kárpátokbeli csúszkálások, lassú vánszorgások miatt a hadsereg nem tudott a korábban elhatározott időpontok szerint „előrenyomulni". Müncheni krónikásunk írásából tudom, hogy
„A támadás időpontját még kétszer kellett elhalasztani s az végül ápr. 17-én 14 órakor indult
meg..." Akkor tehát mi április második felében döcögtünk öreg Polszkinkkal az előrenyomuló gyalogság, tüzérség nyomában célunk, Ottynia felé.
A dátumokból sejthető, hogy valami nagy ellenállásra sehol sem bukkanhattak az elöl
harcolók, hiszen három nap sem telt belé s célunkat elértük: „Ápr. 20-án a 16.ho. körülzárta
Ottyniát és estére, nagyon kevés veszteséggel (21 halott, 77 sebesült) elfoglalta, miközben kb.
500 foglyot ejtett, több mint 30 géppuskát, különböző löveget és aknavetőt, valamint egyéb
hadianyagot zsákmányolt. Ez a siker a csapatok hangulatát és önbizalmát nagyban emelte,
megszüntette a pc. [páncélos] félelmet és véget vetett a Sztálingrád óta mindig előnyomuló
szovjet erőkkel szembeni kisebbségi érzésnek." Dicső megállapítás, csak az a baj, hogy voltak
köztünk a Don-kanyart megjárt tapasztalt katonák — mint épp a mi rajparancsnokunk Pincehelyről — akik, ha a T 34-eseket emlegették, meg a Sztálin-orgonát, lúdbőrzött a hátuk.
Nyár közepén már mi, újonc frontharcosok is, akik először hallottuk felmordulni, „muzsikálni" őket, hasonlóképpen reagáltunk messziről döbürgő hangjaikra is.
Már az első napokban gyanakodnunk kellett volna valamire, mégpedig arra, hogy a mi
rajunkra ebben a hadjáratban az égvilágon semmi szükség nincs. Nem kellünk mi ide. Mentünk, ahova kellett, s aztán tétlenül vártuk az újabb menetparancsot. Rádiónk a teherautó
platóján, ponyvával borítva tétlenül, szinte sunyin hallgatott. Mi a fenének hoztak ide minket? Tébolygunk egyik kisvárosból a másikba, a ponyva alól figyeljük, mi történik odakint a
világban, s folyton csak menni, menni — azt sem tudjuk hová és mi célból.
Nézem a térképet, nem akarok hinni a szememnek: mit kerestünk például Lembergben?
(Lvov az igazi neve, csak az Osztrák—Magyar Monarchia korából ránk maradt a Lemberg elnevezés emléke.) Délelőtt futottunk be ebbe a városba, s aki járt ott, tanúsíthatja, csakugyan
monarchiabeli kép fogadott: Lemberget az akkori idők építészeti stílusa jellemezte, még az utcák is ugyanolyan bazaltkockákkal kirakottak, mint mondjuk Debrecenben a Kossuth utca
volt, amikor még nem borították be aszfalttal. Egy tér sarkába beálltunk, vártunk, de mire?
Az újabb parancsra. Az ide-oda tébolygásnak egyetlen magyarázata lehetséges: az akkori haditechnikai viszonyokhoz képest elég nagy hatótávolságú rádióállomásunk közvetlenül a
11

hadosztály-parancsnokság mellé volt beosztva, s a mi rajunk oda ment, ahova a parancsnok.
Őt követtük, ezúttal ide Lembergbe.
A nagyjából háromszögletű tér hosszabbik oldalán tekintélyes épület, ott székel egy
szomszédos — bizonyára német — parancsnokság, ehhez jöttünk tehát. Van egy kis időnk,
kószáljunk el valamerre. Én bementem egy közeli épületbe. Iskola, talán éppen gimnázium lehetett azelőtt, békében. A földszinti tantermekben lovak, a padlón vastagon a szalma, húgylében álldogálnak, zabostarisznyát lóbálgatnak. Széles lépcső vezet az emeletre s még tovább.
Ha már itt vagyok, elindulok felfelé, az emeletre, s még tovább. Ez itt a padlásajtó. Benyitok
— mindig szerettem padlásokon kutakodni. Gerendákon átlépkedve meglátok valamit : egy
fekete zongorát. Állapota siralmas, egy lába hiányzik, féloldalra dőlve, fedele leszakadva, a
belébe belelátni: néhány húrja tépetten felkunkorodik. Ököllel ráütök a billentyűkre, hát,
ahogy Ady írta „Bolond hangszer sír, nyerít és búg." Mit keresek én itt, egy lembergi iskola
padlásán, zongorát püfölve? Visszatérve a rajhoz, dühösen fogadnak a cimborák : hol az istenbe tekeregtél? Mondjam nekik, hogy zongorázni voltam? Nem is tudok zongorázni. Azért
dühösek, mert máris menni kell, tovább, az öregisten se tudja hová. Az a lényeg, hogy itt sem
kellett lepakolni, rádiónkat üzembe helyezni — azon a terecskén talán el sem fértünk volna az
antennáinkkal.
Most a magyar haditechnika akkori elmaradottságának dicsérete következik. Azóta sokszor elgondoltam; rajunk háborítatlan frontbeli életét valójában ósdi, szörnyűségesen bonyolult felszereltségű készülékünknek köszönhettük. Ha e sorok írásakor az utcáról a szegedi Bécsi körútról hosszan tartó, egyenletes gépdübörgést hallok be a szobámba, látatlanban is tudom: gépesített katonai alakulat vonul kint az utcán valahová. Utászok. Árvízveszélykor, hófúvásos téli napokban dübörögnek kifelé a városból, töltést csinálni, árkot ásni, havat tolni
ezek a monstrum gépezetek. Elöl halad egy parancsnoki kocsi, kecsesen billeg fölötte a vékony antennarudacska. Ha rádiómat bekapcsolom, a zenébe, hírekbe belekotyog, sercegősen
belekiabál egy magántaxis CB adó-vevője — akár 50 kilométeres körzetben is tudnak adnivenni ezek az apró szerkezetek. Olyankor én egykori R/7-a készülékünkre gondolok, meg átkozottul nehezen felállítható, alumínium rudakból összetolható két antennaoszlopunkra :
csak sík terepen alkalmazható, meg olyan helyen, ahol nem sokat számit az idő, el lehet a rudakkal piszmogni akár egy órahosszáig is, amíg felállítjuk, meg a zsinórokat kifeszítjük, akkor aztán be lehet hangolni s amikor a zöld „varázsszem" megfelelően pislog, nyomhatod a
billentyűt. Talán az egész hadosztály leghasználhatatlanabb készüléke jutott nekünk. Eleinte
bizony irigykedve nézegettük a Pécsről jött rádiósraj kényelmes zárt kocsiját, a" tetején körbefutó keretantennával: nem kell kínlódniok antennaállítással, csak ülnek benn a kényelmes kocsiban: akár alhatnak is benne. A „pécsiek" — nahát ők megfogták az isten lábát. Rajparancsnokuk, szintén szakaszvezető rangban, már ahogy bokát csattantva megállt fölöttesei
előtt, éreztette: ők az igazi katonák, nem mi, ez a szedett-vedett népségű raj, a maga ramaty
készülékével, rájuk, a pécsiekre lehet számítani, mert percek alatt üzemképesek; mire mi
hosszan tökölődve égnek meresztjük antennáinkat, addigra ők már le is pötyögtették hívójeleiket.
Volt a pécsiek közt egy tartalékos őrvezető, hozzánk képest bácsi, nevét már elfelejtettem. Magával hozta a hegedűjét is. Valamelyik baranyai — vagy somogyi? — faluban vegyeskereskedéssel foglalkozó, aranyos kedélyű, udvarias, kellemes modorú „bácsi", ahogy az egy
vegyeskereskedőhöz illik is. Magával hozta feleségének, kislányának fényképét. Esténként ábrándos melódiákat muzsikált, olyankor kislánya fényképét maga elé tette, annak játszott.
A kislány neve: Katóka. Erre pontosan emlékszem, mert legtöbbször az akkor divatos, érzelmes slágert játszotta, halkan dudorászva hozzá: kis Katókám ilyen ez az élet. Hazudnak a május éjszakák... A dallam Ottyniánál, egy domboldalban örökre megszakadtt. Az ott elesett 21
katona között talán épp ő volt a huszonegyedik, ez a muzsikáló tartalékos őrvezető.
A városkát, mint tudjuk, április 20-án a mi hadosztályunk körülzárta és estére elfoglalta.
Ez — így olvasva — egyszerű hadművelet, a valóságban azonban minden egészen más és bo12

nyolult. A mi mozgékony és használható pécsi rajunkat is harcba vetették, hogy majd a remélt
gyors előrenyomuláskor elöl valahol, túl Ottynián adják-vegyék a parancsokat, jelentéseket.
Igen ám, de a hullámzó ütközet hevében a bekerítőket is bekeríthették, mert egyszerre azt vették észre, hogy orosz katonák vannak előttük is, jobbról is, balról is. Amikor helyzetükre rádöbbentek — az ellenség közé keveredtek! — leugráltak az autójukról, ahogy bírtak, szaladtak lefelé a dombról, eközben érte a halálos sorozat a muzsikáló katonát. Mi — ahogy szoktuk — ide is késve érkeztünk, a rémült pécsiek nekünk is mutogatták azt a domboldalt. Szabad szemmel, távcső nélkül is tisztán láttuk: né, az meg ott a pécsiek keretantennás rádióskocsija. A harcnak vége volt, valakinek el kellene menni azért az autóért. A pécsiek sofőrje odagyalogolt, a motort beindította, a holttestet a kocsiba fektette — akkor még járt a tábori posta, az otthoniak bizonyára megkapták a halotti értesítést, de hogy a hegedűvel mi lett, azt nem
tudhatom.
Saját halottunk után hadd szóljak arról a másik kettőről is, a városka déli szélén, a rozsvetésben fekvőkről. Nagyon hamar sikerült felderítenünk: a konyha bent van a város felénk
eső szélső utcájában. A konyha hollétének felderítése — mindig és mindenhol a legsürgősebb
feladatok közé sorolandó, ezt hamar megtanultuk. Hárman ballagtunk libasorban a zsendülő
rozsvetésen keresztül. Nézd csak, amott egy aknarobbanás gödre! Szétszórt göröngyök. Közelebb megyünk, hát két szovjet katona holtteste fekszik a gödör szélénél, az akna alighanem
telibe találta őket. Az egyik fekete hajú, a bal oldalán fekszik, arca felismerhetetlen. A másik,
nagydarab szőke, hanyatt. A szőke alighanem az ágyékába kapta a repeszt, feltépte a fő ütőeret, csupa vér ott minden, utolsó mozdulatával odakaphatott, hasáról felrántotta a vattás kabátot, nézzük az arcát, kerek képű, szőke legény, apró vörös bajusz az orra alatt. Márton bátyánk a Viharsarokból hosszasan nézi, jól megfigyeli, aztán szótlanul tovább ballagunk, vödreinket zörgetve, a konyha irányába. Visszafelé más utat választottunk.
Öreg cimboránk ebédelés közben szóba hozta azt a szőke halottat. Első pillanatra meghökkentő, sajátságos dolgot mondott. Ezt:
— Láttátok, milyen jó húsban van? Szinte kövér. Egy kicsi háj is mintha lett volna a pocakján.
— Ezt most mire mondod? Ezt a hülyeséget?
— Ez nem hülyeség. Csak nektek nincsen jó szemetek. Pedig láthattatok már orosz halottakat,"nem is egyet, nem igaz? — Láttunk, ez szentigaz. — Nahát, láttatok köztük girheset,
soványát, mi? Erre feleljetek? Mind jó erőben van!
— Na és?
— Nem értitek? Egy szó sem igaz abból, amit arról papolnak, hogy ezeknél milyen éhínség van, meg rabszolgaság, meg hasonló mesebeszéd.
Kanalát felemelte s egyikőnkről a másikra mutogatott.
— Nézzétek meg Kovács Pistát. Vagy akár a Gábort. — Ezt rám értette. Végső s elsöprő
érvként Péterre mutatott. — Nézzétek meg Pétert. Pedig ő pék!
Erre az első pillanatra naivnak, amolyan haszontalanul nevetségesnek látszó okoskodásra
ne legyintsünk mosolyogva. Márton bátyánk a maga szűkre szorított viharsarki tekintetével
meglátott valamit. Megfigyelésében logika van s ami ezúttal több: politika! De nemcsak ő látta meg ezeket a „jó húsban" levő szovjet halottakat! Hozzá hasonló, sokezer, otthon talán
éhezéssel küszködő, szűkös élelemmel élő, elnyűtt szegényparaszt szeme akadt fenn ezen az
amúgy szörnyű látványon — és elgondolkozott. Magam is mennyire meglepődtem, amikor
egy történelmi tanulmányban — 1974-ben jelent meg itthon — arról olvastam, hogy a vezérkar 2. (kémelhárító) osztálya annak idején milyen „hangulatjelentéseket" szerkesztett a kormány tagjai részére. Itt egy példa: „... vidéken jelentkezik az a propagandahatás, hogy az oroszoktól nem kell félni, mert — amint mondják — van ott technika, megelégedettség, az oroszok mind jól tápláltak stb." Ahogy azt Márton bátyánk Ottynia szélén, a rozstáblában pontosan megfigyelte, észrevételezte.
Ottynia után továbbhaladva, hadseregünk s benne a mi rádiós rajunk folytatta a maga
13

módján ezt a tavaszi hadjáratot. Ezt a különös, mondhatnám: az abszurditásig érthetetlen
hadjáratot.
Otthon az újságok azt írták, hogy honvédeink vitézül, hősiesen verik vissza a szovjetek
kétségbeesett támadásait, meg hasonló zagyvaságok, holott erről szó sem volt. Amennyire az
1. hadsereg erejéből tellett — nem sokra tellett —, harci feladata csak annyi volt, hogy az
egyelőre velünk szemben tétlenül várakozó, támadást egyáltalán nem kezdeményező szovjet
erőkkel szembenézve, helyben topogva betöltsön egy száz kilométeres rést. Az a rés pedig
azáltal keletkezett, hogy... De ehhez egy kis hadvezéri beavatottságú tájékozódás szükséges.
Koszorús Ferenc vk. ezds, az 1. páncélos hadosztály volt parancsnokának — ugyancsak
Münchenben kinyomtatott — tanulmányából merítem ismereteimet. Ezt olvasom: „Az orosz
nagytámadás, magjában Umantól Ny-ra 6 pc. hds-el [hat páncélos hadsereggel!] a 3. Ukrán
front együttműködése mellett, 1944. március 3-án indult meg friss erőkkel a már kivérzett és
összetört német D-i [déli] arcvonal ellen, hogy annak zömét a Fekete-tengerbe, részeit a Kárpátokba szorítsa. Az 1. Ukrán front (Zsukov marsall)... március 10-én már Tarnopol, Proszkurov, Vinica területén hárítja el a gyenge német ellentámadási kísérletet. A 2. Ukrán front
(Konyev marsall) Szvenigorodka Ny-i [nyugati] területén szakítja szét a 8. hds. arconalát március 13-án Geivoron át a Búgot, majd Jampolnál a Dnyesztert is átlépi." Nem sorolom tovább
vezérkari precizitásával előadott hadmozdulatok menetét, hol, mikor törték át a szovjetek a
német vonalakat, milyen számú német seregeket vertek szét a Balti-tengertől a Feketetengerig, a lényeg a mi szempontunkból nézve az, amit Koszorús volt hadosztályparancsnok
így rögzít: „1944. március 2-ig a német arcvonal D-i szárnya, igen nagy veszteségek elszenvedése után, tökéletesen meg volt verve. A 6., 8. és 1. pc. hds-ek roncsai összefüggés nélküli arcvonal szakaszokon, ott, ahol az ellenség nem nyomta őket, a Bug előtt és mögötte, a Tiligul alsó folyása mögött ideiglenesen megkapaszkodtak. A támadó orosz, zömének kétharmadával
már a Hitler által elrendelt Bug védőállás mögött volt, részei a Dnyesztert is átlépték, sőt egy
oszlop az 1. és 4. pc. hds-ek közötti nagy hézagban, a Kárpátok előterét is elérte Kolomeánál."
No, ezt a hézagot, a két német páncélos — amúgy is szétvert — hadsereg közötti „nagy
hézagot" kitölteni volt hivatott az 1. magyar hadsereg. Ha a dátumokra is odafigyelünk, az
otthon történt politikai fordulatok — voltaképpen történelmi tragédiák — is tisztábban megérthetők. De most csak a mi hadseregünk helyzetére figyeljünk. Azt írja Koszorúi Ferenc:
„1944 március végével a német—orosz háború elérkezett abba az időszakba, amitől kezdve a
német arcvonal csak akkor és csak ott tudott megállni, ahol és amikor az oroszok a csapataik
pihentetése és a kötelékek feltöltése céljából ...ideiglenesen pihenőt tartottak." Nos, a velünk
szemben felsorakozott szovjet erők csapataik pihentetése és a kötelékek feltöltése céljából éppen pihenőt tartottak — nem háborgattak bennünket. Ez a magyarázata, hogy április végétől
három hónapon át úgy töltöttük — tetvészkedéssel — napjainkat kint a fronton, mintha nem
is volna háború.
De nem csupán emiatt volt a mi tétlen ottlétünk érthetetlenül groteszk állapot. Gondoljuk csak el: az elhagyott Haza már német megszállás alatt vergődött — és politizált. Volt kormányzója, volt kormánya, voltak miniszterei, hadvezérei, volt hadserege. Földjein a nagybirtokok cselédei, summásai, a maguk földjein meg a parasztok a tavaszi munkákkal voltak elfoglalva. A gyárakban, bányákban munkások százezrei szorgosan munkálkodtak. Látszatra,
mintha igazi ország, igazi állam lenne a hátunk mögött. Amit nekünk védenünk kell. Pedig
hát az már nem volt ország, nem volt állam, s a mi hadseregünk nem volt igazán az, aminek
nevezték : m. kir. 1. honvéd hadsereg. Egy már szétvert (otthon megszállóként egzisztáló) német hadsereg hézagait betöltő embertömeg, emberanyag csupán.
Nem ismerem annak az egykori magyar tábornoknak, Koszorús Ferencnek hadvezéri képességeit, emberi, hazafiúi habitusát, akinek tanulmányát lapozgatom. Olykor kissé tétován
és értetlenül, hiszen mondatait katonai szakzsargonban írt kifejezések, rövidítések, német
nyelvű idézetek szakítják meg — nem tudok németül —, de van itt egy bekezdés, aminek ol14

vastán döbbenten kiejtem a kezemből a könyvet. Annyit tudok a szerzőről, hogy egy magyar
páncélos hadtest parancsnokaként magyar katonákat vezényelt. A háborút túlélte, s a háború
után valahol nyugaton volt ideje végiggondolni mindazt, ami a háborúban a magyar seregekkel, Magyarországgal történt. Végig is gondolta. Mik jutottak eszébe?
Tanulmányának minduntalan visszatérő motívuma: Hitler hadvezetői tevékenységének
bírálata. Mint tudjuk, Hitler a háború kezdetén, az első diadaloktól megmámorosodva magához ragadta a hadsereg fővezérletét is. Koszorús úgy ír Hitlerről, mint akinek „fogalma sem
volt arról, hogy mit követelhet alvezéreitől és csapataitól. Most is [a 44-es évről van szó], mint
mindig, úgy parancsolgatott, mintha ellenség nem is lenne a világon, viszont ő mintha megadott volna mindent csapatainak, ami minimális előfeltétele az ő követelményei
teljesítésének." Máshol azt írja róla, hogy „kíméletlenül áldozta fel csapatait légvárakra épített, minden ítélőképességet nélkülöző, legtöbbször oktalan terveiért... az orosz háború alatt
egyszer sem nézett végig egy-egy ütközetet, fogalma sem volt az adott helyzetekről, s arról
sem, hogy miként alakul az ő követelménye a véres valóságban, s ennek ellenére 2000 kilométerről a harcászati vezetést is kézben tartva, felelős alparancsnokaival szemben is mindig kierőszakolta a saját, legtöbbször igen céltalan akaratát."
Mindezt értem: a német hadsereg legmagasabb rangú tábornagyai, Guderian is, meg az 1.
magyar hadsereg fölött is egy ideig parancsnokló Manstein tábornagy is, Koszorúshoz hasonlóan emlékirataiban Hitlert teszi felelőssé a háború elvesztéséért. Ezt is értem. Amit nem értek, épp az a néhány sor, amelynek-olvastán kiejtettem a könyvet a kezemből. így hangzik:
„Kétségtelen, hogy e helyzetért, ami 1944 tavaszán már az összeomlás küszöbéig jutott, mindenki előtt Hitlert terheli a felelősség. Nagy tévedés lenne azonban azt gondolni — amint azt a
háború utáni legtöbb német katonaíró teszi —, hogy e felelősség viselésében alvezérei semmiben sem osztoznak. Hiszen közülük legtöbben már akkor látták, most utólag meg is írták,
hogy Hitler parancsai csakis a katasztrófába vezethetnek s azokat mégis végrehajtották! Hol a
Haza és az alárendeltek életéért köteles felelősség?"
De hát a teremtésit! Ha egy magyar hadosztályparancsnok, vezérkari ezredes felelősségre
vonó hangon megkérdezheti német tábornok-bajtársaitól azt, amit Koszorús Ferenc megkérdezett — „Hol a Haza és az alárendeltek életéért köteles felelősség?" —; szemrehányóan felhánytorgathatja: ha már látták, hogy führerjük esztelen parancsai katasztrófába, végromlásba vezetik a német hadsereget, a német népet, miért engedelmeskedtek neki, miért hajtották
végre ezeket az esztelen parancsokat — akkor mi, túlélő magyar közkatonák miket kérdezhetnénk a mi magyar tábornokainktól, vezérkari tisztjeinktől? Hiszen ők meg épp azoknak a német hadvezéreknek engedelmeskedtek, akik Hitler esztelen parancsainak engedelmeskedtek!
Kérdezzem meg tőlük elpusztult magyar bajtársaim nevében is: Hol volt bennük a Haza és az
alárendeltek életéért köteles felelősség? De hát ez tébolyítóan ördögi kör! Görbe tükörnek
még görbébb tükre, egy önmagát még mindig magyar kormánynak tekintő országvezetés, egy
önmagát magyar hadvezetésnek nevező tábornoki csődtömeg torzképe vigyorog ki belőle.
El ne felejtsem épp itt mondani: hadseregünk parancsnokságát Lakatos Gézától Beregfy
Károly május 27-én átvette. Parancsnokságának első napjaiban kiadta és a legénység előtt felolvastatta hírhedt parancsát: az a katona, aki menetparancs nélkül a megszabott század-,
zászlóaljkörletet elhagyva, a front mögött tartózkodik, dezertőrként a helyszínen felkoncolandó. Ezt a hadparancsot mielőttünk már egy, azóta elfelejtett nevű, félig rommá lőtt galíciai
faluban olvasta fel parancsnokunk, a már említett fiatal hadnagy. A falu szélén egy üres, bátortalan, szegényes parasztházba — lakói ki tudja hova lettek — beszállásoltunk. A kerítés
nélküli udvaron végre volt annyi hely, hogy felállíthattuk az egybedugható rudakból egybeszerkesztett, kötelekkel kifeszített antennáinkat. Készülékünket üzembe helyeztük. A varázsszem riadozva pislogott: adásra, vételre készen állunk. Igen ám, de az is szigorú parancsként
kihirdettetett, hogy a billentyűt lenyomni nem szabad. A tilalom ellen vétő hadbíróság elé állítandó, tettenérés esetén, mint az ellenséggel titkos jeleket váltó kém a helyszínen felkoncolandó. Ez nem holmi cinikus tréfa: kivittek minket a frontra, hogy mint rádiótávírászok szolgál15

juk a haza védelmét, de ha a billentyűt lenyomta volna ... — elgondolni is rossz, mi sors várt
volna arra a rádiótávírászra. Például rám.
De még arra a katonára is, aki a puskáját elsüti — kint a fronton!
És én mégis elsütöttem a puskámat, kétszer is lőttem vele — s nem büntettek meg érte. Az
első lövés még az ottyniai harcok idején durrant. A városon kívül húztuk meg magunkat, egy
dűlőút menti paraszttanyában. Fejünk fölött alacsony repülésben szovjet gépek dübörögtek,
mi meg csutkakúpok, szalmakazlak tövébe húzódva figyeltük őket. Egy örökké beszari zászlós hason fekve lapult. Azért feküdt hasra, mert ismerve a természetét, hülyéskedésből rákiabáltunk: „feküdjön hasra, zászlós úr, az istenit neki, mert onnan fentről a pilóta, ha meglátja
a gallérján az aranyozott csíkot, mindjárt tudja, hogy tiszttel van dolga, azonnal idepörköl!"
Menteni életét, a zászlós hasra vágódott, nehogy meglássa a pilóta a rangjelzését. Mi a szalmába beledúrva magunkat, furcsa keménységeket tapintottunk: ez meg mi lehet? Kibontottuk:
szürkésfehér, darabos, sziklaszerű valamik. Nem só ez? Megnyaltuk az ujjunk hegyét: persze,
hogy só! Milyen előrelátó okos paraszt ez, de mi sem vagyunk alábbvalóak: a sótömböket feldobáltuk az autóba. A zászlós amott az akácfa alatt élesen rikoltozott: Le kell lőni! Lelőni...
azonnal puskát fogni... le kell lőni azt az átkozott gépet! Puskával! Nyomnám be a csőbe a
golyót, megakad. Belenézek, hát olyannyira berozsdásodott, hogy nem lehet átlátni a csövön,
beszőtte a szőrös rozsda. A puskacsőtisztítás legegyszerűbb módja: kilőni belőle a rozsdát,
így cselekedtem: durr, bele a levegőbe.
Ottynia után, a harci zaj elültével azonban érvénybe lépett a parancs, a tilalom: aki puskáját lövésre használja, fegyelemsértést követ el. Vaklármát kelt ugyanis; majd még azt hiszik
a parancsnokságon, partizánok törtek a falura. Egy oktondi, balga baka, úgy látszik, nem
vette komolyan az intelmet, vagy pedig a mezőn futkározó nyúl láttán belepte agyát a vadászszenvedély gőze — otthon bizonyára orvvadászott —, előkapta a puskáját, hogy majd lelövi
azt a nyulat. Durran a puska, a nyúl cikcakkban tovairamodik, a katonát pedig elővezetik.
Büntetése — fenyítése —: kikötés. A közeli alakulatokat odavezénylik, tanulni a látványból,
így jár, aki a front közelében puskával durrogtat, s ezáltal pánikot kelt. Hátracsavart karjánál
fogva, kötélen, az eperfa ágáról lóg a katona, szabvány szerint úgy, hogy bakancsa épp csak
érintse a földet, de még célszerűbb és hatásosabb, ha nem érinti. Ha a kíntól elájul, leengedik,
fellocsolják. Ha magához tér, megint felhúzzák. A kikötés időtartama fél óra, legyen rá ideje,
értelmes ésszel meggondolni, érdemes-e frontközelben nyúlra vadászni.
Rádiónk némaságra kárhoztatásának megértéséhez kissé bonyolultabb magyarázat szükséges. Mint már emiitettem, a mi rádiónk adásjeleit elég nagy körzetben lehetett fogni.
A szovjetek is pompásan észlelhették volna rejtjelezett adásainkat. Az igazi veszedelem nem
abból származott azonban, hogy adásainkat odaát megfejtik; bizonyosan meg tudták volna
fejteni, hiszen elődeink, a 2. magyar hadsereg rádiósai annyi rejtjelkulcsot, kódfüzetet hagytak el menekülés közben a Dontól idáig, hogy a megfejtés gyerekjáték lett volna. Nem. A veszély igazi mivoltát akkor értjük meg, ha tudjuk, hogy odaát — akárcsak nálunk — a front első vonalában is működtek kisebb hatósugarú gyalogsági készülékek. A katona a hátára veszi,
szaladva is viheti. Keretantennája forgatható, a készülék akkor vesz a legérthetőbben, ha az
antennát az adókészülék irányába fordítják. Namármost. Ha „odaát" két ilyen vevőkészülék
működik egymástól mondjuk három kilométerre, a mi adónk „bemérése" pofonegyszerű.
Amikor a mi adónk elkezd titázni, a keretantennát mindkét odaáti készüléknél addig állítgatják, amíg a mi jelünk a legerősebben sípol. Előveszik a térképet s az antenna irányát meghosszabbítva, vonalat húznak a térképen. A két vevőkészülék antennájának irányában meghúzott vonalak egy bizonyos ponton találkoznak, metszik egymást. Aha — mondja az odaáti
parancsnok: ott van az az átkozott ellenséges adó, pörköljetek oda nekik. Lehetőleg Sztálinorgonával. Elképzelhető, mi maradt volna belőlünk, ha odalőnek. Nos, emiatt nem volt szabad lenyomni a billentyűt, emiatt kétszeresen is jogos a kérdés: mi a fenének hoztak ki ide
minket, mire való ez az egész hadjárat? Egyetlen válasz adható: azért vagyunk itt, hogy ne legyünk otthon.
16

5.
S ez nem valami hebehurgya, könnyelmű odavetés. Késő bánat, ebgondolat, de ez a késői
gondolat, ha történetietlen is, ha hiábavaló is, továbbgondolható: meggyőződésem, ha a magyar országvezetés, hadvezetés nem küldi ki az utolsó, még fegyverképes hadseregét a galíciai
frontra — tétlenségre ítélve kétszázezer katonát —, ha ezek az alakulatok az ország belsejében
maradnak, minden másképp történik. Akkor a szerencsétlen októberi kormányzói proklamációnak, — a fegyverszüneti kérés bejelentésének — van katonai bázisa, s ha a kilépési, fegyverszüneti kérés őszinte, ezzel nem is kellett volna októberig várni, hanem az augusztusi román „kiugrás" után, fegyvereinket azonnal a kilátástalan helyzetbe került németek ellen fordítva, akár fél évvel is megrövidíthettük volna a háborút, az ország szenvedéseit, a nyilas rémuralom nem szakadhatott volna a védtelenül kiszolgáltatott ország nyakába, Párizsban nem
ültethettek volna bennünket „utolsó csatlósként" a vádlottak padjára. Ebben is — mint önmaga fajtáját ostorozó verseiben annyiszor —, most is mintha igaza lenne Adynak: Késő az
álmunk, a sikerünk, / Révünk, nyugodalmunk, ölelésünk, / Mi mindig mindenről elkésünk."
S persze abban is, hogy „Meghalni sem tudunk nyugodtan".
De hát — ehhez hamarabb kellett volna „felébredni", észbe kapni.
A lehetőségek bűnös elmulasztását, a most már szinte mindenről való végleges elkésés tehetetlenül végső állapotát pedig mi produkáljuk kint a galíciai dombok közt: egy még mindig
lábon álló hadsereg tétlen tetvészkedése a dolgunk. S ez szó szerint is érthető: ha hónunk alá,
vagy a gatyánk korcába nyúltunk, oda sem pillantva is tetű akadt a körmünk alá. Mit lehet
csinálni ennyi tetűvel? Kiirtani nem tudjuk őket, annyian vannak. Valamelyik hibbant katona
kitalálta: versenyeztessük őket! Mindegyikőnk óvatosan letette a maga bogárkáját — lehetőleg a nyurgábbak közül kiválasztott versenytetűt — valamilyen papírlapra, sorba állítottuk
őket, s aztán vezényszóra: indíts! Versenyzőink lassan, tetű módra mászva elindultak, mi pedig: „hajrá! hajrá! gyerünk!" — biztattuk a magunkét, mint a háborodottak.
Néhány elbeszélésben — jó későn — megírtam egyet-mást frontélményeimből, rajunk,
egy kényszerből egybeterelt katonaközösség önmentő mozdulatairól, ténfergő létezésünkből
fakadó tehetetlenségeinkről, ezekből néhány beleválogatódott Részletek egy közép-európai
életrajzból című kötetembe. Egyik jóérzékű kritikusom „fájdalommal, sok szeretettel és...
minek tagadjam — [ő írta ezt] —: elfogult dühvel" forgatta a könyvet, „ezt az erős tartású
kötetet". Miből sejlettek elő elfogult dühei? Abból, hogy szerinte torzókat írtam, igaz, nagyerejű, jellemző torzókat, de nem az egészet. Példaként a háborús íráspkat is emlegeti: „Abból
a töredezett emlékfoszlányból, amely elvarratlan szálaival, emlékezetkihagyásos fájdalmaival
a háború, a hadifogság történetét villantja föl — lehetett volna egy nemzedék regénye is, amelyet a tisztikar „oldaláról" megirt ugyan Cseres Tibor, de amelyet a közvitézek felől nem láttatott sem A tizedes meg a többiek, sem más — jávarészt emlékiratokba applikált írás."
Igaza van. Joggal teszi szóvá rokonszenves kritikusom — az én könyvem ürügyén —,
hogy nincs igazán háborús irodalmunk, közlegényi szemmel láttatva egy nemzedék tragédiáját. Mit mondjak erre? Tovább mondom: csakugyan nincs. De miért nincs? Ma már talán
meg lehet ezt kérdezni. Azt is: vajon mi lehetett az oka, hogy miközben a magyar könyvpiacon sorra jelentek s jelennek meg ma is szovjet, angol, amerikai írók tollából könyvek, regények a háborúról, aközben a magyar író miért nem írhatott arról, hogy a háború, a front eme
oldalán százezrek katonáskodtak, egyenruhába bujtatva, magyar katonákként, magyarokként átélték — nagyon sokan nem élték át — a háború szörnyűségeit, a frontkatonai sorsélményt? Vajon miért vált „elfelejtett hadsereggé" a doni katasztrófában elpusztult 2. magyar
hadsereg? Mert el kellett felejteni: aki bűnös, lapuljon és hallgasson. írni csak a győztesnek
szabad — mondhatnám, de ez így nem igaz, a hallgatásnak olyan bonyolult titkai vannak,
amiket még majd csak ezután tudhatunk felfejteni.
Csak egy apró — dehogyis apró! — zár ezen a titkon. Akik hazajöttek — már akik hazajöttek — a háborúból, múltjuk tisztázása végett igazoló bizottság elé kerültek. Különöskép2 Tiszatáj

17

pen egykori közalkalmazottak, köztisztviselők számára létkérdéssé vált, igazolják-e őket,
alkalmasak-e rá, hogy beállhassanak az új ország építői, romeltakaritói közé, emelt fővel. Én
is álltam ilyen bizottság előtt, nekem is feltették a kérdést, ahogy százezreknek feltették: ha
már ott volt a fronton, miért nem ment át a szovjetekhez? Rendes és akár előléptetendő embernek az számított, aki átment. Mit lehetett válaszolni erre a képtelen logikájú kérdésre, amit
általában olyanok tettek fel, neofita buzgalommal — nők is voltak a kérdésfeltevők között —,
akiknek fogalmuk sem volt róla, miket, milyen helyzeteket éltek át a frontot járt katonák, viszont attól kezdve köteles volt az a frontot járt katona valamiféle szégyent, bűntudatot érezni,
amiért nem ment át. Csakugyan, miért nem ment át? Majd, amikor ez a keserves krónika
odáig ér, magam is felteszem magamnak a kérdést: miért nem mentél át?
Na és, aki átment, azzal mi lett? — kérdeztem most én. Mert volt aki átment. Még a mi
hadseregünk tavaszi hadjárata során is akadtak, akik átmentek. Még többen voltak, akik egyegy zavarossá alakult harci helyzetben egyszer csak azt vették észre: odaát vannak, hadifoglyok. ölvedi Ignác is ott volt köztük, belőle később itthon hadtörténész lett. Egy rövid írásából meglepetéssel értesültem, mert erről akkor, odakint semmit sem tudtam, hogy a mi hadseregünk, az 1. magyar hadsereg 3500—4000 katonája már a Kárpátok előterében szovjet hadifogságba esett. Csakugyan különös; a hadsereg támad, előrenyomul és közben hadifoglyokat
veszít; ez is csak a mi értelmetlenül különös hadjáratunkat jellemzi. Ölvedi megírja, hogy ezeket a hadifoglyokat, az arcvonaltól mintegy 260—280 kilométerre levő Zaszlovba irányították. A táborba ellátogattak a Szovjetunióban élő politikai emigránsok, Révai József és Vas
Zoltán. Beszédet mondtak, s szózatot intézett hozzájuk Jánosi Ferenc református tábori lelkész is. „Tudomásunkra adták: a Szovjetunióban, emigrációban élő kommunisták elhatározták, hogy a szomszéd népekhez hasonlóan, az önként jelentkező magyar hadifoglyokból felállítják a Kossuth-dandárt. A szovjet kormány nekünk is megadja azt a lehetőséget és támogatást, amit megkaptak a többiek." Vas Zoltán elmondta, hogy a csehszlovákok, lengyelek és
románok már felállították a maguk hadosztályait. Annak bizonyítására, hogy a problémát
megértettük, így válaszoltunk: fegyvert kérünk, akarjuk a Kossuth-dandárt!"
Megalakult a szervező bizottság, megkezdték az összeírást.
Ezek a katonák, akik akár önként mentek át, akár hadifogolyként kerültek odaátra, már
tudták, hogy a magyarságot ki kell vezetni a fenyegető katasztrófából, fegyvert kértek és vállalták a Kossuth-dandárt! S mi lett a folytatás? „Mintegy tíz nap után újra a táborba érkezett
Vas Zoltán. Izgalommal vártuk, milyen ú j híreket hozott. Különösen azt, hogy mikor indulhatunk a szervezés helyére. Magához kérette a szervező bizottságot és röviden csak ennyit
mondott: „Bajtársak! A légió szervezését abba kell hagyni. Az a magyar tábornok, akit felkértünk, hogy vállalja el a dandár vezetését, nemet mondott. Ezért úgy döntöttünk, nem szervezünk légiót, nem vitatkozunk Horthy tábornokaival."
Vajon ki volt az a magyar tábornok, aki nemet mondott, s akivel a kinti kommunista
emigráció vezetői nem voltak hajlandók vitatkozni? Ölvediék később megtudták, s csodálkozásuk érthető: Stomm Marcell volt ez a tábornok, altábornagy, a III. hadtest volt parancsnoka, akinek lábai még a Don mellett lefagytak, fogságba esése után térden alul mindkettőt amputálni kellett, katonai szolgálatra tehát eleve alkalmatlan volt. „A Kossuth-dandár ügye —
írja Ölvedi Ignác — évekre elcsendesedett. A személyi kultusz virágzása idején kel életre újra
ez az elmélet, de akkor élesebben és azzal fűszerezve, hogy Stomm altábornagy nemcsak hogy
nem vállalta a felkínált parancsnoki posztot, hanem akadályokat is gördített a légió felállítása
elé. Ez a valótlanság a 4. vádpont volt az ellene folytatott perben."
Az igazat megvallva, ezúttal engem nem Stomm altábornagy személyes sorsa hoz izgalomba — bár csakugyan izgalmas és tragikusan tanulságos sors az övé —, hanem az a kérdés:
miért nem szólhat irodalmunk olyan magyar katonákról, akik nem partizánként, kisebb csoportokban, hanem szervezett magyar harci egységekbe, akár ezredekbe sorozva, akár önálló
hadosztályként harcolva, felszabadítóként léphettek volna a magyar haza földjére? Azért
nem szólhat, mert ilyen magyar egység nem létezett. 'Minden év április 4-én illő kegyelettel
18

megkoszorúzzuk a hazánk felszabadításáért vívott harcokban elesett szovjet, bolgár, román,
jugoszláv hősök emlékművét, virágot teszünk a Magyarország bombázása közben lelőtt, elpusztult angol, amerikai, ausztráliai, új-zélandi katonák sírjára, de nem tehetünk koszorút a
haza felszabadításában részt vett és elesett magyar katonák emlékműve elé. Holott, mint láttuk, az imént említett zaszlovi lágerben — ahogy sok más magyar hadifogolytáborban is —
megkezdődött a Kossuth-dandár szervezése, önként jelentkezőkből. Min bukott meg a vállalkozás? Vas Zoltán idézett kijelentése szerint azon, hogy „a magyar tábornok, akit felkértünk,
hogy vállalja el a dandár vezetését, nemet mondott. Ezért úgy döntöttünk, nem szervezünk légiót, nem vitatkozunk Horthy tábornokaival."
Állítólag tehát Stomm Marcellen múlott a dolog. De én ezt nem hiszem el, még akkor
sem, ha ezt az amputált lábú tábornokot később nemcsak vonakodása, hanem amiatt is vádolták, mert „akadályokat gördített".
Minél részletesebben iparkodtam a Kossuth-dandár szervezésének akadályaival megismerkedni, annál bonyolultabb összefüggésbe keveredtem. Az már az első pillantásra világossá
vált előttem, hogy Stomm Marcell sok akadályt nem gördíthetett, hiszen nemcsak amputált
lábai, hanem hadifogoly állapota sem tette ezt lehetővé. Különben is: mit várhattak a dandárszervezők Stomm altárbornagytól ? Aki gróf is volt, tábornok is volt, német származású is volt
(bár mint például gróf Leiningen-Westerburg egykori aradi vértanú példája mutatja, ezek
nem feltétlenül kizáró okok), ráadásul Horthy bizalmasa is volt. Ha nemet mond, hát nemet
mond. Akadt volna helyette önként vállalkozó tiszt, akár ezredes is, aminthogy akadt ezredes
is, de ott volt Stomm közelében az a Görgényi Dániel nevű utász százados, aki vállalta ezt a
feladatot — s akiből később vezérőrnagy lett a néphadseregben. S miért ne bízhatták volna
akár egy kapitányra is a vezénylést ott, azon a szovjet földön, ahol egy Bugyonnij nevű őrmesterből tábornok lehetett, s hadseregparancsnok, amikor harcra kész, bátor és elszánt férfiakra
volt szükség egy nagy, forradalmi gondolat szolgálatában? Talán mégis inkább Ölvedi Ignác
egy korábbi, 1974-ben írott könyvében található az igazság: „A Kossuth-dandár szervezése
még 1943 végén, 1944 elején megkezdődött. Rákosiék az élre mindenképpen tábornokot szerettek volna állítani; ezzel a tisztikar felé reméltek nagyobb hatást. Sajnos, a parancsnoki
poszt betöltésére ekkor a fogságba esett tábornokok közül senki sem vállalkozott. A párt Külföldi Bizottsága elkövette azt a hibát, hogy a kérdést levette a napirendről. A szovjet hadvezetés viszont magától nem kezdeményezett."
Ezek szerint: a moszkvai emigráns pártvezetés vette le napirendről a Kossuth-dandár
megalakításának tervét? A szovjet hadvezetés pedig nem kezdeményezett? Ezen múlott volna
a dolog? Csakhogy Vas Zoltán, maga a dandárszervező megint mást mond. Azt mondja,
hogy a magyar antifasiszta kötelék ügye „nemcsak a moszkvai emigráció jó vagy rossz munkáján múlott, és nem a törzstiszteken. Tulajdonképpen nem kaptunk a szovjet vezető elvtársaktól engedélyt a hadtest megalakítására..." így minden egészen más. De vajon miért nem
adtak engedélyt? Azért, mert a szövetségesek tiltakoztak a magyar légió felállítása ellen — olvasom egy másik cikkben —, a szovjet kormány meg kénytelen volt kívánságaikat figyelembe
venni. Ez megint ú j fordulat: azért nem alakulhatott tehát meg a Kossuth-dandár, az önálló
magyar hadtest, mert a szövetségesek tiltakoztak egy ilyen magyar alakulat felállítása ellen.
Kitűnő hadtörténészünk, Ölvedi Ignác egy mondatát igézem: „A történelemtudomány eddig
csak Eduárd Benes, Csehszlovákia volt elnökének közbelépéséről és tiltakozásáról tud." Ezek
szerint mégsem Stomm Marcellen múlott a dandár megszervezése, hanem Eduárd Benesen.
Aki tiltakozott — egyes-egyedül.
De hátha mégsem ez a pontos és végleges igazság ebben az ügyben? Vagyis: a szovjet parancsnokság hátha nemcsak Benes tiltakozása miatt nem adott engedélyt? Egy másik hadtörténészünk, Tóth Sándor egy tanulmányában más okot említ: „Mindaddig, amig Magyarország és a Szovjetunió között formailag fennállt a hadiállapot, a hadviselés szabályairól 1907ben elfogadott nemzetközi egyezmény értelmében a szovjet parancsnokság nem engedélyezhette, hogy magyar egységek harcolhassanak a szovjet csapatok oldalán." Eszerint egy 1907-es
2*

19

nemzetközi egyezmény akadályozta meg az önként jelentkező sokezer önként átállt vagy fogságba esett magyar katonát abban, hogy fegyveresen küzdjön hazája felszabadításáért egy
olyan háborúban, amelyben a hadviselő felek — elsősorban a kezdeményező németek —
minden létező hadiszabályt félresöpörve, elfelejtve és érvénytelenítve szálltak szembe egymással? A magyarázat, íme, Stomm Marcelltől az 1907-es egyezményig szinte sorban áll, lehet
köztük válogatni, az eredmény azonban egy: nem állhattak fegyverbe, önként sem, pedig sokezren voltak, akár egy hadtestnyi erő is kitelt volna belőlük, azok a magyar hadifogoly katonák, akiknek emléke előtt — mint a többi felszabadító náció katonáinak emléke előtt — az
utókor tiszteleghetne. íme, milyen bonyolult úton-módon juthatunk el egy valójában egyszerű kérdés megválaszolásához: miért nincs nekünk, magyaroknak olyan háborús irodalmunk,
amilyet, ma sem tudjuk még pontosan, hány százezernyi magyar, frontra dobott katona küzdelme, halála, sorstragédiája megérdemelne.
Dehogynincs háborús irodalmunk! — mondhatná a járatos olvasó! Emlékeztethetne engem, a feledékenyt az itthon, hazai földön harcoló, ejtőernyővel ledobott, vagy ösztönösen
szerveződő partizánegységek, csapatocskák hősies vállalkozásaira, utalhatna a fővárosi harcokban résztvevő akciócsoportok egymástól elszigetelt merényleteiről, szabotázsairól írott
emlékezésekre, de én nem ilyenekre gondolok, hanem arra, amit az imént emlegettem — minek ismételjek. Magam azt is nagyon jól tudom, milyen katartikus élményt adó, sorsfaggató,
az egyéni és közös felelősséget vizsgáló, érzelmeket, eszméket szembesítő könyvek, naplók jelentek meg, már a felszabadulás után szinte azonnal. Hogy csak néhányat említsek: Nagy Lajos (Pincenapló), Darvas József (Város az ingoványon), Kassák Lajos (Kis könyv haldoklásunk emlékére), sőt még Márai Sándor 1945-ben megjelent Napló-ját is ide sorolom. Ezek a
könyvek a fővárosban rekedt, az ostromot a pincékben átélő írók tépelődő vallomásai — na
és, akik a frontról, vagy később hadifogságból hazavergődtek? Hol a folytatás? Örkény István két könyve (Lágerek népe, Amig ide jutottunk) jut eszembe, a kolozsvári Asztalos Istváné
(Hadak útján) — nyilván nemcsak az én fogyatékos ismeretem, netán kihagyó emlékezetem a
hibás, hogy ilyen rövid a lista. Születtek persze gyorsan elfelejthető — s elfelejtendő — katonatörténetek, frontkalandírások, sematikus történetek, de ez magyar háborús irodalomnak
aligha nevezhető, ha irodalmon irodalmat értünk.
Vajon arról van itt szó, amit egy egri történészi-írói tanácskozáson fogalmaztak meg?
Hogy tudniillik „a propaganda sokáig semmibe vette az alapvetően a háborúhoz és annak természetes velejáróihoz kapcsolódó felszabadulás vegyes emlékét, és csak azokat az elsődleges
élményeket hitelesítette, amelyek pozitívak voltak", vagy hogy ezeknek a „rész szerint igaz"
erényeknek egyfelől „mesterséges eltúlzása és tűzön-vizen át való általánosítása, másfelől viszont a gyarlóságok, bűnök folytonos fölemlegetése, a népnek önmagától való elidegenítése,
az »utolsó csatlós« országként jelentette a végleteket."
Szerintem másról is szó van. Személyes tapasztalásaim azt igazolják: maga az a tény,
hogy magyar katonák harcoltak szovjet katonák ellen s ennek a harcnak voltak áldozatai itt
is, ott is, valamiféle érthetetlen módon nem válhatott irodalmi témává még akkor sem, ha —
józan ésszel felfogva — nem volt a feldolgozásában semmiféle mérgező, uszító sugallat, sanda
célzatosság. Nem tudok más logikát elképzelni, mint ezt: a Szovjetunió felszabadított bennünket, aki tehát szovjet hadsereg ellen harcolt, az nekünk ellenségünk, legyen az akár német,
akár magyar katona. Emiatt nincs emlékművük az elpusztult, vágóhídra vitt magyar áldozatoknak — irodalmuk honnan legyen? A halottak nem tudnak emlékezni, s ha rájuk emlékezni
az előbbiek miatt kockázatos, mit lehet róluk irni? Leginkább semmit. Ha így áll a dolog, akkor számon lehet-e kérni a meg nem írt műveket az élve maradt írástudóktól?
Későbbi újságszerkesztői pályám emlékei közül egy épp idevág. A Szabad Nép szerkesztőségében dolgoztam, a szerkesztő bizottság tagja voltam, 1956-ot irtunk, s mintha olyan idők
jártak volna, amikor háborús téma is beleférhetne már a lapba. S épp én adtam nyomdába egy
író barátom tárcanovelláját; háború végi történet. Néhány lézengő magyar katopa Arad környéki szőlőskertben lapulva várja a közelgő szovjeteket, egymás közt is vitázva: vajon mi lesz
20

a sorsuk? Mit tegyenek? Harcoljanak-e vagy szökjenek át? De hogyan? Részletekre nem emlékszem, hitelesnek találtam, semmiképpen sem ártalmasnak. Másnap személyesen Gerő Ernő, a párt akkori főtitkára dörrentett rá a szerkesztőségre: mit keres egy szovjetellenes írás a
párt központi lapjában?
Egy másik emlékem: imént említett kötetem egyik elbeszélése — Óvatlan pillanat — először a Kortársban jelent meg, 1963-ban. Egy újonnan földhözjuttatott magyar paraszt kalandját, merész vállalkozását írtam meg, ami anyám öccsével, az újgazdává lett Imre nevű
nagybátyámmal csakugyan megesett: egy liter magafőzte pálinkáért suttyomban, egy óvatlan
pillanatban lovat vett egy szovjet katonától. Azt a dörgedelmet, amit a szerkesztő — Király
István — kapott az elbeszélés közléséért! Szovjet katona ilyet nem tehet, a szovjet katona öntudatos harcos, nem cseréli el pálinkáért a hadsereg lovát! Mondhatnék egyebeket is, de csak
azt kérdezem: Cseres Tibor a háborús témák írását mivel kezdte? A magyar bűntudat regényével, a Hideg napokkal, amit aztán meg is filmesítettek. Romániában is bemutatták. Ottani
barátaim beszélték el: a moziból kijövet a román nézők leköpdösték a magyarokat: ezek
vagytok ti, gyilkos magyarok. Gálád népség. S mikor írhatta Cseres az öntépő, fájdalmas emlékeket idéző egyéb írásait? Amikor valamit oldódott a szigorú szájzár, lehetett valami lényegeset is mondani a második világháború magyar fájdalmairól. Akkor íródhattak meg más
könyvek is. Nemeskürty könyve is, meg azok az emlékiratok, amelyekbe itt-ott valami mégis
„beleapplikálódhatott" az átélők emlékeiből. De fanyalgó, vegyes visszhangokat keltve még
akkor is, ha igazságtartalmuk dokumentáltan vitathatatlan: fogadtatásuk mintha azt jelezné,
még ma sem kockázat nélkül való a háborúról írni úgy, „mint volt".

6.

A másik akadály, amely a — rokonszenves kritikusom szerint tőlem jogosan elvárható —
közkatonai látásszögű háborús regény megírása elé „tornyosul" — maga a téma. Pontosabban: az átélt személyes élmények jellege, természete, minősége. Az a hadjárat — hányszor
mondjam még? — amelyet én katonaként végigéltem, nem alkalmas rá, hogy a teljesség, az
„egész" bármily csekély igényével is visszaadja a második világháborút — a „közvitéz" felől
nézve. Sem hősi eposz, sem nemzeti sorsdráma, sem nemzedéki sorsélmény — hát akkor mi lehetne belőle? Föltekintve szatirizáló hajlamomat, még ez a műfaj illene inkább a kezem ügyébe, de erről a témáról (az első magyar hadsereg gazdátlan és értelmetlen vergődése) nincs kedvem se könnyedén mulattató, sem nyögvenyelően keserű szatírát írni. Szórakoztatónak megíródott már A tizedes meg a többiek, mulattatónak az Egy óra múlva itt vagyok filmsorozat a
tévében, amelyből az iskoláskorú néző valójában azt sem tudhatta meg — mint ez még egykorú egyetemi felvételi vizsgákon is kiderült — hogy vajon melyik oldalon harcoltak az egyik humoros helyzetből a másikba keveredő magyar katonák. Szatírát írni? Haseknek könnyű volt a
dolga: cseh íróként remekművet írhatott Svejkről, a derék cseh katonáról, a világirodalom
szerintem egyik legpompásabb szatirikus „hőséről" — hiszen a cseh nép érzelmeit írhatta bele
ebbe a nagyszerű könyvbe: az Osztrák—Magyar Monarchia hadserege kimeríthetetlen bőséggel
ontotta számára a szatírára, és csakis arra méltó figurákat, helyzeteket. Cseh szemmel nézve.
Meggyőződésem: Hasek, ha velünk tarthatott volna, erről a hadjáratról is pompás szatírát írhatott volna, de én... ? Elképzelem, miként mulatott volna — mulattatta volna az olvasót
is — Hasek, ha megírja annak a rajbeli cimboránknak az esetét, akit — tétlen tetvészkedésünkből elvezényelve — aknatelepítő, aknaszedő tanfolyamra küldtek, hátra a frontvonalból.
Mielőtt a tanfolyam megszabott ideje letelt volna, visszatért a rajhoz. Hát te? Hogy kerülsz
ide? Hiszen még nem telt le az időd. De bizony letelt. A tanfolyam félbeszakadt, mert az az
utász őrmester, aki az aknák kezelésének, telepítésének módozataira az innen-onnan odavezényelt katonákat oktatta, egészen egyszerűen levegőbe röpült. Hogyan? Hát úgy, hogy elkezdte magyarázni: van olyan akna, amelyik egy gyenge érintésre is felrobban, van olyan, amelyik
21

csak akkor, ha egy katona lép rá véletlenül, de van olyan is — ez a beszabályozáson múlik —,
amelyik csak akkor robban, ha például harckocsi súlya nehezedik rá, de akkor robban ám, de
akkorát, hogy szétveti akár a T 34-est is. A szemléltető oktatás híve lehetett az őrmester, mert
épp egy ilyen teherbírású aknát tett a kör közepére. „Nézzék ezt az aknát" — mondta a körben hasalóknak. „Ezen én akár ugrálhatok is, nem robban, mert nincs meg a kellő terhelés,
csak akkor robban, ha egy harckocsi..." s csakugyan vadul ugrálni kezdett az aknán, úgy látszik, nem ismerte a tömeggyorsulás törvényét, amely szerint a zuhanó tömeg súlya... és abban
a pillanatban, amikor az aknára visszaeső testsúly elérte a kritikus terhelést, bumm! az őrmester apró cafatokra robbanva, levegőbe repült. Lehet a hasunkat fogva felröhögni; milyen
marha tud lenni egy horthysta utász őrmester. És ehhez hasonlók...
Például a csodafegyverről szállongó hiedelmek. Akkoriban már csak ezek tartották a reményt azokban, akik valamilyen okból még tudtak vagy inkább akartak reménykedni a németek győzelmében. Ma már tudjuk, hogy a háború utolsó hónapjaiban a németek valóban közel jártak az atombomba titkának megfejtéséhez. Az Anglia fölé röpített V—2-es rakéták valóban sikeres — de még mennyire sikeres! — előlegzései voltak a későbbi rakétafegyvereknek,
de mi az új fegyverek minéműségéről semmi közelebbit nem tudtunk, hát rakéták helyett a
fantázia szárnyalt. Honnan, honnan nem, talán épp a zászlóalj konyháról röppenve szerteszét.
Mert a konyha afféle hírközpontként is működött. Ott találkoztak a vödrökkel odajáró élelemszéthordók, s míg az élelem szétosztására vártak, híreket cseréltek. Mintha az otthoni falusi kutak szerepe katonásodott volna itt el. Otthon a menyecskék a közös kútnál a kannák
megtelésére várva tereferéltek, pletykálkodtak, ám itt a „kútnál beszélték" helyébe a „konyhán beszélték" formula lépett, csakis így terjedhettek a hírek a csodafegyverek működésének
lehetséges változatairól. Ám az is lehet, hogy felülről sugallták ezeket, ki tudja.
Leggyakoribb feltételezés szerint — ezt itthon is terjesztették — olyasféle bombákat vetnek majd be a németek, amik robbanáskor mindent megfagyasztanak. Embert, állatot, katonát — akár álltóhelyében is. Ott állnak majd az oroszok előttünk megfagyva, nekünk csak
annyi lesz a dolgunk, hogy odamenjünk, megbökjük őket — eldőlnek. Káprázatos kilátások!
Mennyi s miféle marhaságokat tanakodnak össze tetvészkedés közben, menázsira várva a katonák — elképzelhetetlen. Felmerült annak a lehetősége is, hogy a németek bombája kiszívja a
levegőből az oxigént. Nahát ennek már akár tudományos alapja is lehetséges: miért ne lehetne
kivonni a levegőből az oxigént, hiszen köztudott, hogy a levegőben igenis van oxigén, ha pedig
van oxigén, akkor ki is lehet azt belőle vonni, ugyebár. Erre már békeidőben is történtek kísérletek — magyarázta egy Szekszárdra való, pont Szekszárdra való és pont Babics (még szerencse, hogy nem Babits) nevezetű karpaszományos őrmester. Állítólag tanár volt civilben, tehát
lehet neki hinni, iskolázott ember. És istenbizony előadásokat tartott efféle tudományos témákról.
Délelőttönként, patakparti domboldalon, tetvekkel lepett, gondozatlan, metszetlen, háborútól megkínzott almafák, szilvafák alatt ráérő időnkben újra kezdtük a hazai szokásokat:
fegyverfogás, vállra, súlyba, balra át, jobbra át. Pihenőben, amíg a fák alatt heverésztünk,
pöfékeltünk, ez az őrmester ilyesfélékkel — állva megfagyasztás, oxigénelvonás következtében beálló megfulladás — okítgatott bennünket világpolitikára. A fák is sokat szenvedtek ettől a háborútól, paraszti katonatekintetek bírálgatták meggyötört állapotukat: a metszetlen
maradt fák felsöprűződött ágai terméketlenségre ítélve hajlongtak a szélben. Ott tanultam
meg, hogy az almafák is be tudják csapni önmagukat: ahelyett, hogy oldalra növesztenék, felfelé hajtják vékonyka ágaikat, holott csak az oldalasra növő ágak hoznak termést. A meredeken fölfelé nyújtózkodók meddők maradnak. És akkor ez a tart. karp. őrm. mondja és mondja a meredek szöveget a fagyasztó, meg az oxigénelvonó bombák működéséről, iszonytató
hatásáról. Szándékoltan bornirt kérdéseinkkel még tovább lendítjük fantáziáját, belül csöndesen röhögünk s néhányan elhatározzuk: ezt az őrmestert meg kell leckéztetni.
Vállalkozásunkat megkönnyítette, hogy őrmesterünk egy lakatlan ház épen maradt végében lakik, egyedül. Ablaka alatt egykori virágágyás, puha a földje, épp alkalmas lesz rá, hogy
22

a ház végénél, épp az ablak alatt bevessük az új fegyvereket. Nagypofájú vaslapátokat magunkhoz véve, az ablak alá lopakodtunk. Csend volt, éjszaka volt. Őrmesterünk aludt. Én
magam egy hosszú, iskolai léniát vittem magammal, lyuk a lénia végén, hogy madzagot lehessen belefűzni. Püfölni kezdtük a puha földet, dübbentek a lapátok, csattantak a lapjával földhöz vert deszkák, én a léniát vadul megpörgettem, iskoláskoromból emlékeztem rá, miként
búg, nyávog, vijjog a megforgatott lénia. Másnap a fák alatt az őrmester sokat sejtetően megkérdezte: nem hallottunk-e valami különös hangokat az éjjel? Volt aki hallott, volt aki nem.
No, mondta az őrmester, a németek alighanem bevetettek valami új fegyvert, mert csak úgy
döngött a föld és az a különös vijjogó hang az éjszakában...
Éjszakai földdöngetés, léniaforgatás — összeállhat-e ilyenekből egy közvitézi háborús
nemzedékregény? De ha egyszer ilyen volt az a hadjárat, az én hadseregem hadjárata! Miféle
regény születhetne arról a háborúról? Amelynek egyik figurája — nagyon is jellemző figurája
— ez a tartalékos karpaszományos őrmester lenne. Ha már eszembe jutott, el kell mondanom
annak a kiscsikónak a történetét is. Azt a kiscsikót épp ez az őrmester akarta pisztollyal
agyonlőni.
Udvarunkon üldögélve, látom, hogy amott, a szántóföldön egy katona lóháton ülve, miként kínlódik: a frontvonal irányába iparkodna, a falutól elfelé — de lova nem engedelmeskedik. Egyhelyben pörög, ágaskodik, lovasa nem bír vele, a ló szája már habos, rémüldözve
nyerít: mi történik ott? Oly rég ültem lovon, suhanckoromban a tanyán, utoljára, meg tudom
én szőrén is ülni a lovat, miért ne próbálnám meg, hátha nekem engedelmeskedne az a makacs
állat. Odamegyek. Addigra, tehetetlenségét elismerve, a cimbora leszállt a nyeregből, inai remegnek, szörnyen káromkodik. Nézem a lovat közelebbről: kanca. De mást is észre veszek:
ez a ló hasas. Mondom az ismeretlen katonának: te, ez a ló hasas. Hát persze, feleli, minden
lónak van hasa, ennek is, hogy az anyja kurva... — s káromkodik keservesen. De ez a ló nem
úgy hasas, ennek nemsokára csikója lesz, nem érted? Néz rám a katona: na és? Azt magyarázza: ilyen lovat életében nem látott. Ilyen átkozott, makacs dögöt. Hiába ütik, verik, nem
bír vele senki, eddig hajlandó eljönni, de tovább innen egy lépést sem. Megértettem. Ez a kanca alighanem sokat tapasztalt frontharcos katonaló. Ismeri a háború, az ütközetek szokásait.
Ösztönének, idegeinek rángásából megérzi: frontvonalhoz közeledik. De ő most már nemcsak
hátasló, hanem anya is: hasában már érzi kiscsikójának gyönge mozdulatait, ahogy a gyenge
lábacskák meg-megremegnek. Otthon, ha tehenünk elleni készült, tenyerünket a hasához
érintettünk, mily remélkedő öröm: már rugdalózik odabenn a kisborjú! Tapintom a kanca
hasát — csikó van benne. Tenyerem érzi, ahogy mozdul, ahogy meg-megrándul. Mondom a
cimborának: erre a lóra nem szabad többé nyerget tenni. Ezzel a lóval nem szabad többet
frontvonal felé közeledni, ez a ló inkább megdöglik, de nem viszi a csikaját bele a veszedelembe. Ennek a lónak több esze van, mint a mi hadseregünk parancsnokainak: nem akar háborúzni. Csikót akar elleni, folytatni akarja önmagát utódaiban. De akkor meg mi az eget lehet
vele csinálni? — kérdi a tehetetlen cimbora.
Jöttek oda más katonák is, lónézőbe, leginkább lószerető parasztok. Meglátszik az, katonaruhában is ilyenkor: melyik volt paraszt otthon. Megvitattuk a kanca sorsát: ennek istálló
kell, elébe a jászolba széna, alája alomnak szalma, hogy a kiscsikó puha, tiszta helyre születhessen. A mi szállásunk, házunk egykori gazdája csakugyan szegény ember lehetett, a mi udvarunkban nem volt istálló, elvezettük hát a kancát a harmadik házhoz, bekötöttük az üres istállóba. Akadt aki vállalta: ő majd gondját viseli. Nem sok nap múlt el, jön az üzenet: megszületett a kiscsikó. Kint van az udvaron. Ki kellett hozni, mert annyi katona szaladt össze,
kiscsikót nézni, csodát látni — ebbe a halálszagú világba új életecske pottyant bele —, hogy az
istállóba be sem fértünk volna. Mind nevetve, örvendezve jött, ám a kiskicsót meglátva, mind
elkomorult. Nem tud lábra állni. Mind a négy lába béna, apró kis patácskái erőtlenül lötyögnek, térdei ide-oda bicsaklanak, úristen, ki látott már bénalábú kiscsikót? Persze, háborúban,
fronton született, az anyja, míg méhében hordta, állandó rettegésben élt — ágyúdörgés, bombarobbanás, katyusavijjogás — rémülete átszivárgott a kiscsikóba, s én, teljesen tudo23

mánytalanul bár, de megértem azt a kiscsikót is az anyja hasában: arra szülessen, hogy ne élhesse a maga csikói életét? Ne futkározhasson szabadon, ficánkolva a mezőn, réten? Ez a kiscsikó még meg sem született, máris ártatlan áldozata ennek az átkozott háborúnak.
A szomorú csődület odacsalta a Szekszárdra való őrmestert is, valaki megmondta neki:
ezt a kiscsikót ne hagyjuk kínlódni, ez a kiscsikó hiába született. Ki kellene oltani az életét. Az
ítéletbe mindnyájan belenyugodtunk; egy éplábú kiscsikó is hogyan élhetne, nevelődhetne fel
itt a front közelében, hát még egy nyomorék! Majd én, mondta az őrmester, azzal előkapta a
pisztolyát, lehajolt, s szemtől szembe homlokon lőtte a kis állatot. A hozzáértő parasztkatonák felmordultak: hogy az istenbe képzeli ezt? Pisztollyal csikót homlokon lőni? Embert
igen, annak vékony a homlokcsontja, de nézze csak őrmester úr, a csikó homlokát nem tudja
átütni az a hitvány pisztolygolyó. Akár a meggymag, lepattan róla. Adja csak ide! — s egy tizedes, aki tudta, hogy az újszülött kiscsikónak, akár egy embercsecsemőnek, még nem forrt
be a halántékcsontja, ott, a láthatóan lüktető gyenge halántékon át belelőtt a kiscsikó koponyájába. A csikó feje hátrarándult, szemének tükre elhományosult, a katonák szétszéledtek.
(Folytatjuk)

SOMOGYI JÓZSEF: A MEGFÁRADT EMBER (MAKÓ)

24

SZEPESI ATTILA

Előszó Joseph Haydn
Este-szimfóniájához
i.

Csupa kék a szoba. Most csupa fekete.
A porsugárban kígyók alszanak.
Itt egy folyó. Most madárláb kapirgál.
Folyók emléke, elkorhadt fenyőké.
Egy fényszilánkban mennyi arc.
De nyissunk ki mégegy kaput
a lombokon, a messzefutó falak közt.
Itt voltunk kölykök. Itt
minden csupa kék, csupa zöld, csupa sárga.
Itt minden hazatérés.
2.

Gyújtsunk lámpát. Oltsuk el hirtelen.
Majd gyújtsuk-oltsuk egyre gyorsulón.
Harkály kopácsol így a szívemen.
Vén vagyok, mint a reggel, mint az éj:
én láttam még száraz kenyérért térdeplő anyót
s kik menüettet jártak fenn a hídon, tüllruhás lányokat
és lába-vesztett katonát, ki csak nyüszített, mint a kóbor eb.
Láttam ekhósszekeret kocódni a Holdhoz
és szökevényt, kit ellepett a hófúvás;
vaddisznók túrták ki az erdőn foszló tetemét.
És már tudom: fölösleges az álmokat kinagyítani:
dögmadár szeme-tükrében a bozsgó férgeket,
a kaffogó farkaspofát, a csiganyálzó gyerekarcot,
a pusztulás belső térképeit.
A loncsos medve táncára emlékszem inkább,
míg arcom lobog a lángban és a láng elsötétülő arcomon:
a Beszkidek felől jött a boros ruszin paraszt,
sebhelyes arca nem ismerte az ébredést,
mögötte láncon medve cammogott.
Falás ételért bolondul körbe-körbe jártak;
egy trombitán vézna kölyök rikácsolt.
Mind szépek voltak és halálraszántak.

3.

S míg őket faggatom, betoppan három dünnyögő,
horgadt férfiak arctalan
s hiába kérdem: Honnan jöttetek?
Ők nem felelnek, motyogják csak: „Itt
egy folyó kéklett valaha.
Egy erdőt rengetett odébb az orkán.
E völgyek álma bölénycsorda volt.
Tüzek hegyi híradója lobogta hadak közeledtét napkelet felől.
S most keressük hiába
a borostyán-lepte városkaput,
a forrás befalazva,
a sikátorok földre-dőltek,
a kőtornyok — bár harangjuk szavát hallani
s a kertek elmerültek árnyéktalan."
4.

Csupa kék a szoba. Most csupa fekete.
Csupa zöld, csupa veres, csupa sárga.
A kis-világokká kipergeti nappal összeforr.
Egy ablak úszik ott — mögötte lombos arc.
Biciklisták kapaszkodnak a dombra.
Egy pohárban szögek. Iszap és hó árnyéka faliórán.
Magam nyomát végképp összekuszálva,
magam ösvényén hányszor visszatérek,
míg reggel lesz, kenyérbél-illatú,
s künn a foszlott galambok élete
s egy ablakomba visszajáró galamb élete,
mint tűz a lángtól, úgy különbözik.

TAKÁCS IMRE

A festő szerencséje
A téli éjszakába Tündér Ilona szállt le ejtőernyőn.
Fölszaladt egy lakásba, leült az elborult agyú festő mellé.
A férfi csak felét látta a világnak,
s bár nem volt még oly' rettenetes ember,
becsapta a becsapósdi játékot játszók körét
a hallgatásával,
méla nyugalmával,
26

szánni való szomorúságával —
és mivel ezt hamisítani lehetett:
a sírógörcs-hártyákon átlőtt mosolyával,
gúnyolódó
gajdolásával,
megtanult
népdalával...
Festői tekintélyét sutba vághatta,
arra nem volt szükség.
Bika-fejének díszei elegendőek voltak Tündér Ilonának,
akit aztán elpazarolt utazásával
a sörényes,
talán mivelhogy nem volt igazítanivaló rajta,
de a lényeget följegyezte fátyolos tudatával,
mert másnap összeroskadva tudta bizonyosra:
nagy kár érte őt abban a valószínűtlen éjszakában.
*

Fél év múlva a nyári ruhájában mutatták be a tündért neki.
— Mégiscsak jól tudtam én, hogy nagy kár ért engemet —
mondta volna bölcseséggel a festő,
de inkább
bolondozott;
megfordult egy régi film az agyában:
az ejtőernyős nő ment fölfelé...
„Hogyan lehet megszilárdítani a szerencsét?"
„Hogyan jöhetne létre a Széppel értelmes találkozás?"
„Nézegetünk — akár egy kristályt — egy pohár Whiskyt
A festő ha odaülne arra a régi helyre,
ülhetne ott évekig talán hiába.

SOMOGYI JÓZSEF: A MEGFÁRADT EMBER (RÉSZLET)

Illyés Gyula elfeledett verse
„Nem hiszem, hogy gyakran összetalálkozik két olyan hírlapíró, akik közt ily alkalmakkor efféle mondat elhangzik: és az elveid?" Illyés Gyula Csizma az asztalon című, 1941-ben
íródott könyvének nyolcadik, A szellemi nagyhatalom című fejezetéből való az alábbi idézet.
Szakmai képzésben ma is kötelező irodalom lehetne az említett fejezet. Aligha hiszem, hogy
akár szemináriumi anyagként is valaha szóba került volna. Nem stilisztikai fordulatokra tanít
persze. Illyés keserű eleganciával tapasztalatait mondja el a hírlapíró készültségének írnitudásbeli, logikai, esztétikai tárgyköréből, de leverőnek igazán a szakma erkölcsi állapotát látja.
A Csizma az asztalon szerzője e züllöttség technikai fogásait se részletezi; azt például, hogy
miként lehet idézetek csúsztatásával rágalmazni, vagy származástörténeti hivatkozással közösségi ügyben felszólalót megsemmisíteni, s már-már börtönbe parancsolni.
Igazán vitézi küzdelem! Illyés röpiratában a huszárvágásokat emlegeti. Egyik, kezében
karddal, de pisztollyal is felszerelve ágaskodik, a másik puszta kézzel. S még csak ló se kerülhet alája. Tétje van a küzdelemnek; nem is saját életükrők, a közösség sorsáról van szó. A talpas mégse fut, mert sose reménytelen, s tudja, az Idő ménje amazt úgyis ledobja. De gerince
nem most törik, már úgy, csökött tartással ült hátasára.
Illyés már-már magát hibáztatja, miért nem tudott tartósan hírlapíróvá lenni. A Csizma
az asztalon-ban hátratekint az időben. Hivatalnoki foglalkozására emlékszik: akkortájból
véli felfedezni magában azokat a görcsöket, amelyek nem engedték követni a zsurnalizmus
percfordulásaiban. Görcsök volnának valójában? Az erkölcs és hűség szemérme és rejtőzködése inkább, amely védtelen és kiszolgáltatott a gátlástalan pillanatszolgálattal szemben. Mert
egyiket önmaga tisztessége, másikat pedig az ügyeletes pártvezér vagy miniszter védelmezi.
Mindannyiszor ez utóbbinak a véleménye garantált védettséget élvez. A másik pedig újra és
újra igazában, s a körötte sereglők egyetértő tekintetében és kézfogásában bízhat. Igaz, ez
utóbbi a mindenkori becsület képviseletében megnyugvást és erőt adhat.
Ebből az időből való A hírlapíró című verse is, amelyet a KMP kulturális szemléjében, az
Antal János szerkesztette Front egyetlen, 1931 decemberi számában fedeztünk fel. Az életmű
filológusai a majdan, a harmincas évek közepén felerősödő gunyoros, szatirikus hangvételű
versek egyik első darabjaként elemezhetik. Illyés, mint annyi versét, prózai munkáját, most is
otthonról indítja. Majd a gazdasági udvar szutykából képét a közösség erkölcsi ítéletének magasába futtatja. Nemcsak a zsurnalisztát minősíti, lássuk be. A malaclopóban rejtőzködő cinizmust semmisíti meg. Amely ráncolt homlokkal, közösségi érdekre hivatkozva épp a közösség sorsával, létezésének erkölcsével manipulál. Zülleszt tehát.
Dühödt eleganciával íródott a költemény. Párjául egy fohász illenék, hogy a hősi trillaáradat túléléséhez erő, lelkierő is adassék. Gondos mikrofilológia talán az ihlető személyt is
felderíti egyszer. Személyes sértés indította versírásra? Lehetséges. Lényegét tekintve ma már
nem érdekes. Amint hogy Illyés a verset se tartotta fontosnak; a költeményt egyetlen kötetébe
se iktatta be.
Megismernünk talán mégsem fölösleges.
ABLONCZY LÁSZLÓ

28

ILLYÉS GYULA

A hírlapíró
Ahogyan a sertés orrát a trágyába
fúrja és ott szortyog s szív érett illatot,
úgy fúrod, nagy szellem! te is a jóllakott
burzsuák, kéjhölgyek, selyemfik piszkába
orrodat és röfögsz bemázolt pofával
fordulszt az ég felé és kezded himnuszod
e szép létről, míg a megfontolt alkuszok,
a köz kebeléből hars éljenzés szárnyal.
Hajlongsz: no ez szép volt; lám a művészethez
értesz! no igazság bajnoka, most kezdjed
a nép jogaiért az ősi küzdelmet,
méltón emlegetett
hős-mesterséghez...
És te kezded;
gyúrja, míg a
s míg pislogva
hangod egyre

egyik végtagod a szívet
másik finoman hátranyúl
várod: valami tán lehull,
hősibb trillákba lendíted.

S míg köröttünk dühét fortyogja egy ország,
kacsintsz egyet s hosszú karodat fölvetve
megadod a hangot, a vezérlőt, melyben
mint tányéron a kés sikolt a hazugság...

SOMOGYI JÓZSEF: A MEGFÁRADT EMBER (RÉSZLET)

TÓTH BÉLA

Tiszajárás
58.
IBRÁNY IV.
Nyugalmazott Anonymus tanárommal ülök a lakatlanságában romlásnak indult szülői
ház üveges folyosóján. Pálinka, fehér bor előttünk, de nem kell azokkal éljünk, mámorosak
vagyunk az emlékezés zúgó zajgásától is.
Az iskoláért, a puszta létért való háborúság lezajlása után a hivatalos fórumok hallgatólagosan tudomásul vették a szekta létezését. A kis szélcsöndös türelmi időben tovább erősödött, terebélyesedett a szegények közössége. A taglétszám bővülgetett, mert bár az életkörülmények itt sem javultak, a nincstelenek jöttek, mert megértést, emberi melegséget, irányzomot találtak, ha kenyérosztogatást még nem is.
Berecz János pedig fáradhatatlanul fundamentálta a közéletet. Az apostolok gyülekezetének mintájára 12 tagú vezetőséget választott a szekta kormányzására. A „közélet", azaz a
szekta teljes együttese nem tárgyalhatott meg minden részletet. Az sok idejét elrabolta volna.
A vezetőség vállalta magára a munkaalkalmak földerítését, a közös munka elvégzésének módozatait, a megszerzett javak elosztását, a közös fogyasztás irányítását, a vagyonközösség bevezetését. Az őskeresztényi, őskommunista közösség elméletét a Könyvből, az Apostolok cselekedetei IV. rész 32. verséből eredeztették a maguk köreire. „Senki sem mondott vagyonából
semmit sem magáénak, hanem mindenük közös volt." A hatóság hallgatólagos béketűrésének
idejében az írásból merített ideológiai alapot szóban, „hitükre" törvénynek fogadták el a felekezeten kívüliek. A fejlett lelkületű embernek is nehéz önmagát legyűrnie. A gőgnek, a vagyoni örömöknek, a szenvedélyeknek a mederbe terelése. Ezek az iskolázatlan, pszichológiai ismeretekben járatlan emberek a puszta létért parancsoltak magukra olyan önmegtagadó törvényeket, amelyeket csak a magukkal foglalkozó, öngyötrő, ritka szellemiségek tudtak megközelítően teljesíteni. Négy-öt holdas törpebirtokosok is kopogtattak a közösség ajtóján. Ha
megfeleltek a követelményeknek, bebocsátást nyertek. Lemondtak a tulajdonukról a köz javára ! A több évszázados földéhségtől gyötört paraszt pedig köztudottan úgy védte tulajdonát, élete árán is, mint méh a mézét.
Mi mozgatta az évszázados nyomorban élő parasztokat ebben az önmegtagadásban, azt
nehéz lenne ennyi idő után kielemezni. Vakbuzgóság, a jó cselekedet gyakorlásának azonnali
megmutatása, az esetleges későbbi kártalanítás ígérete? Annyi bizonyos, hogy nem csak lemondtak a vagyonukról, de abba is örömest beleegyeztek, hogy valamennyi földet pénzzé tegyenek a behozottból, s az eladósodottak bolti hiteleit, a házakra fölvett banki kölcsönöket
tisztázzák belőle. S ezzel még csak a tisztaságig jutottak. Ez még nem betevő falat. Csak föltétel, fundamentum. Hogy élhessenek rajta, 1930 nyarán elszegődtek az egyik cséplőgép mellé.
Száz mázsa búzát kerestek. Mindjárt szét is osztották evőszáj és szegénységi fokozat szerint a
30

puliszkán élők között. A felekezeten kívüliek első olyan tele volt ez, amikor a 230 éhes szájnak
igazi kenyér kerülhetett az asztalára.
Berecz János szektaalapitó ennyire tudta rendezni a közéletbeliek sorsát. Váratlanul meghalt. Egyúttal ő volt az első halott, akit a felekezeten kívüliek törvénye szerint, gyalulatlan koporsóban, ceremóniák nélkül temettek.
A teljes közélet választása révén lépett a nyomába Kató István 27 éves fiatalember, aki iskolázatlansága ellenére, nyílt eszű ember lévén, fölismerte a továbblépés mikéntjét. Sokadmagával láthatta a közös munka eredményességét, de azt is, hogy a vagyonosabbak közül néhányan nem tartják meg a hitre fogadott törvényeket. A kötelezően előírt dísztelen, sötét ruhaviselet helyett cifráikodnak, kirínak a közösségből. Ibrányi kivagyiságukat, erőfitogtatásukat
alig titkolták. Gazdag ételeken éltek, gyümölcsöt ettek, amíg a szegénység suhantott leveseken
tengődött. Kató és a választott vezetőség magánokiratot szerkesztett, közel húszpontosat. Az
élet könyörtelen törvénye íródott meg ebben.
Ki lehet tag?
A közéletnek, a vagyon- és munkaközösségnek csak az lehet tagja, aki a szekta törvényei
szerint él. A tag fölvételét a szekta vezetője intézi a választott tanács vélelmezése alapján.
Fölvételkor a jelentkezőt megvizsgáztatják erős hite, tisztasága felől.
Megszűnhet a tagság, ha a tag meghal, ha kilép, ha kizárják.
Kizárhatják, ha engedetlen a vezetővel szemben, ha, akár családja tagjai is, vétenek a
közélet törvényei ellen.
A korábban már szóban elfogadott szabályok értelmében magántulajdonnal senki sem
rendelkezik, de megkülönböztetnek bevitt tulajdont és a közösség munkálkodása révén összegyűlt vagyont.
A kilépő a magánvagyont magával viheti, ha azt addig a közösség föl nem használta, meg
nem ette, el nem fogyasztotta.
De ezért jóvátételt a közösségen senki nem követelhet.
Halál esetén a nem közéletbeli örökösök a bevitt vagyont örökölhetik, de a közös munka
révén teremtődött köztulajdont nem.
Az önhibából eredő anyagi kárért az elkövető felelősséggel tartozik. Ha kizárják miatta,
ő fizeti az anyagi kárt.
A nem hitéleti kiskorú családtagok házasságkötésükig a közösség oltalma, ellátása alatt élhetnek, dolgozhatnak. Ha rendesen teremtettek, házasságkötésük alkalmából jutalékot kaphatnak.
A családfők, kizárás terhe mellett, felelősek a házbeliek viselkedéséért.
Minden tag egyenlő joggal rendelkezik. A választott vezetők bármelyikét visszarendelheti
megbízatásából a gyülekezet. A vezetőség határozatokat hoz, amely elfogadás után minden
tagra nézvést kötelező érvényű.
A szépre, jóra évszázadok óta vágyódó, őseik éhségét is magukban hurcoló szegények
gyülekezete a belső és külső tisztaság igényeit írja meg normájában. Kemény reglamával követelik a puritán dísztelenséget, de aggódó tapintattal őrzik, vigyázzák az eltévelyedőket. Ilyen
célból, meg az egyenlő életmód szétporciózásának igényével írják meg a mindenkire kötelező
heti étrendeket.
Két, különböző időben készült minta maradt meg. Andreánszki István egyetemi hallgató,
a Kassák Lajos szerkesztette Munka 1932-es évfolyamában közölt tanulmányából az egyik:
Früstök

Ebéd

Vacsora

Hétfő:

pirítós kenyér

Kedd:

szalonna

rizskása rántva
krumplival
tésztaleves,
tyúkhús,
bobájka

öreggombóda zsírral
és tejjel
ami maradt

C

Szerda:

tej

Csütörtök:
Péntek:

pirítós kenyér
szalonna

Szombat
Vasárnap:

pirítós kenyér
rántott leves

pergelt krumpli
lángelőt
habart krumpli
tésztaleves,
tyúkhús,
bobájka
rántott krumplileves
tésztaleves
töltött káposzta

tengeri főve
szálkás galuska
ami délről maradt
núdli
ami maradt

Négy évvel későbbről:
„1936. év Étkezési rendszer az Ibrányi Felekezeten Kívüli Gyülekezet részére. Április hó."
Früstök
Szerda:
czinke
Csütörtök:
pirítós kenyér
Péntek:
puliszka zsírral
Szombat:
száraz krumpli
rántott leves
Vasárnap:
Hétfő:
pirítós kenyér
Kedd:
czinke
Szerda:
fojtott krumpli
Csütörtök:
puliszka zsírral
Péntek:
(nincs előírás)
Szombat:
pirítós kenyér
rántott leves
Vasárnap:
Hétfő:
rántotta
Kedd:
pirítós kenyér
Ebéd mindennap szalonna

Vacsora
káposztaleves, lángelőt
kása zsírral és tejjel
tésztaleves, núdli
rántott paszuly körömmel
tésztaleves, nagykalács
habart krumpli
apró káposzta
tésztaleves, krumplilángos
kása zsírral és tejjel
kásaleves, krumplis galuska
rántott krumplileves
tésztaleves, húsos kása és káposzta
rizskása rántva, lángos
tésztás krumpli

A közösséget morálisan körülpántoló reglamáik némely részére találtak a Könyvben
használható mintát. Az étkezés egyszerű igazságtevő formája ott élt közöttük. Nem találhattak a szent könyvekben semmilyen utalást a munka megszervezésére. Ismerték, élték a kubikus bandák normatíváit, a summások, az uradalmak, a nagygazdák munkaszervezési módszereit, a maguk képére, hasonlatosságára átvették, alakították őket, de egy se ment el azon következetességig, hogy a közös munkával szerzetteket közösen éljék. Ennek a kidolgozását nem
tették egyszerre kötelező szabályokká, két év is elteilett, mire az agrárszocialista mozgalmak
irodalmából, leginkább a Népszava Kiadó könyveiből, Lenin országát járt szolgáló, volt hadifoglyok ismereteiből Kató István lassan összeépítette azt a termelő rendszert, aminek az alapján biztonságosan dolgozhattak.
A belső fegyelem és a muszáj további földeladásra kényszerítette a szektát. Két hold földet beváltottak egy cséplőgarnitúrára, a maradékból egy pár jármos ökröt vásároltak. 1932ben már a saját gépükkel mentek csépelni. Volt ugyan a faluban más gép is, nagynak mutatkozott a verseny, de ők fél százalékkal kevesebbért végezték a munkát, s raktak a szérűs gazdák portáin olyan rendet, olyan szalma-, törek-, polyvakazlakat, hogy a gazdák kalapot emeltek látásukra. Emellett a szektások cséplőband'áját nem kellett pálinkáztatni, etetni. Mind a
saját kosztján, a szekta törvénye szerint evett. E réven a felekezeten kívüliek tekintélye nagyot
emelkedett a falu társadalma előtt. Nem varjúzták már őket. A csépléssel keresett 150 mázsa
32

búza, a saját és bérelt földek termése biztonságos, éhségmentes telet ígért a remegő nincsteleneknek.
Tétlenül nem ülhettek a téli hónapok alatt sem, ezért Kenézlő határában kibéreltek egy
óriási füzest a Tisza partján, vesszőzete gyűjtésében minden ember megmozdult. Gyerekek,
asszonyok, férfiak; s a begyűjtött szép anyagból igen sok fontos eszközt, szalmahordó kasokat, garabolyokat, puttonyokat, oldalkocsikasokat fontak. A tavaszi nyíregyházi vásárról a
készítményeikért 3000 pengős tiszta hasznot vittek haza. 1933-ban egy újabb cséplőgarnitúrát
vásároltak, amit szintén köztulajdonnak minősítettek. De mivel a szekta, mint jogi személy,
hivatalosan soha el nem ismerődött, a gépek, a később vásárolt közös földek is valamelyik hites közéleti tag nevére íratódtak. Évi közpénzeiket újra beforgatták földbérletbe. Búzás Istvántól a Poklondos nevű dűlőben felesbe vettek 40 hold földet. Ebben búzát, krumplit, kendert, napraforgót termeltek. S olyan mintaszerűen végezték munkájukat, hogy Búzás, aki
nagyon ügyelte birtoka sorsát, 300 hold földjét ajánlotta nekik, 27 pengős holdankénti bérleti
díjért. E bérlet révén jutottak a Poklondosi tanyához, istállójához, cselédházaihoz. Négy közéletbeli költözött ki a faluból, húsz fejős tehenet tartottak, százig való disznót hizlaltak.
A munkára foghatók teljes évi lehetőségét még ez a nagyságrend sem töltötte ki. 1933ban, amikor a községi szegénység nagyobb részét, országosan félmilliónál is több agrárproletárt a végtelenségig gyötörte már a világgazdasági válságból is következő nyomor, ők 568 kat.
holdon dolgoztak. És megvásárolták a harmadik cséplőgarnitúrát. Ebből kettőnek traktor
volt az erőgépe, amivel a nagy szántó, vető, szállító munkákat könnyedén végezték. De ökrös
igáik számát is fölemelték hat párra. Készpénzükért még 1933-ban megvásárolták a közösségnek az elárverezett 17 holdas Zsigmond-birtok részét. Ez a Simon-szigeten elterülő rétes, legelőföld most törődött föl először. Napraforgót vetettek bele. Olyan jól sikerült a termés, hogy
egy évi hozadékából a Búzástól árendált 300 holdas bérleti díjat ebből fizették ki. És annyi
pénz gyűlt össze a közös kasszában, hogy a dobra került egyik kisgazdának az egy tagban levő
30 holdját is meg akarták venni. Már az előleget is letették, amikor a hatóság közbelépett,
megtiltotta a vásárlást. A megsanyargatott falu elöljárósága a rengeteg adóhátralékostól nem
tudta behajtani a legszükségesebbeket sem. Az utcai közvilágítást szolgáló, ágasokra szerelt
petróleumlámpákat is kioltották pénz hiányában. Ezek a koszos kódisok meg a dobra jutottak földjeit összekaparintják! Megvennék ezek a falut szőröstül-bőröstül! Addig közösködnek, kommunistáskodnak.
Kívülről nézve, s negyven esztendő távolából tündérmesékbe illő gyönyörűség előrehaladásukat látni. Meseszerű, ahogy a nyomorból lépésről lépésre, iszonyú gazdasági viszonyok
között, kilábal az összekarolkozott közösség. De belül iszonyatos tűrésképesség, fogösszeszorítás, önmegtagadás kellett ehhez. Mint a páriák úgy dolgoztak, és semmilyen igényt a maguk
életére vonatkozóan, a tisztaságon túl, nem támasztottak.
Nem ittak, nem ettek kedvelt ételeket, egyszerű ruhákban jártak, könyveket, újságot nem
olvastak, moziba, színházba eszükben sem volt elvágyódni. Nem lakodalmaztak, cifrálkodtak. Ha egy gombolyag cérnára szüksége volt a családnak, fordultak a közpénztárhoz. Kató
volt a pénzkezelő is. Adott rávalót. Egy tűért, fél kiló sóért úgy kellett szólni. Ha a beteg gyereknek a gyógynövényes teájához negyed kiló cukorra volt szüksége, kérni kellett a rávalót.
S tették ezt azzal a türelemmel, ahogy Dózsa ülte a tüzes trónust.
1933-ra virradóra ipari műhelyeik is működtek már. Húszemberes suszteráj, amely nem
csak a közösség lábbeli igényét látta el, de vásárokra való portékát is termelt. Jelentős jövedelem folyt be e réven is a kasszába. Működött egy jó asztalosműhelyük, a bognárokkal közösen, ahol nem csak a majdnem hatszáz holdas gazdaság fölszereléseit fabrikálták, szekereket,
vetőgépeket, cséplőgépeket, de a tagok házbelijeit is elkészítették. Magatehetetlen öregeknek
házfödelet újítottak, házatlanoknak házakat emeltek, nagyon egyszerű, karólábú ágyakkal,
sifonokkal berendezetteket.
A hatóság annyira megvetette őket, hogy nem érdeklődött a belső mozgató törvényeik
iránt, hanem vak haragjában följelentette őket a gávai főszolgabíróságon. Ez úton a belügy3 Tiszatáj

33

\

minisztériumnak, ahonnét hatósági ember érkezett az ügy kivizsgálására, a szekta föloszlatására. A pesti ember írása később, Dienes István szerkesztésében megjelent Szabolcs vármegye
monográfiájában, a 164. lapon olvasható:
„Jelentem, hogy ezek az emberek sok rossz tulajdonságuk mellett jóval is bírnak, pl. nem
politizálnak, adót a legpontosabban fizetnek, nem isznak, nem káromkodnak, senkit nem
csapnak be, földjeiket a legjobban munkálják, miért is a gazdák szívesen adják nekik a földjüket felébe s az uradalmak örömmel adnak munkát nekik. Tény az, hogy felveszik maguk
közé a legszegényebb munkaképteleneket és azokat is éppen úgy látják el, mint a munkást, de
eltávolitják maguk közül azt, aki szabályaikat megsérti és pl. más ételt eszik, mint ami arra a
napra volt előírva. Közös étrendjük van, melytől eltérni nem lehet. Ez azonban oly szűkreszabott és silány, hogy éheznek és messziről meg lehet őket ismerni nagyfokú sáppadtságukról.
Felfogásom szerint közös gazdálkodásuk nem kommunista elvek alapján, hanem vallási meggyőződésükből jött létre s miután vallási nézeteikhez fanatikusan ragaszkodnak, a közös gazdálkodás feloszlatása nagy nehézségekbe fog ütközni és körülbelül száz személy fog közellátásra szorulni."
A sok rossz tulajdonságukról tudott a jelentést tevő a legkevesebbet. De azt föltétlen javaslatba tette, hogy a közös vetések őszi betakarítása után a gyülekezet működését be kell tiltani. Ennek értelmében az ibrányi főjegyző 1933 őszén a tizenkét gyülekezet vezető tanácsbélijei közül utolért üzenetével tíz embert. Bácskái János, Berecz István, Berecz Sándor, Biri Mihály, Kató István, Kiss Miklós, Szilágyi Antal, Szilágyi László, Szilágyi Samu, Tarr Simon állt
a zord hivatal előtt, amely, belügyminiszteri utasításra hivatkozva, föloszlatottnak nyilvánítja
az engedély nélkül működő közösséget. A jámborok halálos csöndben fogadták a végítélkezést.
Kató István állt elő, hogy a jogi személy látszatát jelentő körbélyegzőt a továbbiakban
nem használják, leadják a hatóságnak. A terményt, mint köztulajdont nem tartották soha egy
helyen, hanem mindig szétosztották a tagok között, de nem mondanak le ezek után sem arról,
hogy közösen szerezzenek munkát, együtt dolgozzanak, mert az ilyen munkák az országban
sehol sincsenek betiltva, sem a summásoknál, sem a cséplő-, aratóbandáknál, sem a kubikosoknál. Egyebekben pedig kötelességüknek tartják továbbra is, hogy a köreikben élő árvákról, magatehetetlenekről, özvegyekről gondoskodjanak, minden fönnálló törvény figyelembevételével. Mert ők azt tudtuk szerint soha meg nem sértették, a látszatát is kerülik a szembenállásnak. Ők egy fillér adósságot az állammal szemben nem hagynak, a katonai szolgálatnak
eleget tesznek, nekik nincs ütközetük a csendőrökkel, inkább azok ütköznének velük, ha
hagynának magukon fogódzót, de ők inkább a bodzafának is köszönnek, csak hagyják békességben élni őket!
A nagyon ismert és a hatalom által gyűlölt ibrányi nyakasság, kivagyiság bosszantotta a
jegyzőt, nem hagyott föl a vekzatúrával, a más faluban élő szektásokat is az illetékesek figyelmébe ajánlotta. A nagyhalásziakat a kemecsei főszolgabíró idéztette maga elé, akiket Berecz
István gyülekezeti tanácstag is elkísért, s a fő hatalom dörgedelmeire azt válaszolta, hogy vallásszabadságuk korlátozását fölpanaszolják a Népszövetségnek. Ezért a kijelentésért hazaárulónak nevezte a főszolgabíró Bereczet, és azonnali lefizetés terhe mellett 20 pengőre büntette a
hatóság sértegetése címén.

34

A nemzetiségi kultúra kutatása

Ezzel a címmel tartotta meg a Modern Filozófiai Társaság Interkulturális Szakosztálya
egyik szekcióülését a közelmúltban; az „interkulturális" szót ezúttal — számos lehetséges értelmezése közül — interetnikus jelentésében használva. A nemzeti és nemzetiségi kultúra találkozásának, kölcsönhatásának, egymásba fonódásának néhány jellegzetes magyarországi esetét mutatták be a programban szereplő előadók: Gyivicsán Anna, az ELTE docense; Győri
Nagy Sándor, az MKKE Nyelvi Intézetének munkatársa; Joó Rudolf, az Állami Gorkij
Könyvtár tudományos főmunkatársa; Kozma Mihály, a Juhász Gyula Tanárképző Főiskola
docense és Szász János András, a Művelődéskutató Intézet tudományos munkatársa. A szakosztályülésen Rot Sándor egyetemi tanár (ELTE) elnökölt. Az elhangzott ismertetők, amelyek
szövegét összeállításunkban közöljük, a mai Magyarországon élő nemzetiségek (németek,
szlovákok, délszlávok, románok) néhány nyelvi, kulturális, tudati, szokásbeli sajátosságát kívánták megragadni egy-egy településen vagy művelődési intézményben.
A magyarországi nemzetiségek jellegzetességei kialakulásának legfontosabb történelmi,
társadalmi és etnikai meghatározóit ismerjük. Tudjuk, hogy zömükben a XVII. sz. végén, a
XVIII. sz. elején bevándorlással kerültek Magyarország területére; egy olyan korban, amikor
népük modern polgári nemzeti tudata még nem alakult ki véglegesen. Ennek teljes kifejlődését
s megszilárdulását a magyar államtesten belül a tőkés iparosodás asszimiláló ereje mellett a
polgári nemzetiségpolitika kedvezőtlen irányzata is gátolták; de a nemzetiségi létfeltételeket
1945 után ért társadalmi-politikai hatások sem voltak a nemzetiségi öntudatra nézve egyértelműen kedvezőek.
Nemzetiségeink letelepedésének időpontja és történelmi körülményei nyelvük mai állapotában is tükröződnek. Többnyire a sztenderdizált irodalmi nyelv létrejötte előtt hagyták el őshazájukat s a tényből következően napjainkban beszélt élő nyelvük (nyelvjárásaik) általában
archaikus nyelvi változatok; az országon belül sem alkotnak egységet s tájnyelvi variánsaik
néhány esetben annyira eltávolodtak egymástól, hogy az irodalmi nyelv közbeiktatása nélkül a
kölcsönös megértés lehetetlen lenne. A nemzetiségek irodalmi nyelvét (az anyanemzetek sztenderdizált nyelvét) viszont a magyarországi nemzetiségi lakosság kisebb hányada ismeri.
A magyarországi nemzetiségek földrajzi elhelyezkedése napjainkban nem kompakt,
tömbszerű; kis létszámuk ellenére viszonylag nagy területen települnek; Szolnok megye kivételével minden megyében él — különböző arányban — nemzetiség. Ez a szórvány s kevert település ugyancsak gátolta az erős s egységes nemzetiségi s anyanyelvi tudat kialakulását.
Az utóbbi években a tudomány és a gyakorlati politika művelői előtt mind egyértelműbbé
lett, hógy az említett néhány általános történelmi és társadalmi tény ismerete nem pótolhatja a
tájékozottságot (pontosabban annak hiányát) a mai konkrét nemzetiségi jellemzőkről s viszonyokról. Az e területen lassan kibontakozó empirikus vizsgálatoknak s elemző feltárásoknak
kétségtelenül nagy lemaradást kell behozniuk, akár a hazai társadalmi igényekkel, akár néhány más ország hasonló területű tudományos teljesítményével vetjük őket egybe. Az MFT
Interkulturális Szakosztályában elhangzott, s az itt közölt előadások az idő- s terjedelemkorlátok miatt is, csak vázlatos összefoglalói lehetnek azoknak a tapasztalatoknak, amelyek a közelmúltban beindult, jelenirányult hazai nemzetiségi vizsgálatokból leszűrhetők, s amelyek remélhetőleg majd később teljesebb, részletesebb tanulmány formájában is eljuthatnak az érdeklődő olvasóhoz.

3*

35

JOÓ RUDOLF

A nemzetiségi tudat
(értékrend, orientáció) vizsgálata
a magyarországi nemzetiségi
gimnáziumok végzős osztályaiban
A FELMÉRÉS CÉLJA ÉS NÉHÁNY
MÓDSZERTANI-ELMÉLETI ALAPKÉRDÉSE

Az a szociológiai felmérés, amelynek a nemzetiségi tudat szintjére és állapotára (s hozzá
kapcsolódva az anyanyelvi tudatosságra) vonatkozó eredményeit a jelen ismertetés vázlatosan
összefoglalni kívánja, az 1982/83-as tanévben zajlott le négy magyarországi nemzetiségi középiskola érettségi előtt álló osztályaiban. A vizsgálat nem a reprezentatív mintavétel módszerével és az országos áttekintés igényével készült, hanem négy kiválasztott közösségben (osztályban) a népszámlálások során alkalmazott, minden személyre kiterjedő kérdőíves módszert, s hozzájuk kapcsolódva csoportos beszélgetéseket, egyéni mélyinterjúkat használt fel
eszközként. Célja az volt, hogy a nemzetiségi tudat jellemzőit egy-egy nemzetiségi oktatási
szervezetben, mint a nemzetiségek tudati, nyelvi, kulturális, politikai stb. szocializációja egyik
központi (illetve általában központinak tartott) intézményi keretében mérje fel.
A nemzetiségi oktatási rendszerben a középiskola negyedik osztályát találtuk a legmegfelelőbbnek a nemzetiségi jellemzők (bennük a nemzeti tudat) mérésére. A válaszok itt nyilvánvalóbban tartalmasabbak és jobban értékelhetők, mint egy általános iskola végzős osztályában, vagy a gimnázium alsóbb osztályaiban; ugyanakkor a nemzetiségi középiskola még nem
jelent olyan fokú elkötelezettséget a nemzetiségi ügy iránt, a csoporthoz való kötődés olyan
szintű vállalását, mint a nemzetiségi felsőfokú oktatás. (Egy nemzetiségi óvónő- vagy tanítóképzőben, esetleg az egyetemek tanárképző szakán, a nemzetiségi tudat és az objektív nemzetiségi jellemzők — például a kisebbségi nyelv ismeretének szintje — feltehetően sokkal markánsabban fejeződött volna ki, ez azonban egy tágabb közösségre, illetve annak rétegeire kivetítve, sokkal több torzítási lehetőséget hordozna magában, mint az egy középiskolai felmérés esetében történhet.)
Magyarországon az 1982/83-as tanévben egy délszláv, egy román, két szlovák, egy önálló
német és két négy-négy osztállyal működő német tanítási nyelvű nemzetiségi gimnáziumi osztályban folyt oktatás-nevelés.1 (1983 őszétől nyílt meg — kezdetben csak egy első osztállyal —
egy másik délszláv gimnázium Pécsett.) Mivel a négy nemzetiségi csoport: a délszlávok (horvátok, szerbek, szlovének), németek, románok és szlovákok egy-egy végzős osztályát kívántuk felmérni; választásunkban a véletlenszerűségnek nagyon csekély hely jutott: a román és
délszláv iskola esetében nem volt alternatíva, a német és szlovák gimnáziumok közül a nagyobb beiskolázási körzetű budapesti intézményeket választottuk. Három gimnáziumban
csak egy-egy végzős nemzetiségi osztály volt; a délszláv gimnázium két kis létszámú negyedik
osztályát az összehasonlíthatóság céljából a felvétel alkalmával összevontuk.
A vizsgálat három lépcsőben zajlott:
— egy kérdőív, nemzetiségi nyelvi teszt2 csoportos, egyidejű kitöltése-megoldása;
— csoportos beszélgetés az osztállyal, személyes mélyinterjúk a nemzetiségi tanulókkal.
(A nemzetiségi osztályokba ugyanis magyarok, illetve külföldi állampolgárok is jártak, akikre
36

a felmérés értelemszerűen nem terjedt ki. Összehasonlító kontrollcsoportnak viszont ezek a
tanulók, kis létszámuk miatt — kivéve a német osztályt — nem voltak alkalmasak);
— kiegészítő beszélgetés az iskola igazgatójával vagy helyettesével, az osztályfőnökkel stb.
A nemzetiségi hovatartozás nem az emberek veleszületett, antropológiai meghatározottságú tulajdonsága, hanem történelmileg és társadalmilag determinált, folyamatosan újratermelődő jelenség. Az egyén a társadalmi és politikai szocializáció folyamatában, a társadalom
intézményei által meghatározott kommunikációs környezetben érzi azt a késztetést, hogy önmagát — benne nemzeti-nemzetiségi önmagát — kimondja. Az egyén és csoport minden viszonylatú (így nemzetiségi viszonylatú) identitása a másokkal való kapcsolatokban fejeződik
ki. Az egyén számára számos tartós azonosulási keret: a család, származási hely, lakóhely,
munkahely, nem, életkor, etnikum, vallás, nemzet stb. létezhet. Ezek az identitáskeretek folyamatos változásban, átalakulásban vannak, miközben maguk is alakítólag hatnak a velük
azonosuló — s egyúttal a kívülállókkal szemben magát meghatározó — egyénre.
A nemzetiségi hovatartozás tehát viszony, mindenekelőtt a nemzetiség és az államalkotó
(többségi) nemzet (valamint a nemzetiség és az anyanemzet, illetve más etnikai csoportok) viszonyára utal. Dinamikus jelenség, amely különböző élethelyzetekben eltérő módon aktualizálódik, a társadalmi kommunikáció folyamatában más-más (ismereti, érzelmi, magatartásbeli, cselekvési stb.) elemei kerülnek előtérbe. A nemzetiségi tudat azt jelzi, hogy a csoportot
alkotó egyének hogyan érzékelik, élik át és fejezik ki saját nemzetiségi létüket; milyen képet
alkotnak magukról a társadalmi interakciók általános rendszerében, mindenekelőtt az interetnikus folyamatokban.
Mivel a modern társadalmi kommunikációban kiemelkedő szerepe van a nyelvnek; a
nemzetiségi hovatartozás ismeret- és élményvilága közvetítésében is a nyelvhasználattal kapcsolatos attitűdöknek, értékrendeknek nagy jelentőséget kell tulajdonítani. A nyelv az
etnikai-nemzetiségi identitás egyik legfontosabb eleme, mivel a közlés mindenfajta társadalmi
csoportosulás alapja. Ebben az értelemben tehát a nyelv közösségteremtő, csoportkohéziós
erő. Ugyanakkor a nemzeti-nemzetiségi identitás, tudat nem azonosítható a nemzetiségi nyelv
(akár anyanyelvi szintű) ismeretével; a kettő esetenként elválhat egymástól; az ismertebb
európai példák (írek, skótok, svájci németek stb.) mellett, a részleges nem egybeesés jellemzi a
hazai nemzetiségek nyelvi és tudati helyzetét is. Bár (különösen térségünkben) többnyire szoros kapcsolat van a nemzetiségi nyelvismeret (birtoklás) s a nemzetiségi önbesorolás — vagyis
annak kinyilvánítása, hogy az egyén számára a nemzetiség mennyire „vonatkozási csoport"
— között, vannak helyzetek, amelyekben a vizsgált személy tökéletes nemzetiségi nyelvtudása.
ellenére is a többséghez tartozónak nyilvánítja magát; míg azok, akik a nemzetiségi nyelvet
alig ismerik, magukat nemzetiséginek nevezik. Mindkét eltéréssel vizsgálatunk során is találkoztunk.
A magyarországi nemzetiségi gimnáziumok egyik fontos jellemzője a viszonylag kis tanulólétszám. Ennek oka többek között a hazai nemzetiségek csekély száma, egyes rétegeiket jellemző nemzetiségi közömbösség, a néhány kisebbségnél még ma is észlelhető tartózkodás a
nemzeti hovatartozás kinyilvánításától, és a szakiskolák növekvő vonzereje a szakképzést nem
nyújtó általános gimnáziumokkal szemben. A kevés nemzetiségi jelentkező miatt általában
nem lehetséges szelektálás a felvételeknél. A szülők és a tanulók figyelmének felhívását szolgálják az iskolák beiskolázási körútjai, amelyeken nemzetiségi községeket keresnek fel, és ott
(többnyire kultúrműsorok keretében) ismertetik az érdekeltekkel a nemzetiségi gimnáziumokban való továbbtanulás lehetőségét.
A nemzetiségi gimnáziumok másik jellemzője a diákok túlnyomó többségének paraszti
vagy munkás származása. A beiratkozott tanulók szüleinek átlagosan 74 százaléka fizikai dolgozó kategóriába sorolható; főként termelőszövetkezetekben, állami gazdaságokban, bányászatban, kisebb üzemekben többnyire betanított vagy szakmunkásként dolgoznak. A gyulai
Bálcescu gimnáziumban ez az arány a vizsgált időpontban a négy évfolyamon 90 százalék volt.
37

Az idézett számok megfelelően tükrözik a nemzetiségi lakosság egészének osztály- és rétegtagozódási jellemzőit.
A tanulók szociális háttere csak fokozza a kétnyelvűség tényéből következő tanulásitanítási gondokat. A nemzetiségi diákok lényegében nem is két-, hanem háromnyelvűek. Különböző szinten ismerik és használják az irodalmitól esetenként nagyon eltérő nemzetiségi tájnyelvet (a családi — s ritkábban — a baráti kapcsolatok nyelvét); az anyanemzet irodalmi
nyelvét (részben az iskola és meghatározott kulturális tevékenységek nyelvét); és a magyar
nyelvet (részben az iskola, de főként a körülvevő társadalmi közeg domináns nyelvét). A nemzetiségi gimnáziumok pedagógiai többletterhének teljesítésében ez a triglosszia inkább hátrány, mint előny.

A FELMÉRÉS FONTOSABB ADATAI ÉS TANULSÁGAI
A mai 18 éves nemzetiségi korosztály nyelvhasználati szokásai döntően a család és az általános iskola nyelvhasználati jellemzőiből vezethetők le.
A német osztályban a 13 nemzetiségi tanuló közül ketten beszélnek szüleikkel különböző
kommunikációs helyzetekben (otthon, közjárművön, kollégiumban) németül, illetve írnak németül levelet szüleiknek; ketten a németet és a magyart vegyesen használják; a többi szüleivel
magyarul beszél. Az óraközi szünetben, KISZ-gyűlésen és más iskolai nem hivatalos rendezvényen csak magyarul beszélnek. A román osztály tanulóinak nyelvhasználata ettől némileg eltérő képet mutat: a 23 főből 11 diák a családi kapcsolatokban csak a románt használja, nyolcan
szüleikkel két nyelven beszélnek, a többi magyarul beszél. Az iskolai személyes kapcsolatokban : a szünetben, a kollégiumban azonban az emiitett 11 diák is vegyesen használja a nyelvet,
tekintettel románul gyengén tudó társaira. A többi nemzetiségi csoporthoz viszonyított jó arányú nemzetiségi nyelvhasználatot figyelembe véve meglepő, hogy mindössze két fő levelezik
románul szüleivel, illetve használja vegyesen írásban a két nyelvet. Ennek okát abban jelölték
meg, hogy az otthon használt román nyelv „nem perfekt", ezen ők nem tudnak írni, s szüleiknek idegen lenne, ha az irodalmi románt használnák. (Saját közlésük szerint ugyanakkor körülbelül egynegyedük románul írt levelet kap otthonról.)
A szerb-horvát gimnázium tanulóinak nyelvhasználatra vonatkozó válaszai a családok
nemzetiségi jellege szerint oszlanak meg. A diákok több mint fele nemzetiségileg vegyes családból származott; ahol vagy mindkét nyelvet használják, vagy csak a nagyszülőkkel és más
rokonnal beszélnek szerb-horvátul, vagy csak magyarul beszélnek. A nemzetiségileg egynemű
családokban sokkal elterjedtebb volt a kisebbségi nyelv használata. Ez a megoszlás arra mutat, hogy a vegyes házasságokban a nem nemzetiségi szülő — a jelenség határainkon túl is
meglehetősen általános — többnyire nem tanulja meg a kisebbségi nyelvet. A szülők mulasztását a kiegyensúlyozott kétnyelvűség-kétkultúrájúság fenntartásában ellensúlyozni tudja esetenként néhány nemzetiségi nagyszülő — ennek a befolyásnak a súlya azonban a többgenerációs együttélés csökkenésével egyenes arányban csökken. A nemzetiségi nyelvtudás — s a nemzetiségi idehtitás más elemeinek átadása — szempontjából nem közömbös, hogy a vegyes családokban az apa vagy az anya a nemzetiségi; az átörökítésnek az utóbbi esetben nagyobb a valószínűsége. A felmérés ezt a feltételezést (s a múltban egyértelműen bizonyított tapasztalati
tényt) csak részben igazolta; ebben a véletlennek éppúgy szerepe lehet, mint annak a körülménynek, hogy az anyák otthoni gyermekgondozási ideje a vizsgált generáció gyermekkorában már erősen lecsökkent, így nevelési, oktatási hatásuk is kisebb lehetett.
A szlovák nemzetiségi osztályban a nemzetiségileg homogén vagy heterogén családokból
érkezők nyelvhasználati szokásai eltérnek, ha nem is olyan mértékben, mint a szerb-horvátoknál. A 13 egynemű nemzetiségi kulturális hátterű tanuló közül szlovákul beszél szüleivel 1 fő,
két nyelven váltakozva 7 fő, csak a nagyszülőkkel beszél nemzetiségi nyelven 3 fő, többnyire
magyarul beszél 2 fő. A vegyes családokból származó 8 fő közül általában magyarul beszél a
38

szülőkkel 5 fő, a két nyelvet váltakozva beszéli otthon 3 fő. A vizsgált szlovák osztályban senki sem ír szlovákul haza levelet, az óraközi szünetben csak egy csehszlovák állampolgár osztálytársukkal beszél néhányuk szlovákul.
Az egyéni beszélgetéseken, amelyeket azokkal a diákokkal folytattunk, akik a nemzetiségi háttér ellenére nem használják a nyelvet — a szülők felelőssége erősen kidomborodott.
Közlésük szerint gyakori eset, hogy a nagyszülőkkel még nemzetiségi nyelven beszélő szülő
gyermekeihez már magyarul fordul. A nagyszülők nemzetiségi igyekezetét pedig ezekben az
esetekben már az unokák korlátozzák azzal, hogy — szavaikat idézve — magyar válaszaikkal
„leszoktatták őket" arról, hogy nemzetiségi nyelven társalogjanak. Ezeknek a szülőknek a
nyelvi magatartása, amelyeknek a motívumait nem, s leirását is csak a tanulók közlései alapján ismerjük — azért különös, mert közülük többen munkahelyükön is használják anyanyelvüket. Ez akkor gyakori, ha a munkahely a nemzetiségi községben van; sajátos módon azonban ingázóknál is előfordul; ha például egy épitő- vagy takaritóbrigád a községből kollektíven
másutt vállal munkát.
A valamennyi nemzetiséget jellemző kedvezőtlen kor- és társadalmi összetétel, valamint a
nemzetiségi tájnyelvek a diákok által érzékelt „rendezetlen kód" jellege is magyarázhatja a
nyelvváltás motívumaként kapott gyakori választ, hogy a „fiatalok szégyenlik azt a nyelvet,
amelyet már csak az öregek beszélnek". Kérdésünkre, hogy miért nem használják akkor az
irodalmi nyelvet, válaszuk az volt, hogy azt nem ismerik eléggé.
Egyébként a diákok válaszai a tájnyelvvel kapcsolatban sajátosan ellentmondásosak voltak. A kérdőívnek arra a kérdésére, hogy „mi a véleményed a tájnyelvről?" a lehetséges négy
válasz közül túlnyomó többségük a „megmentendő kulturális érték" változatot húzta alá; a
négy osztályban ennél a pontnál senki sem tartotta elfogadhatónak az „elmaradottság jele,
felszámolandó" variánst. Ez az eredmény arra bizonyíték, hogy a válaszokban az iskola ideális nemzetiségi kulturális magatartást tükröző (s elváró) értékrendje keveredik a saját valóságos értékrenddel s attitűddel; s a kettő ellentéte az egyéneknél nem is mindig tudatosul. (Az a
tény azonban, hogy a nemzetiségi középiskolák ma már — szemben az egy, másfél évtized
előtti helyzettel — a tájnyelvet, vagyis a tanulók anyanyelvét, általában pozitív értéknek, nem
a sztenderdizált nyelvvel szembeállítandó, hanem az azt kiegészítő minőségnek tekintik, s esetenként az oktatásba is bevonják, mindenképpen kedvező szemléiéti változás.)
Bár a diákok a csoportos beszélgetéseken az anyanyelv igen változatos meghatározásait
adták — a leggyakoribb volt a szó szerint vett „édesanyám nyelve" változat —; válaszaik a
„mi az anyanyelved?" kérdésre mégis többnyire az időrendben elsőként elsajátított nyelvvel, s
általában az otthoni nyelvhasználattal mutattak korrelációt. Figyelemre méltó volt az a tárgyilagosság, ahogy a nyilatkozók megkülönböztették az anyanyelvet a legjobban, illetve — esetenként — a legszívesebben beszélt nyelvtől. A tanulók többsége a magyart minősítette a legjobban beszélt nyelvének; a német és szlovák osztályban valamennyi tanuló, a román gimnáziumban az anyanyelvi önbesoroláshoz képest 7-tel, a szerb-horvát gimnáziumban 15-tel több
diák nevezte legjobban beszélt nyelvének a magyart. A „legszívesebben beszélt nyelvre" vonatkozó válaszoknál már ismét némileg a nemzetiségi nyelv került előtérbe. Itt gyakori volt az
„is-is" válasz, amit a szóban megkérdezett tanulók azzal magyarázták, hogy bizonyos élethelyzetekben a nemzetiségi nyelvet, másban a magyart használják szívésebben. Az egyik tanuló megfogalmazása szerint „a disznóölésre, mint családi eseményre csak svábul tud még gondolni is". A „legszívesebben beszélt nyelv" az érzelmi kapcsolódásra utal, ugyanakkor nem lehet kizárólagosan emocionális tartalmú, mivel a „szívesebben" fogalomba beletartozik a
nyelvhasználati képesség, könnyedség is.
A diákok túlnyomó többsége mind a négy osztályban, gyakran példát is említve, igennel
válaszolt arra a kérdésre, hogy tapasztalta-e előnyét két nyelv ismeretének. A válaszokból kiviláglik, hogy az iskolaválasztás döntő motívuma többségüknél a nyelvtanulás, s kevésbé a
nemzetiségi tudat-érzelem volt. A kettőt ugyan nem lehet mereven szétválasztani, mégis jellemző, hogy a nemzetiségi nyelv megítélésében az „utilitárius szempontok": „két nyelv — két
39

ember", „két nyelvvel jobban lehet boldogulni", „hasznos lehet egy második nyelv"(!) típusú
válaszok domináltak, s a mélyinterjúk során is a nyelvelsajátítást kevesen hozták összefüggésbe a nemzetiségi kultúra ápolásával, egy közösséghez való tartozás kifejezésével.
A nemzetiségi tudat és nyelv fejlesztésének a család után második legfontosabb területe
az iskola. Az iskola és a közművelődési intézmények szerepe az utóbbi évtizedekben megnőtt
az etnikai megmaradás hagyományos erőinek (a családnak, a faluközösségnek) átalakulása, a
nyelvi-tudati átörökítésben való részvételük viszonylagos súlycsökkenése következtében.
A nemzetiségi középiskolákba elvben három típusú általános iskolából kerülhetnek a tanulók : a nemzetiségi nyelvet, mint tantárgyat heti kettő-négy órában tantárgyként, oktató úgynevezett nyelvoktató iskolákból — az 1970-es évek közepén ez az iskolatípus tette ki az összes
magyarországi nemzetiségi iskola 91,8 százalékát; az úgynevezett tannyelvű (pontosabban
kétnyelvű) iskolákból, ahol az oktatás nyelve a humán tárgyak: a nemzetiségi nyelv és irodalom, földrajz, történelem s esetleg néhány más tárgy esetében a kisebbségi nyelv; igen ritkán
az is előfordul, hogy a középiskolába kerülő nemzetiségi tanuló előzetesen magyar nyelvű oktatási intézménybe járt. A nemzetiségi óvodahálózat a vizsgált korosztály igényjelentkezése
idején meglehetősen fejletlen volt; a tanulóknak átlagosan 30 százaléka járt nemzetiségi óvodába, vagy olyan óvodába, ahol voltak nemzetiségi nyelvű foglalkozások is. Ami az általános
iskolákat illeti, a német nemzetiségű tanulók csak nyelvet oktató iskolába jártak (csak ilyen típusú iskola létezett); a román gimnazisták közül tannyelvű általános iskolába járt 3 fő kivételével mindenki; a szerb-horvátoknál az osztály tanulóinak körülbelül fele, a szlovák osztályban valamivel több mint egyharmada. Az általános iskolák típusa, ha nem is olyan mértékben, mint az otthoni nyelvhasználat intenzitása, kimutatható összefüggésben van a tanulók
mai nyelvi tudatosságával és nyelvhasználati szokásaival.
A diákok körülbelül fele nyilatkozott úgy, hogy hallgatja, illetve (a szlovákok kivételével,
akiknek még akkor nem volt tv-adásuk) nézi a nemzetiségi rádió- és televízióműsorokat, és olvassa a nemzetiségi lapokat. A hazai nemzetiségi sajtónak és tömegkommunikációnak a megkérdezett diákokra gyakorolt befolyása — a jelenség az „erőviszonyok" tekintetében teljesen
érthető — jóval a magyar nyelvű hírközlés jelentősége mögött helyezkedik el; többen a határon túli hírközlő hatást is a hazai nemzetiségi tömegkommunikációs hatás elé helyezték. A német osztály nyugat-dunántúli tanulói otthon rendszeresen nézik az osztrák tv adásait; ahol a
televíziós adás nem fogható (például a Pest megyei állandó lakhelyűeknél), ott a határon túli
német rádióadások jelentősége nő meg. A román gimnáziumban három fő kivételével gyakran
nézik a romániai televíziós adást, illetve — kevesebben — hallgatják a rádióműsorokat.
A szerb-horvát gimnázium dél-magyarországi tanulói otthon rendszeresen vagy esetenként nézik a jugoszláv televízió adásait: a Pest megyeiek, akiknek erre nincs módjuk, kevesen vannak. A szlovák osztály diákjainak körülbelül háromnegyede hallgatja a csehszlovákiai rádióadásokat, ennél kevesebben nézik a határon túli televíziót.
Arra a kérdésünkre, hogy a harmadik és negyedik osztályban hány nemzetiségi nyelvű
szépirodalmi, ismeretterjesztő, politikai vagy más művet olvastak, a tanulók túlnyomó többsége az iskolai kötelező szépirodalmi olvasmányok szerzőivel s címeivel felelt; elvétve fordult
elő nem kötelező mű említése. A német osztályban gyakorisági sorrendben Thomas Mann,
Dürrenmatt és Brecht; a románban Rebreanu, Caragiale, Sadoveanu és Slavici; a szerbhorvátban Ignjatovic, Andric és Krleía; a szlovákban Hviezdoslav, Frafto Kral' és Minác műveit emli tették.
A nemzetiségi tudat egyik fontos alkotóeleme az a kép, amely a nemzetiségiekben él
anyanemzetükről, illetve az az igény (szándék, törekvés), amely a kisebbségieket jellemzi az
anyanemzetekkel való kapcsolataikban. A megkérdezett tanulók túlnyomó többsége turistaként vagy rokonlátogatás céljából járt az anyanyelvi országában. (A német nemzetiség esetében ezen az egész német nyelvterületet értettük.) A német osztályban 1. a románban 3, a
szerb-horvátban 4 fő válaszolt a kérdésre nemlegesen; a szlovák osztályból mindenki járt Csehszlovákiában. Anyanyelvi nemzeténél a német osztály tanulói közül 5 főt magyarnak, 7-et ma40

gyarországi németnek tekintettek; a román osztályban 6 :14; a szerb-horvátban 2 :14, a szlovákban 12 : 9 volt a „magyarnak", illetve a „magyarországi nemzetiséginek" tekintettek aránya; a többi tanuló erre a kérdésre nem válaszolt. Az anyanemzetbeliek érdeklődéséről magyarországi nemzetiségeik sorsa iránt legjobban a román és a szerb-horvát osztályban voltak
meggyőződve, a német és a szlovák gimnáziumban az igenlő válasz kisebb arányú volt; illetve
a „nem lehet általánosítani, van akit érdekel, van akit nem" válaszváltozat dominált. Arra a
kérdésre viszont, hogy gondoskodik-e az anyanemzet a magyarországi nemzetiségéről (például kulturális ellátottságukról) a legtöbb pozitív választ a szlovák (14) és a szerb-horvát (12)
osztály tanulói adták; kevesebbnek volt erről tudomása a román (8 fő) és a német (6 fő)
osztályban. (Az utóbbiban ennél a kérdésnél is felvetődött az „anyanemzet" értelmezés nehézsége.)
Meglepően intenzív rokoni-ismerősi kapcsolatokról tanúskodtak az anyaországban élőkkel való levelezésre, kölcsönös látogatásra vonatkozó válaszok. A német osztályban valamennyi nemzetiségi tanuló, a románban 14, a szerb-horvátban 12, szlovákban 11 fő nyilatkozott úgy, hogy rendszeres kapcsolatot tart határon túli hozzátartozóival, barátaival.
Nem annyira a nemzetiségi, mint inkább a (nemzeti érzésen kívül sok más körülmény:
életszínvonal, általános létfeltételek stb. által is meghatározott) anyanemzeti tudat erősségét
jelzi, ha az egyén szívesen vállalná az anyanemzeti országában való hosszabb tartózkodást
(ottélést). A német nemzetiségű tanulók közül 3 rövid ideig, 2 tartósan is szívesen élne — esetükben konkrétan meg nem határozott — anyanyelvi országában; 3 fő ugyanerre a kérdésre
nemmel felelt, illetve 2 fő „még nem gondolkozott ezen". A román nemzetiségi osztályban 5,
0, 8, 8; a szerb-horvátban 15, 7,0, 9; a szlovákban 3, 2, 11,5 volt a megfelelő válaszok száma.
Részben az anyanemzetekkel összefüggésben fogalmazódott meg a „minek kapcsán tölt
el büszkeség, ha nemzetiségedről van szó?" kérdés. A német tanulók válaszaikban a „kultúra,
művészet" és az „életszínvonal"; a románok a „kultúra, művészet", a „sportteljesítmény" és
a „történelem"; a szerbek és horvátok a „kultúra, művészet", a „történelem" és „politika"; a
szlovákok a „kultúra, művészet", á „sportteljesítmény" és a „történelem" variánsokat jelölték meg leggyakrabban. (A sorrend az előfordulások csökkenő arányát követi.)
A nemzetiségi tudat része, hogy a kisebbségi személy ne csak közössége eredményeit, sikereit ismerje, hanem sérelmeit is, s ha az adott csoporthoz tartozás miatt őt megkülönböztetés, hátrány éri, ezt érzékelje. Ennek egyik lehetséges, közvetlenül megjelenő formája, ha valakit nemzetiségi nyelvhasználatában utcán, közjárművön harmadik személy akadályoz. 14-en
válaszoltak úgy, hogy valamilyen szóbeli sérelem érte őket, miközben nemzetiségi nyelven beszéltek, ami — tekintve a nemzetiségi viszonyok múltját Magyarországon, s jelenét néhány
európai országban — egyáltalán nem rossz arány.
A tanulók körülbelül fele válaszolt arra a kérdésre, hogy mikor tudatosult benne
nemzetiségi-nyelvi „mássága", a többiek erre nem emlékeztek. Bár a válaszok szóródása igen
nagy volt — a négyéves kortól a tizenhat éves korig terjedt — említést érdemel, hogy a visszaemlékező tanulók többnyire a 10 éven felüli kort jelölték meg. A nemzetiségi tudatosság egyik
legfontosabb s legközvetlenebb kifejezője a nemzetiségiek önbesorolása. A választási lehetőséget minden osztályban azonos módon, a németek esetében a következőképpen fogalmaztuk meg:
a) magyar nemzetiségűnek és német anyanyelvűnek,
b) magyar állampolgárnak és német nemzetiségűnek (magyarországi németnek),
c) német származású magyarnak,
d) németnek,
e) magyarnak,
f) ezen még nem gondolkoztam,
g) nem tudok dönteni,
h) német nemzetiségű magyar anyanyelvűnek.
A tanulók valamivel több mint fele az ideális nemzetiségi magatartást tükröző „b" válto41

zatot választotta. Sajátos jelenség, hogy a nemzetiségi önbesorolás valamennyi nemzetiségi
osztálynál határozottabb nemzetiségi azonosságtudatot mutatott, mint az anyanyelvre és annak használatára vonatkozó válaszok. Vagyis sokkal többen nevezték magukat nemzetiséginek, mint nemzetiségi anyanyelvűnek. Mint a csoportbeszélgetéseken kiderült, csak kevesen
tartják ellentmondásosnak a két tényt, s bár túlnyomó többségük elvileg „képtelenségnek"
nevezte a „nemzetiségi nyelv nélküli nemzetiségi csoportot"; saját személyes helyzetüket általában kivételnek érezték az általános szabály alól.
összegezve: a felmérés megerősitett néhány kedvezőtlen jelenséget, például a nemzetiségi
nyelvek természetes használatának visszaszorulási folyamatát. Túlméretezett igény lenne a
vizsgálattól, a tapasztaltak alapján messzemenő következtetések levonását, részletes javaslatok kidolgozását várni. Mindössze annyi rögzíthető itt, mint összegző vélemény, hogy a negatív irányzatok megállítása vagy megfordítása csak akkor várható, ha változás következik be
mind a nemzetiségpolitikai intézményrendszer néhány gyenge pontján (például fejlődés az
anyanyelvi oktatás terén); mind módosulás a nemzetiségi magatartásban, igényszintben (elsősorban a család átörökítő szerepének megítélésében). Az igényelt változás két iránya összefügg, feltételezi egymást; csak párhuzamos fejlődésüktől várható eredmény.

JEGYZETEK

1. Az 1982—83-as tanévben szerb-horvát gimnázium működött Budapesten, román gimnázium
Gyulán, szlovák gimnázium Budapesten és Békéscsabán, önálló német nemzetiségi gimnázium Baján, és
egy-egy német nemzetiségi gimnáziumi tagozat Budapesten és Pécsett.
2. A 135 kérdést/feladatot tartalmazó kérdőívtesztet összeállította: Joó Rudolf, Matkovits Kornél
és Székely András. Elkészítésénél felhasználták Szende Bélának és Terestyéni Tamásnak a nemzetiségi
nyelv és tudat vizsgálatára vonatkozó módszertani előtanulmányait (Kézirat. Állami Gorkij Könyvtár
Nemzetiségi Dokumentáció), valamint Szende Bélának az MTA Dunántúli Tudományos Intézete számára készített „Kérdések a nyelvi tudatosság és értékorientáció vizsgálatához" című munkáját.

GYIVICSÁN ANNA

A két kultúra kölcsönhatása
a magyarországi szlovákoknál
A NYELVI ÉS A KULTURÁLIS ÉRTÉKREND ALAKULÁSA KISKŐRÖSÖN

A magyarországi nemzetiségek történetének jellegzetes szakasza, ahogy a nemzetiségek
kezdetben egynyelvű kultúrája kétnyelvűvé alakul át, s a magyar nyelvű környezetben élő
nemzetiségi csoportok, a sajátjuk mellett a magyar kultúra különböző elemeit is elsajátítják, s
így sajátos, két kultúra összetevőiből kialakult nemzetiségi műveltséget hoznak létre. E két
42

kultúra kölcsönhatását, a nyelvi és a kulturális értékrend alakulását egyetlen település példáján szeretném bemutatni, elsősorban arra figyelve, hogy miképpen élt, mozgott és változott a
kétnyelvű kultúra egy Duna—Tisza közi, eredetileg szlovák nyelvű településen, Kiskőrösön.
Szeretném aláhúzni itt a mozgást és a változást, hiszen ha a köztudatban valamiképpen él
a nemzetiségek kultúrájának fogalma, akkor ahhoz igen gyakran olyan képzetek kapcsolódnak, hogy ez a kultúra éppen az őt hordozó közösség művelődési és gyakran társadalmi elszigeteltsége miatt elsősorban archaizmusokat, reliktumokat őriz. A tudományos érdeklődés is
legtöbbször e reliktumok felé fordul, hogy ezeket feltárva a hajdani kultúra teljes rendszerét
ismerhesse meg.
A nemzetiségek kultúrájának teljesebb megismeréséhez azonban ez a fajta megközelítési
mód csupán egy leszűkített lehetőséget ad, elrejti összetettségét, törvényszerűen bekövetkezett
változásait. Hiszen ez a kultúra az őt hordozó közösségek életmódjának, társadalmi helyzetének változásával együtt maga is átalakul; új formát, funkciót, társadalmi szerepet kap, mint
bármely más kultúra általában. Az már viszont a magyarországi nemzetiségi művelődés jellegzetességeihez tartozik, hogy a többségi kultúra felerősíti az említett változást, s a két kultúra
kölcsönhatásában, e kétirányú mozgásban erőteljesebben érvényesül a többségi művelődési
értékek befolyása. A magyarországi nemzetiségeknél ez a folyamat a XIX. század második
felében vált erőteljessé; párhuzamosan a felerősödött társadalmi mozgásokkal.
A nemzetiségi közösségek kultúrájában legtöbbször meghatározó jelentősége van annak,
hogy a nemzetiségi közösség rendelkezett-e olyan intézményi rendszerrel, amely lehetővé tette
anyanyelvi kultúrájának megőrzését, ápolását és fejlesztését. A magyarországi szlovák településeket ebből a szempontból két kategóriába sorolhatjuk:
A) települések, melyek mindig is rendelkeztek valamilyen nemzetiségi vagy nemzetiségi
jellegű intézményekkel, melyek bizonyos fokig szervezetten ápolták az egyházi és a világi nemzetiségi kultúrát, s annak XVIII. vagy a XIX. században kialakult formáit sok helyütt még a
két világháború közti Magyarországon is megőrizték.
B) települések, amelyek — legalábbis eddigi ismereteink szerint — semmilyen intézménnyel nem rendelkeztek, amely tudatosan ápolta volna a nemzetiségi kultúrát. Ezekben a
közösségekben „ösztönösen" maradt fenn a nemzetiségi nyelv és a népi kultúra.
Az 1718 körül szervezett telepítéssel keletkezett Kiskőrös, ahová a kiskőrösi pusztát birtokló Vattay család közvetítésével közép-szlovák s kisebb részben nyugat-szlovák területről
származó evangélikus szlovákok települtek, a XVIII—XIX. század folyamán az A) kategóriához tartozó település volt, mert anyanyelvű egyházi iskolával, anyanyelvű közigazgatással stb.
rendelkezett. Ezt a státusát azonban a XIX. század közepétől, majd 1870-től szinte teljesen elveszítette, s ettől fogva egyre inkább látensebb, rejtettebb nemzetiségi lét jellemezte, amely
azonban mindmáig olyan potenciális erőt mentett át a nemzetiségi kultúrából és nyelvből,
amely 1972-ben, a nemzetiségi intézményrendszer bizonyos kiépítésével újra mozgásba hozható volt.
Kutatásaim során Kiskőrösön azt vizsgáltam, hogy milyen módosuláson ment keresztül a
nyelv és a kultúra, milyen külső és belső hatások érték, miképpen alakultak objektív (társadalmi) és szubjektív (tudati) értékei; melyek azok a történetileg is meghatározott változások,
amelyek jelenlegi állapotát megteremtették. Ezeket a változásokat a történeti források felhasználása mellett nagyobb részt empirikus megfigyelésekkel és szociológiai felmérésekkel
próbáltam feltárni; azt vizsgálva, hogy a közösségekben, az egyes családokban és az egyéneknél miképpen alakult a szlovák nyelvi kommunikáció; milyen volt a kétnyelvűség szerepe és
viszonya. Azaz, milyen volt a két nyelv, a magyar és a szlovák értékrendjének alakulása a szlovák lakosság körében, milyen volt a szlovák nyelv aktív és passziv ismerete egyes rétegek és generációk körében, s a népi és az egyházi (népi vallásos) kultúra területén is.
E kutatás eredményeiből ez alkalommal csak egy szűkebb „szeletet", néhány olyan változási irányt szeretnék bemutatni, amely elsősorban a XIX. század utolsó harmadában a Kiskőrösön kiépített magyar politikai és kulturális intézményrendszer hatására következett be, mely
43

egy ú j társadalmi életformát és ú j kulturális modellt képviselt az ekkor még mezővárosi rangot
élvező településen.
A bekövetkezett változások jobb megértését szolgálja a Kiskőrös lakosságára, illetve a település jellegére, vonatkozó néhány adat is.
Az eredeti kiskőrösi szlovák lakosság közé csak a XIX—XX. század fordulóját követően
kezdett nagyobb számban magyar — főleg katolikus — lakosság betelepedni. Ez az ú j betelepült réteg ma is az őslakosságnak csupán 1/6-át alkotja. (Az 1980-as népszámlálás szerint Kiskőrösnek 14721 lakosa volt; a XIX. század elején 5000, illetve derekán körülbelül 8000 szlovák élt.) A helyi városi tanács becslése szerint a mai lakosságnak kb. 20 százaléka valamilyen
módon még aktívan kapcsolódik, együtt él anyanyelvével és kultúrájával. Az adatokból arra
következtethetünk, hogy a településen igen erőteljes belső, nyelvi és kulturális asszimiláció
ment végbe, melynek okát ez esetben elsősorban a már emiitett kulturális intézményrendszer
hatásában keresem, de ezt nem tartom kizárólagos oknak. Hiszen az asszimilációs folyamathoz nagyban hozzájárult a város járási közigazgatási centrum szerepe, a hivatalnokréteg sokszor igen radikális fellépése a nemzetiségi intézményrendszer, például az iskola és az egyház ellen. Ehhez járult még a város Petőfi-kultusza, mely által az országos és a megyei politika
nagyon tudatosan magyar kulturális hagyományokkal rendelkező településsé akarta tenni.
Szerepet kapott e folyamatban — bár az előzőeknél kisebb mértékben — a település lassú iparosodása az első világháborút követő években.
Ezt a folyamatot erősítette az is, hogy Kiskőrös a magyarországi szlovák helységek között
egyik legjellegzetesebb szórvány, „magányos", magyar falvakkal körülvett település. Szorosabb kapcsolata a hozzá földrajzilag legközelebb álló szlovák községekkel, Miskével, Dunaegyházával és Apostaggal nem volt, vagy ha régebben igen, ez is még a múlt században fokozatosan meglazult.
Ilyen földrajzi izoláltság, szórványjelleg etnikai szempontból már önmagában is felgyorsított társadalmi és kulturális integrációt, de egyben gyorsabb ütemű asszimilációt is jelentett.
A kulturális változások és az értékrendszer alakulása megítélésében figyelembe veendő az
is, hogy az erőteljesebb nyelvi és kulturális asszimiláció ellenére igen mélyen él Kiskőrösön a
szlovák származás tudata.
A felnőtt lakosság körében végzett felmérések alapján a közvélemény szerint a kiskőrösi
lakosság többsége napjainkban is szlovák (szlovák származású). A vizsgálat elsősorban azokban a kerületekben, városrészekben folyt, ahol egymás szomszédságában szlovák családok
laknak s a szlovák nyelv még ma is az idősebb közép- és az idős generáció természetes kommunikációs nyelve — különösen az a nők körében; ennek a generációnak még mindig szilárd érzelmi kapcsolata van a nyelvvel, melynek gyökerei nemcsak a családi, hanem szomszédi, sőt
még szélesebb társadalmi kapcsolatokból is fakadnak. Ebben a véleményben a szlovák származás etnikai tudata tükröződik, amely a fiatalabb generációknál többnyire már csak a nyelv
passzív ismeretében, vagy annak a tudatnak a gyengébb-erősebb megnyilvánulásában jelentkezik, hogy elődeik szlovákok voltak. Jelentheti ez: a szülők vagy csak a nagyszülők szlovák
voltának vállalását, de néha csak a távoli felmenők szlovák származásának homályosabb számontartását. Ez a tudat, amely ma inkább az etnikai (szlovák) származáshoz kötődik és kevésbé a nyelvhez, tartalmilag erősen kapcsolódik a „kiskőrösi tót", „kiskőrösi tótok" fogalmához.
A kiskőrösi közösség származástudatát a közösség vallási hovatartozása is meghatározta.
A közösség együvétartozását az evangélikus egyház intézménye is mélyítette, és erősíti az egyház és a közösség mindmáig fennálló szoros kapcsolata. Kiskőrösön a XVIII. század elején,
majd a XVIII. század végétől a XIX. század utolsó harmadáig az evangélikus egyház és az iskola az egyházi kultúrán kívül az anyanyelvi világi kultúra közvetítője is volt, annak ellenére,
hogy ezt a kultúrát cseh bibliai nyelven, de a szlovákok számára érthető, érzelmileg is átélhető, befogadható nyelven közvetítette.
A kiskőrösi evangélikus egyház azonban a magyar nyelvi rendeletek (elsősorban 1836,
44

1844) nyomására fokozatosan kétnyelvűvé vált. 1870 után pedig a Kiskőrösön bekövetkezett
társadalmi és kulturális változások gyorsították fel a nyelvi változást úgy, hogy a század végén
az egyházon belül domináns nyelvvé a magyar lett.
1870 után a kapitalista viszonyok fejlődésével a magyarországi városok és nagyobb falvak egy részében, társadalmi és kulturális életében nagy változások következtek be. Kiépült az
országos vagy helyi jellegű társadalmi-politikai (politikai pártok, egyletek, szövetségek), kulturális (új típusú iskolák, olvasó- és népművelő egyletek) és gazdasági (pénzintézetek, vasutak, posta) intézmények hálózata. Ennek az új — városiasodást és kapitalizálódást is magában hordozó — intézményrendszernek a kialakulása Kiskőrösön az iskolák fejlesztésével kezdődött meg. 1866-tól, bár rövid ideig, működik az algimnázium, 1877-ben létesül az első óvoda; 1884-től folyik a tanoncok rendszeres kiképzése, 1903-ban polgári fiú- és lányiskolában,
1904-ben pedig állami (községi) elemi iskolában kezdődik meg az oktatás. 1878-ban létesül az
első — egyházi kereteken kívül működő — kulturális intézmény: a kiskőrösi dalkör; 1880-ban
már két olvasókör van a településen: a „48-as", melynek keretében később az úgynevezett
Népkör is helyet kap; és a Kiskőrösi Olvasóegylet. Valamivel később alakult meg a Kisiparosok Olvasóegylete. A század végén ez az intézményi kör két újabbal gazdagodik, az úri kaszinóval, majd az egyház által szervezett „világi" szervezetekkel, többek között az Evangélikus
Nőegylettel. A felsorolt intézmények az első világháború után is, erős társadalmi rétegződés
szerint tovább bővülve léteznek, működésük, ideológiájuk hagyományai az idősebb generációkban mindmáig élő tudati-érzelmi nyomokat hagytak.
Ismert tény és egyúttal törvényszerűség is, hogy a nyelv léte és alakulása közvetve a társadalmi változásoknak, közvetlenül pedig a mindennapi élet változásainak, gazdasági, politikai
és kulturális intézmények fejlődésének a függvénye; s e változások, társadalmi fejlettségi fokozatok, állapotok a nyelvtől új, igényesebb reprezentatív és kommunikációs szerepet követelnek. Ezeknek az új társadalmi, politikai és kulturális elvárásoknak nyelvi hordozója Kiskőrösön a XIX. század utolsó harmadától a magyar nyelv lett. A település társadalmában már
ekkor kialakult a diglosszia egyik legjellegzetesebb formája, amelyben a szlovák nyelv egyenlőtlenné vált a magyar nyelvvel, alárendeltségi helyzetbe került vele szemben, társadalmi funkcióját elveszítette, s az úgynevezett második szférába szorult. Korlátozott lehetőségekkel még
egy ideig használták az evangélikus egyházon belül, de már csak kiegészítő szerepe volt a magyar, az egyház hivatalos nyelve mellett. A szlovák nyelv tovább élt a paraszt és a kézműves
családokban, de a családokon kívül is, a közösség intézményeken kívüli „magánéletében", s
kollektív nyelvi kommunikációjában.
Ezek a kiskőrösi intézmények társadalmi és kulturális programjukkal hivatalosan kizárólag a magyar kultúrához és a magyar nyelvhez kötődtek és azt közvetítették. Azért iktattam be
a „hivatalos" fogalmát, mert néhány szervezet olyan paraszti rétegeket is összefogott, amelyeknek a „nem hivatalos", egymás közti érintkezési nyelve továbbra is a szlovák volt.
A múlt század nyolcvanas éveiben a szlovák nyelv és a szlovák kultúra az úgynevezett
(másodlagos), „személyi szférába" került, amely a külső társadalmi élet szemszögéből tekintve ettől az időtől kezdve fokozatosan egyre látensebbé válik. Az etnikai jelleg rejtettségét természetesen viszonylagosan kell értenünk: hátrányos helyzetbe került, ha helyzetét a magyar
nyelv és a magyar kultúra társadalmi pozícióival hasonlítjuk össze, de nem lett teljesen rejtetté
minden értelemben. A látens nemzetiségi lét nem jelenti még az etnikai kisebbség kultúrájának
külső eltűnését, külső „fizikai" és „szellemi" megsemmisülését. A század vége felé a szlovák
nyelv még tovább él az egyházon belül is, bár egyre szegényebbé váló funkcióval, sőt egyre inkább fenyegető funkcióvesztéssel, amely éppen a kialakult magyar intézményrendszer hatását
mutatja. Ennek következtében kezdett az egyházon belül is megváltozni az eddigi nyelvi és
kulturális értékrendszer.
Az egyházi-nyelvi értékek megváltozását s a lakosság körében megnyilvánuló hatásukat
két konkrét jelenséggel szeretném érzékeltetni. Az első magyar nyelvű bibliák és énekes könyvek a kiskőrösi szlovák családoknál az 1880-as évekből öröklődtek generációról generációra,
45

abból az időszakból tehát, amikor a legtöbb magyar kulturális intézmény jött létre Kiskőrösön. Az 1920-as évektől a fiatalok a magyar nyelvű istentiszteleteket kezdik látogatni. E jelenséget két alapvető okkal magyarázhatjuk: 1. társadalmival és 2. nyelvivel. Több adatközlő
szerint ettől az időtől kezdve a szlovák nyelvű istentiszteleteket inkább a szegényebbek és a
vallásosabbak látogatták. Az utóbbiak kapcsolata a valláshoz érzelmileg is mélyebb volt s ez
inkább az anyanyelven keresztül jutott érvényre, őrizte hitelét. A magyar nyelvű istentiszteletek a társadalmi hovatartozást demonstrálták, társadalmi tekintélyt jelentettek: a magyar istentiszteleteken való részvétel külső, formális kifejezője lett a befogadott s elismert társadalmi
értékeknek. A szlovák nyelvű (anyanyelvű) istentisztelet ezáltal egy alacsonyabb, majd később
teljesen perifériális szintű társadalmi értékké vált.
Kiskőrösön az egyházon belüli változások (nyelv, kultúra) majd az új, magyar intézményi
hálózat kiépítése, mely teljesen új társadalmi és kulturális értékrend hordozója és modellje
lett, nagymértékben befolyásolta a nyelvi és a kulturális változásokat mind az egész közösségben, mind az egyénnél, változást hozott társadalmi magatartásában, tudatában, ízlésében, s
ezáltal új nyelvi és kulturális értékrendszert hozott létre.
A két nyelv társadalmi funkciójában bekövetkezett változások különböző intenzitással és
egymástól eltérő időszakokban hatottak az egyes társadalmi rétegekre. A hivatalos szféra társadalmi és kulturális életének elmagyarosodása legközvetlenebbül — s eléggé felgyorsult
ütemben — a magasabb társadalmi rétegek nyelvi asszimilációját siettette: szlovák származású hivatalnokokét, földesúri birtokok alkalmazottaiét, amiben az is szerepet játszott, hogy
Kiskőrösön járási (járási főszolgabírói hivatal, bíróság) és országos intézmények („császári és
királyi katonai hivatal") kaptak helyet; de hatott rá ennek a rétegnek egyfajta dzsentroid életformát utánzó magatartására, kialakult életmódra is. Az iparos egylet megalakulása után
(1887) viszont fokozatosan befolyásolta az éppen akkor számukban ugrásszerűen megnövekedett iparos családok nyelvi kapcsolatait is. A „kétlaki" paraszti—kézműves-iparos családokban, annak ellenére, hogy ezek szociális helyzetük miatt is tudatosan elhatárolták magukat a
paraszti rétegektől, megőrizték szlovák nyelvüket és hagyományos családi és közösségi szokásaikat (például fonók, lakodalmak stb.).
A Kiskőrösön élő hivatalnokok családjaiban a múlt század 80—90-es éveiben még beszéltek szlovákul. A múlt század 90-es éveiben e családokon belül sor került az első névmagyarosításokra. Az iparos családokban a magyar nyelvhasználat és a névmagyarosítás a századforduló, de leginkább az első világháború után terjedt el.
A paraszti rétegekben, a családon belül a „tudatosan" irányított kétnyelvű nyelvhasználat kezdetei viszont csak a 30-as évek végére és a 40-es évek elejére nyúlnak. Egyaránt jellemző
lett ez a gazdag — 40—70 holdas — és a közép- és a kisparaszti családokra.
A kettős nyelvhasználat és a nyelvváltás a családok egy részénél még napjainkban sem zárult le. Más részüknél viszont radikális módon, hirtelen váltott nyelvet a család, főleg azokban
az esetekben, amikor a szülők a gyermekek kedvéért a családi és a mindennapi társadalmi
nyelvi kommunikációban maguk is nyelvet váltanak.
A nyelvben és az egyházi kultúrában bekövetkezett társadalmi értékváltozások és nyelvi
szokások kisugároztak a népi kultúrára is, amely a nyelv mellett másik konkrét és kézzel fogható kísérője az etnikai létnek, s az etnikai-nemzetiségi közösség fenntartásában is elsődleges
kohéziós erőt jelent vagy jelenthetett épp úgy, mint a nemzetiségi tudatban és identitásban is.
Vonatkozik ez elsősorban a népi-szellemi kultúrára, de vonatkozhat — sokszor igen erőteljesen — a tárgyi kultúrára is.
A mai kutatás már csak igen nehezen tudja rekonstruálni a kiskőrösi népi kultúra eredeti
magvát, ami arra vall, hogy e kultúra más szlovák nyelvszigetektől eltérően jóval korábban
bomlott fel, részben a település városias jellege, a lakosság viszonylag nagy száma miatt (ez
utóbbi sohasem kedvez például a hagyományos közösségi összetartó életformának, mely a
régi szokások konzerválója), az egyes folklór rétegek, szokások magyar nyelvűvé válása miatt,
de ezeken kívül még számos ok miatt is.
46

Kiskőrösön igen hamar, már a századfordulón megszűntek az egyes közösségi szlovák
népszokások, mint például az evangélikus s különösen a dél-alföldi szlovákság körében igen
népszérű, sok-sok gazdag nyelvi megnyilvánulást magába foglaló Luca-napi hagyomány, vagy
a betlehemezés. A kiskőrösi szlovák kultúra elhalásához az is hozzájárult, hogy az elhalt helyébe a közösség átvette a magyar népi, népies, illetve polgári kultúrát és szokásokat — magyar nyelven. Az egyes családi szokások nyelvváltására először azoknál került sor, amelyek az
egyházi szertartásokhoz kötődtek (keresztelő, esküvő, temetés). Ugyanis e szertartások „egyházi része" magyarul hangzott el s ennek hatására a családi, a közösségi szokást is magyarul
kezdték gyakorolni. így például már az első világháború előtt a szlovák evangélikusoknál igen
elterjedt halottsiratásnál, mely a közösségi életforma megnyilvánulásának fontos kerete volt,
az asszonyok magyarul kezdtek énekelni. Ezeken kívül az elmagyarosodás a nyilvánosság előtt
zajló nyitottabb, közösségi szokásokat érte, így például a lakodalmi szokásokat, vagy az ablakok alatt elhangzó karácsonyi koledálást, kántálásokat, melyben 7—14 éves gyermekeken kívül főleg a 15—25 éves fiatalok vettek részt, s amely az egyik legjelentősebb, egész közösséget
érintő ünnephez tartozott. Az anyanyelvvel szorosan összekötődő még élő, funkcionáló szokások a harmincas évek közepén váltak először kétnyelvűvé, amikor még egymás mellett élt a
magyar és a szlovák nyelvű szokás: például a körösi lakodalmakban ekkor — szinte kötelességszerűen — „szlovák" és „magyar" vőfélyt alkalmaztak, akik szlovákul, illetve magyarul
mondták el a lakodalmi verseket, rigmusokat, illetve irányították a lakodalom menetét.
A harmincas évek végén annak ellenére, hogy a kántáló karácsonyi énekek nagyobb része magyarul hangzott el, még szlovák szövegű dalokat is énekeltek. A folklórnak ez a nagyon is tudatosan funkcionáló kétnyelvűsége azonban a negyvenes évek elején nagyrészt eltűnt: az emiitett szokások szinte teljességében elmagyarosodtak. A szlovák nyelvű szellemi kultúra elemei
— kevés kivételtől eltekintve — ettől az időszaktól kezdve funkciójukat elveszítették, nagyrészt passzívvá váltak, s ebben a „passzív állapotban" élnek tovább az idősebb generáció tudatában, s hozzá kell tennünk — a lakosság nagy számát tekintve —, e generáció túl kicsiny részének az emlékében.
De a passzív kultúramegőrzés mellett a kiskőrösi szlovákoknál fellelhetők még élő, funkcionáló népi-szellemi kulturális elemek is, amelyeknek passzív befogadója s tudatosítója az
idősebbeken keresztül a fiatalabb korosztály. Az őrzött és élő szokásmegnyilvánulások a nyelven kívül az etnikai lét utolsó, ösztönös, de érzelmileg erős megnyilvánulásai s egyúttal az
etnikai identitás jelképei. Ezekhez tartoznak például a lakodalmakban még napjainkban is
felhangzó szlovák népdalok, vagy István-napkor több családnál is elmondott névnapi köszöntő vers.
A ma is funkcionáló szlovák nyelvű népi szokások a magyar nyelvű kulturális rendszeren
belül a legtermészetesebb módon foglalnak helyet, s egy nyelvében és kultúrájában erősen, de
nem teljesen asszimilált közösség származásvállalásának jegyeit hordozzák.
Kiskőrös példája számos, nemcsak a múltra s nemcsak Magyarországra vonatkozó általános tanúlsággal szolgálhat különösen abban a tekintetben, hogy a nemzetiségi intézményi
rendszer szándékos elsorvasztása mélyen érintheti egy nemzetiségi közösség kultúráját.
Azt azonban hangsúlyozni kell, hogy a Kiskőrösön végbement etnokulturális változások,
annak ellenére, hogy nem egyedi jelenséget mutatnak, mégsem igazán tipikusak a magyarországi szlovákok történetében. A kiskőrösi szlovákság kultúrájában bekövetkezett változások
arculatát a település sajátos városias-közigazgatási jellege is meghatározta. Ismert, hogy a magyarországi szlovákok nagyobb része viszont zártabb, etnikailag is védettebb településeken,
falvakon él, ahová a XIX. század végi társadalmi és kulturális változások lassabban jutottak
el. Kiskőröshöz hasonló etnokulturális folyamat játszódott le az eredetileg szintén szlovák telepítésű Nyíregyházán, vagy a dél-alföldi Szarvason. De ehhez még azt is hozzá kell tenni,
hogy ez a törvényszerűnek tűnő folyamat sem mindig általánosítható, hiszen Békéscsaba,
amely a századfordulón erőteljesen várQsiasodó iparosodó település volt, mind a XIX. század
folyamán, mind pedig a két világháború közti Magyarországon — ha nagy erőfeszítések árán
47

is — mégis fenntartotta egyes nemzetiségi kulturális intézményeit (például színjátszás, egyházi
iskolai oktatás, egyház, könyvkiadás stb.); s ennek okát elsősorban nemcsak a békéscsabai
szlovák lakosság nagy létszámában, hanem inkább a kiskőrösitől jóval gazdagabb nyelvi-kulturális hagyományaiban s a szlovák kultúra egészével meglevő szorosabb kapcsolataiban kell
keresnünk. Ez utóbbi Kiskőrösön mindig is hiányzott.

GYŐRI-NAGY SÁNDOR

Interetnikum, interkultúra,
természetes kétnyelvűség
A BRENNBERGBÁNYAI NÉMET NEMZETISÉGI KULTÚRÁRÓL
Az általam vizsgált több nyelvű nyugat-magyarországi határmenti sávban fekvő, ma
mintegy 1500 lakosú Brennbergbánya (Győr-Sopron megye) történetét a település alapításától
a XX. század elejéig a belső dinamikai tényezők határozták meg. Közülük is a legdöntőbb jelentőséget a bányának és a helyi több generációs nagycsaládnak kell tulaj doni tanunk.
Az ország legelső szénbányájának, illetőleg a XVIII. század második felétől belőle kinövő bányásztelepülésnek német elnevezése nem véletlen. A szén megtalálója, első hasznosítói
bánfalvi, illetőleg soproni németek, ahogyan a későbbi bányabérlők is jobbára német anyanyelvű — gyakran osztrák — vállalkozók voltak.
Mivel Brennberg Magyarországnak egy akkorra már évszázadok óta viszonylag összefüggően német ajkúak lakta régiójába esett1, az sem véletlen, hogy a kezdeti külszini fejtés, majd
a meginduló mélyművelés munkásai szintén környékbeli németek voltak. A szénkitermelés
bővülésével már nem volt elegendő a közeli német községek szegényebb rétegeiből
(Kleinháusler = kisházas, azaz szegényparaszt) verbuválható bányászlétszám. Egyre többen
jöttek a szomszédos osztrák területekről, Alsó-Ausztriából, Stájerországból. Etnikai szempontból eddig még egységesnek volt mondható a település népessége, hiszen a Brennberget körülvevő nyugat-magyarországi német ajkú régió lakossága történetileg a szomszédos osztrák
tömb magyar földre áthúzódó részének tekinthető.2 Az etnikai képlet akkor kezd vegyesebbé
válni, amikor a brennbergi bányánál már nemcsak a környékbeli németek, hanem a környező
horvát és magyar falvak férfilakosai is munkáért kopogtattak. Karintiából szlovének települnek be, északról szórványosan morvák, szlovákok és bajorok. A XIX. században Sziléziából
lengyelek jönnek, s tömeges áttelepítés formájában csehek.
E rendkívül vegyes etnikai összetétel ellenére — amelyet vallási különbözőségek is kereszteztek még — egészen a kívülről szított Volksbund-mozgalom kezdetéig, illetőleg az ettől elválaszthatatlan bécsi döntésekig zavartalan volt Brennbergben az etnikai (és felekezeti) béke.
Ebben a fő érdem a bányát illeti, amely a munkástól nem származását, vagy felekezetiideológiai hovatartozását, hanem elsődlegesen bányászképességeit, a kenyér- és szállásadó bánya iránti odaadását kérte számon, az előbbieket határozottan a magánügyek szférájába utalva. A munkaadó e prakticista alapállása rendkívül nyílt és toleráns légkört eredményezett,
48

amelyben mindenki emlékezhetett származására, s ha azt sorstársai is számon tartották, csak
olyan ismertetőjelként tették, ahogyan faluközösségek tagjai egymás azonosításában különböző elkülönítő tulajdonságjegyekre támaszkodnak. A befogadásnak tehát az etnikai másság
nem volt akadálya, ahogy a nyelvi másság megőrzésére, a saját anyanyelv átörökítésére való
nyilt törekvés sem. S bár preferált etnikai csoport nem létezett, a minden szempontból gazdaságosságra törő bányaüzemnél a csilléstől az aknászig bárki előtt nyitva álló bányászkarrier
befutásához — s így nyilván a jobb megélhetéshez —, a többségi nyelv elsajátítása, mennél
magasabb fokú ismerete elengedhetetlennek tűnt mindenki számára. A német azonban nem
egyszerűen csak többségi nyelv volt, hanem a bányavezetés nyelve, s így egyben belső presztízsnyelv is, amelyet regionális presztízsnyelvi szerepe csak tovább erősített. A bányatörténet
első két évszázadának soknyelvűségét ily módon magától értetődő német irányú dinamika jellemezte, amelyet a külső tényezők közül az 1907-es Apponyi-törvényig3 hatékonyan gyorsított
még az iskolai oktatás németnyelvűsége is.
Bár a bánya kizárólagos település-fenntartó tényező volt, amely a lehetséges helyi életformákat egyeduralkodói érvénnyel határozta meg, s a köznapok életritmusától kezdve a kollektív létet egybefoglaló rítusokig minden elképzelhető településfunkció motorjának is számított,
a brennbergi „melting-pot" működését nehéz lenne megérteni pusztán ezen egyetlen — bár
legfőbb — belső dinamikai tényező alapján.
A magánélet szférájában hozzája fogható olvasztótégely-szerepet játszott a brennbergi
nagycsalád, amelyben gyakorta dédek, nagyszülők, szülők és gyerekek generációi tartoztak
együvé. Ám míg a belső-magyarországi nagycsaládforma szinte kötelezően foglalta magába a
generációk konkrét együttélésének premisszáját, addig ez Brennbergben már korábban is gyakorta jelentett külön bányászlakásokban való egymás mellett élést. A másik, ennél lényegesebb különbség az, hogy a magyar falusi nagycsaládtípus esetében az egy fedél alatt élés egyéb,
igen szigorú kötések fennálltát is implikálta. A nagyszülő többnyire a család létezésének anyagi alapját, a földet is birtokolva szankcióképes családhatalmi erővel rendelkezett. Az ebből fakadó érdekrivalizáció a brennbergi nagycsaládból teljességgel hiányzott, hiszen a bányásznak
a termelési eszközökhöz való viszonya az ipari munkáséhoz állt közelebb.
Ennek több szempontból komoly jelentősége volt. Egyrészt a brennbergi család önmagán
belül szolidárisabb, osztatlanabb egységet alkotott. Kohézióját tovább erősítette, hogy a bányászsorba serdült gyermekek és szülők, de az ugyancsak bányászlakásban lakó nagyszülők és
dédek is egyazon, gyűlölve szeretett bánya kiszolgáltatottal voltak.
A közösségi tudat alapszintjén funkcionáló nagycsalád egyszerre nevelte utódait a helyi
értékrend csúcsát jelentő „jó bányász"-nak, azaz szakmája kiváló értőjének, s közössége tudatos tagjának. A kívülről Brennbergbe kerülőket így a munkahelyen egy máshol nehezen
megélhető, nagy hatásfokú kollektivitásélmény fogadta, amely az ugyanezen irányba mutató,
vele szervesen összefüggő nagycsaládi kollektivitástudat talapzatára épült.
Az itt megtelepedő, családot alapító bármely etnikumú újonc tehát egyszerre több szinten
lett részese e szerves, egész életre szóló kollektivitásélménynek, amely a befogadásért, az azonosuláslehetőségért cserébe nem kérte a másság feladását, bár éppen ezáltal, nyelvi-kulturális
funkcionálásának valóságát tekintve annál erőteljesebben egyöntetűsített.
E nagy intenzitású belső erők hatására alig több mint másfél évszázaddal a bányaművelés
kezdete után, a magyart leszámítva, valamennyi helyi etnikai csoport a német többségbe olvadt. Ma az ő leszármazottaik is „Brennberger"-nek vagy „brennbergi"-nek mondják magukat. A külső szemlélő számára ez megkerülő fogalomnak tűnhet, ám az előbbiek értelmében
véve nagyon is valós sorsközösségi tudattartalommal töltött önminősítésről van szó. Alatta és
fölötte tanulságos egymásba- és egymásraépültségben bomlanak ki a társfogalmak relációs jelentéstartományai. Ha elsőül a kiinduló „német vagy magyar" oppozíciós párt vesszük szemügyre, akkor a következőt kapjuk:
1. N É M E T
-• keletnémet, nyugatnémet, osztrák
í
2. M A G Y A R
-» brennbergi
4 Tiszatáj

49

Amint az a háttérfogalmakból egyértelműen kiderül, a „német" póluson itt az etnikailag
— állampolgárilag — nyelvileg — kulturálisan német jelentés sűrűsödik, míg a vele szemben
álló „magyar" elsősorban az etnikai vonatkozásoktól eltekintő állampolgárilag magyar brennbergiséget implikálja.
Hogy ez mennyire így van, megmutatja egy másik oppozíció, amelyen belül a „brennbergi" áll szemben a „magyar"-ral:
2. B R E N N B E R G I
j
M A G Y A R

-»

brennbergi német, brennbergi magyar, cseh,
horvát, német ajkú

-

alföldi, bevándorló, újak

A második oppozíció az etnikaitól független, sorsközösségileg érett brennbergit határolja
el a sorközösségtől földrajzi távolsága, egynyelvűsége vagy betagolódási hajlamának hiánya
miatt nyelvileg-kulturálisan elkülönülő magyartól.
Végül pedig a német—magyar kétnyelvűség mára kialakult csoportdominanciája, illetőleg a német vagy a magyar nyelv felől történő jellemzés szerint a két pólus és jelentéstartományaik ekként alakulnak:
3. N É M E T A J K Ú
í
M A G Y A R

-»

brennbergi német, cseh, horvát; paraszt; sváb

-»

alföldi, bevándorló, brennbergi magyar, újak

Ebben a megítélési relációban a „brennbergi magyar" átkerül abba a fogalomcsaládba,
amelyre vagy kizárólagosan, vagy a németnél nagyobb mértékben a magyar nyelv a jellemző.
A „német ajkú" fogalmához itt hozzátartozik a „sváb", amely megnevezést a brennbergiek a magyarországi németeket önmaguktól megkülönböztető jelölésre szokták használni.
Egyébként brennbergi belső vonatkozásban a „német ajkú"-ból is hiányzik az etnikai mozzanat, hiszen a fogalom a ma már csekély számú, etnikailag valóban németnek tekinthető helyi
csoport mellett a németesedett nem magyar etnikai eredetű brennbergieket is átfogja.
Ha mármost a három relációs párt és háttérfogalmaikat újból áttekintjük, ismét csak azt
kell megállapítanunk, hogy amíg a Brennbergen kívüli vagy belüli egynyelvű magyarokra, továbbá a Brennbergen és a Magyarországon kívüli németekre kielemezhetők etnikai minősítő
mozzanatok, addig a brennbergiség egyértelműen sorsközösségi kultúregységet fedez, amely
népiségi szemszögből legpontosabban mint különböző etnikai csoportok vegyülésének történeti terméke, azaz mint interetnikum adható meg.
Hogy ez az interetnikum mennyire nem fogható közösségen kivüli kategóriákba, mutatja
az is, hogy legtöbben a nemzetiségükre vonatkozó direkt kérdésekkel mit sem tudtak kezdeni,
s csupán ketten nevezték magukat németnek, ami a fenti relációs jelentéstartományok ismeretében felettébb óvatosan kezelendő.
A külső megítélés formális fogódzóinak elégtelenségére utal az a tény is, hogy a helység
óvodájában azért nincsenek nemzetiségi nyelvű foglalkozások, mert a gyermekek többségét
családi nevük szerint magyarnak minősítették. Ám nyelvi kompetenciájukat tekintve — éppen
a továbbműködő nagycsaládi háttér nyelvátörökítő tevékenysége folytán — óvodába lépésükkor 85 százalékuk legalább ilyen joggal lenne német ajkúnak is tekinthető. Ez utóbbi természetesen a helyi lakosság interetnikum-jellegéből következően nagyjából olyan tévedés volna,
mint az előbbi gyakorlat. Helyette a nagycsalád interetnikum-alapegység voltából és a nagycsaládi kétnyelvűség tényéből, s nem kivülről minősítő kategóriákból kellene kiindulnunk,
mint a „nemzetiségi", különben továbbra is fennmarad a külső és belső dinamikai tényezők
ütközésének a magyar egynyelvűsödés irányába ható alaptendenciája, amely a XX. század
eleje óta a külső dinamikai tényezők fokozatosan erősödő primátusát kíséri.
A külső dinamikai tényezők erősítése jegyében tért át 1907-től magyar oktatási nyelvre a
helyi iskola. Ennek néhány esztendő múltán nyilvánvalóvá lett kudarca után ugyan egy osz50

tályról osztályra haladva mindinkább magyarra átálló, de az első osztályokban ténylegesen
vegyes oktatási nyelvű iskolatípus honosodott meg itt, mígnem a bécsi döntések nemzetiségpolitikai áraként meg nem történt az iskolásoknak — a felnőtteket is megosztó.— német, magyar és vegyes oktatási nyelvű osztályokba való széttagolása. A világháború után az iskola az
óvodához hasonlóan magyar nyelvű lett, majd nemzetiségi nyelvoktatóvá vált.
A külső dinamikai tényezők folyamatos előtérbe kerülésének kedvezett a bánya 1952. évi,
máig vitatott leállítása is, mivel helyette a településen ugyanilyen komplex szerepű munkahely
nem létesült, s ezért a brennbergi bányászok túlnyomó többsége vagy belső-magyarországi bányákba került, vagy soproni üzemek naponta ingázó munkása lett. Az első világháborút követő referendum idején Magyarországhoz szavazó brennbergi bányászok körében a bányabezárás óriási csalódást keltett, de az országot még 1956-ban is, amikor a Brennberg körül is nyitott határokat okkal-oktalanul távozók tömegei lépték át, csupán kevesen hagyták el.
Ennek okát egyrészt a helyiek tudatos és hagyományos állampolgári magyarságában kell
keresnünk. „Nem vagyunk németek!" — tiltakoztak többen az interjúk során. „Magyarnak
születtem" — mondta egyik beszélgetőpartnerem. „Magyar? ..." — tűnődött egy harmadik.
„Itt élünk... Vegyes." E tudatos magyar állampolgáriság és a brennbergiek németnyelvűsége,
illetőleg a helyi német—magyar kétnyelvűség egymást kiegészítő szerves termék. Nem volt ellentmondás az évenkénti nagy bányászünnepség fő rítustárgyának, a bányászkoszorúnak a
német nyelvű rituáléval történő körbehordozása, és a koszorú emberemlékezet óta piros-fehér-zöld díszszalagjának szimbolikus jelentése között.
A helyi kultúrfolyamatok alakulását az etnikaiakéhoz hasonlóan a helységtörténet első
két évszázadában a belső dinamikai tényezők elsődlegessége jellemezte. Ez a lakosság etnikai
vegyességével rímelő kezdeti párhuzamos többkultúrájúság formájában nyilvánulhatott meg,
amelyet azonban — a XIX. század végétől föllelhető források alapján — inkább csak rekonstruálni lehet. Tény, hogy az etnikai-felekezeti tolerancia kulturális toleranciával is párosult.
Ennek következménye hasonló, bár a kiinduló helyzet bonyolultabb voltánál fogva nyilván
összetettebb, mint amit Jan Botik az alföldi szlovákságra vonatkozóan megfogalmazott:
„ . . . a kultúra átörökítésének folyamatában az alföldi szlovákság az új környezetben elsősorban önmagából merített, abból a kulturális örökségből, amelyet az eredeti hazából magával
hozott. Ugyanakkor szükséges kihangsúlyozni azt a tényt is, hogy az alföldi szlovákság differenciált és megismételhetetlen kulturális hagyományrendszere — akár az alföldi szlovák falvakat egymáshoz, akár ezeket a Szlovákia területén levő kirajzási pontokhoz viszonyítjuk — hű
tanúsága annak, hogy a szlovák telepesek etnokulturális fejlődése a letelepedésük pillanatától
kezdve függetlenül kezdett haladni az őshaza szlovákságának etnokulturális fejlődésétől" 4 .
Ennek a magyar környezet felé vezető okaira a magyarországi németek nemzetiségi kultúrájáról szólva Rudolf Weinhold mutat rá, amikor kifejti, hogy egy rendkívül fontos
„ . . . kérdéskört sokáig periferikusan kezeltünk: ez az etnikumok közötti kapcsolat, azok az
interferenciahatások, amelyek a magyarországi németek életét, kultúráját befolyásolták, színezték és életüknek sajátos új vonást kölcsönöztek, az óhazából hozott hagyományokat lassan, de állandóan átformálták" 5 .
Az önmagukból merítés a brennbergiek esetében természetes magától értetődőséggel egymásból merítést jelentett a sorsközösségen belül, ami a több nyelvű, több kultúrájú földrajzi
környezettel fennálló élénk és sokrétű kapcsolatrendszer vonatkozásában ugyanígy igaz.
A belső dinamikai tényezők primátusának szakaszában a belső kultúrdinamika az etnikai
mozgásokat híven követte. így hozták a határon túlról beköltözők a karácsonyfa-állítás szokását, avagy a nagyszámú cseh betelepülő a cseh fúvószenét, amely a legidősebb brennbergi
generációknak máig legkedvesebbje. A fiatalabbak kedvtelése már inkább a sramli, a „steyrer
Musik", ami a zenei ízlésnek a szomszédos osztrák területek felé mutató, s egyben belső többségi alapú homogenizációs folyamataira is utal. Hasonló mondható el az osztrákos operettkultuszról, illetőleg a bécsi tv ismeretterjesztést és szórakoztatást, operettet, népzenét, táncdalt és operát közös műsorkeretbe helyező, pluralista ízlésszolgálatot kitűző shaw-műsorainak
4«

51

a határon túlihoz fogható közkedveltségéről is. A német nyelvű ponyvaolvasás helyi szokása
ugyancsak a szomszédos német nyelvterület hatásaként fogható föl, amelyről viszont a helyi
könyvtár még csak taktikai megfontolásokból sem vesz tudomást, vállalva ezzel az olvasási
igényeknek a könyvtári rendszeren kivülre való csatomázódását.
Az egykori német irányú alaptendenciát fokozatosan felváltó német—magyar kétnyelvűsödés a zenei ízlésben is jelentkezik. Valamennyi brennbergi korosztály szívesen hallgat magyar nótát, a fiatalabbak éneklik is. Bár magyar népdalokat nem hallani tőlük, a rádióból gyakorta szól a helységben magyar népzene, népdal. Több interjúalanyom említette, hogy bár a
szilveszteri műsort jobbára az osztrák tv-ben szokta nézni, éjfélkor a Himnusz kedvéért Budapestre kapcsol. Nyilvánvaló, hogy ez utóbbit el kell választanunk a kulturális alkat kérdésétől,
s az állampolgári hovatartozás-tudat mélyebb megnyilvánulásaként kell értékeljük.
A kulturális kétnyelvűség a XX. század első felére beállott helyi német—magyar dinamikus egyensúlynak megfelelően származásképlettől és -tudattól függetlenül jellemző valamennyi brennbergi évjáratra.
A karácsony megünneplése brennberginek számi tó helyi magyarok körében a német ajkú
brennbergiekéhez hasonlóan nagycsaládi rítus. Ugyanígy a nagyközösségi kollektivitástudat
vallási és ideológiai hovatartozástól független manifesztálódása a bányászkezek emelte helyi
templomban az éjféli misén való részvétel is.
Húsvétkor a brennbergi magyar gyerekek már régóta „igazi" nyuszifészekben kapják az
ajándékot, míg viszonzásképp az utóbbi időben a helyi német ajkúak átvették a magyaroktól
a locsolkodás szokását. Konyhai berkekben szintén komoly mértékű csere folyt s folyik.
A nyugati rokonoktól ételrecepteket, terítési szokásokat átvevő helyi német ajkú asszonyok
egyben ezek közvetítői is a velük egyazon nagycsaládi kötelékbe, vagy barátnői körükbe tartozó magyar asszonytársaik felé, akiktől viszont maguk is sokat kaptak az idők folyamán. Ennek visszaigazolására lelünk a két világháború közt ideiglenesen Németországban munkát vállalt családok asszonyainak elbeszéléseiből, akik büszkén emlegetik, hogy a „magyarok"
( = brennbergi német ajkúak) barakk-konyhái környékén főzéskor szívesen elidőztek „zamatlesen" a férjek német munkatársainak feleségei, s hogy családostul is szívesen jöttek vendégségbe a „fűszeresebben" főző „magyarokhoz".
Régi brennbergi német ajkúak és magyarok között feltűnő a mentalitásbéli hasonlóság,
míg mindkettejüket egyhamar el lehet különíteni az egynyelvű „újaktól", azaz a nemrégen, s
általában csak soproni lakásra várva átmenetileg ideköltözött magyaroktól, avagy az Ausztriából, az NSZK-ból, illetőleg az NDK-ból érkezett (kulturálisan is egynyelvű) németektől.
A brennbergiségnek e sajátos kulturális foglalata tehát ismét nem rendezhető etnikai makrojegyek mentén, s újólag csak a sorsközösségi egység történeti szervességében értelmezhető.
Ezért az etnikai folyamatok mai eredményét összefoglaló „interetnikum"-terminus mellett jogosnak látszik az ezt kulturális oldalról híven kiegészítő „interkultűra" fogalomnak a bevezetése, amelyet a kétkultúrájúságtól azonnal élesen el kell határolnunk. Itt nem két kultúra egyidejű, és az egykultúrájúakéval azonos dimenziójú birtoklásáról van szó. Az interkultűra úgy
tartalmazza a két kultúra váltakozó arányú elemeit, hogy ezek egyúttal szervesen egymásra
hatva harmadikat adnak. Ez természetesen tartalmaz hasonló, sőt azonos elemeket is az egyik
vagy a másik egynyelvű kultúrkörrel, de sorsközösségi ötvözetük minőségére az egyik vagy a
másik szervetlen, kívülről történő fölerősítése kultúrsokk formájában hat, amire Brennberg
történetének utóbbi ötven esztendejében sajnos nem egy példa akad.
A nyelvi folyamatok s a mai helyi nyelvállapot megítélésében ugyancsak el kell utasítanunk az etnopolitikai egocentrizmus mindkétfelől készségesen kínálkozó szempontjait. Mi is,
mások is a nemzetiségek kétnyelvűsödése, s anyanyelvüknek ebből szükségszerűen következő
államnyelvi irányú eltolódása láttán hajlamosak vagyunk nyelvromlásról beszélni, ami, ismét
kívülről szemlélve, valóban az. Belülről tekintve azonban a természetes kétnyelvűség a nemzetiségi lét interetnikus-interkulturális sajátságainak szerves kiegészítője nyelvi vonatkozásban.
A természetes kétnyelvűség e szempontból olyan dinamikus nyelvi állapotnak tekintendő,
52

amely a makroközösségi, azaz állami hovatartozásnak az államnyelvet egyetlen nyelvként beszélő polgárokéval közös valóságát két nyelv eszközével fejezi ki úgy, hogy ezen egyetlen valóság különböző szféráinak megjelenítésében a két nyelv változó tematikai
kompetenciafokot
mutat. A valóságszférák szerint változó nyelvi aszimetria nem betegsége a kétnyelvűek anyanyelvének, amely miatt annak belátható időn belül ki kellene halnia, ahogy ezt éppen érvényesülő tendenciák futurológiai általánosítása alapján sok kutató látja 6 . Nem gyermekbetegsége
másodnyelvüknek sem, amelyből az úgy gyógyulhatna ki s válhatna felnőtté, ha „okától" —
az államnyelvi érvényesülés vélt akadályától —, az anyanyelvtől megszabadulna a kétnyelvű,
ahogyan azt urbanizációs-emancipatorikus közelmúlt-jelenünkben sok hazai s határon túli
nemzetiségi hitte és hiszi. 7 ' 8 .
A természetes kétnyelvűség a mai nemzetiségi lét természetes nyelvi kerete, dinamikus
nyelvi állapot, amely államnyelvi irányúbb ott, ahol a naponta megélt — rendszerint az egynyelvű államnyelvi makroközösséggel érintkező — valóságszférák ezt igy követelik, s anyanyelvi irányúbb ott, ahol a zártabb sorsközösségi egységen belüli mikroközösségek (család,
baráti kör) és funkciók ezt feltételezik vagy megengedik.
Ennek a sajátos kétnyelvűségnek a felismerése mind a szélesebben értelmezett kutatásban, mind pedig a nemzetiségpolitika, azon belül is a nemzetiségi kultúr- és iskolapolitika terén egyre sürgetőbb.

IRODALOM

1. Mollay Károly: Ödenburg. 39. Athenaeum, Budapest, 1942.
2. Claus-Jürgen Hutterer: Die deutsche Volksgruppe in Ungarn. 20. In: Beiträge zur Volkskunde
der Ungarndeutschen. Budapest, 1975.
3. Jakob Pfeil: Die Schulgeschichte der Gemeinde Csavoly. 139. In: 1780 Csavoly 1980. Waiblingen, 1980.
4. Jan Botik: Az alföldi szlovákság etnokulturális továbbélésének folyamatai és tényezői. 77. In:
A II. békéscsabai Néprajzi Nemzetiségkutató konferencia előadásai. 1980. Budapest—Békéscsaba, 1981.
5. Rudolf Weinhold: A magyarországi németek nemzetiségi kultúrájának etnográfiai vizsgálatában
felmerülő problémák. 730. In: mint (4).
6. Susan Gál: Language shift. New York, 1979.
7. Deréky Pál: Magyarok Ausztriában és Nyugat-Németországban. 131—159. Integratio XVI.,
Bécs, 1984.
8. Győri-Nagy Sándor: Nyelvállapot és nemzetiségtudat Brennbergbánya német ajkú lakossága körében. 55. ÁGK Kézirattár, Budapest, 1983.

53

SZÁSZ JÁNOS ANDRÁS

A deszki szerbekről
TÖRTÉNELEM, NÉPI KULTÚRA, NEMZETISÉGI LÉT

Tanulmányom (illetve hozzászólásom) terjedelmi korlátai között egyetlen falura, a Szegedtől délre fekvő Deszk községre vonatkozó kutatási tapasztalataim alapján mint cseppben a
tengert szeretném érzékeltetni: I., bevezetésként, hogy miként változott a magyar etnikumú
lakosság többségében szerbbé, majd ismét újra magyarrá; II., majd azt kívánom kiemelni,
hogy a kevesebb mint 3000 lakosú településnek csupán 6—8 százalékát kitevő, kisebbségben
levő szerbség nemzetiségi öntudatában milyen szerepet játszik a kulturális tevékenység; III., s
hogy ennek tükrében a többségi magyarság kulturális „bénasága" milyen strukturális okokra
utal...
I.
A török 1552-ben foglalta el Deszket a többi környező faluval együtt. Az 1557—58-as
években az oszmán kincstári iratokban az adóbehajtást feltüntető defterek Deszket is feltüntetik. Ekkor 20 ház alkotja a falut, 18 régi és 2 új. Az irat a lakosokat név szerint is felsorolja.
Ekkor még az egyetlen Danian Marics kivételével magyarok lakják a települést. Deszkkel
együtt ekkor még 34 magyarlakta település tartozott a csanádi náhiéba. Ezeknek többsége a
későbbiek során Deszkhez hasonlóan elszerbesedett. Az 1581-es defter 1558 után alig több
mint húsz évre, már csak 10 magyarlakta települést sorol fel, és 34 szerbet.
A szerb többség Deszken a századok folyamán mindvégig jellemző marad. A szerb lakosság százalékos arányában a század első évtizedében (1900—1910) zajlik le az első jelentős változás. A korábbi 72 százalékos arány az 1910-es népszámlálás idejére 51,38 százalékra csökken. (Baranyai Kálmán, Raffay Ernő és Sebes Judit Deszk monográfiájához készült tanulmányának alapján.) Az aránycsökkenés oka egyrészt a kivándorlás szerbek közötti valószínűen
magasabb aránya, másrészt kimutathatóan alacsonyabb a szerbek természetes szaporodása a
magyarokénál. (A termékenység visszafogásával védekeznek a vagyon elaprózódása ellen. Az
úgynevezett egykézés itt már valószínűleg ekkor kezdetét veszi a jobb módú szerbek között.)
A szerb többség a század első évtizedében tehát megszűnik. Ez a körülbelül 50 százalékos
arány 1910—1920 között nem változik, a drasztikus csökkenés.itt is az 1920-as években zajlik le.
Deszk 1921-ig a szerb katonaság megszállása alatt marad, csak ekkor kerül vissza Magyarországhoz másik hat településsel együtt Szeged mezőgazdasági ellátását szolgáló övezetként. A szerb lakosság nagy része itt is kéri Jugoszláviába való áttelepedését, optálását. Az optálások következtében az 1930-as népszámlálás idején a 2761 fős lakosságnak már csak körülbelül 10 százaléka szerb. Ez az arány napjainkig megmaradt, illetve néhány (2—3) százalékkal
tovább csökkent. (Gyukin György és Rádity Velimir a deszki szerbek történetéről írt, Deszk
monográfiájában megjelenő tanulmánya szerint a szerbek száma jelenleg Deszken körülbelül
175 fő, mintegy 78 család.)
Azt, hogy a mai Magyarország területén maradó szerb lakosság kis létszámát, töredékjellegét országos méretekben is érzékeltetni tudjuk, vegyük elő Kovacsics József: Magyarország
történeti demográfiája című könyvét, s emeljük ki belőle a szerbekre vonatkozó adatokat.
E szerint a régi Magyarország területén (Horvát-Szlavónországgal együtt) 1910-ben a szerbek
54

száma 1 833 162 fő volt (az összlakosság 5,2 százaléka); Magyarország régi, úgynevezett anyaországi területén is mintegy 461 516 szerb élt (az összlakosság 2,5 százaléka) ekkor. De már ebben az időben is csupán 26 171 szerb lakost tartalmaz a népszámlálási statisztika a Magyarország mai területének megfelelő részre vonatkozóan.
Az 1919-es (illetve 1921-es módosítással kialakuló) trianoni határok között tehát a korábban nagy tömegben élő szerbségnek csak egy kis töredéke marad. A mai határok között az
1920-as népszámlálás 17 132 szerbet, az 1930-as 7031-et, az 1940-es 5444-et, az 1949-es 5158-at,
az 1960-as 4583-at, az 1970-es 3989-et, az 1980-as 3426-ot mutat ki. Azaz a népszámlálások során tudatosan ennyien vallották magukat szerb nemzetiségűnek Magyarországon. (A bevallás
természetesen a különböző időkben különböző okok miatt alatta marad a valóságos helyzetnek, a csökkenés ütemét és mértékét azonban így is jól mutatja.)
Deszken az 1920-as évek során kitelepülő szerb lakosság földjét és házait a környező falvakból, tanyákból beköltöző és részben a Jugoszláviából áttelepülő magyar lakosság veszi
meg. A környező magyar falvakból betelepülők már nem beszélik a szerb nyelvet, mint a korábban kisebbségben levő magyarok, így az itt maradó szerbek később emiatt is rákényszerülnek a magyar nyelv használatára.
A kis létszámú és csekély arányú szerb lakosság a történelem későbbi viharai során is
megőrzi magát. Különösen megnövekszik a szerepük a második világháború vége felé és 1945
után. Többen részt vesznek különböző formában a partizánmozgalomban, illetve együttműködnek a Vörös Hadsereggel a front ide érkezése során és a későbbiekben is.
Mindez a jelentős előnyös pozíció és szerep, amit a szerbek 1945 után a közösség életében
betöltöttek, 1948 után, 1949-ben a Rajk-per következtében, a Jugoszláviával való viszony
megromlása miatt az ellenkezőjére fordult, hátránnyá vált. Három magyar, kuláknak minősített gazda családjával együtt három szerb, kuláknak minősített családot is kitelepítettek a hortobágyi büntető munkatáborokba.
Az 1956 utáni konszolidációt követő 1959-es teljes tsz-esítés ismét óriási nehézségekkel
indult. Csak 1965 után — az újféle fizetési és érdekeltségi rendszer hatására — kezd fellendülni a termelés. Ekkortól kezdve a közösség jelentős vagyonosodásnak indul. Szeged közelsége,
a kertekben és háztájiban a szegedi piacra való primőr zöldség termelése jelentősen megemeli
a családok jövedelmét. Fejlődésnek indul a tsz is, és a községbe telepített ipari részleg is munkalehetőséget nyújt. A községben Szeged közelsége miatt a városi és falusi élet előnyei és értékei kölcsönösen erősítik egymást ettől az időtől kezdve a kedvező körülmények miatt. A város
hatása és a nyitottság alapján érdekes módon újraszületik a népi kultúra épülő nemzetiségi öntudat és önkifejezési vágy is.
II.
A szerb nemzetiségi együttes alakulásának és változásának története önmagában is sajátos tükre a szerb közösség életének, a közösség rezdüléseinek és átváltozásainak. Eftimir Jancsikin deszki szerb partizán elmondása alapján a háború előtt és 1945 után is ő tanított be több
népszínmű jellegű színdarabot szerb nyelven, majd a mozgalmi életből kiábrándulva, a kommunista párt tagságának rohamos szaporodása, és megítélése szerint felhígulása miatt a következő évben már elhagyta a kulturális és politikai mozgalmi munkát, kiábrándulva abból.
A jelenlegi szerb néptáncegyüttes elődje 1948-ban alakult a helyi szerb tanító, Rádity Velimir vezetésével. Rusz Márk főorvos az együttes egyik alapitó tagja és vezető egyénisége elbeszélése alapján jellemző mozzanatokat lehet megragadni a csoport történetében: „Akkor
(1948-ban) még úgy szedtük össze idősebb emberektől az eredetinek mondható népviseletet...
Amikor felvonultunk Szeged utcáin, az egyik néző felkiáltott: »Jé, törökök!« Ennek ellenére
az első fellépésünk jól sikerült, és ez lendületet adott az együttesnek a további munkájához.
És 1951-ben a Délszláv Szövetség szervezésében Vas és Zala megyében voltunk háromhetes
turnén.
55

A színpadon kívül felléptünk cséplőgépmunkások előtt, aratómunkások előtt (ebédszünetben a tarlón). Zenekarunk parasztszekereken ülve kísérte az első szállítmányokat a raktárba.
— Ez a beszolgáltatás »zenés-vidám» kísérete volt?
— Az volt... Mégis ez a háromhetes út volt a csoport legnagyobb élménye. Házaknál voltunk elszállásolva, ott élelmeztek bennünket. Az emberek maguk is nagyon szegények voltak,
így mentünk faluról falura... De éppen ez az életközelség adta meg számunkra a megtartó, kitörölhetetlen élményt, és az az öröm, amivel ezek a falusi emberek, a nemzetiségiek fogadtak
bennünket. Később is, évek múlva, összejöveteleinken, beszélgetéseink során önkéntelenül is
ezeket az élményeinket idéztük fel újból és újból... Ennek a csoportnak az élete 1963-ig tartott..."
Ebben a néhány képben is érzékelhetjük a közösségi élet 1950-es évek idejére jellemző
apokaliptikus méretű tudathasadásos állapotának felvillanásait: az önrendelkezési jogtól
megfosztott, gazdaságilag is megnyomorított (büntetőtáborok, padláslesöprések stb.) paraszti
társadalom érzelmi ragaszkodása az ezer éve várt és megígért, 1945 után valóságos lehetőségként (földosztás) felcsillanó jogaihoz. A felszabadulás felcsigázott vágya, érzelmi kiteljesedésének lendülete önállósulva (alapjaitól megfosztva) viszi tovább ezt a zavartsággal vegyült harsogó örömet. Az 1950-es évek első évei tragédiájának mélysége éppen ebből a kettősségből ragadható meg. A gazdasági és politikai kiszolgáltatottságnál a tragédiának mélyebb rétegeibe
világítunk így bele... Ez teszi érthetőbbé a deszki szerb népi együttes emberi-érzelmi-közösségi
megtartó erejének 1963-as megszűnéséig terjedő fontosságát is.
Az 1972-ben (illetve 1970-ben már a parókián) megalakuló együttes újabb, másféle igények alapján jön létre, és kiteljesedése is másféle funkciót szolgál. Az ú j csoport megalapítója, Sévity Máró, ezt így mondja el: „... az itt élő nemzetiségi szülők, akik tudták, hogy én a
régi tánccsoportban táncoltam, megkértek, hogy a gyermekeiket, akik ekkor 14—18 éves korosztályúak voltak, a szerb bálok miatt — ami évente 2-3 alkalommal szokott lenni —'tanítsam
meg azokra a táncokra, amelyeket a mi szüleink is tudtak.
A parókián kaptunk egy helyiséget, ami ott állt üresen, és hetente egyszer vagy kétszer
két-három órára jöttünk össze. Két évig foglalkoztam én ezekkel a fiatalokkal..."
Ekkor (1972-ben) veszi át a csoportot a főiskolát befejező, tanítani hazajövő fiatal szerb
tanár, Gyorgyev Milovoj. Ő ismeri mind a helyi táncokat, mind az akkor fellendülőben levő
néptáncmozgalom (Kricskovics szerb táncai és gyűjtései) eredményeit.
A csoport tehát a szülők, a közösség igényeiből születik a parókián. Az a funkció hárul
rá, hogy a hagyományt, a hagyományos néptáncot megtanítsa a fiatal generációnak, mivel a
közösségnek a maga hagyományos alkalmai és keretei között erre már nincs kellő ereje és lehetősége, de még igény van rá, hogy a táncalkalmakon át is kapcsolatot találjanak a fiatalok is
a szerb közösséggel. Az 1970-es évek első éveitől erre az együttesre épül aztán a nemzetiségi
öntudat most már urbanizált-civilizatorikus viszonyok között és hatására, a korábbi évek gazdasági fellendülésének biztonságára is támaszkodó újjászerveződése. A csoportot ez a „korszellem" és létrejöttét szolgáló, létét megalapozó belső közösségi igény kettős ereje teszi aztán
országosan sikeressé és híressé a következő években. A korábbi (1948-ban alakult) nagy csoport egyes idősebb tagjai Rusz Márk főorvos vezetésével szintén összejönnek még néha, külön
tamburazenekart alapítva, de a főszerep a fiaikból alakult fiatal tánccsoporté és a zenekaré.
Az előadás fő műsoraiban csak ők lépnek fel, az idősebbek csak az előadást követő közös tánc
(néptáncra épülő bál) alkalmaival, vagy annak szüneteiben „mutatkoznak be". Ez a mozzanat
a csoport jelentős sikerei ellenére (részben annak következményeként is) a közösség egészétől
való elszakadásra, annak elkülönülő reprezentatív jellegére és elkülönülő ifjúsági kulturális
funkcióira is utal. Az elkülönülő ifjúsági funckió gyengülésével pedig az 1970-es évek végén
és az 1980-as évek elején a csoport egy időre szétesik. Majd iskolás gyerekekből szerveződik
újjá, tehát a közösségi értékek reprezentációs felmutatása közéjük szorul vissza, illetve rájuk
hárul. Az utóbbi években tovább oldódik elkülönülő nemzetiségi jellege is, most már nemcsak
56

azzal, hogy tagjai között jelentős a magyar származású gyerekek és fiatalok aránya, hanem
azért is, mert fellépésein részt vesz a magyar lakosság is ugyanúgy, mint a nemzetiségi. Ez egyre inkább erősíti azt az igényt is, hogy a csoport műsora is kiteljesedjen az elérhető helyi, illetve környékbeli magyar népzene, népdal és néptánc anyaggal.
III.
Elméleti fejtegetések helyett egy önmagáért beszélő konkrét példán szeretném érzékeltetni, hogy Deszken a 6—8 százaléknyi szerb kisebbség kulturális aktivitása hogyan keltette fel a
többségi magyarság aktivitási vágyát, s mindez a közművelődésnek az 1950-es években kialakult centralisztikus állami jellege miatt milyen ellentmondásokat rejt magában.
A szerb néptánccsoport vezetője, aki felmérésünk idején egyben a helyi kultúrház igazgatója is volt, beszélgetésünk során így mondja el a történetet: „... Valamikor, tizen-valahány
évvel ezelőtt volt egy irányzat, hogy a magyar tánccsoportokat fejleszteni kell, minél többet
kell létrehozni, akkor akartak egy magyar tánccsoportot alakítani a faluban, de nem sikerült.
És azóta a faluban semmi, de semmi magyar népi kultúra nem volt. Ahogy megalakult a szerb
néptánccsoport és a mi tamburazenekarunk, rá egy évre itt sorozatosan egymás után jöttek a
szereplések. És sorozatosan jöttek a sikerek, és előbújt egy irigység a faluban, aminek én
nagyon örültem. Hogy ezek a szerbek mit csinálnak, hogy ezeknek a szerbeknek lehet, és ez a
mi hazánk, és nekünk is lehet. És megszerveztek sutyiban egy magyar citerazenekart. A tszelnökhelyettesnek volt egy nem lakott háza, és én úgy tudtam meg, másoktól tudtam meg,
hogy ezek ott találkoznak és zenélnek. És hogy a tsz-ben az asztalosokkal csináltattak egy
nagy kecskelábú asztalt, mert azon jó citerázni, és az asszonyok meg a feleségeik úgy járnak
oda hallgatózni, és amikor összejönnek, egy liter bort, vagy kettőt megisznak este, tehát egykét kis pohárkával egész este, szóval nem azért mennek oda, hogy ott igyanak, hanem hogy citerázzanak. Aztán amikor én ezt megtudtam, mondom a tanácselnöknek. Van itt még valami
más is, ami még nem került a kultúrotthoni fedél alá, hát próbáljuk meg valahogy oda bevinni. És egészen fokozatosan, szépen, simán, minden különösebb rábeszélés nélkül meggyőzni,
mert ők viszolyogtak attól, hogy állami intézmény, meg hogy ide be kell jönni, mit tudom én,
hogy kultúrotthon — parasztemberek kultúrházba — hát hogy néz az ki. Elmentem a próbájukra, meghallgattam őket, hát ők szerették volna, ha minden próbájukra eljárok, hallgatom
őket, tanácsokat adok nekik. Hiába magyaráztam nekik, hogy én nem értek ehhez... Keresek
majd egy olyan szakembert, aki tud nekik segíteni. De ahhoz valami más keretet kell adni. Én
nem biztosíthatok nekik szakembert, hanem jöjjenek ide be, ahol világítás meg fűtés van, télen nem kell nekik fűteni, és ezzel sikerült valahogy átcsalni őket, átjöttek, lett egy citerazenekarunk. A zenekar hatására megalakult egy asszonykórus. És most van asszonykórusunk is,
meg citerazenekarunk is, meg van a szerb néptánccsoport. És az asszonykórus meg a citerazenekar is országos minősítéssel rendelkezik. De a nemzetiségi kultúra, eredményes kultúraápolásának hatására jött létre..." (Beszélgetésünk óta eltelt idő alatti „sikeres" vajúdás után
mind a citerazenekar, mind az asszonykórus lényegében megszűnt!)
Amíg egy közösség csak akkor számíthat társadalmi elismerésre és létének tudomásul vevésére, ha állami intézmény keretei közé vonják, a kultúrigazgató valóban nem tehet mást.
A szituáció tragikomikus: egy citerazenekar, melynek helyet ad a tsz, beszerzi a hangszereket,
asztalt csinálnak nekik munkatársaik, összejönnek egy pohár bor mellett feleségeikkel, családjukkal együtt, zenélnek, társaságot alkotnak, szórakoznak. Önmaguk létéért maguk vállalják felelősségüket. A legjobb úton vannak, hogy emberi közösséggé, társasággá váljanak. Erre felfedezik őket, citerazenekart csinálnak belőlük és asszonykórust, ahol most már rendületlenül gyakorolniuk kell, hogy versenyképesek legyenek, minősülhessenek. A kultúrigazgató a
lehető legjobb módon járt el. De miért csak ezeken a kereteken belül lehet szakmai segítséget
nyújtani és társadalmi elismerést biztosítani?
A nemzetiségi együttes mögött sokkal inkább ott áll a nemzetiségi közösség inspiráló
57

ereje, önmaguk létének bizonyságát szokásaik, kultúrájuk megőrzésében s ehhez kapcsolódóan a nemzetiségi együttes fenntartásában is látják. Ez a közősségi tudat áttöri az állami intézményi kereteket. Nem hagyják magukat véglegesen „államosítani", hanem jobb esetben,
mind Deszken is, közösségi erejüknél fogva kisajátítják az állami kereteket, saját csoportjukat időről időre „visszaveszik", visszakapcsolják önmagukhoz, közösségi életük különböző
alkalmai által.
A magyar csoport mögött ez a kisebbségi helyzetből adódó többleterő nincs meg. A kultúrigazgató minden jószándéka ellenére megoldhatatlan problémával kerül szembe. Amikor
intézkedik, elkerülhetetlenül hivatalnokként kell eljárnia. Azzal, hogy a közösséget állami intézményi keretek közé emeli, gyökereiben gyengíti meg azt, amit valójában meg akar erősiteni.
Közművelődésünknek ez a centralizált, az 1950-es években kialakult (és nem közösségi)
felépítésű szerkezete természetesen torzítja a nemzetiségi kulturális életet is: a népi kultúra
óriási szerephez jutott az 1960-as évek végétől és az 1970-es évek elejétől a nemzetiségi öntudat
kifejeződésében is. De az 1970-es évek végétől, az 1980-as évek elejétől egyre inkább formálissá, disszé, merő reprezentatív jellegűvé válik a nemzetiségi együttesek munkája is. Elvész a helyi közösség életéhez való szerves kapcsolódás. A népi kultúra felszínre hozása sem kapcsolódott itt össze kellő erővel a közösségi, érdekvédelmet szolgáló fórumok, nyilvánosságok sokszínű életével, mivel ezek a fórumok is eléggé formálisan működnek. A társadalmi demokrácia kibontakozásával a közművelődési struktúrának is demokratizálódnia kell.

KOZMA MIHÁLY

Román nemzetiség magyar környezetben
NYELVI ÉS KULTURÁLIS VÁLTOZÁSOK MÉHKERÉKEN

Hazánk mintegy 20 ezres lélekszámú románságát nem csupán látványos kisebbségi aránya avatja nemzetiséggé, hanem elsősorban az a tény, hogy évszázadok óta a magyar államon
belül él, és miközben folyamatosan őrzi identitását, sokrétűen összefonódik a nemzeti többséget alkotó magyarsággal.
Ez a közösség zömmel a Debrecen és Szeged vonala közötti magyar—román határszakasz
mentén található néhány község, valamint Gyula város lakosságának egy részéből tevődik
össze. Jelenlétét a három Körös vidékén már a XIII. századtól dokumentáltnak tekinthetjük.
Kezdetben a folyók felsőbb táján történik említés románokról; például a Fekete-Körös men-.
tiekről először 1294-ben, Belényes környékén, a váradi püspökség birtokterületén. A későbbi
időkben sokan közülük egyre inkább az Alföld felé keresték a jobb megélhetés lehetőségeit,
így kerültek románok a XVIII. században azokra a településekre is, ahol ma hazánknak ezt a
kisszámú nemzetiségét találjuk.
A román lakosságot nagyobb arányban befogadó községek: Kétegyháza, Méhkerék, Bedő, Körösszegapáti, Battonya, Magyarcsanád. A román ajkúak többnyire mindig magyarokkal vagy más nemzetiségűekkel együtt éltek. Az egyetlen kivétel Méhkerék, amely az 1750-es
58

évek után egységesen román település lett, és ezt a jellegét, 2600 lakosból 96 százalékos arányban, mindmáig megőrizte.
Napjaink nagymérvű gazdasági-társadalmi mozgásai a nemzetiségi létre is erős hatással
vannak. Ez alól — a szép statisztikai kép ellenére — Méhkerék sem kivétel; legföljebb tanulságosabb példa a többinél, mivel benne egyértelműbben kimutatható, hogy egy eredetileg homogén nemzetiségi közösség milyen etnikai változásokat élt és él át a történelem során.
A korábbi Magyarország kereteit is figyelembe véve tehát azt mondhatjuk, hogy a hazánkban élő románok már történelememlékezet óta nemzetiségi állapotban élnek a magyarságon belül. A magyar környezettel való hosszas összefonódás következtében sajátos tudatinyelvi-kulturális arculatuk alakult ki, ami megkülönbözteti őket az etnikai típuson belüli többi romántól, és ugyanakkor rokonítja őket a magyar néppel.
A nemzetiségi létnek.ez a sajátos összetettsége nyilvánvalóan tükröződik a hazai román
emberek tudatában. Magyar honfitársaik előtt románnak vallják magukat, és ilyenkor ösztönösen származásukra, nyelvükre, kultúrájukra (elsősorban mindennapi szokásaikra) gondolnak. Vegyes házasság esetén például szükségesnek érzik felhívni a leendő magyar rokonság figyelmét: „Kérem, mi románok vagyunk, és itthon románul is szoktunk beszélni, meg más szokásaink vannak...". Viszont ugyanilyen magától értetődő dolognak érzik magyar állampolgárságukat, ehhez a hazához és nemzeti közösséghez való tartozásukat. Romániai látogatásaik alkalmával „magyarországi románként", más országokban egyszerűen „magyarként"
(lényegében „magyarországi" értelemben) azonosítják magukat. Hazafias előjelű lelkesedésük, büszkeségük ugyanazokból a tényekből táplálkozik, mint bármelyik magyar emberé. Ha
;
fellapozzuk a méhkeréki Patkás Tivadar 1934-ből fennmaradt falumonográfiáját, megtudjuk,
hogy 1848—49-ben Isaiu Flore és több társa a honvédseregben harcoltak „pentru indenpendenta Patriei noastre iubite" (szeretett Hazánk függetlenségéért); az ugyancsak méhkeréki illetőségű Gurzó Tivadar román táncház-engedély ügyében 1940-ben írott beadványában büszkén hozza fel érvként: „Nemzeti szempontból Méhkerék község lakosságára legkevésbé lehet
ráfogni a hazafiatlanságot, nem tagadjuk, hogy román ajkúak vagyunk, de hogy nem jó magyar hazafiak, az ellen tiltakozunk. Méltóságos Alispán Úrra bizzuk méltóztassék elbírálni
megállta a helyét Méhkerék lakossága akkor amikor e kis községnek [az első] világháborúban
86 hősi halottja lett, ma is tudatában vagyunk annak, hogy sorsunk a magyarság sorsával egy,
s magyar Hazánkért ma is bármely pillanatban készek vagyunk életünket áldozni."
A hazai románság tudatának mintegy harmadik dimenziója a román nemzet iránt táplált
kitüntető érzelmi viszony, amelyet a legpontosabban „az etnikai rokonságon alapuló szimpátiaként" jellemezhetünk.
Ez a kis nemzetiség döntően szegényparaszti minőségben élte át a történelmet, említésre
méltó értelmiségi erőt nem termelhetett ki magából, csupán egy-két pap vagy tanító képviselte
körében még a közelmúltban is az iskolázott műveltséget. Ezért nyelvének, tárgyi és szellemi
kultúrájának rá jellemző része népi jellegű, a régi paraszti életmódra és falusi viszonyokra szabott. Típusa szerint a Romániában szélesebb területet átfogó „Körös vidéki nyelvi és kulturális dialektusba" sorolhatjuk, ennek magyarországi nyúlványaként foghatjuk fel.
Nyelvi és kulturális tekintetben a magyar környezettől átvett elemek sokasága mutatja a
több évszázados nemzetiségi állapot következményeit.
A tudati vonatkozásban tapasztalt román—magyar összefonódáshoz hasonlóan a nyelvi
és kulturális keveredés is természetes vonása a hazai románoknak. Ugyanis azáltal, hogy a saját hagyományos közösségükön túlnövő gazdasági-társadalmi tevékenységet is folytatnak (s
ez elkerülhetetlen), akarva-akaratlanul elsajátítják az ú j tevékenységhez kapcsolódó magyar
műveltséget. Az eredményt egyrészt a nyelvükbe, kultúrájukba beépült magyar elemek mutatják, másrészt pedig az a körülmény, hogy alkalmanként nyelvileg és kulturálisan teljes egészében magyarként képesek viselkedni.
Az utóbbi évtizedekben alapvető változások történtek a román nemzetiség nyelvi és kulturális állapotában. Mivel a korábban zárt jellegű falusi és etnikai közösségek megnyíltak a vi59

lág felé, s a román lakosság is sokrétűbb életviszonyok közé került, a magyar nyelv és kultúra
elsajátítására nagyobb szükség lett és több alkalom adódik. A változás jelentősége nem annyira az átvett elemek számbeli növekedésében van, hanem abban, hogy a magyar etnikai jegyek
(különösen a nyelv) szerint már nem csak alkalmilag él a hazai román ember, hanem az élethelyzetektől függően rendszeresen váltogatja őket a saját román jegyeivel. A román—magyar
nyelvi és kulturális kettősség általánossá vált. Arányai Méhkeréken közelitik meg a legjobban
az egyensúlyt, itt legalább a családban és a közösségi élet legköznapibb részében még élénkek
a román vonások. A román nemzetiség egészének nyelvi és kulturális helyzetét — tendenciáját
tekintve még Méhkerékét is — azonban az olyan önkritikus panaszok tükrözik, mint „bizony,
egyre kevesebbet beszélünk románul", „a magyarok (értsd: a magyarosodás) felé haladunk
mi most már mindnyájan", amelyek arra utalnak, hogy a nemzetiségi magatartás ú j jelenségeiben az emberek már az asszimilálódás jeleit látják. Valóban, könnyű megfigyelni, hogy a
hazai román hagyományok elvesztették korábbi pozícióikat, egyre nehezebben tartják magukat a környező magyar világ szívóhatásában, sőt, több község románjainál ők lettek az alkalmi nyelvi és kulturális elemek, s a magyar típusúak dominálnak.
Bár a román nemzetiségűek többsége az asszimiláció minden megnyilvánulását természetesnek, a dolgok rendjének fogja fel, elgondolkodtató, hogy milyen mély ellentmondás van a
nemzetiségi megmaradási készség csökkenése, illetve az állam pozitív nemzetiségi politikája, s
a nemzetiségi intézmények nyelv- és kultúrafejlesztő törekvései között. Az a tény, hogy hazánk történetében először nyilvánul meg az objektív szükségleteknek megfelelő gondoskodás
a nemzetiségek iránt, még inkább izgalmassá teszi a kérdést: miért nincsenek összhangban a
hagyományápolás mai lehetőségei és az etnikai megmaradás arányai, a nemzetiségi változások
miért nem hatnak egyértelműen a megmaradás irányába?
A jelen dolgozatban erre keressük a választ.
*

Ha visszatekintünk azokra a tényezőkre, amelyek hatására a méhkerékiek és más román
nemzetiségűek a történelem során mindvégig megőrizhették románságukat a magyar hazábán,
mindenekelőtt igazolva látjuk Deme László neves nyelvészünk egyik gondolatát:
a nemzetiségekre nézve, sajátos kultúrájuk ápolása a hagyományos paraszti műveltség és szokásrendszer továbbéltetését jelenti; ami őriz, de nem lendit előre...". Méhkeréken is csak addig
töltötte be szinte teljes mértékben az emberek életét a román tájnyelv és népi kultúra, amig a
régi típusú paraszti életforma fennmaradt.
A hagyományos életmód a magyar paraszti világban is együtt járt a falvak nagyfokú zártságával. Az etnikai és vallási sajátosság miatt Méhkerék még inkább elkülönült, legalábbis a
magyar környezettől. A férfiak kötelező katonai szolgálatát kivéve, minden falun kivüli tevékenységükben (például az uradalmi napszámos munkákon) külön csoportot alkottak a méhkerékiek, magyarokkal nem keveredtek, ott is románul beszéltek, saját szokásaik szerint viselkedtek. Nyitott maradt azonban Méhkerék a Nagyszalontán túli román falvak felé, ahonnan
közvetlenül származott a község lakossága, s ahol a rokonság maradt; gyakran onnan házasodtak, vagy hozták papjaikat, tanítóikat.
Végül is a zártság és a nyitottság egyaránt román etnikai megőrzésükben segítette a méhkerékieket.
Trianon után, az új határvonal miatt, Méhkerék teljesen elszakadt attól az etnikai hátországtól, amit számára a Körös menti románság jelentett. Magyar falvakkal (Kötegyán, Sarkad, Sarkadkeresztúr...) körülvéve, még zártabb világgá vált. Erre utalnak az akkoriban kialakuló házasodási szokások, amelyek miatt még ma is el lehet mondani Méhkeréken: „itt
majdnem mindenki mindenkivel rokonságban van". A magyarsággal szemben ezután már
nem csak a természetes elkülönülési ösztön, hanem a hivatalosan is szított és gyakran tapasztalt románellenesség miatt is tartózkodóbbak lettek. Nyoma sem maradt már azoknak a ré60

gebbi időknek, amikor a jó vásár után magyar város magyar kocsmájában kedvenc román nótájukat húzathatták és énekelhették a környezet teljes toleranciája mellett... Rendre el kellett
viselniük (például a legények katonai sorozásán) az olyan megnyilvánulásokat, amelyek a lenézettség és a nemzetből való kirekesztettség érzését keltették bennük. Az akció-reakció elve
alapján a környezet ellenséges viszonyulása is inkább erősítette identitásuk továbbélését, a saját nyelv és kultúra iránti ragaszkodásukat.
A felszabadulás utáni időszak kettős irányú változást hozott.
Az egyik, hogy az alkotmányosan garantált politikai egyenlőség birtokában a méhkeréki
románság is élénkebben bekapcsolódott az ország gazdasági-társadalmi vérkeringésébe. Az
otthoni kevéske föld művelése mellett rendszeresen és sokfelé vállalt szezonmunkákat mezőgazdasági üzemekben, gyárakban. Mégpedig a magyarsággal együtt, és nem egymás mellett
dolgozva. A magyar világ felé tartó mozgás különösen a férfiak esetében hozta meg a mind
teljesebb társadalmi integrálódás lehetőségét, többen például vezető állást is betölthettek magyar munkahelyeken, ami a korábbi időkben elképzelhetetlen volt. A társadalomhoz való viszony aktivizálódásának jeleként említhető többek között a lelkes politikai tevékenység, amit
Méhkerék román lakossága először ízlelhetett meg történelme során. A nagyobb arányú társadalmi mozgások etnikai jellegű következményeit akár a politikai élet konkrét példája is illusztrálhatja: mivel a politizálás teljesen új jelenség volt a méhkerékiek életében, ezt csak magyarul
tudták művelni, jelszavaik, mozgalmi dalaik kizárólag magyar nyelvűek voltak, gyűléseik legfeljebb kétnyelvűek. Ugyanígy más vonatkozásban is bebizonyosodott, hogy az új típusú tevékenységek kifejezésére a helyi román népies nyelv és kultúra nemigen képes, és így ezek során
a magyar környezetből elsajátított ismeretek alkalmazására lett szükség. Egyre több élethelyzet követelte meg a magyar beszédet, a hagyományos román szokások mellőzését.
A változás másik iránya: minőségi fejlődés indult meg a nemzetiségi nyelv és kultúra terén azáltal, hogy az anyanyelvű iskolai oktatás és a közművelődés tudatosan az igényesebb román műveltséget (például az irodalmi nyelvet) terjesztette. Az 1946-ban minden hazai román
tanuló számára létrehozott gyulai általános iskola (majd az 1949-ben megnyilt román gimnázium) legtöbb tanulója Méhkerékről származott, 1947-ben pedig a községben is beindult az
anyanyelvű oktatás. Az új minőségű román nyelvi és kulturális hatások azonban természetszerűleg csak az iskolás generációkat érinthették számottevően. Tömeges arányokban a helyi román identitást továbbra is a népi nyelv és kultúra jelentette.
A nemzetiségi megmaradás — sőt: a megerősödés — szempontjából az ötvenes évek időszaka volt a legbiztatóbb. Mivel a mindennapokat meghatározó gazdasági tevékenység, a
földművelés, még lényegében a hagyományos paraszti világ keretein belül tartotta az embereket, az eredeti etnikai bázis — a helyi tájnyelv és szokásrendszer — viszonylagos épségben és
élénkségben megmaradt. A hatvanas évekig például a legarchaikusabb táncok és dalok betanításával sem kellett a kultúregyüttesnek foglalkoznia, mivel azok még rendszeres forgalomban
voltak a faluban. Ugyanilyen élénk volt az ötvenes években a népi gyógyászat és sok más hagyomány is. Az iskolai oktatás és a nemzetiségi sajtó révén biztosítottnak látszott a magasabb
szintű anyanyelvű műveltség megszerzése és ezáltal a román etnikai vonások erősítése. A hazai
'román iskolarendszer Méhkerék számára is kinevelt egy tanitói-tanári (mondhatnánk: értelmiségi) réteget, amelytől szintén remélni lehetett, hogy igényesebb szintre és ezért perspektivikusabb irányba terelheti a helyiek román tudatát, nyelvét, kultúráját. A nemzetiségi intézmények (a gyulai központi iskola, a Magyarországi Románok Demokratikus Szövetsége...) működése nyomán kialakult az összes hazai románnal való etnikai összetartozás tudata. Sokféle
rendezvényen mutathatták meg a méhkerékiek ország-világ és saját maguk előtt hagyományos
kultúrájuk értékeit. Az alkotmány szerint saját közösségükön kívül is korlátlanul élhettek
anyanyelvükkel, kultúrájukkal. Vagyis minden feltétel biztosítottnak látszott ahhoz, hogy az
élet teljes vertikumában megőrizhessék román sajátosságaikat.
Hamarosan megmutatkozott azonban, hogy a lehetőségek és az eszmeileg elvárható gyakorlati megvalósulás közé egy sor praktikus emberi érdek ékelődik, és ezeknek megfelelően
61

még az anyanyelven iskolázott fiatalok ösztönös igényei is inkább a magyar műveltséggel való
azonosulásra irányulnak, mint a könyvből és tudatos tanulással elsajátítható román irodalmi
nyelv és írott kultúra asszimilálására és alkalmazására — amelyre pedig a további etnikai megmaradáshoz egyre inkább szükség lenne. A gyakorlat követelményéhez való kényszerű igazodásnak foghatjuk fel például azt, hogy 1959-ben az iskolai tanítás román egynyelvűségét megszüntették, és a reál tárgyak esetében a magyar lett a tanítási nyelv, mivel a román tanulók
könnyebben birkóznak meg a magyar szakterminológiával...
Az objektív nemzetiségi érdekek és a praktikum közötti eltérés még látványosabban megnyilvánul napjainkban, vagyis — Méhkerék esetében — a hatvanas évekkel kezdődő időszakban. Minden ekkor kezdődő változás a község gazdasági-társadalmi helyzetének robbanásszerű és mélyreható átalakulására vezethető vissza. Méhkerék lakossága rövid idő alatt áttér a hagyományos földművelésről az intenzív, többnyire fűtött fóliás zöldségtermesztésre, amelynek
termékeit Budapesten és más távoli városokban saját maga értékesíti. Emellett sok családban
a férfiak gyári munkahelyekre is járnak dolgozni Sarkadra, Gyulára, Békéscsabára. Az ú j és
jól jövedelmező tevékenység megszabadítja a méhkerékieket a korábbi végtelen szegénységtől,
sőt, eljuttatja őket egy olyan anyagi állapotba, amit önmaguk szívesen jellemeznek azzal a kegyes túlzással is, hogy „nincs még egy ilyen gazdag falu az országban".
A jobb életszínvonal és az új életmód etnikai vonatkozásban is sokféleképpen tükröződik
a méhkerékiek tudatában, magatartásában. Mindenekelőtt megfigyelhető, hogy a mai hely-,
zetben már nem csupán integrálódni képesek a magyar társadalomba, hanem könnyen beolvadni is. Merőben új jelenség Méhkeréken a román—magyar házasságok sorozata, és különösen az ezt kísérő szülői beletörődés. A magyarázatot maguk a falubeliek abban látják, hogy
„ma már a magyar nem nézheti le a méhkerékit a szegénysége miatt, és a méhkeréki is egyenrangúnak tarthatja magát bármelyik magyarral". A vegyes házasság további sorsát illetően,
például a gyermekek román nevelésével kapcsolatban sem lépnek fel a szülők határozott kérésekkel. Ami mindenképpen arra utal, hogy az etnikai szempontok az egzisztenciális és általános emberi szempontok mögött kullognak. Természetesen a vegyes házasságok létrejöttében
fontos szerepet játszik a megnövekedett társadalmi mozgás, amely lehetővé teszi a méhkeréki
románok számára a közelebbi kapcsolatot a magyar környezettel.
Az anyagi gyarapodás és az állandó elfoglaltságot jelentő fóliázás mellett megváltozik a
hagyományos kultúrához való viszony is: a Méhkerék román etnikai képéhez hozzátartozó
szokásrendszer számos elemét mint a régi szegénység jelét, vagy időigényes foglalatosságot elhagyják az emberek. Helyükbe városiasabb igények alapján elfogadott civilizációs, kulturális
formák lépnek. így szűnik meg már a hatvanas évektől a táncház és lesz belőle bál vagy diszkó, és így válnak például az országos hírnevet szerzett méhkeréki táncok szinte kizárólag színpadi produkciókká.
A legfőbb, s ma már szinte egyedüli román etnikai jegye a méhkerékieknek, a helyi tájnyelv, még aktívan működik nem csak a szűkebb családi életben, hanem — s ez a legfontosabb feltétele a megmaradásának — a község keretein belül is. Méhkeréken ma is ezen a nyelven tanulnak meg beszélni a gyerekek, tehát még átöröklődik egyik generációról a másikra.
A hazai románságon belül ez Méhkerék egyik pozitív sajátossága: a legtöbb románlakta helyen megszakad napjainkban a nyelvi öröklődés fonala, s a nyelvtanítás az iskolai oktatás feladatává válik. A román tájnyelvnek ez az előkelő szerepe Méhkeréken elsősorban a nőknek
köszönhető, akik az otthoni munkák zömét végzik, ritkábban és felületesebben kerülnek kapcsolatba a magyar környezettel, sokuknak a magyar beszédkészsége sem olyan fejlett, hogy
szívesen vállalkozna folyamatos magyar beszédre, azaz náluk a román nyelvhasználatnak alig
van magyar konkurrenciája. Annál inkább a férfiaknál! Ők munkahelyi, beszerzési, értékesítési vagy hivatalos ügyintézési okokból igen gyakran tartózkodnak huzamosabb ideig is a magyarok között, a nyelvet folyékonyan beszélik. Ezért hajlamosabbak arra, hogy az otthoni
környezetben is csak bizonyos témákra korlátozva használják anyanyelvüket, és ösztönösen
áttérjenek a magyar beszédre. Az átváltás alapvető oka a román tájnyelv gyengesége a mai
62

szerteágazóbb és igényesebb kommunikációs szükségletekhez képest, ami (eddig is láthattuk)
abból adódik, hogy eredetileg a régi típusú népi életviszonyok kifejezésére keletkezett, s ha
túlságosan sok magyar elemmel egészítik ki beszéd közben, akkor egy bizonyos ponton túl a
beszélők is komikusnak és nehézkesnek érzik, s így inkább az egészet felcserélik a magyar
nyelvvel. Ilyen jellegű nehézségek miatt a román nyelv alkalmazási köre nem terjed ki Méhkerékenpéldául a termelőszövetkezeti vagy falugyűlésekre, a házasságkötés állami szertartására,
a hivatalos tájékoztatásokra, értekezletekre, szakmai beszélgetésekre, meghívókra... és soksok beszédhelyzetre. Mivel pedig a korszerűbb beszédtémák és -helyzetek szükségszerűen növekednek a méhkerékiek életében is, a nyelvhasználati szokások itt vázolt tendenciája nem a
román anyanyelvnek kedvez, és ezért az etnikai megmaradás ellen hat.
Nyilvánvaló, hogy a tájnyelv továbbélése, ösztönös természeténél fogva azon múlik Méhkeréken is, hogy meddig maradnak fenn azok a gazdasági-társadalmi viszonyok, amelyek között még alkalmas beszédeszköznek érzik az emberek. Közvetlenül rá irányuló tudatos beavatkozásra nincs mód, hiszen iskolában nem tanítható, az egyének kommunikációs érdekei ellenére hiábavaló dolog lenne ajánlani vagy elvárni a használatát. A nemzetiségek nyelvi támogatásának mindenkori egyetlen útja: a gazdagabb kifejezési lehetőségeket és nagyobb perspektívát biztosító irodalmi nyelv terjesztése. Ezt tekinti fő feladatának a nemzetiségi oktatás és
egyéb művelődési tevékenység immár közel négy évtizede. Az erre irányuló törekvéseknek bizonyítható eredményei vannak: akik az anyanyelvű oktatásban részesültek (a fiatalabb korosztálybeliek) igényesebb román nyelvismeretekkel is rendelkeznek, mint a saját tájnyelvi változatuk ; nem kevesen oktatás-, illetve publikációképesek román irodalmi nyelven. Ennek ellenére a fentebb említett „egyre kevesebbet beszélünk románul" tartalmú önkritikus panasz valós, mivel a román nemzetiségi helyzetnek azt a keserű igazságát tárja fel,, hogy csak a nyelvi
szint, a nyelvismeret minősége emelkedett, de az alkalmazás, a beszéd gyakorisága (amitől egy
anyanyelv igazán életben tartható) tulajdonképpen csökkent az utóbbi évtizedekben. Azaz: a
táj nyelvnek a fentebb vázolt körülmények miatti pozícióvesztését nem sikerült ellensúlyozni
az irodalmi nyelv oktatásával. Ha nem így történt volna, akkor most nem lenne olyan szembeszökő az etnikai sorvadás, az asszimiláció a hazai románság körében.
Miért nem képes az irodalmi nyelv a román tájnyelvű közösségekben legalább kiegészítő
kommunikációs eszközzé válni? A szövevényes ok-okozati összefüggésből itt csupán néhány
elem felsorolására van mód:
— A tájnyelv és az irodalmi nyelv közötti különbségek olyan mérvűek, hogy az utóbbit
nem érzi „anyanyelvének" például a méhkeréki román;
— az irodalmi nyelv elsajátítása hosszas nyelvtanulási erőfeszítések árán lehetséges;
— a praktikum, ritka kivételektől eltekintve, nem motiválja sem elsajátítását, sem alkalmazását, mivel a hazai románok nyelvszociológiai hagyományai szerint „illetlen" dolog akár
csak irodalmi nyelvi elemek alkalmazása is a mindennapi beszédben; ezért a már elsajátított
irodalmi nyelvi ismeretek mindig kívül maradnak a méhkerékiek egymás közti beszélgetéséből, s általában passzív ismeretek lesznek belőlük;
— a nemzetiségi oktatás a román nyelvi képzést kezdettől fogva klasszikus anyanyelvi körülményekre tervezte, és ennek megfelelően több ismeretet nyújt a nyelvről mint a nyelvből; a
tanulók csak esetlegesen juthatnak a gyakorlati szókincs birtokába, és semmiképpen sem elegendő mértékben ahhoz, hogy folyamatosan beszélni tudjanak a művelt társalgási stílusban,
és ezzel esetleg irodalmi nyelven segíthessenek magukon ott, ahol a tájnyelv alapján nem boldogulnak románul;
— mivel erőfeszítéseket követel az egyéntől, az irodalmi nyelv teljesebb elsajátítása és aktív alkalmazása magas fokú nemzetiségi tudatot is feltételez; a valóban nemzetiségi és sajátos
tudat formálásában azonban talán még az alapfogalmak tisztázásáig sem jutott el az intézményes nemzetiségi élet...
Nem kétséges, hogy egy nemzetiség végleges megmaradását — különösen ilyen apró közösségek esetében — estik valamiféle lombikhelyzet kialakításával garantálhatná bármelyik
63

állam. Kizárólag így lenne elképzelhető a nemzetiségi közösség megtartása és ugyanakkor
megvédése a külső, más minőségű hatásoktól. Valóságos helyzetekben azonban — mivelhogy
csak ilyenek léteznek — a nemzetiségnek saját magának kell kialakítania azokat a nyelvi és
kulturális erőket, amelyek egyensúlyban tudják tartani a társadalomba való sokoldalú integrálódást és a saját etnikai identitás megőrzését. Egy olyan kis népcsoport, mint a magyarországi román nemzetiség, amely magasabb szintű nyelvi és kulturális hagyományok nélkül érkezett a jelenbe, mint láttuk, csupán törekedni tud az egyensúly megteremtésére. Ezt bizonyítja Méhkerék példája is.

SOMOGYI JÓZSEF: SZÁNTÓ KOVÁCS JÁNOS (RÉSZLET)

64

FÖGLEIN GIZELLA

A Magyar Nemzeti Függetlenségi Front
megalakulása és programja
i.
1944 nyarán új szakasz kezdődött a második világháború menetében, a hitleri Németország és szövetségesei teljes szétzúzásának az időszaka. E harcok során a szovjet hadsereg II.,
III. és IV. Ukrán Frontjának egységei megkezdték hazánk felszabadítását. A II. Ukrán Front
csapatai R. J. Malinovszkij marsall vezetésével az ország keleti felének központi helyeit szabadították fel, a IV. Ukrán Front alakulatai I. J. Petrov hadseregtábornok irányításával Sátoraljaújhelyét és környékét. A III. Ukrán Front csapatai pedig F. J. Tolbuhin marsall parancsnoksága alatt délkelet felől kezdték meg a Dunántúl elfoglalását. A II. Ukrán Front alakulatai
1944. szeptember 23-án Battonyánál lépték át a mai Magyarország délkeleti határát. Az első
település, Csanádpalota község szeptember 24-én, az első város, Makó pedig szeptember 26án szabadult fel. A II. Ukrán Front csapatai az Alföld délkeleti részén október 6-ig több mint
háromszáz helységet szabadítottak fel. Október 11-én elérték és felszabadították Szegedet.
Október 19-én a szovjet csapatok több napig tartó páncélos csata során Debrecent is elfoglalták. A hónap végére a Vörös Hadsereg alakulatai teljes hosszúságában elérték a Tisza magyarországi vonalát. Ezzel felszabadult a nagy plebejus-agrárforradalmi hagyományokkal rendelkező Tiszántúl, s azon belül is a Viharsarok, valamint a függetlenségi hagyományait őrző Debrecen és környéke. Ezután a szovjet hadsereg fő erői Budapest irányába nyomultak előre.
A Vörös Hadsereg számára Magyarországon sajátos helyzet alakult ki. Horthy Miklós
kormányzónak a hitleri Németország szövetségéről történő, 1944. október 15-i leválási kísérlete meghiúsult. A németek segitségével végrehajtott nyilas hatalomátvétellel a törvényes magyar állam megszűnt létezni. A legfelsőbb szovjet katonai vezetés, az Állami Honvédelmi Bizottság 1944. október 27-én elvi-politikai nyilatkozatban fogalmazta meg a hazánkban harcoló szovjet csapatok feladatát. Ez a dokumentum azt tartalmazza, hogy a Vörös Hadsereg
Magyarország irányában is olyan magatartást tanúsít, mint a hitleri Németország szövetségéből kivált és az antifasiszta szövetséges nagyhatalmak oldalára átállt országok esetében.
Az Állami Honvédelmi Bizottság határozatának szellemében adta ki azután a II. Ukrán
Front parancsnoksága a felszabadított magyar területek lakosságához intézett kiáltványát. „A
Vörös Hadsereg nem mint hódító jött Magyarországra — hangzott a felhívás —, hanem mint
a magyar nép felszabadítója a fasiszta iga alól. A Vörös Hadseregnek nincs más célja, mint az,
5 Tiszatáj

65

József A' ' Masyarlro^
\

Iz.

uden
J.

hogy összezúzza az ellenséges német hadsereget, és megsemmisítse Hitler-Németország uralmát az általa leigázott országokban.'" A kiáltvány rámutatott arra is, hogy a szovjet katonai
hatóságoknak nem áll szándékukban Magyarország társadalmi rendjét megváltoztatni és a
magukét meghonosítani az általuk elfoglalt területeken. Ezzel összefüggésben megállapította,
hogy a helyi hatóságok és az önkormányzat összes szervei a helyükön maradnak. Végül a
szovjet csapatok támogatására és a békés munka megkezdésére szólította fel a lakosságot.
Az Állami Honvédelmi Bizottság felelős központi magyar szerv hiányában, a II. Ukrán
Front haditanácsára volt kénytelen átmenetileg ruházni a felszabadított magyar területek polgári közigazgatásának a megszervezését és ellenőrzését. De a szovjet katonai hatóságok Magyarországon nem szerveztek külön saját katonai adminisztrációt a polgári élet irányítására,
hanem a magyar közigazgatás mielőbbi működését kívánták biztosítani.
II.
A súlyos harcokban szétzúzott fasiszta haderők maradványainak és a karhatalomnak a
visszavonulását sok helyen a hitleri Németország és a nyilasok polgári exponenseinek és híveinek, sőt esetenként a megtévesztett lakosságnak a menekülése kisérte. A Tiszántúlról több ezren távoztak a Dunántúlra, elsősorban a nagyobb birtokosok, tőkések, a szélsőjobboldali pártok és szervezetek képviselői, értelmiségiek, hivatalnokok — a közigazgatási tisztviselők
70—80 százaléka — és kisebb számban kétkezi dolgozók is. Bihar, Csanád, Hajdú, Szabolcs
és Szatmár vármegyék fő- és alispánjai kivétel nélkül, a járási főszolgabírók és jegyzők pedig
nagyobbrészt elmenekültek. Békéscsaba, Debrecen, Gyula, Makó és Szeged polgármesterei,
közigazgatási és rendészeti vezetői, továbbá számos község jegyzője szintén a Dunántúlra távozott. Ez a menekülési hullám 1944 november végén azonban érezhetően lanyhult és a Dunántúlon összezsúfolódott menekültek, illetve a helyi lakosság többsége már a nyilasok kényszer kitelepitési parancsai ellenére sem volt hajlandó elhagyni az országot. A régi államgépezet
széthullása megkönnyítette az antifasiszta demokratikus erők talpraállását a felszabadított vidékeken.
A felszabadult területek lakossága túlnyomó részben mezőgazdasággal foglalkozott a
második világháborút megelőzően. Az agrárnépesség egyes kategóriái azonban tájegységenként jelentős eltéréseket mutattak. A földmunkásmozgalmak bölcsőjében, a Viharsarokban a
mezőgazdasági bérmunkások, a summások, a napszámosok, a gazdasági cselédek, a kubikosok s a félproletárok a mezőgazdasági népesség közel háromnegyedét tették ki. Sajátos módon
ugyanezen a vidéken viszonylag nagyszámú volt a parasztság jómódú, legfelső rétege is.
Szabolcs-Szatmárban a szegényparasztság, Hajdú-Biharban pedig a szegény- és kisparasztság
adta az agrárnépesség legnagyobb hányadát. Feudális eredetű nagybirtokok nem igén voltak a
Tiszántúlon, ezt az országrészt inkább a közép- és kisnemesi birtokok jellemezték. Ipari munkások, valamint polgári, kispolgári és értelmiségi rétegek nagyobb számban a városokban, illetve a közigazgatási székhelyeken éltek. A felszabadult területek etnikai sajátossága, hogy a
magyarországi szlovák és román nemzetiségűek döntően tiszántúli lakosok voltak.
A front elvonultával a lakosság szinte a felszabadulás pillanatában maga látott hozzá a
városok és a községek többségében az új élet megindítását jelentő teendők (a halottak eltemetése, a háborús romok eltakarítása, a járványok megelőzése, a közélelmezés megszervezése, a
közlekedés helyreállítása, az anyakönyvezés stb.) elvégzéséhez. E valóságos népmozgalom helyi szervei a népi bizottságok lettek. A bizottságokat a legtöbb helyen a baloldalinak, haladó
gondolkodásúnak ismert személyek, különösen a két világháború közötti munkás- és agrárszocialista mozgalmak résztvevői s az 1919-es direktóriumi tagok hozták létre. Nem egy tele1

66

Felszabadulás. 1944. szeptember 26—1945. április 4. Dokumentumok. Szikra, 1955. 5. p.

pülésen (Csanádpalota, Mezőhegyes, Püspökiele [Maroslele]) népgyűléseken választották meg
azok tagjait. A népi bizottságok elnöki tisztét a városok és a községek ismert, közéleti személyei töltötték be. Békéscsabán Kiszely András kommunista vezető, Debrecenben Juhász Nagy
Sándor ügyvéd, Hajdúböszörményben Váczy József igazgató, Hódmezővásárhelyen Márton
Árpád református lelkész, Kábán Szilágyi Mihály községi főbíró, Szegeden Balogh István katolikus pap volt a bizottság elnöke. E népi szervek elnevezésének változatossága (városi tanács, községi tanács, ötös bizottság, intéző bizottság, direktórium stb.) hűen tükrözte az egyes
helységek, illetve tájegységek antifasiszta-demokratikus erőinek cselekvőkészségét, de egyben
utalt a különböző vidékek forradalmi-demokratikus múltjára, hagyományaira is. Az új államszervezet kiépítéséig e bizottságok kezében összpontosult helyileg minden hatalom, ők végezték a helyi közigazgatási munka jelentős részét, továbbá képviselték a lakosságot a szovjet
hadsereg egységeivel való együttműködésben is. A gyorsan kibontakozó öntevékenységgel,
felsőbb utasításra nem váró kezdeményezéssel létrehozott népi bizottságok a lakosság közvetlen részvételét biztosították a hatalomban, munkájuk nélkül az ország talpraállítása minden
vonatkozásban legalábbis sokkal nehezebben lett volna megvalósítható. A népi bizottságok
tulajdonképpen a nemzeti bizottságok egyenes és közvetlen elődeinek tekinthetők. Többségük
a gyorsan megalakult kommunista pártszervezetek segítségére támaszkodott. Ugyanakkor e
népi szervek csakhamar kiegészültek a később megalakult, illetve újjászerveződött pártok és a
szakszervezetek, valamint más társadalmi egyesületek (kereskedő, ipartestületek és az egyházak) tagjaival is. Nem egy esetben éppen a népi bizottságok tagjai hozták létre a demokratikus
pártokat, így egyben azok képviselőivé is váltak.
A felszabadított városokban és községekben a legsürgősebb feladatot a közbiztonság
megteremtése, s a termelő munka újraindítása jelentette. A közrend helyreállításában a népi
bizottságok által életre hívott önkéntes polgárőrségeknek kiemelkedő szerepük volt. Hogy a
termelés megindulhasson, a gyárak és az üzemek legáldozatkészebb munkásai gyakran mostoha körülmények között, puszta kézzel szedték ki a romok alól a gépeket. (Debrecen az egyik
legsúlyosabb anyagi kárt szenvedett vidéki város volt.) A munkások, illetve az általuk megválasztott üzemi bizottságok vették kézbe a vezető nélkül maradt gyárak irányítását, ellenőrizték
a termelést és elosztást, továbbá elősegítették a munkások és az alkalmazottak élelemmel való
ellátását is. Az első üzemi bizottság 1944. október 15-én a Szegedi Kenderfonógyárban alakult
meg. Az üzemi bizottságok jelentősen hozzájárultak a munkásegység megerősödéséhez, az
egységes szakszervezeti mozgalom létrejöttéhez.
A szakszervezetek sajátos szerepet töltöttek be a felszabadult országrészben. Nagy aktivitásukkal mindenütt kivivták azt a jogot, hogy a népi bizottságokban, majd a nemzeti bizottságokban is természetesnek vették a küldötteik jelenlétét. Debrecenben december elejéig újjászerveződött az építőmunkások, a nyomdászok, a bőr- és dohányipari munkások, a klinikai
dolgozók és a szabómunkások szakszervezete. A szegedi szakszervezetek élén Komócsin Mihály állott, a törökszentmiklósi földmunkás szakszervezetet pedig Dögei Imre szervezte újjá.
A szakszervezetek a munkásság szervezésén túl politikai, szociális és közigazgatási kérdésekkel is foglalkoztak.
III.
A felszabadult országrészben a Magyar Kommunista Párt (MKP) kezdte meg elsőként
szervező munkáját, annak ellenére, hogy a párt Budapesten működő Központi Bizottsága a
még németek által megszállt területeken folyó nemzeti ellenállást szervezte és irányította. Az
MKP negyedszázados kényszerű illegalitása ellenére azért tudott előnyt szerezni a többi párttal szemben, mert politikailag jobban felkészült a háború utáni feladatokra, és az ország jövőjét illetően is megalapozott célkitűzései voltak. Politikai befolyása — különösen a háború végén — jóval nagyobb volt mint szervezeti ereje. Ezt elősegítette, hogy a párt a szervezést olyan
5*

67

területeken indíthatta meg, ahol a forradalmi fejlődés viszonylag magas fokot ért el, s tevékenységét a felszabadító szovjet hadsereg bizalma is övezte. A Magyar Kommunista Párt megerősödése nem volt egyedülálló jelenség. Közép- és Délkelet-Európában a kommunista pártokhoz fűződött a politikai kezdeményező szerep, de a nyugat-európai országokban is jelentősen megnövekedett a kommunista pártok befolyása.
Az MKP első helyi szervezete 1944. október 1-én Elek községben alakult meg. Számos
pártszervezet működött már akkor, amikor november 5-én a Szovjetunióból Szegedre érkezett Farkas Mihály, Gerő Ernő, Nagy Imre, Révai József és Vas Zoltán. A kommunista vezetők létrehozták az MKP Ideiglenes Központi Vezetőségét, amely decemberig Szegeden, azután
pedig Debrecenben működött. A kommunista pártszervező munkában nagy szerepe volt a
Gerő Ernő által kidolgozott és november 12-én elfogadott ideiglenes szervezeti szabályzatnak is. 1944 december és 1945 január folyamán megalakították — több megyére kiterjedő
hatáskörrel — a kerületi titkárságokat. A Dél-Magyarországi Kerületi Titkárság székhelye
Szeged lett.
Az MKP tiszántúli szervezeteit a volt illegális kommunisták, a baloldali szociáldemokraták, a Tanácsköztársaság egykori harcosai és a földmunkásmozgalmak résztvevői hozták létre. A párt szociális bázisát ebben az országrészben elsősorban az építőiparban, a textiliparban,
valamint egyéb, jobbára könnyűipari ágazatokban dolgozó munkások, továbbá vasutasok és
az agrárszocialista vidékek nincstelenjei alkották. Békéscsabán Blahut János, Filippinyi János, Kiszely András, Szobek András; Berettyóújfalun Bárdos János, Zöld Sándor; Debrecenben Balogh Elemér, Giczei András, Orbán Péter, Szatmári István, Tariska István, Tóth Mihály, Végh Dezső; Hódmezővásárhelyen Diószegi Ferenc, Karácsony Ferenc, Oláh Mihály,
Vad János; Orosházán Birkás Imre, Keresztes Mihály, Szemenyei Pál; Szegeden Gombkötő
Péter, Komócsin Illés, Komócsin Mihály és Lakó Antal vezetésével jöttek létre a helyi kommunista szervezetek.
A Szociáldemokrata Pártot (SZDP) politikailag és szervezetileg is felkészületlenebből érte a felszabadulás, mint az MKP-t. A szociáldemokrata párt újjászervezését kétségtelenül
megnehezítette az a körülmény, hogy vezetőinek többsége, főként a Szakasits Árpád körül
csoportosuló balszárny képviselői jórészt a még német megszállás alatt levő Budapesten tartózkodtak. 1944 novemberében megindult a szociáldemokrata párt helyi szervezeteinek a
megalakítása, de a pártszervező munka tulajdonképpen csak az Országos Pártvezetőség december 21-én, Debrecenben történt megválasztása után bontakozott ki erőteljesebben. A felszabadulás után létrejött, illetve újjászerveződött demokratikus pártok közül az SZDP volt az
egyetlen, amely Szegeden nem alakított országos pártvezetőséget. A Szociáldemokrata Párt tiszántúli szervezeteinek főként nyomdászok, kisiparosok, kiskereskedők, tisztviselői és alkalmazotti rétegek, valamint az értelmiség egyes csoportjai voltak a tagjai. A párt szervezése elsősorban ott bontakozott ki, ahol már a háború előtt is számottevő szervezetek működtek. Békéscsabán Gulyás János, Kurunczi Péter; Csongrádon Turi István; Debrecenben Antalffy József, Belényesi Zsigmond, Kállai Sándor, Kovács János, Labancz András, Simon János, Szabó István; Hódmezővásárhelyen Juhász Pál, Kiss Pál, Papp Lajos, Posztós Sándor, Takács
Ferenc; Orosházán Bencsik Endre, Németh István, Oszadszky Lajos; Szegeden Bernáth András, Valentiny Ágoston és Vörös József vettek részt a szociáldemokrata párt újjáalakításában.
A Nemzeti Parasztpárt (NPP) — az 1939-ben történt megalakítása ellenére — tulajdonképpen szervezeti előzmények nélkül kezdte meg a tevékenységét a felszabadult országrészben. Veres Péter és a Nemzeti Parasztpárt más vezető személyiségei a németek által megszállt
területeken voltak. Az NPP első helyi szervezete Szegeden — a Budapestről érkezett Erdei perenc kezdeményezésére — 1944. december 1-én alakult meg, a párt Ideiglenes Központjával
egyidőben. A Nemzeti Parasztpárt Ideiglenes Intéző Bizottságának Debrecenben történt megalakítása után a szegedi központ mint kerületi titkárság működött tovább. Az NPP kezdettől
fogva kifejezetten a szegényparasztság pártja kívánt lenni. Tagságát döntően szegény- és kisparasztok, napszámosok, summások, gazdasági cselédek alkották. Néhány helyen, például

Makón és Hajdú megye egyes helységeiben azonban módosabb parasztok is beléptek a pártba.
Másutt viszont az értelmiségiek, a népi írók mozgalmának követői csatlakoztak nagyobb
számban a parasztpárthoz. Decemberben 40—50 NPP szervezet jött létre, főleg Szeged környékén. 1944—45 fordulóján fokozatosan épült ki a párt hálózata Békés, Csanád, Csongrád,
Hajdú, Szabolcs és Szatmár vármegyékben. Balmazújvárosban Nádasdi József; Berettyóújfalun Gyulás Mihály, Pozsár András; Füzesgyarmaton Faragó Sándor, Hegyesi János; Hajdúböszörményben Fazekas Ferenc, Kovács Lajos, Szatmári Imre; Makón Bíró Sándor, Erdei
Ferenc, Galamb Ferenc, Nagy Zoltán; Orosházán S. Szabó Ferenc, Szula András; Szegeden
Bozsó János, Erdei Ferenc, Erdei Sándor, Lénárt István, Seres József, Vass János voltak a
Nemzeti Parasztpárt megalakítói.
A Független Kisgazda-, Földmunkás és Polgári Párt (FKGP) is talpraállt a felszabadult
területeken 1944 végén. A kisgazdapárt országos vezetői távollétük miatt nem vettek részt a
párt tiszántúli szervezésének az irányításában. Az FKGP szegedi szervezetét Balogh István alakította meg Dobó Gyula, Donászi Kálmán, Nagyiván János, Virág István, Wagner Gyula és
mások részvételével, 1944. november 23-án. A párt szélesebb körű újjászervezését a december
közepén Debrecenben életre hívott Ideiglenes Országos Vezetőség irányította. A kisgazdapártban keresték politikai képviseletüket a városi középrétegek, a kisiparosok és a kiskereskedők
egy része, valamint a köztisztviselők többsége. A kisgazdapárt tagságának a gerincét azonban
a parasztság tette ki. A gazdagparasztságnak hagyományosan is az FKGP volt a pártja, de e
párthoz csatlakozott a középparasztság zöme és részben a kis- és szegényparasztság is. Békés,
Csanád és Csongrád megyékben az FKGP szociális bázisa döntően módos és gazdagparaszti
volt, a Nyírségben azonban a párt jelentős dolgozó paraszti tömegeket is maga mögött tudott.
A kisgazdapártot Békésen B. Szabó István; Békéscsabán Gálik János, Gyöngyösi János, Zentai Zachorán János; Debrecenben Harsányi Imre, Juhász Géza, Lévai Zoltán, Őry István,
Szendrei Sándor, Vásáry István, Vásáry József; Makón Szőnyi Imre; Nyíregyházán Erőss János szervezte újjá.
1944 november végén a Polgári Demokrata Párt (PDP) is jelentkezett a politikai életben.
A polgári demokrácia híveinek a szervezését Szegeden Őrley Zoltán és Papp Róbert indította
meg. Debrecenben két polgári csoportosulás szerveződött. Az egyikben Dusicza Ferenc, Fürst
László, Leitner Jenő, Lénárt Lőrinc, Papp Antal, Radó Antal és Vizsolyi Zoltán játszott vezető szerepet, a másik csoport élén pedig többek között Béres József, Faraghó Gábor, SzentIványi Domokos, gr. Teleki Géza és gr. Zichy Ladomér állottak. A Polgári Demokrata Párt
debreceni szervezete e két csoport egyesülésével, 1944. december 15-én jött létre. A polgári
egység igényével fellépő PDP elsősorban a városi és falusi közép- és kispolgári rétegeket, továbbá a köz- és magántisztviselőket, s az értelmiség egyes csoportjait (egyetemi tanárok, írók,
művészek, orvosok, ügyvédek) kívánta zászlaja alá vonni. A polgárság háború utáni passzivitása azonban megnehezítette a párt szervezését. A PDP megalakítása a Tiszántúlon és az ország egyéb felszabadított területein is december közepén bontakozott ki nagyobb mértékben.
IV.
A Magyar Kommunista Párt 1944. november 9-én, Szegeden tartotta az első aktíva értekezletét, amelyen a szegedi szervezet képviselőin kívüf jelen voltak a hódmezővásárhelyi, a
makói és az orosházi pártszervezetek küldöttei is. A nemzeti összefogás szervének a létrehozására és elnevezésére ezen a fórumon hangzott el konkrét javaslat: Magyar Nemzeti Függetlenségi Front (MNFF) néven.
A függetlenségi front létrejöttének közvetlen előzményeként, annak mintegy előkészítésére született meg az MKP, az NPP és az FKGP vezetőinek a Délmagyarország című napilappal kapcsolatos megállapodása, amely tulajdonképpen a felszabadulás utáni első koalíciós dokumentumnak tekinthető. A Délmagyarország a német megszállás előtt kisgazda orientációjú
69

sajtókiadvány volt. A lapot Balogh István, a Szeged melletti alsóközponti (Mórahalom) katolikus pap, saját kiadásában jelentette meg. 1944. november 12-én Révai József és Erdei Ferenc
felkeresték Balogh Istvánt és tárgyalásokat folytattak vele a kisgazdapárt újjászervezéséről és
a Délmagyarországnak, mint pártközi koalíciós lapnak a megjelentetéséről. Ezen a tanácskozáson Balogh páter a tulajdonában levő újságot a Magyar Nemzeti Függetlenségi Front rendelkezésére bocsátotta és kész volt a kommunista párttal együttműködni. Erre később így emlékezett vissza: „Ezt az együttműködést sokan nem értették és közülük többen mentek Hamvas Endre püspökhöz, hogy a Balogh István megőrült, mert hajlandó együttműködni az
MKP-val. Hamvas ugyan nem vállalt semmit, de nem ellenezte Balogh István munkáját." 2
A megállapodás politikai vonatkozású részeit november 14-én fogalmazták meg, s ennek alapján a Délmagyarország, mint a Magyar Nemzeti Függetlenségi Front lapja november 19-én,
Szegeden napvilágot látott. Élére háromtagú szerkesztő bizottság került: Erdei Ferenc (NPP)
felelős szerkesztő, Révai József (MKP) és Balogh István (FKGP) személyében.
A lap programadó cikkét, „A »Délmagyarország« megindulása elé" 3 címmel név nélkül
Révai József írta. A bevezetőben Révai röviden ismertette a lap történetét és indulásának körülményeit, s tisztázta azt is, hogy a szerkesztő bizottságban azért csak három párt képviseli
magát, mert „Szegeden a Szociáldemokrata Párt még nem szerveződött újjá". A Délmagyarország legfőbb feladatát abban látta, hogy hirdetni fogja „a nemzeti összefogás gondolatát...
azt, hogy a németek és nyilasbérenceik elleni harcra félre kell tenni mindazt, ami a magyart a
magyartól elválasztja és egyesíteni kell minden németellenes hazafias erőt". Kritikát gyakorolt
a negyedszázados Horthy-rendszer felett, s a Vörös Hadsereggel való feltétlen együttműködést és a földosztás szükségességét hangsúlyozta. Nyilvánosság előtt először itt vetődött fel az
új hatalom, pontosabban az ú j kormány megteremtésének a kérdése: „Leküzdeni a nehézségeket, kiérdemelni, hogy újra legyen kormányunk, mely az újjászületés feladatait a magyarság
őserejével oldja meg: ezt akarjuk! Erre a célra akarjuk egyesíteni a nemzetet!"

V.
A kommunista párt javaslatára 1944. december 2-án Szegeden pártközi tárgyalásra került
sor, amelynek a célja a nemzeti összefogás politikai szervezetének a létrehozása volt. A Magyar Kommunista Párt, a Szociáldemokrata Párt, a Nemzeti Parasztpárt, a Független Kisgazdapárt, a Polgári Demokrata Párt, valamint a szakszervezetek megbízottai megvitatták az
MKP 1944. november 30-i akcióprogram javaslatát4 és a Magyar Nemzeti Függetlenségi Front
megteremtésére vonatkozó ajánlatát. A programot kisebb módosításokkal a résztvevők elfogadták és feltétel nélkül magukévá tették.
A „Magyarország demokratikus újjáépítésének és felemelkedésének útja. A Magyar
Nemzeti Függetlenségi Front programja" 5 hat fejezetből áll. A bevezető megállapította, hogy
a háború elveszett, egy évszázad szorgos munkájának gyümölcsét pusztítva el. Az ellenforradalmi rendszer háborús politikája megrendítette államiságunk alapjait, ennek ellenére az
MNFF lehetségesnek tartja az újjászületést, „ha minden becsületes magyar összefog a Magyar
Nemzeti Függetlenségi Frontban az új, életerős, demokratikus Magyarország felépítésére, ha
a nép veszi kezébe az ország vezetését!'.
Az első fejezet az újjáépítés legsürgetőbb tennivalóit vette számba. Külpolitikai vonatko2

Korom Mihály: Népi demokráciánk születése. Debrecen, 1981. 185. p.
Délmagyarország, 1944. november 19.
—
4
Balogh Sándor—Izsák Lajos: Pártok és pártprogramok Magyarországon (1944—1948). Tankönyvkiadó, 1977. 161—164. p.
5
Délmagyarország, 1944. december 3.
3

70

zásban elsőrendű feladatnak tartotta a nemzet cselekvő részvételét az ország felszabadításában, a Vörös Hadsereg harcainak támogatását és az azonnali szakítást a hitleri Németországgal. Belpolitikai téren követelte a hazaárulók, a felelős háborús bűnösök letartóztatását és
átadásukat a létrehozandó népbíróságoknak; minden fasiszta szervezet feloszlatását, újjászervezésének megakadályozását és a közigazgatási szervek, a bíróságok, a honvédség s a karhatalom megtisztítását a nyilas, hazaáruló és egyéb népellenes elemektől. A program további feladatul tűzte ki mindazon törvények és rendeletek hatályon kívül helyezését, „melyeknek célja
a reakciós rendszer védelme a néppel szemben, s melyek szelleme és rendelkezései ellentétesek
a demokráciával". Külön kiemelte a program a demokratikus szabadságjogok maradéktalan
érvényesítésének a szükségességét, valamint azt, hogy a közéletből, az oktatásból és a kultúrából „ki kell küszöbölni a fasiszta mételyt, a népellenes szellemet, a faji és nemzeti gyűlöletet".
Ezenkívül állást foglalt a vallásszabadság és annak anyagi feltételei biztosítása mellett is.
A második fejezet a földosztással foglalkozott. A politikai és gazdasági téren egyaránt
kulcsfontosságú kérdést a program elsősorban elviekben tisztázta, s a „mit" és a „hogyan"
kérdését — érthető módon — jobbára csak általánosságokban fogalmazta meg. Megállapította, hogy a földosztást „a legrövidebb határidőn belül, a földigénylők közreműködésével" kell
végrehajtani, a nincstelen és a kevés földű parasztság százezreinek a földhözjuttatásával.
A földosztás céljaira elsősorban a hazaárulók, a háborús bűnösök, a Volksbund-tagok, a német hadseregben szolgáltak birtokait kell igénybe venni. Állást foglalt amellett is, hogy a mezőgazdasági termelést, illetve a termelési kedvet többek között a termények piaci forgalmának
fokozatos szabaddá tételével kell elősegíteni.
A következő fejezet a nagytőke profitszerzésének a korlátozását célzó intézkedéseket fogalmazta meg. Hangsúlyozta a szén-, a bauxit- és az ércbányák, a kőolaj források és a villanytelepek állami, illetve községi tulajdonba vételét, továbbá a biztosító intézetek államosítását,
valamint a kartellek és a nagybankok állami ellenőrzését. Ezzel egyidejűleg azonban arra is rámutatott, hogy elő kell mozdítani a nép érdekeit szolgáló magánvállalkozást és annak bekapcsolását az ipari termelés és a kereskedelem megindításába. Majd leszögezte, hogy az újjáépítést (lakóházak, gyárak, közlekedés) egységes központi terv alapján, állami támogatással és
irányítással kell végrehajtani, s ugyanakkor biztosítani kell az államháztartás egyensúlyát, s az
értékálló pénzt (pengőt) is.
Külön fejezet szólt az érdekvédelemről. A program síkraszállt a munkabéreknek a drágaság arányában történő felemeléséért, a munkanélküliség kiküszöböléséért, a kollektív szerződések bevezetéséért. Követelte a nyolcórás munkanap és a sztrájkjog törvényes biztosítását; a
női és a gyermekmunka, ezenkívül a tanoncok védelmét; továbbá az évenkénti fizetett szabadságot. Emellett fellépett a munkásbiztosítás teljes önkormányzatáért és a biztosítás valamennyi ágának kiterjesztéséért a mezőgazdasági munkásokra és cselédekre is.
Az ötödik fejezet a külpolitikával foglalkozott. A külpolitikai orientáció nemcsak a népi
demokratikus átalakulással összefüggésben bírt jelentőséggel, hanem abból a szempontból is,
hogy a szövetséges nagyhatalmak — mindenekelőtt a várható fegyverszüneti egyezményt és a
békeszerződést illetően — a népi demokratikus Magyarországgal szemben milyen politikát
fognak követni, továbbá, hogy a népi demokratikus útra lépő államok az azonos társadalmi
rendszer nyújtotta lehetőségekkel mennyiben fognak tudni élni. A program megállapította,
hogy az ország demokratikus átalakulása elválaszthatatlan a demokratikus külpolitikától. Kifejtette, hogy gyökeresen szakítani kell „a német imperializmushoz igazodó külpolitikával".
A magyar külpolitika céljaként sürgette a jószomszédi viszony és az őszinte együttműködés
megteremtését „az összes környező országokkal", valamint Nagy-Britanniával és az Egyesült
Államokkal, és „szoros barátságot a hatalmas Szovjetunióval", amely segíti hazánkat a német
iga lerázásában.
Az utolsó fejezet szorgalmazta a demokratikus pártok megbízottaiból álló városi és községi nemzeti bizottságok kiépítését. Javasolta, hogy a nemzeti bizottságok a megalakítandó
Magyar Nemzeti Függetlenségi Front helyi szerveiként egyesítsék és segítsék a demokratikus,
71

hazafias erőket és vezessék a harcot a népi Magyarországért. A különböző elnevezésű népi bizottságokat és az újonnan létrejövőket is ezután tehát egységesen nemzeti bizottságoknak hívták és azok a továbbiakban mint az MNFF helyi szervei működtek. A nemzeti bizottságok a
függetlenségi frontnak így nem csupán a társadalmi bázisát alkották, hanem egyúttal a szervezeti keretét is. A program sürgette az MNFF bizottságaira támaszkodó alkotmányozó nemzetgyűlés összehívását és az Ideiglenes Nemzeti Kormány megalakítását. A programot végül az öt
demokratikus párt és a szakszervezetek írták alá.
A függetlenségi front programjában a kommunista pártéhoz képest logikai és a kialakuló
koalíciós viszonyokat szem előtt tartó, politikai jellegű módosításokra került sor. Az MKP
nevet mindenütt az MNFF váltotta fel. Az MKP programja bevezetőjének harmadik mondata: „Azért álltak a német fasiszták mellé, mert segítségükkel akarták a szomszéd népeket leigázni, s bent az országban továbbra is könyörtelenül elnyomni és rabságban tartani a mágyar
népet" — nem került bele az MNFF programjának bevezetőjébe. Az MKP-program bevezetője utolsó előtti bekezdésének utolsó mondatában a „nyilasok németbérenc bandája" kifejezés
volt, az MNFF programban a „hazaáruló nyilasok" szerepel. Az első fejezet második pontjának „háborús bűnösök" megfogalmazása kiegészült a „felelős" jelzővel. A tizedik pont pedig
így hangzik a függetlenségi front programjában: „Biztosítani kell a teljes vallásszabadságot,
biztosítva annak anyagi föltételeit." A kommunista párt programjában a mondat második
fele még nem volt benne. Az MKP-program második fejezetének második pontja a következő
volt: „A földreform céljára igénybe kell venni a hazaárulók ... birtokait"; az MNFF programja szerint „elsősorban a hazaárulók" birtokait kell igénybe venni. A harmadik fejezet második pontjának második mondata: „Állami, illetve községi tulajdonba kell venni a föld mélyének kincseit". Az MKP programjában csak az állami tulajdonbavétel szerepel. A további
fejezetekben olyan módosítások fordulnak elő, mint például „cinkosaik"—„bérenceik";
„Hitler-ellenes"—„fasisztaellenes". Végül a függetlenségi front programjában elmaradt a
kommunista párt javaslatának' utolsó előtti bekezdése, amely állásfoglalásra szólította fel a
demokratikus pártokat és szervezeteket az MKP-program javaslatával kapcsolatban. A Magyar Nemzeti Függetlenségi Front programjában — célkitűzéseiben és alapelveiben — a Magyar Kommunista Párt javaslata emelkedett nemzeti programmá.
A Magyar Nemzeti Függetlenségi Front 1944. december 3-án, Szegeden bontott országosan zászlót és ekkor alakult meg annak városi szervezete, a Szegedi Nemzeti Bizottság is.
A Városi Szinházban tartott nagygyűlésen Pálffy György polgármester helyettes elnöki megnyitója az antifasiszta összefogás célját és feladatát vázolta. A függetlenségi front képviselői
felszólalásaikban nem csupán a nemzeti összefogás, a közös cselekvés jelentőségéről beszéltek, de a leendő koalíciós partnerek számára ez a nagygyűlés volt a háború .utáni első olyan alkalom, ahol a nyilvánosság előtt közvetlenül felléphettek és megvilágíthatták a jövőt illető elképzeléseiket s az egymáshoz fűződő kapcsolataikat is.
A kisgazdapárt nevében Balogh István kifejtette, hogy a legelső feladat a háború mielőbbi befejezése, majd az új élet felépítése. Az általános magyar érdekek hangsúlyozása mellett
részletesebben szólt a kommunista pártról. A nagygyűlés nyilvánosságát megragadva, a polgárságnak az MKP-val kapcsolatos aggodalmát és bizalmatlanságát igyekezett eloszlatni és
megmagyarázni a párttal való együttműködés indokait. Majd ismertette a saját, illetve pártjának az álláspontját az együttműködést illetően. „Eredeti programunkból semmit fel nem adva
mindazok után, amiket az eddigi több hetes tárgyalások folyamán tapasztaltunk, a Magyar
Kommunista Párttal készségesen együttműködünk a demokratikus magyar élet újjáépítésében." A függetlenségi front jelentőségét elsősorban abban látta, hogy az öt politikai párt Magyarország demokratikus újjáépítésére közös nevezőre tudott jutni, közös programban tudott
megállapodni.
A Nemzeti Parasztpárt részéről Erdei Ferenc az ellenforradalmi rendszer háborús katasztrófával végződő politikájáról beszélt, majd arról, hogy az ország újjáépítésében és a nemzeti megújhodásban a parasztság is részt akar venni „a maga képében és a maga embereivel".
72

A Nemzeti Parasztpártot a 48-as Kossuth Párt, a földmunkás mozgalmak és az Áchim-féle
parasztpárt örökösének tekintette. Ezután a földosztásról, mint a párt programjának központi célkitűzéséről szólt. Végezetül pedig leszögezte, hogy a parasztpárt „halálosan komolyan veszi a Magyar Nemzeti Függetlenségi Front programját és a végsőkig való elszántsággal
küzd teljes megvalósításáért".
A Magyar Kommunista Párt szónoka Révai József volt. Többek között ismertette a kommunista pártnak a Vörös Hadsereg felszabadító harcai után széles körben kibontakozó tevékenységét, a politikai élet megindításában betöltött kezdeményező szerepét. Felhívta a figyelmet az újjáépítés során várható, elkerülhetetlen nehézségekre, az áldozatos munka szükségességére. Révai a nemzeti összefogás demokratikus célkitűzéseit a következő osztálytartalommal
fogalmazta meg: „A munkások, a parasztok, az értelmiség, a dolgozó polgárság országává
akarjuk tenni az urak Magyarországát!" A kommunista párt nevében kijelentette, hogy a függetlenségi front által megtestesített összefogást „nem tekintjük múló, politikai koalíciónak,
taktikai sakkfogásnak, hanem hosszantartó szövetkezésnek, melynek addig kell tartania,
amíg ki nem kergetjük a németeket az országból, amíg nem hegesztjük be a háború sebeit.
Együtt akarjuk megalapozni és megteremteni a magyar demokráciát, együtt akarjuk újjáépíteni Magyarországot."
A Polgári Demokrata Pártot Őrley Zoltán képviselte. Beszédében általános emberi érdekeket hangsúlyozott, konkrét politikai vagy osztálytartalom nélkül. „Pártunk azért küzd, harcol és azokat az elveket, gondolatokat, azokat az eszméket akarja a valóságba átültetni, ami a
dolgos, küzdő emberi életet széppé, hasznossá és emberivé teszi. Olyan életet akarunk teremteni mindenki számára, amelyért küzdeni, dolgozni, de félni is érdemes." Bejelentette a PDP
csatlakozását a függetlenségi fronthoz, hozzátéve, hogy pártjának „van mondanivalója, van
tennivalója, de Magyarország újjáépítéséhez egy a programja".
A Szociáldemokrata Párt részéről Valentiny Ágoston szólalt fel. Szeged polgármestere
szinte teljes egészében tagtoborzó beszédet tartott. Pártja jövőbeni tevékenységével kapcsolatosan egyebek között a következőket mondta: „Ez a párt bizonyára a leghűségesebb és legodaadóbb harcosa lesz továbbra is a népi Magyarország felépítéséért való küzdelemben. Ha
most végre komoly segítőtársakat kapunk ehhez a munkához, akkor most elérkezettnek kell
látnunk az időt, hogy saját erőinket is újból tömörítsük." A függetlenségi front létrejöttét
olyan pillanatnak nevezte, amikor „elsöpörhetjük végre a gyászos múltat és felépíthetjük a
boldogabb Magyarországot".
A szabad szakszervezetek képviselője, Komócsin Mihály a szervezett dolgozók múltjáról
és jövőbeli reményeiről, valamint a nemzeti újjászületés kapcsán a politikusok felelősségéről is
szólt: „...megköveteljük azoktól — mondotta —, akik a magyar nép nevében és a magyar
nép érdekében most fellépnek, a független, demokratikus Magyarország felépítésére, minden
egyéni, törtető gondolatot temessenek el." Nem szabad, hogy csalódás érje a magyar népet,
mert „egy világ felépítését csak hittel és teli akaraterővel lehet megvalósítani". Az MNFF célkitűzéseinek teljesítésére felhívott mindenkit, hogy tudásának és munkabírásának teljes egészét állítsa a nemzet szolgálatába. A szervezett dolgozók nevében kijelentette, hogy az újjáépítésben minden tekintetben számíthat rájuk a függetlenségi front. A nagygyűlés az elhangzottakkal egyetértve és a Magyar Nemzeti Függetlenségi Front programját egyhangúan támogatva fejeződött be.
A munkásság, a parasztság, az értelmiség, a városi kispolgárság és az antifasiszta burzsoázia összefogásával létrejött függetlenségi front legidőszerűbb feladata az alkotmányozó
nemzetgyűlés mielőbbi összehívása volt.

73

CSATÁRI DÁNIEL

A víz lefolyik, a kövek megmaradnak
PETRU GROZA EMLÉKEZETE

„Abban az igazságos harcunkban, amelybe belekezdtünk, elbuknak egyesek..., lehet,
hogy többen elesünk, mégis előre megyünk... De a víz lefolyik, és a kövek megmaradnak" —
mondotta 1933. március 19-én a Hunyad megyei demokratikus kibontakozást kereső román
parasztok előtt egy volt miniszter, aki több évi önkéntes száműzetése után ezekben a hetekben
tért vissza a politikai élet küzdőterére.
Ha van kelet-európai közös történelmünknek olyan személyisége, akinek az életműve kiállja az általa idézett román népi közmondás bölcsességének próbáját, úgy dr. Petru Grozáé
minden bizonnyal az. E népek találkozásának elősegítésére irányuló történelmi tevékenységének politikai hitvallását egy évtized múlva így fogalmazta meg: „A cella magányában és
csendjében egyazon igazságtalanság két áldozata: az én csőszöm, a menekült román, Gávrila
Pácurariu és a szomszéd cellában levő magyar favágó — mind a kettő erdélyi — járt folyton
az eszemben — írta 1943 végétől tartó malmaisoni raboskodását megörökítő börtönnaplójában —. Ez a kettő ebben a pillanatban egy ellentét tragédiáját személyesíti meg, amely a történelem folyamán szembeállított két népet... Azt mondtam: ez a két nép a történelem keresztútjain mindig mint ellenség találkozott akkor, amikor érdekük szerint egymás mellett kellett
volna állniuk. Történelmük tárgyilagos vizsgálata kétségtelenül ehhez a következtetéshez vezet, mint ahogy a történelem vakmerő és elfogult meghamisításának sikerült elsötétítenie a
nemzedékek ítélőképességét, amikor mesterségesen táplálta az örök ellenségeskedés és gyűlölködés hagyományát...
A románt is, a magyart is ugyanaz a honvágy emészti, a románt is, a magyart is ugyanaz a
viharos szél rázza meg, amelyben sírva jajong a Hargita erdejének cserjéiben és a Retyezáton
az egyforma emberi tragédia. De hamarább közeledik egymáshoz ez a két hegy, mint a népek
végzete által egymás mellé telepített két nemzet fiai. Gyűlölködő pillantásokat vetnek egymás
felé, s hiábavalónak tűnik minden fáradozás, amely közelebb akarja hozni őket egymáshoz.
És mindennek ellenére, mert csak a hegyek nem találkoznak egymással sohasem, de az
emberek mindig és annál inkább — semmi fáradozás, semmi kockázat nem lehet túl nagy és
nem lehet túl nehéz azokat elviselni akkor, amikor arról van szó, hogy egy keresztényi, emberi
eszményért, az emberek és népek közötti békés közeledésért harcoljunk. Különösen akkor,
amikor a történelmi szomszédság állandó találkozásokat és útkereszteződéseket szab elébük."
Az erőt ehhez a heroikus erőfeszítéshez abból a bölcs életfelfogásból merítette, amelynek
alábbi erkölcsi elvei minduntalan átsegítették a legnehezebb helyzeteken is. „Először: az embernek ugyanannak kell maradnia jóban és rosszban: ne vesszen el a bővelkedés és a gőg felhői között, amikor a szerencse rámosolyog, de ne hagyja magát lelkileg letiporni akkor sem,
amikor — szeszélyesen — az eltűnni látszik. Csupán akkor tarthatjuk meg állandóan egy vonalon az egyensúlyunkat, ha sorsunk törékenységére és bizonytalanságára gondolunk, amely
az emelkedések és zuhanások váltakozása. Csak így lehet elkerülni a beképzeltek bukását,
akik minél beképzeltebbek, annál tehetetlenebbek a sors csapásainak elviselésében. Mert
amint ezek elfelejtették csúcspontjukon, hogy le is eshetnek, éppen úgy nem hisznek az újabb
felemelkedés lehetőségében. E nélkül a hit nélkül elveszettek maradnak: túl magasról, a csúcs74

ról aláhullottak. Mikor fent voltam, mindig a mélységeket kerestem, mint ahogy most, cellámból megrövidítem a magasságokat, nehogy elvesszek a reménytelenségben."
Honnan jött, milyen utat tett meg a második világháború egyik legborzalmasabb évében,
1943-ban az ilyen eretnekségszámba menő gondolatokat megfogalmazó dr. Petru Groza?
Történelmi korszakokon, társadalmi rendeken, politikai életformákon keresztülívelő, világháborúkat és forradalmakat megélt pályája szervesen ágyazódik bele népe s a vele közös
sorsú kelet-európai népek történelmébe és azok nagy történelmi sorsfordulóiba.'
Száz évvel ezelőtt, 1884. december 7-én született a Hunyad megyei Bácsi községben.
Édesapja, Adam Groza pap volt, nagyapja, dédapja úgyszintén. A szülői ház légköréből —
amelyről ő mondotta, hogy az egyház a nemzeti kultúra és lét őrzője volt — alakította ki eszmélkedésének legalapvetőbb élményét, nemzete felszabadításának vágyát és reményét. Ő az
első a családban, akit világi pályára szánnak. Miután elemi iskoláit Bácsiban, Costeiben elvégezte, édesapja a szászvárosi (Orástie) Református Kun Kollégiumba íratta be, ahol Groza
formálódó világnézete tovább bővül, mélyül és csiszolódik, nem utolsósorban az alábbi incidens hatására.
A 8-as számú szoba fáradt diákjai, köztük Groza, aki ekkor még nem tudott jól magyarul, egyik napon, a két órán át tartó szilencium során körülülik a hosszú asztalt, hogy a kötelező csendben szorgalmasan tanuljanak. A nyolcadik osztályos Bodor Aladár ügyel fel rájuk.
Ám a fáradt Groza elalszik. Szomszédja, Serestély Béla, hogy nagyobb baj ne legyen, oldalba
böki, és odasúgja neki: „Ébredj fel, mit alszol, mint egy güzü." Groza, aki nem tudta, mit jelent a güzü szó, ezt komoly sértésnek vélte, és hirtelen pofonvágta társát. Erre a primátus Bodor is talpraugrott, és felszólította a sértettet: pofozza meg Grozát. Ez azonban csak tenyerével félénken megsimogatta arcát. A primátus méregbe gurult, s Grozához fordult: „Adj még
egyet neki, hadd tanulja meg, mi az a pofon." „És én voltam elég oktondi ahhoz, hogy kívánságának eleget tegyek — örökítette meg később a konfliktust Groza —. Most már felbátorítva, hatalmasan újból pofonvágtam Bélát, aki sírásra fakadt, viszont megtanulta, mi a pofon,
és visszaadta a kölcsönt: egymás után rakta mindkét arcomra mind a két kezével a pofonokat,
egyre fokozódó gyakorlottsággal. Ettől a zuhatagtól most már magam is sírásra fakadtam."
Másnap a két diák kibékült, és miután Serestély sem tudta, mi a „güzü", közösen kiderítették : „a güzü szó, dacára a két ü-nek, nem is olyan sértő. E nevet egy kis félénk vörös mezei
egérke viseli, kedves, teljesen ártalmatlan állat, amelynek csak egy hibája van: sokat alszik."
Ettől kezdve Groza arra törekszik, hogy nemzete kultúrjával, történelmével megismerkedve, minden „güzü"-t kiküszöböljön további tanulmányaiból. Ezért anyanyelvének és nemzete kincseinek megtagadása nélkül a magyar és a német kultúra értékeinek is befogadójává
válik. Arany Jánosról ír dolgozatot, balladáiból ismeri meg a magyar nyelv és irodalom szépségeit, magyar érettségi vizsgájával a román diák nyeri el az első díjat. Jutalmul Arany Toldiját kapja, amelyet könyvtárában haláláig megőrzött.
Politikai fellépése is szászvárosi diákéveiben kezdődött. Amikor egyik tanáruk ok nélkül
felpofozta egyik magyar társukat, a többi diák, köztük Groza is, sztrájkba kezdett, és egy
napra elhagyták a kollégium épületét. 1903-ban részt vett az akkor fiatal ügyvéd, Aurél Vlad
választási harcaiban a Hunyad megyei dobrai körzetben. Megválasztásával a románok olyan
képviselőt küldtek a törvényhozásba, aki — többedmagával — a Román Nemzeti Pártot a politikai passzivitás feladására ösztönzi.
Ha tehát első politikai fellépéseit az emberi önkény és nemzeti elnyomás elleni ellenszenve
váltotta ki, úgy ez további magatartását is meghatározta." Az önkényeskedés, a gyengébbek
bántalmazása elleni ellenszenvem" azóta is kísért, ahogy ő maga írta.
A budapesti egyetem jogi karára 1903 őszén iratkozott be. Itt is kiváló tanulmányi munkát végzett, és tanulmányai mellett részt vett a román diákok szervezetének, a Petru Maior
Társaság munkájában. Egy este több román társával a menzán vacsoráztak, amikor megakadt
a szemük a falra kifüggesztett táblán: „Itt oláhul beszélni tilos.". Groza megpofozta a menza
75

alelnökét. A kirobbant botrány után kicsapatását az egyetemről a rektor, Heinrich Gusztáv
jóindulata akadályozta meg.
1905-ben egyetemi tanulmányait előbb a berlini, majd a lipcsei egyetemen folytatja, és a
nyári szünetben Brüsszellel, Londonnal, Párizzsal ismerkedik. Szellemi horizontja tovább tágul. „Felvettem az érintkezést a széles nagyvilággal, bejártam az akkori civilizáció nagy központjait, és mindenekfelett tágabb látókört és távlatot nyertem, a sötétség szétszóródott, és a
gyűlölet elolvadt, mind a hó a napon. Leküzdhetetlen vágy támadt bennem, hogy az emberek
és népek, különösen a szomszédos népek közötti egyetértésért és jó együttéléséért harcoljak."
Az 1907-ben Magna cum Laude minősítéssel az állam- és gazdasági tudományok doktorává avatott pályakezdő dévai ügyvéd ebbeli szándékait az első világháború kitörése meglehetősen reménytelenné teszi. Behívják katonának, s több évig az emberi megalázás újabb formái
ellen lázadhat. A renitens Grozát több ízben börtönbüntetéssel fenyegetik. Ezekkel a megpróbáltatásokkal szemben Ana Moldovannal 1916-ban kötött házassága, a gyermekekkel benépesült család harmóniája nyújtott számára vigasztalást, erőt pedig abból a hitéből merített, hogy
egyetlen nemzetet — így az övét sem — lehet örök időkre elnyomni.
S amikor 1918. december 1-én a gyulafehérvári gyűlésen — és azután is — úgy látja, hogy
elérkezett a felszabadulás pillanata, népe nemzeti és szociális vágyainak hangot adva már a
politikai élet első vonalában küzdők soraiban találjuk.
Tevékenyen részt vesz a gyűlés munkájában, majd a következő évben, 1919-ben megválasztják az Alkotmányozó Nemzetgyűlés képviselőjének. Ebben a minőségében jobbára Bukarestben tartózkodik, és egyre nagyobb betekintést nyer a politikai élet kulisszatitkaiba. Kezdi észrevenni, hogy a Román Nemzeti Párt vezetői, maga Iuliu Maniu sem az egyesülés eszméjének végrehajtására, sokkal inkább egyéni érdekeik érvényesítésére törekszenek. Groza úgy
vélte, hogy 1918 december elseje a nemzeti eszme ünnepi napja, s ez majd a munkások számára is meghozza a kizsákmányolás alóli felszabadulást és a szinte jobbágysorban élő népnek a
szociális-társadalmi felemelkedést. Ha Maniu pártja nem alkalmas ennek a feladatnak a megoldására — gondolta —, akkor Avarescu marsall néppártjában a helye. Avarescu nemcsak
mint katona volt népszerű, hanem pártjának szociális programjára is sokan bizakodva tekintettek. Ezért vállal Groza miniszteri tárcát Avarescu kormányában, amikor 1920 januárjában
a király a marsallt bízza meg a kormányalakítással. Groza lesz az Erdély- és a kisebbségi tárca
minisztere. Ő maga jegyezte fel első miniszterségének alábbi epizódját:
„1920-ban, mint Erdély és a »kisebbségek« (akkoriban csak mennyiségileg gondolkoztak
a politikában, még nem dívott a minőségi elgondolás) minisztere elvetődtem a székelyek közé,
Csíkszeredára. A prefektus bejárati ajtajánál tábla: »Itt csak románul szabad beszélni«... Levétettem azonnal. Szemrehányásaimra a prefektus dadogva magyarázta, hogy a székelyek
tudnak, de nem akarnak románul beszélni, mert ellenségek. Rövid időre reá megjelent egy
magyar küldöttség előttem, a csíksomlyói katolikus esperes vezetése alatt. A szónok esperes,
verejtékét törölgetve, olvasta egy papírlapból mondanivalóját — románul. Én, látva a nehéz
törést, félbeszakítottam, kérve, hogy folytassa magyarul. A góbé nem engedett, s végigizzadta
a román dikciót. »Lám — fordultam a prefektushoz —, önnel azok sem akarnak románul beszélni akik tudnak, velem azok is csak románul törik a nyelvet, akik nem tudnak!«"
Az Avarescu-kormány azonban nem tudja a vele szemben támasztott szociális várakozásokat teljesíteni, és ezért kétévi kormányzás után, 1922-ben a Brátianu család vezetése alatt
álló Liberális Párt intrikái megbuktatják. A liberálisok által kürt választásokon Grozát mégis
megválasztják képviselőnek. A liberális éra alatt tanácsosa az agrárbizottságnak, elnöke a
Nagyiparosok Szövetségének, tagja a Legfelső Vámbizottságnak, az Export-import Bizottságnak, és részvényese több magánvállalatnak és banknak. Bár egyéni érdekei az uralkodó körökhöz fűzik,' egyre tisztábban felismeri: a nép nem fog jóllakni attól, amit az urak konyháiban főznek.
Mégis, amikor Ferdinánd király, hogy a liberálisok hatalmát csökkentse, 1926. március
30-án újra Avarescut bízza meg kormányalakítással, aki május 25-re ú j választásokat ír ki,
76

Groza újra tárcát vállal a marsall kormányában. Előbb közlekedésügyi és közmunkaügyi,
majd tárca nélküli államminiszter.
Bár a román szakirodalom véleménye megoszlik abban a kérdésben, hogy az ú j Avarescu-kormány működésének második felében Groza újra ellátja-e az erdélyi és kisebbségi ügyek
miniszteri tisztét2, néhány dolog bizonyosan megállapítható. így például az, hogy a május 25-i
választást megelőző politikai küzdelemben P. Groza aktívan részt vesz, és Hunyad megye magyar választói előtt magyar nyelvű beszédet mond, amelyet a korabeli magyar sajtó így kommentál. „Goza Péter szavaira a jövő történetírója is súlyt helyezhet, hiszen fel sem tételezhető
olyan férfiúról, aki 42 éves korában immár másodízben jut miniszteri tárcához, hogy az egyetemes szempontok feláldozásával, tisztán pártérdekek szempontjából kortesszavakat hangoztasson a nyilvánosság előtt." Mivel — tudtommal — a történetírás nem figyelt még fel Grozának erre a beszédére, idézen néhány megállapitását. Az akkori helyzetről azt mondta, hogy a
betegség nagy, a betegek sokan vannak, nehéz az orvos, még nehezebb a professzor szerepét
játszania. A mezőgazdaság helyzetét azért tartotta rossznak, mert az agrártörvény is az, felbolygatta, bizonytalanná tette a mezőgazdaságot, és ezen a helyzeten az elmúlt négy év alatt
gyárilag gyártott újabb törvények sokaságával akart segíteni, anélkül, hogy a gazdasági gépek
és a felszerelés hiányáról gondoskodtak volna. Az ipar helyzetét azért ítélte el, mivel senki sem
támogatja, főleg az állam nem, holott a jövő zenéje az ipar. A kisebbségi kérdésben a kulturális kiegyenlítődést tartja fontosnak, mivel „így értjük meg egymást". „Magunk között vagyunk: mi már paktáltunk, összevesztünk és megint paktáltunk."
Grozának az utóbbi mondata a Néppárt és az Országos Magyar Párt 1923. és 1926. évi
tárgyalásaira vonatkozik. Mondjunk itt el ezekről nagyon röviden annyit, amennyi Groza szerepét megvilágítja. 3
Az első megállapodást 1923. november 25-én az első Avarescu-kormány kultuszminiszterének, Gogának a kezdeményezésére annak csúcsai kastélyában (Goga a Boncza-kastélyt vette
meg, ahol Ady lakott) írták alá. Ezen a megbeszélésen a Magyar Párt vezetői közül többek között részt vett Gyárfás Elemér, Páll Árpád, Bernárdy György, a kormány részéről pedig Avarescu, Goga és Groza. A megegyezés egyfelől a Magyar Párt kívánságait tartalmazta (egyházak autonómiája, színházak működése stb.), másfelől azt, hogy a Magyar Párt ezek megoldása fejében támogatja a Néppártot. A tárgyaláson Avarescu számára Groza fordította Bernárdy hozzászólását románra. Mivel az Avarescu-kormány megbukott, és a megállapodás végrehajtásából nem lett semmi, a Magyar Párt 1926. február 1-én felmondta a megegyezést.
A második Avarescu-kormány belügyminisztere, Goga kezdeményezésére újra felújítják
a tárgyalásokat, amelyek eredményesek voltak, és 1926. április 21-én aláirják az új megállapodást. A második paktum tárgyalásaiban Grozának már nagyobb szerepe volt. Az ő formulájával vélték megoldhatónak a Csiki Magánjavak bonyolult kérdését.4 A megegyezés után Groza
igyekezett közoktatásügyi és pénzügyminiszter kollégáit meggyőzni arról, hogy a megegyezés
értelmében biztosítsanak államsegélyt a magyar iskolák számára, de ez nem vezetett eredményre.
Valószínűleg ez a kudarc is hozzájárult új és döntő elhatározásának érlelődéséhez.
Ugyanis, mint később elmondta, a második Avarescu-kormányba azzal a szándékkal lépett
be, hogy tiszta levegőt engedjenek a panamáktól, piszkos üzletektől, összefonódásoktól, szervilizmustól megrontott politikai élet légkörébe. Szándékait igyekezett is érvényesíteni, és ezért
mindenkivel harcba szállt, anélkül, hogy bármit is sikerült volna elérnie.
Ezért 1927 júniusában, amikor a liberálisok nyomására Avarescut újra megbuktatják, a
kormány utolsó, viharos éjszakai ülésén bejelenti: „Én elmegyek innen, itthagyom egyelőre a
politikai élet arénáját, nehogy megvárjam ennek a tragédiának a végét. Visszavonulok az én
erdélyi barlangomba, és töprengeni fogok egy évig, két évig, hét évig, addig, amíg szükséges,
azon, hogy megvilágosodjon előttem a követendő út."
Az uralkodó körökkel való szakítás azonban az újrakezdés lehetőségeit is magában foglalta. Önként vállalt politikai magányában Déván Marx, Engels, Lenin műveit kezdi tanulmá77

nyozni, s megismerkedik Augustin Almasannal és dr. Kohn Hillellel, akik a Román Kommunista Párt illetékes szerveinek megbízásából keresik vele a kapcsolatot. A dr. Kohn Hillellel
kötött ismeretség 1932-ben a kolozsvári és dévai konspirativ találkozók keretében lezajlott
eszmecserék, viták révén fokozatosan harcostársi barátsággá mélyül, és hozzájárul ahhoz,
hogy Petru Groza olyan új politikai koncepciót alakítson ki, amely — az ő szavaival — „megfelel a román nép érdekeinek".
A belső, szellemi átalakulás így készíti elő azt a pillanatot, amikor Petru Groza visszatérhet az akkori Románia politikai életébe. Már 1930-ban felismeri, hogy a román paraszti tömegek egy része kiábrándult az akkori Románia legális politikai pártjaiból, és ezért segíteni kezdi
a radikalizálódó román parasztok kiútkeresését. Az ő pénzügyi támogatásával adja ki A. Filimon Déván, az egykori nagy román parasztfelkelés hőséről elnevezett lapot, a Horiá-t. Ez fokozatosan egy új, demokratikus román paraszti szervezet szellemi-politikai kovászává válik.
A radikalizálódó Hunyad megyei román parasztok, Belea Miron és társai egy fölhívást jelentetnek meg a lapban, amely a parasztokat 1933. január 8-ra Dévára, egy gyűlésre hívja meg
közös gondjaik megbeszélésére. Január 8-án reggel a környékbeli parasztok izgatottan, de fegyelmezetten özönlenek Dévára, és 10 órára nemcsak a színház termében szoronganak, hanem
több ezren, akik nem fértek be, az épületet veszik körül. Mivel mikrofon nem volt, Belea azt
javasolta a kívülrekedteknek: mindegyik falu válasszon egy küldöttet, azok menjenek be a
gyűlésre, s majd ők beszámolnak az ott elhangzottakról.
így is történt. A gyűlés elkezdődött. A részvevők Beleát megválasztották a gyűlés elnökének, aki 1928 májusában ott volt Gyulafehérváron, a megye parasztjait akkor Maniu mellé sorakoztatta föl, de időközben maga is éppúgy kiábrándult belőle, mint azok a most hozzászóló
társai, akik fájdalmuknak, elkeseredésüknek és vágyaiknak adtak hangot. Amikor a harmadik hozzászóló szegénységükről és szerencsétlenségükről beszélt, a hallgatóság soraiból közbesüvített egy kiáltás: jöjjenek ide a politikusok, nézzék meg, mit tettek az országgal és velünk!
Az egybegyűltek egy emberként csatlakoztak a javaslathoz. 40—50 főnyi kis küldöttségeket
alakítottak, akik elmentek a dévai politikusok lakásaira. Közülük senkit sem találtak otthon,
mert mindenki elmenekült. Kivéve egyetlen embert: Az Avarescu-kormány többszörös miniszterét, dr. Petru Grozát. Groza fogadta a küldöttséget, amelynek vezetője, a bölcs Ábel
(Báneasa) ezt mondta neki: Miniszter Úr! Mi megválasztottuk Önt, de sorsunk nem változott.
Most jöjjön el a gyűlésünkre, és mondja el, mit tettek az országgal és velünk.
És Groza ment.
Amikor a színházhoz értek, egy paraszt melléje settenkedett, és a fülébe súgta: „Filimon
ügyvéd úr küldött, és azt üzeni miniszter úrnak, ne tessék bemenni, mert odabenn ég!"
„Nagyon ég?" — kérdezte Groza, és belépett a terembe. Fagyos csend fogadta. Az éppen
beszélő paraszt arról a bankról szedte le a keresztvizet, amelynek Groza is részvényese volt.
Délután 4 óra körül lehetett.
Ha idehoztatok — kezdte hozzászólását, hallgassatok is meg. Felteszitek nekem a kérdést: mit akarsz választani? A rendet és a szabadságot az országban, vagy a bankokat, a tisztségeket és a vagyont? Én a rendet, az országot és a szabadságot választom. Ha hívtok, hogy
védjük meg az emberi méltóságot, én veletek tartok. Beszéde közben a fagyos hangulat fokozatosan kezdett átalakulni. Amikor beszédét ezzel fejezte be: én hiszek a jövő.tökben, óriási
üdvrivalgás fogadta. Groza beszéde után a gyűlés Belea javaslatára elhatározta, hogy kilépnek
minden politikai pártból, és április 18-ára egy újabb gyűlést hívnak össze, amelyen további
teendőikről döntenek.
Április 17-én a városba vezető utakat a katonaság lezárta, a rendőrök pedig Beleát keresték, hogy letartóztassák, de nem találták.
Április 18-án reggel 8 órakor a város fő terén néhány fejszés paraszt összeácsol egy szónoki emelvényt, néhány munkás pedig mikrofont szerel föl. A meghívott újságírók fél óra múlva
helyet foglalhattak az emelvényen. 9 órakor a mikrofonba megszólalt egy hang: Városi urak!
Akik nem tartoztok a Fronthoz, hagyjátok el a teret, mert néhány perc múlva megérkeznek a
78

parasztok oszlopai. És a parasztok, akik éjszaka és hajnalban a várost a katonaság által nem
őrzött ösvényeken közelítették meg, katonás rendben, minden falu külön-külön oszlopban
kezdte betölteni a teret. A rendőrök és katonák igyekeztek vezetőiket kicsalogatni közülük, de
eredménytelenül. A katonai egységek parancsnoka, aki egyre idegesebb lett, meglátta a főtéren komótosan sétálgató Grozát, és hozzája fordult: „Hol van Belea?" Groza ezt válaszolta:
„Mi vagyok én? Spicli? Hordár?" Gyorsan az emelvényre, a mikrofonoz lépett, és beleszólt.
„A hatóságok keresik Belea Miront. Jöjjön gyorsan a tribünre."
Belea ott termett, és a teret megszállva tartott parasztok megválasztották gyűlésük elnökének. A román parasztok demokratikus vágyait kifejező új paraszti szervezet, az Ekés Front
keresztelője megtörtént. Groza, akinek Belea átadta a szót, többek között ezeket mondotta:
A nagy temetések napját éljük, de ezeket a nagy feltámadások napja fogja követni. Megkérdezhetik tőlünk, mit akartok? S több ezres hallgatósága egy emberként kiáltotta: egy új világot!
A demokratikus követelésekért harcba induló Ekés Front, amely elnökének Petru Grozát
választotta meg, viharos gyorsasággal kapott erőre. 1935-ben már 300000 tagja volt.
A demokratikus forradalom feladatainak napirendre tűzése — a lenini permanens forradalom elméletének konkrét alkalmazásával — óhatatlanul Groza látókörébe vonta, most már
más megközelítésben, a nemzetiségi kérdést is. Ezért keresni kezdte a magyar népi tömegekkel
való megegyezés ú j lehetőségeit.
A találkozást lehetővé tette az a magyar tömegekben is végbemenő politikai differenciálódás, amely szinte egy időben zajlott le a román parasztok gondolat- és érzésvilágában lejátszódó fentebb vázolt folyamattal. A Magyar Pártból fokozatosan kiábránduló magyar népi
tömegek lázongásának történelmi hatóerővé való változtatása érdekében az RKP 1932-től
több legális lapot jelentetett meg. így 1932 végétől Demeter János szerkesztésében, dr. Kohn
Hillel anyagi és szellemi támogatásával a Falvak Népét. Miután a lap köré csoportosuló magyar munkások, parasztok és értelmiségiek előbb megalakítják a Magyar Párti Ellenzéket,
majd 1934. augusztus 19—20-án Marosvásárhelyt elhatározták, hogy önálló politikai szervezetet alakítanak Magyar Dolgozók Szövetsége (MADOSZ) néven, az Ekés Front természetes
szövetséges társa is megszületett.
A két népi szervezet képviselői 1935. szeptember 24-én Bácsiban tárgyalnak, és írják alá
azt a megegyezést, amely a fasizmus, a háborús készülődés, a diktatórikus törekvések ellen, a
polgári szabadságjogok, a nemzetiségek anyanyelvi és kulturális jogainak biztosításáért, nemzetiségre való tekintet nélkül a munka szabadságáért hívta harcba a román és magyar népi
tömegeket.
A magyar szervezett munkások nevében az RKP markáns egyénisége, Józsa Béla az általa
szerkesztett demokratikus magyar lap hasábjain így köszöntötte a megegyezést: A román és
magyar parasztok képviselői „összejöttek, hogy megbeszéljék a közös sérelmeket és megbeszéljék a közös programot, amelynek alapján harcot indítanak helyzetük megjavításáért: erdőt, földet, legelőt követelnek a rászorultak részére, a munkához való jogot minden dolgozónak, a fojtogató és állandóan szaporodó taksák eltörlését, a veszett adóbehajtások megszüntetését. Az anyanyelv használatának teljes joga, a harc a háborút jelentő fasizmus ellen és a
demokratikus szabadságjogokat védő népfront megalkotásának a szükségessége szerepel még
akcióegységük alapjaként." 5
A közös veszély, az együttes küzdelem fontosságának felismerése a magyarázata annak,
hogy 1935. december 6-a után mindkét szervezet — más szervezetekkel együtt — csatlakozik
az RKP kezdeményezésére megalakult Demokratikus Arcvonalhoz, amely a népfrontpolitika
első jelentős sikere Romániában. így kezdődhetett el „valami ú j " — ahogyan Groza kifejezte
— Románia történelmében.
• Az ú j : a kölcsönös érdekek tiszteletén alapuló megbecsülés gondolata azonban a régi, a
nacionalizmusok sűrű bozótjain keresztül utat törve tudott csak áthatolni. S ebben a nem csekély személyes bátorságot, szilárd elvi meggyőződést kívánó, nehéz történelmi folyamatban
dr. Petru Groza továbbra is a kezdeményezők és az élenjárók jelentős személyisége.
79

Harcolt az előretörő fasizmus hatására felerősödő háborús őrület ellen, a bebörtönzött
antifasiszták szabadon bocsátásáért, a demokratikus szabadságjogok biztosításáért, az emberi
méltóságért és szabadságért.
A második bécsi döntéssel viharossá vált nacionalizmusok forgószelében sem torpant
meg. Magát a bécsi döntést így értékelte: „Mindegyik fél holttesttel a karjában ment haza, az
egyik részben örült, hogy nyert valamit, a másik, hogy nem vesztett el mindent. A történelem
ítélőszéke előtt mindkét fél tanúságot tett arról, hogy nem igazi anyja a megkínzott Erdélynek: sem Budapest, sem Bukarest akkori politikusai."
Ezért azokkal keres és talál kapcsolatot, akik Erdély minden népének közös érdekeit képviselik. így például Kolozsvárt találkozott Gaál Gáborral és Józsa Bélával, aki megbeszélésük
egyik fontos mondanivalóját 1943. május 29-én így rögzítette: „Aromán szabadságmozgalom
elindítása, ha sikerül, történelmi jelentőségűvé válhat nemcsak Erdély, hanem az egész Dunamedence szempontjából... Elindul az alapjában demokratikus tömegeknek az az erjedése,
ami kelesztőleg fog hatni a magyar szabadságmozgalomra, és innen vissza."
A román szabadságmozgalom megteremtése érdekében az illegálisan harcoló Ekés Front
— a Román Kommunista Párttal szoros szövetségben — a Hitler-ellenes antifasiszta erők szövetségének megteremtésén munkálkodott.
A Groza vezetése alatt álló Ekés Front s a MADOSZ is, amelyet többek között Bányai
László, Máliusz József s mártírhaláláig Szabó Árpád irányított, habozás nélkül csatlakozik az
RKP 1943 januárjában kezdeményezett Hazafias Fronthoz. Petru Groza, ezen túlmenően,
személyesen is igyekszik Iuliu Maniut, a Nemzeti Parasztpárt vezetőjét meggyőzni a népi erőkkel kötendő politikai szövetség szükségességéről.
Az Antonescu-rendszer azzal próbálja feltartóztatni a Hitler-ellenes erők felzárkózásának folyamatát, hogy lecsap annak kezdeményezőire. Vládescu-Rácosaval, Gh. Miclevel, Miron Beleával együtt Grozát is letartóztatják. Letartóztatása nemcsak a Hunyad megyei románság körében — ahol nagy népszerűségnek örvendett — váltott ki nagy felháborodást, hanem észak-erdélyi harcostársait is aggasztotta sorsa.
A megpróbáltatások azonban nem törik meg. Ellenkezőleg, ahogy a börtön homályában
írott, fentebb már idézett gondolatai tanúsítják, megerősítik korábbi hitében.
Miután Maniu interveniál érdekében, 1944 elején kiengedik a börtönből, s Déván jelölnek ki kényszerlakhelyet számára. Amikor a Szovjetuniónak az antifasiszta koalíciónak a hitleri fasizmus fölött aratott győzelme az útkereszteződések torlaszainak eltávolítására lehetőséget teremtett, a „valami ú j " erői, köztük dr. Petru Groza is, kiléphettek a börtönök, számkivetések s a történelem homályából.
Sikerre viszik 1944. augusztus 23-án a történelmi fordulatot, 1944. október 12-én az RKP
vezetésével az Ekés Front, az SZDP, a MADOSZ, majd annak jogutódja a Magyar Népi Szövetség részvételével megteremtették az Országos Demokrata Arcvonalat, amely a munkásosztály tényleges súlyát is kifejező kormány kinevezésében jelöli meg az ország demokratikus átalakításának feltételét és biztositékát. A miniszterelnöki tisztségre dr. Petru Grozát javasolják.
Észak-Erdély magyar és román demokratikus erőinek jelentős része is ezt a javaslatot támogatja.
Miután az országszerte felviharzó népi megmozdulások kifejezték a lakosság többségének szándékát, 1945. március 2-án Mihály király dr. Petru Grozát bízza meg a demokratikus
kormány megalakításával, amely március 6-án létre is jött.
Románia első demokratikus kormánya nagyon nehéz körülmények között, de határozottan látott hozzá az ország népi demokratikus átalakításához, a román nép és a vele együtt élő
nemzetiségek felemelkedésének megteremtéséhez. Románia történetének ez a korszakos fejezete, amely a szocialista átalakuláshoz és a szocializmus alapjainak lerakásához vezetett, épp
úgy csak érzékeltethető néhány sorban, mint ahogy dr. Petru Grozának s az RKP-nak az a törekvése is, hogy a megbékélés ösvényeit e folyamat sodrában széles útvonalakká tágítsa.
80

íme néhány történelmi lépés, amely ezt a korszakos átalakulási folyamatot kifejezte. Az
ú j román kormány képviselői 1945. március 13-án Kolozsvárott, a Szabadság tári nagygyűlésen a nemzetiségek jogegyenlősége mellett foglaltak állást. „Tudom — mondotta Jordáky Lajos ezen a gyűlésen —, hogy ez az első olyan kormánya a modern Romániának, amely proklamálta az együttélő népek egyenlőségét. Tudom, hogy ez a kormány nemcsak tiszteli a demokráciát, hanem teljesíti is teljes erejével."
A kormánynak ezt a szándékát miniszterelnöke, dr. Petru Groza a Magyar Népi Szövetség Kolozsvárt 1945. május 6-a és 13-a között megtartott első kongresszusának záró nagygyűlésén elmohdott magyar nyelvű beszédében megerősítette. Erdély „egyaránt ad kenyeret magyaroknak és románoknak. Azért jöttem ide, hogy kibontsam a magyar—román együttműködés lobogóját."
Ennek jegyében látott hozzá a demokratikus kormány a nemzetiségek sérelmeinek orvoslásához, jogegyenlőségük biztosításához, amelyet a földreformtól kezdve a magyar tannyelvű
iskolák kiépítésén keresztül politikai egyenjogúságuk biztosításáig számos intézkedés bizonyított.
Mindezekért a Magyar Népi Szövetség, szoros szövetségben a kormánnyal, az RKP vezette demokratikus erőkkel a népi demokratikus átalakulás nem lebecsülendő tényezőjévé vált.
Egyetlen bizonyíték erre — az akár külön tanulmány bővebb kereteit is kitöltő — sokoldalú
együttműködésre:
1946 őszén, november 19-re kiírták az országos választásokat, ami a népi és konzervatív
erők heves és döntő összecsapásának ígérkezett. Dr. Petru Groza Kolozsvárt elmondott beszédében utalt az eredményekre, így például arra, hogy a Csiki Magánjavakat a kormány visszaadta a székelységnek, de a nehézségekre is rámutatott. „Tudjuk — mondotta —, sok a baj,
mert egyesek még mindig nem hajtják végre rendelkezéseinket. Melegen kérjük magyar testvéreinket, bízzanak bennünk, hiszen Isten is hat nap alatt teremtette a világot... A magam részéről elmondhatom, hogy nem mint pernyertes jöttem ide Párizs után, hanem mint testvér a
testvérnépemhez. Ugyanazok vagyunk mindnyájan, igaz testvérek, nem hódítók és nem pernyertesek. Nyílt kártyával játszunk. Megyünk előre a két nép testvéri életének megvalósítása
felé. Célom: megteremteni a gazdasági kapcsolatot Magyarországgal, vámuniót létesíteni, eltörölni az útlevélkényszert. Az embernek az a hivatása ezen a földön, hogy békésen együttműködjenek, mert ez a föld mindnyájunké."
A Magyar Népi Szövetség pedig félreérthetetlenül a kormány és a Demokratikus Pártok
Blokkja politikája mellett foglalt állást. November 3-án például a szövetség egyik hivatalos
lapja a következőket irta: „a mostani kormány, a Groza Péter kormánya a román és a magyar
nép megbékéléséért küzd, sőt azon túl a vámhatárok eltüntetését és az útlevélkényszer megszüntetését tűzte ki céljául. Tehát ez a kormány mellettünk van, és nem ellenünk. Ha valaki
belénk köt vagy gáncsolni akar választói jogunk gyakorlásában, azokról jó, ha tudjuk, hogy
ők azokhoz a pártokhoz tartoznak, amelyek az itt élő magyarság kiűzéséről ábrándoznak, és
nemcsak nekünk és a Groza-kormánynak ellenségei, hanem ellenségei a haladásnak és a felvilágosodásnak is."
A Magyar Népi Szövetség 17 erdélyi vármegyében 121 magyar képviselőjelöltet állított és
felszólította a magyar népi tömegeket, hogy Beszterce, Naszód, Fogaras, Krassó, Máramaros,
Szeben és Szörény megyékben, továbbá Moldvában, ahol nem állított képviselőket, a Demokratikus Pártok Blokkjának képviselőjelöltjeire szavazzon.
A november 9-i választásokon 6 934 584 állampolgár élt jogaival (a szavazásra jogosultak
89,99%-a). A Demokratikus Pártok Blokkja 4 766 630 szavazatot kapott (71,8%), a Magyar
Népi Szövetség 569 651-et (8,21%), Maniu Nemzeti Parasztpártja 879827-et (12,71%), Brátianu Liberális Pártja 59306-ot (0,37%).
A Magyar Népi Szövetség megválasztott 24 képviselőjét, munkásokat, parasztokat, kisiparosokat, értelmiségieket, lelkészeket, többek között Csákány Bélát, Czikó Lőrincet, Szűcs
Margitot, Kovács Eleket, Havadtői Sándort, Kós Károlyt, Köteles Istvánt, Takács Lajost,
6 Tiszatáj

81

Kende Bélát, Kacsó Sándort a szövetség elnöke, Kurkó Gyárfás mutatta be az Állami Magyar
Színházban november 24-én tartott nagygyűlésükön.
Az ú j kormány, amelynek újra dr. Petru Groza lett a miniszterelnöke, meggyorsította a
népi demokratikus átalakulás és azon belül a nemzetiségek jogegyenlősége biztosítását. 1947.
december 30-án Gh. Gheorghiu-Dej, a Román Kommunista Párt Központi Bizottságának főtitkára és dr. Petru Groza lemondásra szólítják fel Mihály királyt, aki ennek eleget is tett, és a
képviselőház délutáni ülése törvénybe iktatta az ország ú j államformáját: a népköztársaságot.
1947 májusában rendezték az állampolgárságot (70000 magyar családfőt érintett kedvezően),
az 1947 szeptemberében induló tanévben 2071 magyar óvoda és elemi iskola, 184 középiskola,
több felsőfokú oktatási intézmény, így a Bolyai Tudományegyetem nyitotta meg kapuit a magyar ifjúság előtt.
Románia nagy átalakulásának folyamata, amelynek csak néhány eseményére utalhattunk
és a Magyarországon végbement hasonló jellegű átalakulás lehetővé tette a két ország viszonyának elmélyítését.
Lássunk erre vonatkozóan is néhány példát. Romániában kiadják a Revista RománoMeghiará című folyóiratot, amelynek első számába Petru Groza írt előszót, és mellette többek
között Octav Livezeanu, Eugen Jebeleanu, Illyés Gyula, Balogh Edgár, Takács Lajos írásait
közölték. Budapesten 1945. szeptember 21-én megalakult a Györffy István Kollégium dísztermében a Magyar—Román Társaság. Az alakuló ülésen a távol levő Kodály Zoltán helyett,
akit a társaság elnökének választottak meg, Tóth András felkérésére Szekfű Gyula elnökölt.
Idézzünk néhány gondolatot a felszólalók hozzászólásaiból!
Gyöngyösi János: „Románia élén ma olyan demokratikus kormányzat van, melynek elnöke kezdettől fogva baráti kezet nyújtott a magyarságnak." Darvas József (aki két hónappal
azelőtt részt vett az Ekés Front bukaresti kongresszusán):" Elementáris, kitörő taps fogadta
az én beszédemet és rajtam keresztül azt a baráti hangot, amely a magyarság részéről a román
parlamentben a román nép, a román parasztság felé szólt." Szentgyörgyi Albert: „A mi nagy
tapasztalatunk, hogy haladni csak együttműködéssel lehet, nem pedig azzal, hogy egymást
romboljuk és pusztítjuk. Ezért a tudós mindig és mindenütt lelkesen nyújtja kezét az építőmunkához, mely a népeket össze akarja kapcsolni." Tamási Áron: „Elsősorban a magyar irodalom nevében, de a magam személyében is ennek a különleges figyelemnek a melegségével
üdvözlöm a társaságot. Amikor ezt teszem, az öröm érzése és a felelősség tudata egyaránt
megvan bennem." Kosáry Domokos: „Azelőtt a történelmet nacionalista szempontok szerint
vizsgálták, mi a nacionalizmust akarjuk történelmi szempontból vizsgálni." 6
E feladat betöltéséhez kívánt szakembereket képezni a Mocsáry Lajos Népi Kollégium,
amelyben magyar és román fiatalok együtt kezdték meg tanulmányaikat. A kollégiumot 1947.
május 4-én nyitották meg Tildy Zoltán köztársasági elnök és Petru Groza miniszterelnök jelenlétében. Tildy Zoltán többek között ezeket mondotta: „A magyar nép levonta a múlt tanulságait, és a maga részéről a legtisztább szándékkal és a legnagyobb őszinteséggel valóban ú j
történelmi korszakot akar kezdeni a Duna völgyében." Petru Groza a következőket hangsúlyozta: „Tanulmányozva a magyar és a román nép történelmét, fájóan látjuk, hogy a két népnek eddig sohasem sikerült egymásra találnia. Az egymásra nem találás nem a dolgozó tömegek akaratán múlott. Ellenkezőleg: a két nép igazi érdekei történelmünk minden fordulóján
azonosak voltak. Idegen érdekek voltak azok, amelyek mesterségesen megakadályozták e két
nép egymásra találását, hogy hasznot húzhassanak civódásukból."
A kollégium ünnepélyes megnyitására az 1947. április 29-e és május 6-a között fővárosunkban megrendezett Román Kultúra Hete keretében került sor, amelyre 80 tagú román küldöttség érkezett P. Groza és Mihail Sadoveanu, a román irodalom klasszikusának vezetésével.
Utóbbi ekkor a Nagy Nemzetgyűlés elnöki tisztét is betöltötte.
Nincs terünk arra, hogy a Román Kultúra Hete gazdag programját a maga teljességében
ismertethessük, ezért csupán annak egy olyan epizódjára utalunk, amely összefüggött Kosáry
Domokos föntebb idézett gondolatával.
82

A magyar történészek ugyanis időközben érdemi műveket alkottak abban az új szellemben, amelyről Kosáry a Magyar—Román Társaság megalakulásakor beszélt. így például
I. Tóth Zoltán megírta „Az erdélyi román nacionalizmus első százada" című, 1946-ban megjelent munkáját, amelynek célja — a szerző szavaival — „a történelmi valóság kérlelhetetlen
őszinteségű bemutatása nem egyik vagy másik nacionalizmus, hanem az emberiség, közelebbről a Duna-táji népek közös érdekében."
A 80 tagú román küldöttség történész tagjai: A. Ojetea, A. P. Todor, M. Roller és V.
Cherestejiu meglátogatták a tudományos intézetet, ahol I. Tóth Zoltán dolgozott, és átadták
egy román történetíró üzenetét, aki I. Tóth Zoltán művéről így nyilatkozott: „Ez a könyv a
legszebb könyv, amit valaha románokról kívülállók írtak. Ha I. Tóth Zoltán ilyen könyvet írt,
most már elhiszem, hogy lehetséges lesz tisztességes magyar—román együttműködés."
Ezeknek a tiszta szándékoknak adott ösztönzést, és ennek formáit emelte törvényerőre az
1947. november 25-én Bukarestben készült magyar—román kulturális egyezmény, amelyet
Ortutay Gyula vallás- és közoktatásügyi miniszter és Octav Livezeanu tájékoztatásügyi miniszter írt alá. Az egyezmény például kimondta: „A Szerződő Felek mindannak az előmozdítására törekszenek, ami népeik kölcsönös és alapos megismeréséhez vezet. Küzdeni fognak a
fasiszta propaganda és az imperalista sovinizmus, valamint a nemzetiségi vagy faji elnyomás
szellemének hatásai ellen, kulturális, tudományos és nevelésügyi megnyilatkozásaikból kiküszöbölvén mindazt, ami a másik Szerződő Fél népének méltóságára sértő, és abban visszahatást válthatna ki." Továbbá: „Mindkét Szerződő Fél a legmesszebbmenően támogatni fogja a
másik Fél nemzetiségéhez tartozó és saját országában, élő népesség mindennemű kulturális, tudományos, saját anyanyelvű közoktatásügyi, művészeti és testnevelési intézményeit, az országainkban élő állampolgárok teljes jogegyenlősége alapján, a haladás és a demokrácia megerősítésének szellemében, mindkét Szerződő Fél országában."
Ezen az úton jelentős lépés volt előre az országaink között 1948. január 24-én Budapesten
megkötött Barátsági, Együttműködési és Kölcsönös Segélynyújtási Szerződés. A szerződés,
amelyet Petru Groza és Dinnyés Lajos írtak alá, többek között kimondotta: „A magas Szerződő Felek országaik és népeik érdekében megegyeztek arra irányuló akaratuk kinyilvánításában, hogy kifejlesztve és megszilárdítva a két ország közötti együttműködést, erőiket a tartós
baráti politika megteremtése érdekében egyesítik."
A szocializmus építésének folyamata, ahogy P. Groza írta: „a tömegek kizsákmányolásán alapuló rendszerek bukása megfelelő feltételeket teremtett ahhoz, hogy ezek a népek megbékélhessenek végre, és egymásra találjanak a közös haladás szolgálatában vállalt békés
együttműködés útján."
Ennek megfelelően mélyült Magyarország és Románia politikai, gazdasági, kulturális és
műszaki-tudományos együttműködése azoknak a vonatkozó szerződéseknek az előírásai szerint, amelyeket a két ország illetékes szervei kötöttek. Ebben Grozának épp olyan elévülhetetlen érdemei vannak, mint a Román Népköztársaság 1948. és 1952. évi alkotmányainak elfogadásában, amelyek a nemzetiségek jogait törvényerőre emelték.
Az 1948. évi alkotmány 16. §-a például kimondta, hogy a törvény előtt a Román Népköztársaság minden állampolgára nemzetiségre, fajra, vallásra való tekintet nélkül egyenlő jogokat élvez. Ezért a 17. § a faji és nemzetiségi gyűlöletet és azok bármilyen megnyilvánulási formáját a törvény által büntetendő cselekménynek minősíti. Az anyanyelv használatának jogát
az igazságszolgáltatásban s közigazgatásban és az anyanyelven folyó oktatás szabadságát az
alkotmány 24. §-a írja elő.
Az 1952. évi alkotmány egyrészt megerősíti az előbbi alapelveit. 68. szakasza a nemzetiségi anyanyelv szabad használatát biztosítja a közigazgatásban és az igazságügyben. A soviniszta izgatást, a fajgyűlöletet, a nacionalista propagandát, vagy ezeknek bármilyen megnyilvánulását a 84. szakasz büntetendő cselekménynek minősíti. A nemzetiségi anyanyelven való oktatást minden szinten a 82. szakasz írja elő. Az 1952. évi alkotmány másrészt ú j elvként 19. szakaszában kimondja: „A Román Népköztársaság Magyar Autonóm Tartományát a kompakt
6*

83

székely—magyar lakosság lakta terület alkotja, a Magyar Autonóm Tartománynak autonóm
közigazgatási vezetősége van, amelyet az Autonóm Tartomány lakossága választ."
A Román Népköztársaság alkotmányának elfogadási éve Petru Groza életében más
szempontból is fontos. 1952. június 2-án ugyanis megválasztják a Nagy Nemzetgyűlés Elnöki
Tanácsa elnökének, és ezt a tisztségét haláláig tölti be.
Mint a Nagy Nemzetgyűlés Elnöki Tanácsának elnöke is hozzájárul a szocialista országok, köztük Magyarország és Románia együttműködésének elmélyítéséhez. 1954 szeptember
végén Mao-Ce Tung elnök meghívására látogatásra indul a Kínai Népköztársaságba. A Szovjetunió területe felett repülve a naplójába jegyzi: „Annyi nemes eszme és nagy forradalmak
bölcsője... Népünk és a nagy szovjet nép jószomszédsága és barátsága a világbékéért folyó
harc szolgálatában áll." Október végéig tartó látogatása során megismerkedik a kínai nép
eredményeivél, és a megbecsülés hangján szól az ott tapasztaltakról, a Kínai Népköztársaság
nemzetiségi politikájáról. Tanulmányozza az ott működő nemzetiségi intézetek munkáját, és
följegyzi: „Olyan hatalmas laboratórium, amelyben kidolgozzák a nemzetiségek problémáinak megoldását; a történelem materialista szemlélete teljes egészében elveti a dogmatizmust,
amely fölhagy a konkrét probléma történeti elemzésével, és a marxizmus—leninizmus eszméjének alkotó alkalmazásával." Az eszmét — írja a továbbiakban — okosan, körültekintően,
előrelátóan minden ország sajátosságait figyelembe véve szabad és lehet alkalmazni. Akik türelmetlenül siettetik e folyamatot, olyan nehézségeket okoznak saját országaiknak, amelyeket
nem lehet a „gyermekbetegségre" hivatkozva jóváhagyni, és az ú j kezdet szükségszerű hibájának minősíteni.
Ezt a gondolatot bontja ki az újra megjelenő Korunkhoz intézett 1957. június 14-i levelében. „Azok a viharos adottságok, amelyek a nagy történelmi fordulókat meghatározzák, és
amelyeket a mi nemzedékünk él át, magunkat is merész fordulatra köteleznek, bátran vállalva
mindazt, ami múltunkból és hagyományainkból jó, és fenntartás nélkül leépítve mindazt, ami
előítélet és tévedés volt. E bátorsággal velejár az is, hogy tiszta fővel és kemény szívvel hárítsuk el utunkból mindazt, ami merev alakiság, bevett és unalomig ismételt szólásmód, és sok
kezdeményezőképességgel és képzelőerővel új és új megnyilatkozási formáit keressük azoknak
az eszméknek, amelyeket a nagy gondolkodók, a történelmi jelentőségű forradalmak szellemi
előkészítői, a társadalmi és tudományos alkotómunka óriásai útmutatóul reánk hagytak. Miként az élet maga napról napra változik, és különböző helyeken különböző formákat ölt, akként kell nekünk is ez alapeszméket folytonosan megújuló, színes köntösbe öltöztetni. Oly
köntösbe, mely vonzza a tömegeket — mert ezek szellemi irányításának feladata a vezetőké
—, óvakodva attól, hogy szürke, színtelen, elavult köpeny untassa, fárassza, sőt elriassza
őket. Ekként kerülhetjük csak el azt, hogy a dolgozó tömegektől, népeinktől elszakadjunk.
Tanuljunk az elszakadás tragédiáiból, amelyeket a múltból és a jelenből is jól ismerünk."
Egyre gyengülő egészségi állapotában még arra is marad ereje, hogy 1957 márciusában
Arany János nyelvén írt levelet intézzen Arany János ünneplőihez. Ebben olvashatjuk: „A
magyarok mellé szíves örömest sorakoznak közös hazánk román dolgozó polgárai is Arany
János emlékét ünnepelni. Az évszázadok során átélt tragikus összetűzések, meghasonlások ellenére rendíthetetlenül bíztam — és e bizalmam erősebb, mint valaha — abban, hogy a két nép
végre egymásra talál, karöltve és testvéri egyetértésben építve ki magának egy szebb, boldogabb jövőt. E nagyszerű célhoz vezető úton vagyunk, amikor Arany Jánost közösen ünnepelhetjük és ünnepeljük. Népeink alkotó géniusza sokszor nyilatkozott meg nagy fiaiban."
Hozzátehetjük: az 1958. január 7-én reggel elhunyt dr. Petru Groza életműve is — amelyet rövid összefoglalónkban felvillantani igyekeztünk — egy ilyen géniusz alkotása. Népeink
egymásra találásának gazdag forrása akként és aszerint, ahogyan ő ezt 1957. február 4-én
egyik régi harcostársához intézett levelében megfogalmazta: „Elevenen él bennem is minden
részlete első találkozásunknak, amelynek negyedszázados évfordulóját éppen e napokban ünnepeljük meg lelkünkben csendben, ketten. De agyunkban is megtartunk mindent, ami közös
harc és munka volt. Hiszen abban a konspiratív szobában, Kolozsváron raktuk le alapkövét

nemcsak barátságunknak, hanem ideológiai közeledésünknek is, amely közeledésünk a rákövetkező hosszú éjszakákon át tartó sokévi viták során azonos felfogássá fejlődött ki az emberiség sorsáról, a világról és annak dolgairól. Talán nem is érzékeltük eléggé az évtizedek során
azt, hogy a mi egyéni közös felfogásunk vonalán részesei lettünk annak az akciónak, amely a
forradalmi jellegű Ekés Front, a Magyar Dolgozók Szövetsége és Román Kommunista Párt
találkozására vezetett, majd a romániai népfront kialakulására, a Román Kommunista Párt
vezetése alatt. Lelkünkben és eszünkben — akik átéltük Horia utódainak, a mócoknak, a román ekéseknek és a magyar nép dolgozó fiainak hősi kiállását nagy tömegekben e népfronton,
véget vetendő a dolgozó népek kizsákmányolásának — élénken rezegnek át ez átélt eposz emlékei, élményei és tanulságai. E rezgés talán ellankadt vagy kihalt egynémely harcostársunk
lelkében az 1944. évi felszabadulás után, miután sokan közülünk a beérkezettség elégtételétől
eltelve, ez eposzi harcot befejezettnek tekintik. Pedig szerintem a nagy feladatok özöne csak
most zuhan ránk. Nemcsak népeink életében, de világvonatkozásban is egy új eposz kezdetén
vagyunk. A nagy forradalom elveit nemcsak a felszabadított népek lelkében kell tényleg mélyre vésni, hanem azok győzelmét továbbvinni Óperenciás tengereken túl, ahonnan még borús
felhők sűrítik el a kilátást. Az imperialista fegyvercsörtetés nem ártalmatlan szerenád, és nagy
veszélyt rejteget magában az itt-ott felbukkanó önteltség. A történelem — idézve az Ön szavait — sokat gyömöszölt bele a most lezajlott negyedszázadba. Hozzáteszem, kedves régi
Kohn Hillel barátom, hogy a következő negyedszázad atomkorszakunkban és immár az egész
világot átfogó erjedésében sokkal nagyobb méretű eseményeket és fordulatokat hord méhében. Minden erőnkkel, csalódások és kiábrándulások, tévedések és árulások dacára fel kell
készülnünk az emberiség történelmének ez elkövetkezendő új szakaszára. Át kell böngésznünk újra és újra a múltnak tapasztalatait, tévedéseit, és azok segítségével a nemzeti és nemzetközi jelenlegi adottságokból, ágybéli erőfeszítéssel le kell vonnunk a helyes következtetéseket, hogy azokból okulva, azokkal felvértezve, bátran állhassunk ez újabb nagyobb csaták
elébe."
Ehhez meríthetünk erőt az olyan egyéniségek életművéből, amilyen dr. Petru Groza is
volt.
JEGYZETEK
1. E tanulmány megírásakor Petru Groza születésének 90. évfordulója alkalmából megjelent írásaimat vettem alapul: Emlékezés Petru Grozára, (Népszabadság, 1974. december 7.) és A víz lefolyik, a kövek megmaradnak, (Valóság, 1975/1. 23—28. 1.) Mivel a Tiszatáj megértő szerkesztői több terjedelmet
biztosítottak számomra, fenti írásaimat némileg kibővítettem Forgószélben című könyvem, (Bp., 1968)
és két készülő nagyobb munkám Petru Groza tevékenységére vonatkozó anyagainak egy minimális részével. Haszonnal forgattam a román kollégák Groza-életrajzait. így Gheorghe Ivascuét (megjelent a Dr.
Petru Groza: Articole, Cuvlntári, Interviuri. Texte Alese előszavaként, Bukarest, 1973) és Gh.'1. Ionita
tanulmányát (Analele, 1968/1.) Támaszkodtam Petru Groza harcostársának, Ch. Micle-nek: Ráscoala
pámintului (A föld lázadása) cimű, 1945-ben megjelent monográfiájára is, amelyet a magyar olvasóval az
Ekés Front története című írásommal igyekeztem mgismertetni (Valóság, 1947/6. 491—494. 1.).
2. Gh. Micle idézett munkájának 21. lapján az olvasható, hogy Avarescu második kormányában
1926—1927-ben Groza az erdélyi ügyek minisztere tisztét is betölti.
3. E tárgyalásokat és azok konkrét körülményeit az egyik említett kéziratos munkámban dolgoztam
föl részletesen.
4. A megállapodásoknak az a pontja, amelyet Groza fogalmazott meg, így hangzik: „A Ciucmegyei
Magánjavak-ügynek igazságos és sürgős megoldásáig a vagyonközösségnek mindazon vagyontárgyak és
értékek, melyek az agrártörvény rendelkezései szerint nem vonhatók kisajátítás alá, adassanak vissza, és
a magánjavak érvényben levő statútumainak rendelkezései szerint és céljainak megfelelően kezeltessenek."
5. Az igazi román—magyar szövetség. Új Szó, 1935. október 13.
6. A társaság főtitkárának Balázs T. Bélát választották meg.

85

TÖTTÖSSY MAGDOLNA

Egyenjogúsítási törekvések
a felszabadult Romániában
NEGYVEN ÉVE ALAKULT A MAGYAR NÉPI SZÖVETSÉG

Amikor 1944. október 16-án a MADOSZ (Magyar Dolgozók Országos Szövetsége) Brassóban tartott országos értekezlete a „romániai magyarság átfogó népi szervezetévé" szélesülve
ismételten állást foglalt a román demokrácia mellett, és programjával, céljával összhangban
nevét Romániai Magyar Népi Szövetségre (MNSZ) változtatta, a romániai magyar nemzetiség
történetében új korszak kezdődött.
Az MNSZ megalakulásának és programadásának idején Erdély még súlyos harcok színtere. Az elvonuló front nyomában megjelenő reakciós román adminisztráció internáló táborokkal, jogfosztó rendeletekkel, Maniu gárdája pedig fejszével és sortűzzel oly módon teremt rendet, hogy a SZEB (Szövetséges Ellenőrző Bizottság), az eléje tárt bizonyítékok alapján, november 14-én Észak-Erdély területéről kiutasítja a román közigazgatást.
Az MNSZ — örököseként a Kós Károly szerkesztette Kiáltó szó gondolatának, a MADOSZ programjának, a Vásárhelyi Találkozó Hitvallásának és az Erdélyi Magyar Tanács Memorandumának — bonyolult bel- és külpolitikai, sajátos nemzetiségi szituációban kezdte meg
működését.
Ebben az apokaliptikus légkörben épp úgy politikai, erkölcsi bátorság és elkötelezettség
hit a nyílt tiltakozás „az ellen a gyalázatos rágalom ellen, amely az egész magyar népet fasisztaként próbálja beállítani", mint fennhangon kimondani: „Az adott helyzetbén a magyarság
számára egyetlen járható út van — a román demokratikus erőkhöz való csatlakozás útja."
Az MNSZ első időszakában, amely a demokratikus ODA-kormány és a magyarbarátságáról ismert Dr. Petru Groza hatalomra jutásáig, 1945. március 6-ig tart, a fő feladatot a szervezeti hálózat kiépítése, a politikai életbe történő bekapcsolódás és aktív részvétel, a reakció
soviniszta intézkedései elleni jogorvoslás követelése, és nem utolsósorban a szervezeti életben
is különleges helyzetet teremtő, a közigazgatási kettéosztottságból eredő szervezeti megosztottság áthidalása képezte.
Az MNSZ a formában és a tartalomban egyaránt szem előtt tartva a demokratikus centralizmus elvét és a nemzetiségi létből fakadó feladatát, kiépítette szervezeti hálózatát. Szakbizottságaival átfogta a legkisebb helyi szervezetet és központi intézőbizottságát. Ezek feladatköre kiterjedt a nemzetiségi lét minden területére. A szervezet elnöke az a Kurkó Gyárfás lett,
aki a MADOSZ vezetőjeként is a demokrácia és a nemzeti jogegyenlőség elvét vallva, maga
mögött tudva a román börtönöket és internáló táborokat, politikai alapelvét továbbra is lakonikus tömörséggel egyetlen mondatba sűrítette:
ami jár a románoknak, jár a magyaroknak is". Az MNSZ ideiglenes székhelye — a fél-Erdélyek egyesítéséig — Brassó lett, a volt
MADOSZ-központ. Itt jelent meg október 24-én a szervezet első napilapja is, a Népi Egység,
amelynek főszerkesztője 1948 tavaszáig Kurkó Gyárfás volt.
Az MNSZ politikai, nemzetiségi koncepciójának igazát fejezik ki szaporodó szervezetei,
népgyűlései. November 5-én Krizbán, 8-án Csíkban értekeztek. December 10-én Brassóban és
Temesvárott, 17-én Bukarestben tartottak nagygyűlést. Az MNSZ növekvő politikai aktivitását nemcsak az ODA-hoz (Országos Demokrata Arcvonal) való csatlakozása, az RKP és a
86

szervezet között működő összekötők szerepe fejezi ki, hanem október 29-én az Ekés Front vezetőjének Dr. Petru Grozának politikai beszéde Déván, a bukaresti MNSZ nagygyűlésen Romulus Zaroni földművelésügyi miniszter beszéde, az 1945 januárjában Bukarestben tartott
szakszervezeti kongresszusra meghívott MNSZ-vezetők felszólalása is. Az MNSZ politikai aktivitásával egyenes arányban nőtt jogegyenlőséget követelő tevékenysége is. A bukaresti nagygyűlésen elfogadott 10 pont, a szakszervezeti kongresszuson elmondott politikai beszéd a demokratikus erőkhöz való csatlakozás kifejezésével együtt követelte a munkatáborok feloszlatását, ahol „magyar nemzetiségű román állampolgárokkal dolgoztatnak állati körülmények
között".
Az MNSZ megalakulása pillanatától aktív és cselekvő tevékenységet folytatott: Míg jogügyi irodája a román sovinizmus okozta sérelmek orvoslását sürgeti, földosztó bizottságai
már az Ekés Fronttal karöltve az együttélés szellemében cselekszenek: földet kap Gyaluban
195 román család mellett 106 magyar is. Január 10-én pedig az MNSZ felhívására a székelyföldi magyar munkások már megkezdték az elhagyott gyárak üzembe helyezését. Bukaresti tagozatának közművelődési bizottsága január 24-én Petőfi-ünnepélyt rendezett, a sepsiszentgyörgyi Mikó-kollégiumban pedig 1200 magyar tanuló anyanyelvén kezdett tanulni. A helyi szervezetek közművelődési bizottságának munkájába szinte kivétel nélkül kapcsolódott be a helyi
értelmiség. A brassói női és szociális bizottság „társadalmi lejecskékből" bölcsődét hozott létre, Sepsiszentgyörgyön pedig — az ifjúságot is bevonva a munkába — szülőotthon építését
kezdték meg.
Észak-Erdélyben az 1944. október 27-én újjászerveződő MADOSZ lelke Balogh Edgár
lett. Ő, aki már korábban kapcsolatot teremtett az erdélyi demokratákkal, aki az Erdélyi Magyar Tanácsban a Városi Őrség szervezésének lelke, aki Kolozsvár felszabadulása után egy
héttel, október 18-án, ha „ egy oldalon, valami gyalázatos pakoló papíron" is, de megjelentette az „Erdélyi Magyar Nép Lapját", a Világosságot.
A megújult kolozsvári MADOSZ a kialakult közigazgatási sajátosságtól függetlenül már
1944. november 30-án bejelentette az MNSZ-hez való csatlakozását. 1945. március 13-ig
azonban önálló munkára kényszerült, az MNSZ észak-erdélyi bizottságának „ügyvezető elnöke" pedig Balogh Edgár lett.
Az észak-erdélyi különleges, mondhatni egyedülálló közigazgatási helyzetből, az ezt kiváltó eszmélésből megszületett a történelmi múlt közös súlya alatt az együttélésnek egy csodálatos, jövőbe mutató, de azóta is egyedülálló példája. Az ODA észak-erdélyi bizottságának
november 24-én megválasztott központi tanácsadó testülete és végrehajtó bizottsága, amelynek szerves és aktív részét képezte az MNSZ, lehetővé tette a demokratikus kibontakozást. Az
így közösen alkotott szervezeti keret biztosította szakosztályainak megteremtésével a napi
gondok és az általános jogi kérdések megoldását. Nemcsak a szállítást, az ellátást, a közegészségügyet, az oktatást, a hírszolgálatot, a közművelődést kellett mozgásba lendíteni, hanem állást kellett foglalni a kölcsönös nyugalmat szolgáló nemzetiségi kérdésekben is. Az interregnum alatti rendeletek a békés együttélés tényleges lehetőségeit öntötték jogi formába. Rögzítették a demokratikus alapon megállapított szavazati jogot, megfogalmazták a háborús bűnösségről szóló törvényt, kidolgozták a „mind szociális, mind nemzetiségi szempontból kifogástalan" földreformtörvényt amelynek már csak elfogadására, de nem végrehajtására maradt idő, megszervezték az önálló magyar anyanyelvű tanfelügyelőségek kiépítését, régi sérelmeket orvosolva vezették be minden tantárgy anyanyelven való oktatását. Az együtt, a közös
újrakezdés lehetőségének legszebb bizonyítéka Kolozs megye prefektusának 1945. február
10-én kelt 847/945. számú rendelete, amellyel olyan nyelvgyakorlat emelkedett jogerőre, ami
a jogegyenlőség nyelvhasználati megvalósulása: „Kolozsvár és Kolozs megye területén a hivatalos nyelv mind a román, mind a magyar nyelv". Ebben a légkörben törvényszerűen kényszerül hallgatásra a román és a magyar reakció. Az MNSZ tehát joggal válik bizakodó támogatójává a román demokráciának.
Észak-Erdély visszacsatolásakor, 1945. március 13-án zárult le az MNSZ észak-erdélyi bi87

zottságának önálló tevékenysége is. Utoljára még a kormánnyal folytatott egyeztető tárgyalásokat, amelyek alapját a Dr. Demeter János által átadott, „a magyar dolgozók még megoldatlan problémáit" tartalmazó feljegyzés képezte.
Az MNSZ tevékenységének második szakasza időben, eseményekben, küzdelmekben és
eredményekben összehasonlíthatatlanul gazdagabb és eredményesebb az elsőnél. „A romániai
magyar nép demokratikus politikai szervezete" 1947. május 22-ig, az újabb, de más előjelű cezúráig kiépítette „nemzetiségi anyaszervezetét" és megteremtette a demokratikus elven alapuló nemzeti egységet. A már egyesített szervezet 1945. május 6—13. között tartotta meg első országos kongresszusát Kolozsvárott. Ennek jelentőségét és az MNSZ politikai súlyát jelzi, hogy
nemcsak romániai körökben keltett feltűnést, nemcsak a magyarországi sajtó, de a Szovjetunió is figyelemmel kísérte. A magyarság tanácskozásán megjelent a miniszterelnök, Dr. Petra Groza, Teohari Georgescu belügyminiszter, Vladescu Racoasa nemzetiségügyi miniszter és
Luca László, az ODA főtitkára is.
A kongresszus elfogadta a szervezeti szabályzatot, jogerőre emelte a határozati pontokat
és újraválasztotta vezetőségét. A szervezet központját Kolozsvárra helyezték, a fővárosban
jogügyi irodát hoztak létre. Az MNSZ, miközben intenzív jogi küzdelmet folytatott a még
mindig működő munkatáborok fölszámolásáért, a jogtalanul zár alá vett magyar javak visszaszolgáltatásáért, a soviniszta jellegű visszaperlési törvény megszüntetéséért, az állampolgársági ügyek méltányos rendezéséért, a földbirtokreform igazságos végrehajtásáért, a magyar
egyetem elakadt szervezésének folytatásáért, következetesen vallotta: „a demokrata magyarság meggyőződött arról, hogy a román demokrácia mindent elkövet a nemzeti jogegyenlőség
minél előbb való megvalósítása érdekében". Ezt a politikai véleményét tükrözi az oly nagy vihart kavart novemberi marosvásárhelyi központi intézőbizottsági ülés kiáltványa is: „Nem helyeselhetünk semmiféle olyan törekvést, akár magyar, akár román részről, amely a bécsi döntéshez hasonló módszerrel a nemzetközi reakció szolgálatában Erdélyből újra háborús tűzfészket teremtene." Az MNSZ reálpolitikai irányvonalát igazolandó folytatta építő munkáját.
Székelyudvarhelyen 1946. június 27—30. között tartott II. országos kongresszusáig kibővítette központi végrehajtó bizottságát és szakbizottságait, körzeti felelősi rendszerével intenzívebb kapcsolatteremtési lehetőséget biztosított helyi szervezeteihez. Ugyanakkor közbenjárt a
magyar földműves rétegek sérelmeinek felülvizsgálatáért, a földbirtok- és az állampolgársági
törvény módosításáért, az internáló- és munkatáborok felszámolását előírt törvény gyorsabb
végrehajtásáért, a magyar tanügy sérelmeinek megszüntetéséért. Megteremtette a romániai
magyarság intézményes jogvédelmének alapjait. Létrehozta az Országos Közművelődési és
Tanügyi.Bizottságot, megalakította az Országos Magyar Gazdasági Tanácsot. Felkarolta és
támogatta az EMGE-t (Erdélyi Magyar Gazdasági Egyesület), a magyar szövetkezeti mozgalmat, ellenőrizte a magyar pénzintézetek helyzetét, megkezdte Székelyföld gyógyvizeinek és
üdülési lehetőségeinek felmérését, eredményesen vette kézbe a csiki magánjavak jogi és gazdasági kérdését. Az Országos Magyar Segélyező Bizottság megalakításával a hadifoglyok és más
rászoruló személyek szociális gondozását kívánta megoldani.
1946 júniusában Országos Jogügyi Értekezletén az RKP tudtával kidolgozta azt az ú j
nemzetiségi statutum-tervezetet, amely hivatott lett volna a román demokrácia eredményeit a
nemzetiségi kérdésben is tükrözni és a még 1945. február 7-én megjelent nemzetiségi statútumon túlmutatni. Ezt a tervezetet azonban a kongresszus jóváhagyása után már hiába terjesztették a kormány elé.
Az MNSZ eredményes politikáját tükrözik a II. országos kongresszus beszámolójának
adatai is. Egy év alatt a tagság létszáma 387 753 főről 44911 l-re emelkedett, 24 megyei, 1240
helyi szervezetet fogott össze. Minden nehézség és probléma ellenére is működött már 1680
népiskola, 127 középiskola, 4 karral a Bolyai Tudományegyetem, tanítottak a zenei és a képzőművészeti főiskolán. Az MNSZ 5 napilapjának 37—40000-es, 4 hetilapjának 19000-es példányszáma a sajtóbizottság munkájának eredménye. Ezek az adatok az MNSZ román demokráciára alapozott politikai koncepciójának realitását igazolják.
88

Az MNSZ épp sajátos helyzetéből következően maga is szorgalmazta a magyar és a román nép közötti hídszerepének megvalósítását. Ennek számtalan példája közül kiemelkedett
nemcsak a magyar és román kormány közti közvetítő munkája, a két ország kommunista
pártjához fűződő viszonya, hanem a segélyező bizottságon keresztül megszervezett magyarországi gyermekek üdültetési akciója, a kultúrkapcsolatok kiépítésének igénye, ami elsősorban a
Román—Magyar Társaság keretein belül bontakozhatott ki.
Az MNSZ politikai súlyát a novemberre kiírt nemzetgyűlési választásokon hozott sikere
bizonyította leginkább. Még székelyudvarhelyi kongresszusán bejelentette, hogy az ODA-val
azonos politikai programmal, de sajátos feladatainak is megfelelő kiegészítésekkel, önálló politikai pártként kíván indulni. A majd félmillió szavazattal parlamentbe juttatott 28 magyar
képviselő „az önálló magyar, demokratikus magyar listára való szavazás" elgondolásának helyességét és a román demokráciával való együttműködés eredményességét tükrözte.
Az MNSZ-nek politikai sikerei csúcsán, 1947 tavaszán, keservesen kellett tapasztalnia a
külkapcsolatok hatását tükröző belpolitikai változásokat.
A párizsi béke lezárása után a román demokrácia fejlődésének Janus-arcúsága rendkívül
bonyolulttá tette a magyar nemzetiség reális helyzetértékelési lehetőségeit. Amikor 1947. május 22-én az RKP magyar nyelvű napilapjában, a kolozsvári Igazságban megjelent Luca László a romániai magyarság politikai lehetőségeit elemző cikke, minden kétséget kizáróan kezdődött új szakasza az MNSZ történetének. Az eddig is el-elhangzott „elvtelen magyar egység", a
„nemzeti elzárkózás" vádja most konkrét formában megfogalmazva új politikai feladatot jelentett : az ellene való küzdelmet. Ez valójában a feleslegesnek minősített MNSZ felszámolásának kezdete.
Az MNSZ Temesvárott, 1947 novemberében tartott III. országos kongresszusa már magán viselte ennek jeleit.
A szalámitaktika jól bevált módszereinek hatására megváltozott a szervezet felépítése, az
elnök jogköre, háttérbe szorultak kipróbált vezetői, kiváló szakemberei. így került sor
Venczel József kizárására, Dr. Nagy Gézának, a magyar tanfelügyelőségek megszervezőjének
félreállítására, a kongresszuson pedig kikerült elnöki pozíciójából a nemzetiség jogegyenlőségének gyakorlati megvalósításához konok hittel ragaszkodó Kurkó Gyárfás is.
A magyar reakció hatásaként értékelt nemzeti szeparatizmus ellen meghirdetett harcban
az MNSZ sem gazdasági, sem kulturális intézményeit nem tudta már kellőképpen megvédeni,
legfeljebb kompromisszumok árán életüket hosszabbíthatta meg.
Ugyanakkor a magyar intézmények sorvasztásának kezdetével párhuzamosan sorra oldódtak meg az eddig elintézetlen egyéni sérelmek. Hatályon kivül került a visszaperlési törvény, módosították az állampolgársági törvényt, ami majd 200 000 magyar állampolgárságát
oldotta meg, rendezték a magyar tanárok besorolását és a volt állami magyar tisztviselők
nyugdíjjogosultságát. Az MNSZ még mindig emelkedő taglétszáma, a moldvai csángók körében kiépített szervezetei, a bővülő iskolahálózatról tanúskodó 1790 népiskolája, 173 középiskolája, 47 tanonciskolája, felsőoktatási rendszere, változatlanul eredményesen működő parlamenti csoportja szintén a román demokrácia fejlődését igazolta.
Ezért érthető, hogy 1948 tavaszán az új parlamenti választások idején ismét bizakodó a
magyarság. Az MNSZ képviselői csoportja a Nagy Nemzetgyűlésben és szakemberei jelentős
állami beosztásokban a fiatal népköztársaság demokratizmusát jelzik.
Az oktatási reform és az új kultusztörvény elfogadása azonban ismét ellentmondásokat
hozott felszínre. A júniusban kinevezett ú j közoktatásügyi vezértitkár, Czikó Lőrinc ugyan a
még mindig fejlődő iskolahálózatról: 2671 elemiről, 184 középiskoláról és a tanügyi reform
előnyeiről nyilatkozik. Az új tanévben az érintetlen felsőoktatási rendszer, a 47-ről 53-ra
emelt tanonciskolák mellett azonban csak 1320 négyosztályos és 437 hétosztályos elemi iskolában, 22 gimnáziumban és 57 középfokú szakiskolában (ebből 33 önálló, 24 csak tagozat!)
kezdődhetett meg a magyar nyelvű tanítás. Az iskolareform törvényszerűen vonta maga után
az önálló magyar tanfelügyelőségek beolvasztását is.
89

Hasonlóan érintette az ú j kultusztőrvény a magyar színházakat is. A működő 7 magyar
nyelvű színházból (Kolozsvár 2, Marosvásárhely, Nagyvárad, Szatmárnémeti, Arad és Temesvár 1—1) 3 állandó (Nagyvárad, Kolozsvár, Marosvásárhely) és 1 sepsiszentgyörgyi székhellyel rendelkező vándorszínház maradt meg. A kolozsvári magyar opera változatlanul működhetett.
Ennél lényegesen jobb helyzetbe került a magyar sajtó: összesen 8 magyar napilap, 9 hetenkénti vagy kéthetenkénti politikai, szépirodalmi, gazdasági és más szaklap, 5 magyar kulturális, gazdasági és politikai haviszemle és 11 időközönkénti politikai, kulturális és tudományos
kiadvány működhetett.
Az MNSZ Kolozsvárott 1948 decemberében tartott IV. országos kongresszusa — amely
egyben az utolsó is — minden eseményével kifejezi a bekövetkezett negatív változásokat.
Nemcsak a túl lelkes és semmitmondó szónoki beszédek, a túl hangosra sikeredett tapsok és
éljenek, a kierőszakolt újabb önbírálatok, de olyan tény is, mint a díszelnökség összetétele.
Az MNSZ felvállalt (és engedélyezett!) hídszerepének megtöltésére, nyilvánosság előtti
feleslegesnek minősítésére utal közvetetten, hogy a díszelnökségbe választhatták Dolores Ibarrurit, de egyetlen magyarországi politikusnak sem jutott hely.
Az ú j szervezeti szabályzat elfogadtatásával pedig formai oldalról is kifejezésre jutott az a
változás, amely ugyan nem törvényszerű, de egyenes belpolitikai következménye volt a kialakult hidegháborús légkörnek.
Az MNSZ létének és működésének utolsó szakasza egyenesen vezetett kolozsvári kongresszusától az 1953 februárjában bekövetkezett önfeloszlatásig. Feladatkörének rohamos sorvadása a demokrácia fejlődésének torzulását tükrözte. Nemcsak az MNSZ készítette Statutum-tervezet, de a máig érvényben maradt 1945-ös Statutum is feledésbe merült. A szeparatizmus és nemzetiségi lét kollektív megnyilvánulási formáinak összemosása ellen jogosan tiltakozó MNSZ-vezetőket, a magyarság legkövetkezetesebb és leggerincesebb politikusait a Rajkper után (kapcsán?) koholt vádak alapján 1949 novemberében, (néhány nappal a Kolozsvári
Magyar Opera Hunyadi László-bemutatója előtt) letartóztatták.
Az MNSZ azonban még mindig küzdött fennmaradásáért, ha egyre kisebb eséllyel és egyre kevesebb eredménnyel is. A magyarság Nemzetiségi Anyaszervezete a „vetési csaták", a
„vetőmagtisztító versenyek" és a „körzeti utcafelelősök" szintjére lesüllyesztve, korábbi vezetőitől, szakembereitől, gazdasági intézményeitől megfosztva is vigyázta a jövőt: a magyar
anyanyelvű iskolákat. Ereje utolsó lobbanásával elérte, hogy oktatási intézményeinek száma
— ha átmenetileg és ha önállótlanul is — ismét emelkedjék. 1951-ben már 65 napközi, 523
óvoda, 1503 négyosztályos és 524 hétosztályos elemi (ebből 39 a moldvai csángók falvaiban),
112 középiskola, 80 szakiskola, 1 egyetem és 3 főiskola összesen 16 fakultással dolgozott a jövőnek, hirdetve ezzel a régi román demokraták fogyó, de még funkcionáló hatalmát is.
Amikor 1953 februárjában a Kacsó Sándor helyébe hatalmi szóval kerülő Juhász Lajos és
Otrok Ferenc irányításával megkezdődött az MNSZ szervezeteinek önfeloszlatása, könyvtáraik, épületeik leadása, irattáruk központi helyre szállítása, akkor a még működő iskoláikkal,
életképes kulturális intézményeikkel, szellemi tartalékot sugalló sajtójukkal régi korok tűzfelelőseire emlékeztetve ígérték a megmaradás lehetőségét a megváltozott körülmények között.
Az MNSZ majd kilencesztendei működése a nemzetiségi lét sajátos helyzetéből következően tehát nemcsak a román demokrácia fejlődésének, eredményeinek és torzulásainak legmegbízhatóbb szeizmográfja, hanem az erdélyi magyarság politikai eszmélésének, öntudatosodásának, demokráciát és nemzeti jogegyenlőséget igénylő internacionalista küzdelmeinek és
tragikumában is tiszteletet parancsoló kudarcainak bizonyítéka.

90

Kiss Ferenc: Interferenciák
A jó gyűjteményes tanulmánykötetek titka, hogy a szöveg eredeti jelentéséhez új (második) olvasat társul: az első megjelenés elmaradt izgalmaiért kárpótlást nyújt az erőtér, amely
szilárd mag körül képződik. A részletek bősége egyetlen magaslati pontról beláthatóvá válik,
akár egy változatos táj valamely kilátóból. Az egyes írások célja így túlmutat önmagán: a gondolatok sokféleségét egy magatartásminta bizonyító anyagává szervezi. Azaz — a tiszta szándékok szép jutalmaként és a szerkesztés következetessége révén — már nemcsak cikksorozatként tanulmányozható, hanem összefüggő, egységes mű benyomását kelti. Kiss Ferenc munkája ilyen. Stílusának bonyolultságában evidenciák világosodnak meg, értekező prózájának
iránya, sodrása van. Könyve lényegre szoritottságával és türelmetlen linearitásával különbözik
a szakirodalom átlagától, kényelmesen önismétlő és tételeket variáló bőbeszédűségétől. Egyenes beszéd.
A recenzens szívesen időzne el a matéria érdekességeinél s idézné meg az egykori szellemi
fölfedezések feszültséggel teli pillanatait. De már a gondolatmenet epizódjaiban is a tágasabb
horizontok vonzására bukkan. A Magyar táj, magyar ecsettel nemcsak remek — az esztétikai
érzékenység és a filológiai-logikai megalapozottság gazdag fegyvertárát mozgósító — verselemzés, hanem a lélek és valóság egységét helyreállító modern tájszemlélet keletkezésének
történeti igényű folyamatrajza is egyúttal. A két Németh-tanulmány is jóval több szokványos
hatáskutatásnál: az „üdvösségügy" fogalmát pontosító Tolsztoj- és Dosztojevszkij-inspirációkból, valamint az önarcképbe hajló Ady-portré karakterjegyeiből (a merész pszichológusnak és a modern gondolkodónak a „sámános" irracionalizmust tagadó vonásaiból) a nagy
magyar esszéíró világképe és típustana is összegeződik. Amit Kiss Ferenc Illyés alkotásáról, a
Hajszálgyökerekről ír, szintén túlnő a kritika hagyományos műfaján: voltaképp a közgondolkodásunkban ekkoriban erősödő nemzeti identitástudat értelmezése és rehabilitációja a nacionalizmus vádjával szemben. „Illyés az otthonosság, a társadalomban és a létben való otthonosság, a jó közérzet, a termelő munka: az emberi szabadság érdekében védi a nemzeti jogokat. Emberi jogot véd tehát, s célja a legmagasabb" — állapítja meg igénybejelentéséről.
Nagy Lászlóról szólva pedig eszmény- és normakereső törekvése erősödik fel. Költészete, melyet utolsó verseskönyvének halálélménye és revelációszerű hosszú éneke, a Menyegző perspektívájából vizsgál, Kiss Ferenc számára anyag és szándék kreatív dialektikájával válik a
„bartóki modell" foglalatává, egyszersmind újrateremthetőségének igazolásává. E programfogalmazó és -tudatosító stratégia különösen a Csoóri-életművet szemléző cikkeknek ad távlatot. Alakja példa előtte a közösségi szerep státussá érlelődésére. Azért definiálja a Nomád
naplót „napjaink legjelentősebb magyar könyveként", mert alkotója „a mai tendenciák és érzékenységek ütközőpontjain képezi magát létérdekű összefogások mesterévé". (A Csoóri tanszéke egyébként a kötet tán legfontosabb, legszínvonalasabb darabja.) E néhány utalás is elegendőnek tűnik, hogy summázzuk: az extenzív szempontú ismertetés helyett a rendező elvek
keresését épp Kiss Ferenc tanulmányantológiájának belső logikája parancsolja ránk. A sugár91

zó centrum, amelynek megközelítéséhez a szerző a címben megjelölt metaforával is útba igazít, mindig új megvilágítást ad a részleteknek, adatok és gondolatok mozaikjainak.
Az interferencia-kép — szimbólumértékű kulcsszóként, a kötet meghatározó jelentőségű
archimédeszi pontjaként — több jelentésű, bonyolult fogalmat jelöl. Irodalomszemlélet és
életterv, gondolkodásmód és erkölcs, alkotói módszer és emberi tartás egyszerre. Pozitív hatásösszegezés és a fölötte érzett szellemi öröm, egységképző analógiák kutatása és fölerősítése,
a káros tendenciák kioltása, egyszóval a Gáli Ernő tanulmányírásában meglelt magatartásképlet érvényének kiterjesztése a magyar kultúra egészének sorsállapotára.
Kiss Ferenc kezén a kritika az interferenciagép elve szerint működik: XX. századi irodalmunkat egységes folyamatnak tudva bontja le a mesterségesen emelt válaszfalakat. Merev
korszakhatárok és antagonizmusok helyett a kontinuitás törvényét hangsúlyozza: ahogy Gáli
Ernő szemléletében összebékül a Korunk és a Helikon hagyománya, az emberi és nemzeti integritás eszméje, úgy testvériesül az ő felfogása szerint Kormos, Nagy László műveiben: Sinka
és József Attila, Csoóriban: Bartók és Németh László programja, József Attila és Kosztolányi
szelleme. Weörest, aki „a még minden lehet állapotát tehetsége természeteként birtokolja",
Nagy László felől érti meg, s Örkény Tóték] a mögött hasonló történelmi élményt és választ fedez föl, mint Csoóriék filmjében, a Hószakadásban. Ami irodalmunk keresztmetszetére érvényes, Kiss Ferenc látásmódjában: hosszmetszetére is igaz. így Ady — a modern nemzeti ideológia megalkotásával és a „cselekvő felelősség" példájával — literatúránk alakulását máig
meghatározza, Benjámin László, Juhász Ferenc és Nagy László lírája pedig — „a mindenkori
kisemmizettek fellebbezési fórumaként", egyszersmind a „testvériségérzés modern egyetemeként" — József Attila örökségének szerves folytatója. A Nyugat két korszaka között is szembetűnőbb a folytonosság törvénye, mint a megszakítottságé: Ignotus programcikkének (Kelet
népe) és Babits vallomásának (Magyar költő 1919-ben) egybevetésével tanúsítja, hogy ami
messziről retirálásnak tűnik, „nem az alkotóelemek megtagadása, hanem ú j mag köré csoportosulása", vagyis hűség. Összebékítő hajlamával Kiss Ferenc a kompromisszum és az eklektika veszélyét idézné irodalomtörténetírására? Midőn ideologikum és esztétikum helyesebb arányán meditál, nem az elvekről mutatja ki, hanem a dogmákról, hogy funkciójuk hasonlatossá
vált a gótika álpilléreiéhez. Mint folklór tárgyú vitacikkeiből kiderül: a dzsentroid, magyar
nótás és operettes stílus ellenében az autentikus népzene és -tánc híve, azaz a mechanikus
igénykielégítéssel szemben az értékalapú szelekcióé.
Vonzalmak és választások eredőjeként Kiss Ferenc a filozopter öncélúság ellenében az
életes irodalom eszményével kötelezi el magát. Csoórival tartja, hogy „mű és cselekvés: a szellem ikermozdulatai". Németh Lászlóval vallja, hogy a nagy költészet „a láva tiltakozása a kihűlt bazalt ellen". A vers számára akkor igazi, ha a költő teljes létével, egész személyiségével
vesz részt benne. A műveltség pedig, ha nem „múzeumi", hanem „generatív", vagyis a tudás
életrevalósága minősíti. „Végleteket képekben összehozni bárkinek sikerülhet, csinálják is
nyakra-főre, de a végletek érintkezéséből kipattanó szikra fényereje, a távoli pontok között létesülő erőtér feszültsége, a meglepetést követő ráismerés öröme a végletek megélésének intenzitásától függ" — hangoztatja egyik kritikájában. Korántsem engedmény ez a műalkotás eszközszerepét valló pragmatizmusnak vagy a tanító célzatú didaxisnak : a tágari, közügyként értelmezett politikum csak az esztétikum gravitációjában válhat személyiségfejlesztő erővé, az
emberi létezés iskolájává. A művészet autonómiájának tiszteletben tartásával. Páskándinak
épp azt írja a javára, hogy műve „az élet szuverenitásával, célirányosság és szeszély kiszámíthatatlan összjátékaként teremti önmagát". Az irodalom élet- és kultúraszervező lehetőségeinek hitében romantikus nosztalgiák s konzervatív reflexek is hatnának? A legérzékenyebb
ponton, a folklórhoz való kapcsolatában cáfolható e föltételezés. Kiss Ferenc a modern ember
szomjával hajol a népköltészet tiszta forrására, „a bennünk és körülöttünk zsugorodó természet megóvásának, az elementáris utáni szellemi éhség megelégítésének" vágyával. A jelenkori
ráutaltság keresi a mintát a kultúra szervességére és otthonosságára, „versbeszéd és élet egymásba toluló, egymástól erőt nyerő kölcsönösségére", a „legyen-kőltészet" esélyére. Számára
92

is megkerülhetetlen a huszadik századi közérzet és ízlésvilág, mindaz ami „fölzaklató, drámai,
szentségtörő", a látvány helyett a lényeg, a látomás logikája, a szürrealizmus alkotói módszere. De tudja, hogy nem elegendő a csonkaságot sajogni, kísérletet kell tenni a hiány kitölté" sére is: „a rátalálás, a hazatalálás, az identifikáció" örömére, a természetesség szabadságára.
Ezért a folklór nem másolásra, hanem orientálásra való, s funkcióját kell újrateremteni, nem
anyagát.
A szemléleti tágasság konzekvenciái formálják szereptudatát. Küldetését többre tartja a
csoportérdekek kiszolgálásánál: nem akar se „felekezeti kritikus", se valamely „nagyság udvaronca" lenni, szabadon és illetékességgel mozog az értékek világában. Abnormis állapotnak
ítéli a munkamegosztást, melyben „a költő dolga a tilalmas, kockázatos igazságok kimondása, a kritikusé a meózás vagy a ministrálás". Elkötelezettségét nem kisebbségtudat, hanem
meggyőződés motiválja. Műfaja kritika, irodalomtörténet és publicisztika sajátos ötvözete.
„A kritika a műre figyeljen, azt interpretálja, értékelje, küzdjön meg az olvasók tömegeiért —
s persze legyen szakszerű" — fogalmazza meg ars poeticáját. Az irodalomtörténeti feladat,
ahelyett hogy megkötné képzeletét, inkább felszabadítja, hisz „a történeti anyag a merész metaforák izgalmát adhatja a mai, személyes ügyeknek". A közírás pedig, mint a tudomány
folklorizációja, „az igazságok érvényesítésének stratégiájával" vonzza. Alkata szerint inkább
esszéíró mint monográfus: a teljesség fogalmát nem „balzaci", hanem „stendhali" módon értelmezi, intenzív totalitásként. Bár kitűnő filológus, nem szeret a részletekkel hosszadalmasan
pepecselni, célját az intuíció útrövidítő kaptatóin szokta közelíteni. írásaiban a leírás lelkiismeretessége a gondolkodás vitalizmusával társul. A művészi prózától a magáét a logikai nyelv
szikárságával különíti el. De ahol metaforához folyamodik, például József Attila „őzarcú tisztaságát" jellemezve, ott megkapón csordul a visszafojtott líra.
Módszere rugalmas és változatos, ellenpéldája lehetne a sémás merevségnek. Kormosról
írva a líráját struktúráié elvet fedezi föl: játékossága „nem a világ- és emberidegenség önvédelmi reflexe, hanem a dolgokkal és emberekkel való viszony kötőanyaga". Latornak költői
korszakait rajzolja ki: miképp módosul pályáján az „áramlás" létezésélménye, a „gyötrelemből kicsikart szépség mozarti motívuma". A Play Galsai: Galsai modorában készült portré, a
képhez egészen közel hajoló, majd az elemzés távlatáig hátráló magatartás. Ágh István peremlétérzése és szürreális képfantáziája a Nagy Lászlóval való párhuzam révén világosodik
meg. Somogyi Tóth regényének értelmezéséhez az újraolvasás a kulcs. Csoóri arcképe rendhagyó stílustanulmány: bizonyítja, hogy esszéiben tónus, kép, emlékanyag, az epikus és értekező elemeket vegyítő narráció elválaszthatatlan a benne testet öltő eszmétől; hogy prózájában
„az emlék is érvel, az érdekes történet is a magasabb szándék metaforája, a vallomás is gondolatot, magatartást hitelesít, s a benyomás, az észrevétel is lényegről, sorsról tudósít". E rugalmasság és változatosság azonban nem egyformán jellemző a kötet valamennyi írására. Megesik néha, hogy Kiss Ferenc intellektusa alatta marad önnön lehetőségeinek. Veres Péter regényének, A Balogh család történetének ismertetésében — úgy érezzük — mintha kisértene az
elméleti prekoncepció. A leírás hiteles: az életről való tudás néha nem lényegül át esztétikummá, „a gondolkodó elébe vág a művésznek", a krónika kissé elnehezíti a regényt. Ám az ítélet
vitatható: a fikciós regény normáitól való eltérés — nem erénye az ábrázolásnak, hanem fogyatékossága. Veres Péter trilógiája a Számadás epizálóbb változata, anélkül azonban, hogy a
cselekményesség válna a legfontosabb strukturális elvévé. A megélt etnográfiai anyag és a
szokrátészi gondolkodásmód nem okvetlenül tehertétele a műnek, hanem fölfogható műfaji
sajátosságként is. Amit elfogadunk mint leírást és meditációt a nouveau roman-tól és az esszéregénytől, javára írhatjuk Veres Péternek is. Másutt az analógiakereső és általánosító szenvedélyt keveselljük. A Szomszédolás értelme ciklusba sorolt cikkekben érzünk bizonyos egyenetlenséget. A Nagy László bolgár otthonát festő útirajzok kitűnőek, gazdagon árnyaltak és
hangulatosak, de már a címadó írás nem ér föl vállalt feladatához, megreked a könyvkritika
szakmaiságában. A Történelmi regények Bulgáriából pedig — az előismeretek hiányát is be93

számítón — inkább tájékoztató, mint problémafölvető írás. E negatívumok azonban korántsem jellegadók, Kiss Ferenc munkájának értékét nem befolyásolják.
Kiss Ferenc tanulmánykötete nem igazolja azokat a borúlátó teóriákat, melyek a mai magyar kritika válságát konstatálják. Sőt, inkább arra bizonyíték, hogy kedvezőtlen viszonyok
közepette is fel lehet nőni a szépirodalom egyenrangú partnerévé. De csak akkor, ha az emelkedés nem ön-, hanem közérdekű, s az aspirációknak a tehetség mellett megvan a morális fedezetűk is. (Szépirodalmi.)
GREZSA FERENC

A porondon
DÖBRENTEI KORNÉL: NAPLÖVŐ

Sokak által és sokféleképpen szerethető a költészet. Múzsái azonban mára mintha elunták volna a hercehurcát akörül, hogy egyáltalán szükség van-e rájuk — s mintha kezdenének
cédamód viselkedni. Mintha túl könnyedén odaadnák magukat egyetlen festett éjszakára, s
mintha azokkal bánnának legkegyetlenebbül, akik önveszejtőn, magukat föladva közelednek
hozzájuk.
És aki ebből a csak azért is cemendeségből nem kér, mert bár lenne út fel is, le is, de nem
éri be útszéli félmosolyokkal, az odahagyhatja ugyan Kalliopét, oda Eratót, Polühümniát és
Melpomenét, hogy magán Apollón, a művészetek pártfogó napistenén kérje számon tehetetlenségét; megfenyegetheti kötete címével is: Naplövő — tehet bármit, hiszen önáldozása men-.
ti, csak számoljon azzal, hogy le kell írnia: „szájam csupaseb méhe a szónak...", csak számoljon azzal, hogy kötete kilencszáz példányban jelenik meg.
Döbrentei Kornél harmadik verseskönyve azt bizonyítja mégis: így érdemes. A már régen
megtalált hang most még árnyaltabb, még visszafogottabb lesz — „Háttérben a tenger, mint a
tomboló férfizokogás." (Elgurult üveggolyók) —, még áttételesebb — „Anyókaölben, hol kakasvérből / születik meg az öregeste, / a fény szobra: rézmozsár tündököl, / hogy a szívemtől
elijessze / az acsargó, sakálfejű árnyat..." (Rézmozsár) —, hogy végletekig csiszolt képek
után jelenthesse ki: „gondolatok a csönd gerillái." (Aradi ősz.)
A mutatványosok aláhálózott produkciói seregestül vonzották mindig a szájtátiakat.
S kit ne kísértene meg a felcsattanó taps? Ám miközben sokan verseskötetek egyensúlyozó sorával próbálták leplezni belső bizonytalanságukat, Döbrentei ilyen mondatokkal határolta el
magát a divatoktól: „Körülülöm gyémántomat a tengert, egymagam."
Pedig Döbrentei lassan érő költő. Lassan érő, hiszen iránymutatást alig kaphatott, alig
tűrt. Első kötete, az 1972-es A Skorpió jegyében című el is árulta ezt. Az idő tájt, mint az induló fiatalok közül oly sokan, még a verseit akarta élni, és nem az életét a vers foglalatába csiszolni. Egyaránt vonzódott sárhoz és aranyhoz, talmihoz és valódihoz, gyermeki rácsodálkozással, őszintén. Szertelenül, egy mozdulattal akart összefogni eget és földet, hadd lüktessenek a szorításában. Csak egyvalamit nem kevert össze soha: a tisztességet a tisztességtelenséggel. Szélsőséges, néhol öncélúnak tetsző szó kapcsolásaival, fogalmazása létéből eredendő fékezhetetlenségével mára ő maga is leszámolt. Leszámolt? Megérlelte azokat, s a Naplövőben
már ilyen erős sorokkal tartja bilincsben képzeletünket: „És mi úgy bömböltünk, hogy a sírás
torkunkból / elszabaduló mindenség-kerekében / terpeszállt a Teremtő..." (Kentaurok a po94

rondon). Mondhatná bárki, hogy megalkudott. Pedig csak az emlékeiben felkorbácsolódó
tenger lett úrrá szél és vihar ösztönein.
A második kötet, az öt évig formálódó Szökőév már komoly műgondról tanúskodik. Ha
az előző egy „kisgyerek" vacogásához volt fogható, aki erősebb mégis mindenkinél, de még
nem tudja kordában tartani erejét, akkor a Szökőévet mér egy olyan „felnőtt" publikálja, aki
tudatosította magában, hogy „Fölöttünk félárbocra eresztve / csattog az éjszaka."
Ma divat Nagy Lászlót citálni, divat epigonjának lenni — ám utolsó, legnehezebben megközelíthető, képhalmozásos (mégis kristálylogikájú) verseiben mintha csak egyedül Döbrentei
látta volna meg a megújulás lehetőségét. (Mintha csak ő vállalná, hogy rásütik az
„érthetetlen", a „minek ez" bélyegét?) Kétségtelen: a Naplövő versei is egy szuverén, öntörvényű akotói világról tudósítanak. De őszintén. De a páncélos szavak mögött — „bitófamankóidon hová igyekszel, ország?" (Aradi ősz) — egy olyan költő vállalt esendőségével, aki már
sebezhetetlen sem akar lenni: „Roncsolt lőlap a homlokom mögött..." „...a tusát hagyom
örökül, nem az álmot..." (Történetek Anyám szíve alatt, III.) S hogyan fordul a nagy költőelőd emlékéhez is a Sisak a fejfán című versben! „...megtérek árnyék-mállasztott
féltérden..." „... gerinced is fölélné kukac-ország..."
Döbrentei keserű költő. Tengert vesztett, tengert ismerő mondhatja csak:
ha fú a
szél, a négy égtájra hasított / Koppány lélegzi ránk hatalmasan a tenger / nászágy-szagát...",
de befejezni is csak az fejezheti így be, ahogyan ő, akit a tenger sós vízzel arcul öntött: „.. .és
újra szülik majd / szenteltvíztől elrozsdált szívünket / a nagyhasú, messzeséggel várandós vitorlák." (A tenger szaga.)
Keserű? Visszavonom az állításomat. Száraz Györgynek ajánlott, És mégis című versében maga Döbrentei mutatja fel költői, emberi tartásának lényegét — a „nem megadás akaratát", ahogy ő mondja —: „Hatalmas ököl hűlt helye az űr, / kínlódva növi körbe a szívünk, /
és mégis —..." Hogyan is lehetne keserű valaki, akinek édesapjára „a hóban kéken alvó
mennykövek" leselkedtek?! Akinek életét „Mindhalálig betölti a patazaj"? Aki azt mondja,
„vérbájoló asszonyillatot" tömjénezve: „ezerévmély barázda hasad, hogy / aki benne fogan,
legyen irthatatlan, / miként a szeretet, és konok, mint az átok."? (A szántóvető.)
Hogyan is lehetne keserű? Akiket történelmünk örvényei megforgattak, hogy fuldokolva
lökje ki őket aztán a jelen, „felgőgölt törpék" és „lábszagú istenmímelők" közé, azok tudják,
hogy „a Porondon, / hol a tavasz úgy hatja át a / rögöt, mint katedrálist a fohászszította várakozás...", ott nincs más, csak „isten-magány". És aki felölti vértjét, mint Döbrentei a Gladiátorversben — akár azzal a tudattal is, hogy testvérkéz idomítja a pusztulásra —, annak „a
porond viadalgyűrte ráncaiból / mégis fellidérclik a spartakuszarc! —".
Balladisztikussá mélyített töprengés az elmúlásról, amely segít „visszaszületni a földanya
méhébe" (Történetek Anyám szíve alatt, VIII.), verssé emelt alkalmi(?) szózat: „...hosszú
volt / országiásod, hitted, a fagy / gyémánttaknya összetart..." (A hóember halála), és a felelősséget egy országért is magára vállaló tartás: „Soha nem ott ér véget a haza, / ahol a felcseridő barbár / vagdalkozása nyomán kiserkedt / bő folyamban a tiltás..." (Egy régész naplójából) egyaránt jelzi: a Naplövő Döbrentei Kornél eddigi pályájának legmagasabb csúcsa. Már
képes önmagát is gúnyosan a jövőbe tolni: „.. .amikor már nem aláz meg a szégyen / és négykézláb az élet ketrecében / le-föl járok idomított-szépen / s a vonítás lesz a békességem..."
(Égigérő babfa). Már képes útravalóját, halott bátyja miatti „első teremtő pillanatát" is higgadtan, szuggesztíven elősorolni: „A Skorpió csillagképből kiúszom / anyám szíve alá, onnan
mancsoddal se / téphetsz ki, párduccá testesült árnyék..." (Árnyékszelídítő). És ami a legrendhagyóbb ezekben a versekben — költőjük, ha lehet, még hitelesebb, még őszintébb módon mutatkozik meg bennük. Első kötetét néhol áthatotta a nagyotmondás kényszere; s az
egységes gondolatmenet is a Naplövőt jellemzi leginkább, a harmadikat. Döbrenteiben volt
elég erő a folytonos megújulásra; volt erő felépíteni ugyanazzal a láttató, sőt, látnoki erővel a
„hétköznapi" életet. Három kötetből. Három kötet ívén.
A láttató erő, az őszinteség, a megszemélyesítés, az elsodró fantázia képekre fűzött dina95

mikája azonban mindig is alapvetően érvényre jutott Döbrentei költői eszköztárában, csakúgy, mint a hitelesség, a tudatosság: harmadik verseskötete bizonyította egyértelműen, hogy
eddigi erényei egy letisztult, fölösleges gesztusok nélküli, érett gondolkodóé voltak. Olyané,
akit nem törhet meg a múzsák ledérsége. S talán a földi papjaik által rosszul felmért alacsony
példányszám sem. (Magvető.)
DEÁK MÓR •

Annus József: Esti üzenetek
A hetvenes évek kezdetén jelentkezett első figyelemre méltó novelláival Annus József, és
az évtized második felében már két elbeszéléskötet dokumentálta bemutató s egyben összefoglaló szándékkal az epikusi pályakezdés legjobb eredményeit. Előbb a Pányván, majd a Húsvéthétfő című kötet adott hírt az íróvá avatás időszakáról. Velük lépett be alkotójuk a fiatal
novellisták nemzedéki rendjébe, meg is szerezve egyhamar saját helyét is a sok tehetséget felsorakoztató generációs együttesben, hiszen pályakezdő könyveivel egyéni élményvilág ábrázolójaként mutatkozott be, a teremtőjét képviselő novellisztikának nemcsak ígéretével, hanem a
jól felismerhető sajátszerűség első bizonyító jeleinek demonstrálásával is.
Nem volt „berobbanó" jellegű ez a pályakezdés, hiányzott belőle a merész kezdeményezés, a meglepő kísérletezések újszerűsége s izgalma, ám azt is el lehet róla mondani, hogy mentes maradt az iránykereső tétovaságtól, az íróavatásokat oly gyakran jellemző bizonytalankodásoktól is. Feladatát tudó, célját látó elbeszélőként mutatkozott be a Pányván s a Húsvéthétfő írója, ami természetesen nem egyenlő azzal, hogy egyenletes színvonalúan érett novellákat
írt volna. Tehetségének alaptermészetét és ars poeticájának lényegét mindenesetre már ezekből a könyvekből is megismerhette az olvasó, aki most az Esti üzenetekben a folytatás és folytonosság tanúbizonyságát is megtalálhatja.
Bebizonyította már Annus József, hogy anyagát nagyobb elbeszélő formákban is képes
hitelesen megszólaltatni. Egyik legigényesebb és legelmélyültebb munkája épp a novellakeretből kilépő kisregényalakzat, vagyis a Húsvéthétfő, a második kötet címadó darabja. Emlékezetünkben több éves távlatból is könnyen felidézhető szép kisregényében sikerült megtalálnia
a sűrítő és a részletezve kibontó ábrázolásmód egyensúlyát, fölépítve az egyszerre tágasnak és
összevontnak érezhető epikai szerkezet egyedi változatát. Legalább folyóiratközlésekből ismerhetjük Annus József drámakísérleteit is, amelyek meggyőző igazolói lehetnek egy másfajta teremtő készségnek s alkotói rátermettségnek, érvényesen példázva a dramatikus műfajlehetőségek iránti vonzalom megalapozottságát. Az Esti üzenetekben nem a műfajokkal s műformákkal kísérletező iró áll előttünk, nem a különféle műfaji változatokkal tesz most újabb
próbákat. Változatosság és sokféleség helyett műfajalkatilag inkább az egyöntetűség jellemzi
a húsz írást magába foglaló válogatást. A kötetzáró — egyszerre lírai bensőségű és riportszerűen dokumentatív — ENSZ-ülések a Lélek cukrászdában című rész kivételével a novellisztikus fikcionálás keretei között helyezhetjük el az írásokat. Az elbeszélő Annus József ezúttal
az epikus kisformák művelőjeként szólal meg, a novellastruktúrán belül is a rövidre fogott
előadás alkalmait keresve, a szerkezeti redukció lehető módjait próbálgatva, az erősen tömörítő ábrázolással kialakítható metszetszerű novellaképek mintáiban gondolkodva. Többnyire
nagyobb igényű s nagyobb teherbírású szerkezetek ezek annál, hogysem egyszerűen azonosíthatnánk őket a tárcanovella műfajpéldáival, még ha eszünkbe juthat is néhányszor olvasás
közben a tárcanovella-szerű epikus formálásmód, mert egyik-másik kötetrész valóban arra
96

emlékeztet. Mindenesetre: a rövid történetként meghatározható novellavariációk könyve az
Esti üzenetek, a fejezetek közti terjedelemkülönbségek csekélysége révén is szembetűnően
egységesített s egynemű kötetkompozíció.
Az új könyv megerősítheti azt a sejtelmünket, ami a korábbi alkotások olvasásakor is kialakulhatott már, hogy az epikus Annus Józsefet az írás elsődlegesen nem formaproblémaként, narrációs próbatételként érdekli, hanem mindenekelőtt életábrázolási lehetőségként és
jelentésközvetítési módként tartja vonzáskörében. Természetesen megküzd a novellista a maga anyagával fikciószervezési, alakítási feladatként is — olykor teljes sikerrel, némelykor kevésbé eredményesen —, mégis úgy érezhetjük, hogy a fikcionálásban s a narrációban számára
talán másodlagosak a szorosan vett formaképzési gondok, annál inkább előbbre valók a valóságdokumentálás hitelességének s a mondanivaló-kibontás tisztaságának a követelményei. Ez
utóbbiakra ügyel különös gonddal. A tartalom — a jelentésvilág — pontos és világos művészi
megformálása s érvényre juttatása az eszménye, s ebben az epikafelfogásban nem kapnak
meghatározó szerepet az elbeszéléstechnikai kérdések, a morfológiai újszerűség vagy az experimentáló modernizálás nem jelenik meg kitűzött normaként. A kötetcímben is szereplő „üzenetek" — mint tapasztalatok és eszmék — késztetik szólásra a novellaírót, aki élményeit és
felismeréseit kívánja közreadni, mindig a beavatás és a ráébresztés határozott intenciójával.
Csak ennek részeként, ennek mintegy alárendelve akar, azt gyanítjuk, Annus József közvetlen
elbeszélőművészeti feladványokat is megoldani, csupán járulékosan bajlódva közvetlenebb
novellapoétikai kérdésekkel. Magától értetődőnek látszik ilyképpen novellisztikájában a történetek elbeszélése — és elbeszélhetősége —, az epikai közlés evidenciáját nem kezdhetik ki
esztétikai kételyek.
Az elbeszélői biztonságérzet fenntartásában egyrészt a primer tapasztalati életismeret bizonyossága és a közösségi érdekeket szolgálni óhajtó írói szereptudat megerősítő hatása vesz
részt, másrészt annak is különleges jelentősége van, hogy Annus József erőt s bátorítást meríthet az esztétikumában hagyományosnak mutatkozó realista prózaepikai örökségből is, ami
máig ható ösztönzéseket adhat az epikai tradicionalizmus szellemében munkálkodó fiatalabbaknak. Az Esti üzenetek epikumának alkata hagyomány követő s hagyómányosságvállaló beállítottságra vall.
Ha a történteket számba vesszük, észrevehetjük, hogy nincs a kötetben olyan novella,
amelynek szereplői között ne volnának ott a mai élet nyugdíjas korúnak tekinthető öregjei.
Legelsősorban róluk szólnak az írások, akkor is, ha mellettük rendszerint megtalálhatók a fiatalabb évjáratok' képviselői is, akiket egyébként a narrátor mindig az idős emberek konfliktusai és sorsproblémái felől közelítve kapcsol be az előadott történetek áramába. A megöregedettek életéről kapunk nagyon érzékeny megfigyelésekre valló és mély átélő képességet tanúsító látleleteket, s ezek részeként kerül sor az ifjabb korosztályok magatartásának s életvitelének erkölcsi szigort kifejező megítélésére. Sok változatot tud Annus József az öregség témájára, s ez azért lehet így, mert őszinte érdeklődés segítette a művészi megismerésben. A variációs
bőség ugyanakkor egynéhány összefogó s meghatározó jellegű alapmotívum köré rendeződik.
Szomorúság borítja be és fájdalom járja át az öregségtörténetek többségét, jelezve igy is a
nyugtalanító életformazavarokat, érintve az életmódteremtés rendellenességeit, felfedve az
emberi viszonyokban rejlő bajokat. Kétségbeejtően megromlanak s deformálódnak a familiáris kapcsolatok (A Bereczki-ház, Titkos levelezés); a szolgalelkűség kötelékeitől meg nem szabadult apa s a más eszményekhez igazodó fiú világa fájdalmasan kettéválik s egymástól
messze távolodik — az egyik legszebb és legerősebb fejezet, a Megroppant havak rajzolja meg
ezt kitűnően —; a szeretetből kirekesztett és sokféleképp megsebzett nagyapák (Bácsi), a családban tehernek tartott nagymamák (A jégszekrény), az adományozás átmelegítő érzésétől is
megfosztott szülők (Egy üveg lekvár) keserveiből kapunk példázatokat; látunk idős professzort, aki irtóztató magányában a puszta emberközelség elemi adományáért megalázó játékok méltatlanságát is elviseli (Jenő); feltűnik az elaggott lét megrendítő, az érzéketlenektől s
7 Tiszatáj

97

ostobáktól ráadásul kigúnyolt látványa (Megtalálva); tanúi lehetünk a titokban magának némi pénzt összekuporgató, szociális otthonban elhunyt öregember „örökségén" már-már szörnyeteg módon marakodók visszautasító jelenetsorának (A hagyaték). Látszik a teljesen egyedül maradtak, a magukban motyogok, a tárgyakhoz beszélők, a halálközeiben tengődök oldhatatlan magánya, a gyámolításra szorulók dideregtető árvasága, a megrokkantak sokféle kiszolgáltatottsága. Nemcsak a végképp elmagányosodottak viselnek megroppantó terheket, a
formailag családban élők is ki vannak szolgáltatva a közönynek és tapintatlanságnak, a kegyetlenségnek és gonoszságnak, ők is védtelenek.
A közelről nézők empátiájával jeleníti meg Annus József a nehéz sorsú, a fájdalmaktól
megkínzott öregek élethelyzeteit, de nem kevesebb fogékonysággal s hitellel tud tükröztetni
olyan eseményeket és állapotokat, amelyek valamiképp ellentétei is lehetnek a komorságnak,
vigasztaló értelmet is nyerhetnek, a méltóságérzet szép kifejezéseként szolgálhatnak. Köznapi
történetek máskülönben ezek is, a mindennapok világában mutatják meg az életrevalóság, az
emberség, a tisztaság igazoló erejű s ekként némi reményérzetet is keltő példáit. Éppúgy érvényes ez a környezet dolgaira ügyelő, az együttélés normáinak tiszteletéért inzultusok közepette
is szólni bátor nyugdíjas postás esetére (Szót kér Börcsök Lajos), mint a nyugdíjba vonultán is
a tevékeny és hasznos élet boldogító alkalmait kereső parasztemberre (Esti üzenet), a természet éledésének misztériumát átélni képes nagypapa viselkedésére (Tavasz akar lenni), vagy
épp Az élő példa című ironikus hangolású elbeszélés téesznyugdíjas szereplőjére, aki a maga
természetes életszeretetével az életidegen sémákban gondolkodó fiatalokra is rápirít. Fények is
gyúlnak tehát a sötétségben, az életbizalmat erősítő jelek is fel-felvillannak, az írói életismeret
sokoldalúságának is bizonyítékaként, a szemléletmód árnyaltsága mellett tanúskodva. (Szépirodalmi.)
FÜLÖP LÁSZLÓ

Séta a tilos területeken"
BAKA ISTVÁN: SZEKSZÁRDI MISE

Két verseskötet után prózával jelentkezett Baka István. Most kötetbe gyűjtött írásaira az
első folyóirat-közlésekkor fölfigyeltünk már; újraolvasva, amit először megállapíthatunk: a
prózaíró magabiztossága, uralma anyaga fölött, hangvételének, látásmódjának a kortárs prózához viszonyított újszerűsége.
Baka István nem lett hűtlen önmagához, önmagában a költőhöz. Kötetzáró írása A völgy
felett lebegő lány maga is verses játék, de a másik háromban is: két rövidebb és egy hosszabb
novellájában ott figyel a sorok mögött a költő. A nyelvi lelemények, szóképek, a mondatok
fegyelme és ritmusa, a szemlélet szürrealizmusa, mind-mind a költőé.
In medias res: ez mégis, ez mégis igazi próza, kortársi prózánk nyeresége, igazi kihívás;
főként a kötetet nyitó két rövidebb írást: a Vasárnap délutánt és a Transzcendens etűdöt lehet
ezzel a mércével mérni. Kihívása abban áll: irodalmunk elszürkülése, nyelvi és szemléleti elszegényedése, történelemtől-társadalomtól elfordulása idején is, íme, lehet írni gazdag: reális elemekben és szürreális látomásokban gazdag, életszerű prózát. Breton szavait idézve: lehet a lélek tilos területein sétálva írni. Olyan prózát, ami úgy korszerű, hogy nem sivár; úgy ihletett,
hogy nem túlírt.
98

Versesköteteiből kimutatható volt: Baka, a költő Jeszenyin köpönyegéből bújt ki, vagy
hogy stílusosabban szóljunk, Jeszenyin szőkeségéből, fagyos kékségéből építkezik eredendően. Ha ez igaz volt a költőre, akkor az igazság Bakára, a prózaíróra: Bulgakov köpönyegéből bújt elő. Bulgakov Mester és Margaritájának álmodó és lázálmokkal terhes világát építi
tovább. Ennek motívumaiból bontja ki a maga történeteit, e mű fundamentumára épiti a maga mondandóját. Bulgakov Mester és Margaritájáról magyar nyelvű megjelenésekor Féja Géza azt mondotta: a kor világirodalmának egyik legnagyobb műve. S láthatjuk, azóta is hatással van, 1969-es magyar nyelvű kiadása óta immár tizenöt éve búvópatakként tűnik el és tűnik
föl egy-egy műben, egy-egy félsorban.
Fiatal íróinkra is hat, játékosan mondhatni: B-től E-ig. Baka világa bulgakovi világ, természetesen méginkább Baka István-i világ; és — találomra — Esterházy Péter új könyvének
gyökértelennek látszó egyik „szállóigéje" (Szóval az elvtárs szerint Kant épeszű?!) szintén a
Mester és Margaritából szállt elő.
Ezen a ponton egy kis kitérőt kell tennünk, nagykorúvá kell váltanunk a kiskorú és kisszerű esztétikai megegyezést. A gyerek a világában körültekint s úgy látja, vele kezdődött és
vele végződik minden, álló jelenben él: boldogság ez, tündérvilág. De esztétikai értékké avatni, hogy az az igazi érték, ami teljesen új, ami teljesen jelenérvényű, ami teljesen hagyománytalan — ez balgaság, esztétikai gyerekesség. A felnőtt tud múltjáról, tud történelméről, tud jövőjéről és tud a személye nélküli jövőről is. A felnőtt író tudja, hogy művészetének előzménye
van és jobb esetben üzenete a jövőnek. „Olvasmányaira" így tekint. Féja Géza ezt írta a Mester és Margarita megjelenésekor: „Akik még őrzik az irodalom eredeti értelmét, jól tudják,
hogy nem csupán kitűnő regény jelent meg, de döntő esemény történt az irodalomban. Bulgakov műve kötelez, ezután másként kell látnunk, más mértékkel kell mérnünk." Ezt tudva, felnőtt íróként, lát, aki lát, mér, aki mér, azóta másként.
Nehéz lenne hirtelenjében Baka négy írásának történetét elmondani, világának összetevőit jelezni könnyebb. Műveiben bulgakovi az idegen figurája, visszatérően a hontalan, a csavargó bibliai figurája; a hallucináció, a szkizofrénia, a látomások, lázálmok földolgozása és
megjelenítése. Őrá utalóak „Sör, ásványvíz" bódéi, céllövöldéi, melynek letűnt, múlt világából azért a jelenünkre is lőnek. Mi az ihlet, ki az ihlető, bulgakovi e kérdés is. S mi a tehetség,
mi a lángész titka? Baka István egy teljes látomássorral, történelmi vizióval keresi rá a választ
groteszk, századfordulós világában, címadó Szekszárdi mise írásában.
Ha az ihletnél tartunk, másik nagy ihletője a szürrealizmus. Kísérlete is részben ebben áll:
szürrealista prózát írni. Hűnek lenni a bennünk lakozó szürrealista költőhöz, és hűnek lenni
jelen világunkhoz is, melynek jelenségei sokszor szürrealista mód valószerűtlenek vagy valófelettiek.
Ezért idéztem Bretont, a bretoni meghatározást a szürrealizmusról: amit még magunkból
sem ismerünk, séta a tilos területeken. Egyszer homok, másszor vér folyik ki telefonálás után
Baka hősének telefonjából: szürrealista filmek világában vagyunk; Bunuel Az andalúziai kutyájának erejét érzem. Más helyütt megáll az idő, képlékennyé, gyúrhatóvá válik az óra. Itt
meg Salvador Dalit gondolom. Amikor megállt Baka világában az idő: Dali Az emlékezet állandósága című képét, arról a „puha órákat, az idő és a tér omlós camembert sajtjait" gondolom. A szürrealisták által központivá fogalmazott törekvés az is, hogy az ember, a szökdécselő gyermek értse meg és fejtse meg a lángész titkait. Mondottuk, e törekvés jegyében született
a Szekszárdi mise című írás.
Baka harmadik ihletője már nem annyira művészi jellegű, inkább társadalmi. Korunk
egyik társadalmi csapdájának, az újuló dzsentrizmusnak rejtélyeit kutatja szenvedélyesen.
Verseit is megvizsgálhatnánk e szemszögből. De prózáját is: a neodzsentrizmus ellen lázad
szenvedélyesen, amikor a nagy kártyázások, vadászatok, vadászház-építések, ivászatok, hivatali packázások, a bürokratizmus, az egocentrizmus világát mutatja be. A kötet indító két novellája főképp ebből az ihletből merít.
Feledhetetlen, amikor egyik hőse pihenésképpen a saját, egy példányban kinyomtatott
7*

99

beszédeit olvassa. Emlékezetes, amikor egyik hőse, doktor Bártfay Mihály munkavégeztével
kilép a doktor Bártfai sugárútra, elér a doktor Bárthfai utcára, majd végigmegy, egész a doktor Bárthffay térig. Remeklés ez, játék a nevek írásképével, játék, játék, de a tűnt személyi
kultuszt eszünkbe idézve, komoly játék.
A Vasárnap délután novella emlékezetes pillanata doktor Hunfalvy és doktor Magyary
vadászata. Beszélő nevek: ott munkál bennük Arany, ott a Rege a csodaszarvasról. Hunor és
Magor mai se-rege: gyászvitézek. A modern próza jellegzetessége, hogy ezúttal nemcsak a
névadásban van jelen Arany János, hanem verséből szó szerinti idézetek is beleszövődnek, tudatosan és mesterien a mai alkotásba. És még egy klasszikus idézet, érezzük: nem véletlenről
van szó, hősei részéről nem egyszeri és egyszerű utalásról és hivatkozásról. Hanem (igy szerkeszt az író, a fokozással így tud művészi célt elérni): bemutatja, hogy módszeres visszaélés
ez, degradálás. Gyulai Pál Hadnagy uram című versét is rikoltozzák a mai, írónk által idézőjelbe tett hősök, kiknek társadalmisága itt-ott eltorzult formában, már csak a segédhajtó szerepe egy nagyvadászaton.
Baka István Szekszárdi mise című új kötete négy írás foglalata. A címadó Szekszárdi mise
kissé szétesik részleteire. A századfordulós világ ábrázolására, akár a közelgő századfordulóséra, bár a novella színterén 1896-ban vagyunk. Liszt géniuszának és kortársa kisszerűségének
rajzára: mi a különbség? Mitől is, miképp is lángész a lángész? És a lelki folyamatok: álmodások, lázálmok, a komplexus rajzára. A völgy felett lebegő lány című verses játék jeleneteiben szintén széttartó. Nyelvében van az egysége, ebben siker, Baka, a költő keres és teremt itt
a maga számára egy oldottabb versbeszédet. Ennyiben számomra: beszédpróba.
De a Vasárnap délután és a Transzcendens etűd fenntartások nélkül üdvözölhető remeklés : egységesek, sőt nyelvi, szemléleti sziklatömbök. Jeleztem már, talán prózánk egészére is
ható kihívások. Sőt: a „változtatsd meg életedet" elve szerint egész személyiségünkre is ható
kihívások. (Szépirodalmi.)
PINTÉR LAJOS

100

SZÍNHÁZ

István és más semmi ?
A SZEGEDI SZABADTÉRI SZEZONJÁRÓL

Nemzeti opera- és színjátszásunk kultusza az elmúlt évtizedekben szertartássá, hagyománnyá nemesült a Szegedi Szabadtéri Játékokon. Mi fér még bele? Merre, hogyan bővithető
a repertoár? Érdemesnek látszik kimunkálni az elkövetkezendőkre, kivált hogy ezen a nyáron
kísérlet történt frontáttörésre, nem lebecsülendő eredménnyel. Operában visszajött a Hunyadi
László (tavalyról), ám hevesebb gesztus szakította föl a mostohán kezelt, úgynevezett könnyűműfaj kitinpáncélját, mely eleddig jószerivel a János vitézt és A cigánybárót takarta, a publikum azok vetésforgójából részelhetett. Lehozták a Királydombról (és a filmvászonról)
Szörényi—Bródy rockoperáját, az István, a királyt, s mellé daljátéknak egy majd' három évtizedes rádiófelvételről, Kacsóh Rákóczijáról fújták le a port. István, Hunyadi, Rákóczi.
Ugyanazon nyárévad öt bemutatójából három: misszió, kultúrpolitika. Akkor is, ha a Hunyadi László konzerv-előadásai és a Rákóczi árnyékban maradtak az István frenetikus fogadtatása mögött. A

HUNYADI LÁSZLÓ
reprizének csöndje persze nincs tanulságok nélkül. Erkel operája amolyan szendvicspremierrel nyitotta a Játékokat, hiszen előző este az Istvánból tartottak (a fesztivál történetében először bevallottan) nyilvános főpróbát, roskadásig zsúfolt házzal, de ettől dübörgött a lelátó
harmadnap is, a Hunyadit követően, a tényleges István-premieren: Szörényiék magukhoz ragadták a hangsúlyos évadkezdés műsorpolitikai szenzációját. Amivel ha versenyre nehezen is
lehetett kelni, úgynevezett „pariban" maradni csak gondosabb, ápoltabb Hunyadival ígérkezhetett. Épülve az előző esztendő tapasztalatain, s mondjuk igazítva a szereposztáson — a repertoárjáték bevált receptje ez. Más a fölújítás íze-zamata, értelmezésbeli (frazírozási, karakterbeli) változatok szembesülnek, miközben a produktum egésze (s erre főleg gazdasági indítékai vannak a szegedi Játékoknak) változatlan. Mert így körülbelül az történt, hogy a rockerek
jöttek, láttak, győztek, elsöpörték, ami útjukba került. Egy bevált szabadtéri-színházi struktúra ilyen törékeny nem lehet. (Jövőre visszatérnek, ehhez érdemes igazítani a naptárt, már
amennyire igazítható lesz.) A Hunyadiról csak annyit: Mikó András rendezése fáradtnak, az
előadás nem egy pontján felületesnek, elnagyoltnak hatott. Szilágyi Erzsébet például már akkor fölsikolt boldogan, „ő él", midőn a hóhér harmadik csapása után ki sem tápászkodik
László a bástyafokra, vagyis nem lehet látni. Gara nádor mint valami futár ront be az esküvőre, „szűnjék a mulatság", s csak miután letartóztatja Hunyadit, robognak katonái a helyszínre — miféle parancsnok, különösen milyen politikus, nádor, ki nem biztosítja be előre föladatát. Továbbá: László megint kardot ránt Czilleire, mint tavaly, mielőtt hívei a kormányzót lemészárolnák, így — nézetem szerint — tényleg bűnrészes a gyilkosságban. Akkor pedig ké101

sőbb miért nem szökik börtönéből, s hivatkozik arra, hogy önmaga ellen tanúskodna? Miféle
királyi igazságszolgáltatásban bizhat? (Ez körülbelül olyan, mintha Gertrudisz sem rántana
tőrt Bánkra. Meglehet, akkor is végezne vele a bán, de így az egész szituáció hitele más.) Czilleit azért kaszabolják le, mert védtelen urukra támad — különben is egy ravasz méregkeverő
minek kockáztatna párbajt ellenségeinek oroszláncsapdájában. Nem tetszett továbbra sem,
hogy Varga Mátyás egyébként festői, lendületből komponált alapdíszletében hol leválasztófalat lenget a szél (a királyi szobához, a börtönhöz), hol meg nem (Hunyadi és Mária képtelen elbújni a szerelmi kettőshöz), az esküjelenet pedig illúzióromboló a műoltárral. Lépcsőjére sötétben térdelnek alá a főszereplők, vajh miért nem nyitották ki a templomot, miként az Istvánnál vagy a,Faustnál? Szerencsére adódnak melengető pillanatok is. Az eskükép vége, az első felvonás ellenpontozott mozgású fináléja lélekemelően szép, miként volt tavaly, s nem téveszti hatását a palotás sem (koreográfus Barkóczy Sándor). Pál Tamás megbízható zenei vezetésével a szereplők nagyjából a múltkori formájukat hozták. Az

ISTVÁN, A KIRÁLY
Szegeden visszavonhatatlanul üggyé vált. Jelenséggé, mihez közelíteni többféle út kínálkozik.
Egyesek szerint olyan, mint a Rubik-kocka. Tömegpszichózis, elmúlik idővel. A romlékonyság alighanem műfaji.billog rajta. Ez a típusú színpadi és nem csak színpadi zene azzal együtt
hat, hogy szerzői (szerzőtársai, kollégák) interpretálják, vagy ha nem, az előadók egyénisége,
személyisége, véleménye erősebb, meghatározóbb szerepet játszik az alkotói folyamatban, s a
kivitelezés komoly technikai, effektusbeli segédlettel történik — e komponensek nélkül csökkent az élmény, nincs igazi sokk, a produkció véraláfutásos. (Csak látszólag mond ellene a
Macskák fővárosi sikerszériája — ott maga a darab számított unikumnak, mint az Evita esetében a fiatalok rockszínházi vállalkozása; ha az eredeti angol együttesek is előadják nálunk,
mindjárt más fényt kap a hazai kiállítás.) Az István szegedi újraélesztésében alighanem hasonló tényezők indukálták a közönségsikert mint a Városligetben: ott a filmforgatásra ajzott
érdeklődést a mű, itt a dóm jelenlétére, hogy nem járulékos, hanem színházi rendeltetésű attrakcióként lehetett részesévé válni. Kétségtelen tehát, mindkétszer maga a mű, Boldizsár
Miklós—Szörényi Levente—Bródy János és mások munkája (a műegészről leválaszthatatlan
rendező, látványtervezőé, koreográfusé stb.) robbantott aknát. Minden esetre elgondolkodtató, mennyire komolyan vették — közreműködők, nézők egyaránt. Negyedszázad során temérdek előadást láttam, de olyat még nem e helyt, ahol ennyien (jó 30 szereplő, 125 táncos,
104 statiszta) ilyen fegyelmezetten vettek volna részt a szertartásban. Az oldalszínpadok szegélyén sem rezzent arcizma senkinek, szimpla statiszták tették a dolgukat mély alázattal ott,
ahol máskor lazítani, trécselni szoktak, mint arrafelejtett bábuk, dekorációs figurák. Szegényes kísérlet lenne a puszta szövegelemzés, a zenéről lecsupaszítva vizsgáim az István textusát.
Az államalapítás, nemzeti sorskérdéseink e történelmi léptékű, meghatározó momentuma úgy
jelenik meg, hogy egy pillanatnyi kisebbség haladó ideológiája nyer teret a többség túlhaladott, bár nem kifejezetten retrográd eszméjével szemben — vagyis hitelesen. István és Koppány konfliktusa attól izgalmas, drámai, hogy a történelmi vesztes oldalán rokonszenves, bár
idealisztikus esélyek lobbanak föl: Torda, a táltos, győztes mohácsi csatát jövendöl, meg Dózsa parasztnépének diadalát, Rákóczi nagybirodalmát, Kossuth konföderációját — arra az
esetre, ha nem István, hanem Koppány országa mellett törhettünk volna lándzsát. Szimpatikus Laborc extatikus lázítása is — „nem kell olyan isten, ki nem tud magyarul", lásd az egyházi szertartások napjainkra tapasztalható korszerűsítése, a latin miseszöveget anyanyelven
mondják —, Koppánynak Petőfivel föltett költői kérdése: „rabok legyünk vagy szabadok?"
És a többi. Hanem mindezek tézisszerűen, tételesen, az énekelt rock szövegeként hangzanak
el, vagyis szerepük szekundér a muzsika (ritmus, harmónia) mögött. Szörényiék a maguk jól
megválasztott, bevált ösvényein haladnak tovább, a beat és a népzene dallam- és ritmusvilágá102

nak sajátosan egyéni ötvözetét tálalják úgy, hogy nem egyszer színpadra küldik a népi zenekarok hangszereit is. Imigyen variálva jellemzik a figurákat, azok különböző lelkiállapotát; a
föllépő hazai rocksztároknak, Vikidál Gyulának, Nagy Ferónak vagy a rendkívüli képességekkel megáldott blues-énekes Deák „Bili" Gyulának alig kell mást tenniök, mint a koncertjeiken: magukat adhatják, játszhatják kedvükre. Ahol nem találtak éneklésben-megjelenésben
adekvát szereplőt, ott kettészelték a penzumot — mint éppen Istvánnál. Pelsőczy László
játssza, Varga Miklós énekli, ugyanígy Rékát Pap Vera, illetve Sebestyén Márta; vagy Vecellint Halmágyi Sándor, illetve Balázsovits Lajos. Merthogy az előadás play back; ekkora
együttest mikrofonközeiben tartani képtelenség, sokat mozognak, futnak, rohangálnak, megélik a rockot, nem karózhatnak le a hangcsövekhez, ahogyan opera-előadásokon kénytelenkelletlen szokás. (A megoldás kesztyűt dob általában a szabadtéri opera-előadások szegényes
hangzásmechanizmusának, valóságos provokáció, mely elől — a jelekből ítélve — nem is akar
kitérni a szegedi fesztivál. Már azon fondorkodik az új művészeti vezető Oberfrank Géza, miként kamatoztathatná ezt a fölismerést, módszert, technikát a jövő nyárra tervezett „igazi
operánál", a Varázsfuvolánál.) Az István eszméje, gondolatisága tehát a zene hullámhosszán
fénylik föl elsődlegesen és meghatározóan, éppen ezért annak horderejét, üzenetét, besugárzását a nemzeti tudatba, közgondolkodásunkba éppoly fölösleges túlbecsülni, miként alábecsülni is oktalanság. Maguk az alkotók sem dimenzionálják magasabbra. A királynak Imre
herceghez címzett Intelmei és Beethoven ismert nyitánya, annak ütőeffektusokkal elrajzolt vége felé színrelépő Illés-együttes arról dalol: „ te kit választanál". Mármint példaképnek, ha jól
hallom. Sőt, e fiataloknak postázott körkérdést afelé ragozzák, hogy (ha) valakinek le kell
mondani hivataláról, valakinek át kell írni a régi meséket, vagy meg kell váltani a világot —
mármint akkor „te kit választanál". Isten ments, kérhetnék akár Szörényiék, ágyúval lőni a
verebet, a tízentúliak társaságának ajánlanak kerekasztalfórumot mindössze. Ezért dőre vita
műfajilag is méricskélni, szabad-e éppen a rockból nemzeti rockoperát magásztositani, rábízva nagyobb horderejű sorskérdések élveboncolását — komolyabb műtétről nincs szó. Megizzasztó viszont a hatásmechanizmusa. Vikidál Gyula morfondírozott e sorok írójának az egyik
próbán arról, hogy magukat is fejbekólintotta a lenyűgöző, elementáris hatás: mintha hiányzott volna az embereknek egy gondolat, egy könyv, egy biztatás, nézzenek szembe magyarságtudatukkal. Mert itt, ha némileg fölfokozott eszközök segítségével is, de szembenézhetnek.
Valahol olvastam, a Monarchiában temérdek színházat építettek, mindben diszes központi
páhollyal, fönntartva azt a császár esetleges látogatásához, ám Ferenc József ezeknek a színházaknak többségében sohasem járt, estéről-estére üresen maradt a páholya évtizedeken át.
Nemzettudatunk bizonyos páholyai ásítoznak ily üresen, kivált a fiatalokban, dolgok, amelyekről elvétve vagy dezorientálásra hajlamosító összefüggésekben beszélünk csak, s mely tudatpáholyaink nacionalizmussal hál'istennek régóta betölthetetlenek, ámbátor uralkodó rezsimek a historikus korokban, vérzivataros múltunk során, oly gyakran spekuláltak erre.
A hiányérzet valós, s főleg a legfogékonyabb korosztályban, a fiatalokban, akik hálás vevői
eszméknek, gondolatoknak, ideológiáknak, ha olyan tömegműfaj szállítja hozzájuk, mint a
rock. Amikor az előadás végén fölzeng a Himnusz (máskülönben nem szervül lényegesen a darab testéhez), fényeső hull a toronyból, magyar zászló kúszik a magasba, bizony talpraszökken a nézősereg, megkönnyezi férfiasan. Hogy mit is? Semmi egyebet: magyarok vagyunk.
Ecsetelhetnőnk hosszan a zenei-színpadi effekteket, melyek a katarzishoz vezetnek. A szerzők, a rendező Koltay Gábor, a látványtervező Andor Tamás, az attraktív táncokat koreografáló Nóvák Ferenc vérbeli profimunkát végeztek — Nóvák még afféle csodára is képes, hogy
fiai-lányai néptáncot pörgetnek rockzenére, bizarr vérszerződéssel. A szegedi Dóm tér sekrestyéjében frissen vasalt, ú j köntöst öltött az István, ám tartalma nem változott, maradt. Utólag
úgy tűnik, itt nyerhette el legjobb formáját. A kételkedők pedig, akik a szabadtéri „konzervatív" hagyományait féltették, szentségtörést szimatoltak vagy az újszerű play back technikára
célozva látni vélték a holtvágányt, ahová kisiklik az előadás — fejet hajtottak a sikert tapasztalván. Mert elvitathatatlan, az effajta szabadtéri környezetben ideális az élmény, melyet az
103

Istvánra esküdött lelkes elitgárda szemnek-fülnek gyönyörűségére fakasztani tudott. Pelsőczy
párducmozgása, Vikidál pogány hajlíthatatlansága, az Asztrik főpapot elfeminizáló, fejhangosan kántáló Victor Máté rendíthetetlensége olyan betongerendái az előadásnak, amit színes
repkénnyel futtat be Sára Bernadett visszafojtott Gizellája, a showman Nagy Feró pökhendi
Laborca, a már emlegetett Deák „Bili" tüzes sámánportréja, a kaméleontrió Maszlay István—
Sörös Sándor—Balázs Péter haszonleső kópésága, Berek Kati tántoríthatatlan Saroltja, vagy
éppen Pap Vera alázatosan illékony Rékája. A szokásosnál is szélesebb színpad oldalszegélyein vascsővázas, áttetsző fekete lepellel borított a táborok helye, komor keretéül a három
középső templomkapu oltáriszentségének; így, csupasz valóságukban jelképezik az egyház
méltóságát, a haladó ideológia szerepét, súlyát az államalapításban. (Ha kinyílnak a nehéz ajtók, erősen megvilágított füst-fénygomolyból tűnnek elő majd vissza a szereplők — misztikus
borzongató a látvány.) Szörényi—Bródy rockoperájával ú j esélyek, merészebb távlatok kontúrjai sejlenek föl a Játékok műsorpolitikájában. A darabot jövőre viszontlátjuk, egy izgató
kérdésben máris „válaszra várva": lehet-e tartósabb sikere hazai rockoperának.
Az időrendben következő bemutató,

GOUNOD FAUSTJÁÉ
majdhogynem a Hunyadi sorsára jutott, csöndes érdeklődés övezte. Csak akik elkerülték az
Istvánt, érték be az óhatatlanul szerényebb hangzásélménnyel. A szegedi szabadtérin eleddig
egyszer adták, tizennyolc nyara, tehát jó régen, s ugyancsak Szinetár Miklós rendezésében, viszont a nemzetközi börzén katalogizált szólistákkal, Jüan Oncinával, Virginia Gordonival,
Carlo Cűvdval. A híres külföldi énekest nem piperkőc sznobéria hiányolja. Általában fűszerei
ők a szabadtéri operajátszásnak, így különbözhet csillagkupolás attrakció a kőszínházi menetrendszerű bemutatóktól, így tekinthet el a néző szúnyogcsípésektől, várja ki türelmesen a zivatarfelhők átvonulását: hangcsodára nem jöhet vissza holnap, holnapután. Más — bár kényszerítő — kérdés persze, ha nincs rá pénz, valuta, fedezet. Akkor viszont mást kell kitalálni, s
ennyiben föltétlenül osztom a szabadtéri ú j művészeti vezetőjének, mellesleg a Faust dirigensének, friss benyomások tanulságaiból szőtt ábrándját egy play back operára. Mert hiába van
koncepciója Szinetárnak, nem az a hangzásminőség tölti ki tartalommal, amire az elképzelése
szabott. A színpadot időben visszafuttatja, a figurákat állva hagyja. Misztériumtablója jó érzékkel topografizálta a darabot ide, mégha Forray Gábor felhőgalacsinokkal habos mennypokol stilizációi kissé snassz látványt is nyújtanak. A színpad közepére emelvény kerül, s bár
mögötte előszedik a különböző helyszínek konkrét díszletfalait, a romantikus felhangokat
nélkülöző színpadképek hangfenoméneknek kínálnak tálcát, magasztosuljanak akár az égig
— hanem a titántorkú szólisták hiányoznak, s a helyükre hívott, máskülönben kitűnő, igen
muzikális „kamaraművészek" olykor feszengenek a tágas színpadlakásban. A figurákat Márk
Tivadar múlt századi hősöknek öltözteti, Mefisztót például szmokingos úrnak, akiről titokzatos rulettjátékosok, mészarcú kártyakeverők jutnak az embernek eszébe; körötte krampuszok
szédelegnek, Gregor József játssza. Kelen Péter Faustja sem holmi démoni hatalomnak, inkább egy fizetőpincérnek álcázott kaszinőördögnek réveteg, tétova bábja. Szabadtérin előfordul, hogy húznak a darabokból, a közönség ne unja el magát: a vitatható önkénynek kárvallottja ezúttal a templomkép. Éppen itt, a nyitott dómkapu előtt, hol Mefisztó „nincs irgalomja" a végső kétségbeesésbe taszíthatná Margitot. így tudniillik semmi sem motiválja a lányt
döntésében, mikor Faustot eltaszítja magától. Furán alakul a második felvonás vége is. Margit nyitott ablakban tárulkozik ki, és abban a hiszemben suttogja boldogságát a csillagos égnek, hogy senki sem hallja, egyedül van — Mefisztóval a hátában Faust éppen előtte áll. Mert
ha mondjuk a másik ablakot választja... Gondolom, rendezői koncepció, hogy ami irracionális, azon nincs mit magyarázni: de hát ez véletlenül racionális elem, s az apró szituációk logikájával nagyvonalúskodni dőreség, mivel az értelmezés, a helyzetelemzés amúgy is kacifántos
az operajátszásban. Eredeti és szerencsés ötlet viszont a záró képben Valentint „föltá104

V

Somogyi József: Szántó Kovács János-emlékmű
(Hódmezővásárhely, Kossuth tér)

masztani" — a templomból. Miután az angyali kar már penitenciát ígért Margitnak, maga is
megbocsát, karját kínálja húgának, s mint grál lovag viszi el a mennyek országába. Pergő,
változatos a Valpurgis-éj; Pethő László koreográfiája. A boszorkányszomat nagyoperai kaleidoszkópjában Szőnyi Nóra, Szakály György és Volf Katalin táncol virgonc szólókat, az
egyik tételben például kagylóhéjból lép ki a balerina. Oberfrank Géza zenei vezetése leginkább
korrektnek mondható. Érezhetően a biztonságot vigyázza, a színpadi és a zenekari hangzás
optimális arányait. Ezért aztán nagy pillanatok, kiborulások nincsenek, de minimálisak az ekkora térben folyvást kísértő pontatlanságok is. Ez a Faust zenei értékeivel kőszínházi melegágyban pompázna igazán. Kelen Péter intelligenciáját dicséri, ahogyan hangilag von cezúrát
az idős és a megfiatalodott Faust közé, s képes kirajzolni a megfáradt, fásult öregember portréját. A cavatinában lángfényes fölső cét fúj meg, s végig konzekvensen játssza-énekli egy szerelmi vágytól bávatag ifjú holdkórosságát. Nekivaló szerep, bár érési folyamat előtt áll: időnként túlságosan visszafogott, nagyon muzikális akar (persze tud) lenni, s ilyenkor a hang nem
mindig jön át. Azért sajnálja az ember, mert tenorja igézően szép, márpedig szépségből a fül
több intenzitást igényel, mind többet kíván. Haloványabb, bár muzikális Margit: Zempléni
Mária. Karcsú szopránja a drámai terhelések alatt ropog meg, s noha a szerelmi jelenetekben
megindítóan plasztikus, intim, olykor az az érzésem, belehal a szépségbe — holott nekünk kellene belehalni odalent, a nézőtéren. Még Gregor József Mefisztója él a legváltozatosabb zenei
eszközökkel — azon túl persze, hogy basszusa nem kimondottan sátáni karakter, sőt, jézusi
inkább. Maga is tudván ezt, „nemcsak dalolni" igyekszik, hanem az indulat recitatív kitöréseivel, hangjának mesterséges torzításaival spékeli meg szólamát; a rondóban például. Mindenesetre derekasan állja a próbát, nem véletlen, ha éppen szerenádjával, ezzel a gunyoros erkölcsi hitvallással parádés, egyszerre lágyan behízelgő és drasztikusan képmutató; hangja az
ilyesfajta zenei ábrázolásokra predesztinálja. Németh József atlétakiállású Valentinje a fölső
regiszterekkel áll hadilábon, máskülönben markáns, míves matéria, áriáját tartással, jó kondícióban tolmácsolja. Mészöly Katalin bővérű, telt hangzású Mártája, Bajtay-Horváth Ágota
finom Siebelje és Szakály Péter tintáskedvű Brandnerje egészíti ki a szereplőgárdát, melynek
„kötőanyagát" megbízható kórus adja. A harcosok bevonulója áthatóan zeng, de az angyali
karok is viszonylag tisztán szólalnak meg (karigazgató: Molnár László). Jókora vargabetűvel
kanyarodott ide

KACSÓH PONGRÁC RÁKÓCZIJA.
Ha eredeti szövegkönyvéhez hasonlítgatjuk, bizony alig ismerni rá. Föladta a leckét Ruitner
Sándornak, hogy születése után gyorsan elfelejtették, ezért szükségét látta a gyökeres átdolgozásnak. (Nota bene, az utókor annak ellenére kezelte mostohán a Rákóczit, hogy a király színházi 1906-os ősbemutatóját kitörő lelkesedéssel fogadták. Sokan a János vitéznél is különbnek tartották, de hát az idő ezt nem igazolta, s őszintén szólva a szegedi újraélesztése sem.)
Ruitner Rákóczija lényegében arról szól, hogy a választott vezér, az államférfi kormányozhat
egy országot, de nem kormányozhatja önnön sorsát: magánéletét föl kell áldoznia a közös
ügy, a szent eszme oltárán. „Az én rabságom egy nép szabadságát jelenti" — érvel Rákóczi
feleségének, Amáliának, s ezzel alighanem el is mond minden fontosat, mert egyéb más, ami a
színpadon történik, ezt a gondolatot tapodja körül. így valójában nem Rákóczi dönt, a felkelők élére áll — maga inkább a nehézségeket látja, elbukott szabadságharcainkra meg családi
fogadalmakra hivatkozik —, a magyar státusok és Erdély fejedelme úgy lőn, hogy magyarjai
egészen egyszerűen megválasztják. Ez az összes történés, mi a teljes operettben benne foglaltatik. Az első részben hősünk föladja habozó magatartását, a másodikban pedig feleségével,
családjával és a birtokadományokban fölkínált császári megbocsátással-elégtétellel szemben
megvédi álláspontját. Dramaturgiailag tehát nem sokat tesz, passzív, semmint aktív figura.
Persze a zenei anyag is megsínyli ezt a dramaturgiát, helyzetszegény szüzséhez tapad. Sok a
nosztalgiázás, serkentő, invenciózus jelenetek híján alig akad megrenditő, fölkavaró részlet
105

— még a táncokban, kórusokban sem, de Rákóczi hires dala („Fülembe csendül egy nóta
még") is amolyan belső monológ. Színházban ennyi történés kevés — a kis cselekmények laza
füzére, a bujdosók borongása, a lengyel palatínus bátorító rokonszenve, Magda rejtett vonzalma Rákóczihoz, majd érzelmi kalandja Ádámmal, a császári tábornok félrevezetése stb.
apró színezőtabletták. Az egyetlen fölvillanyozó szituáció csak az első rész vége felé virrad
ránk, hogy a nép és Rákócziék egymásra találnak — egyébiránt se költészet, se humor. Ezért
aztán nemigen jósolnék továbbra sem derűs jövőt a Rákóczinak — bárha föltámasztása ennyi
tanulsággal sincs haszontalanul: kísérlet nélkül nincs színház. Az előadás látszólag sok mindent elkövet feledtetni, akarva-akaratlan mégis felszínre hozza a darab gyengeségeit. Van itt
tömeg, akkora mint a tápéi búcsún — drámai szituációk nélkül azonban tétova massza. Még
jó, hogy Horváth Zoltán nagy szabadtéri rutinjával ilyen-olyan elfoglaltságokat talál ki a különböző csoportoknak. Márk Tivadar jelmezein akad nézgelődnivaló, miként Csikós Attila
árkádos-teraszos díszletsorán, mely az első részben várbelső, szünet után a fejedelmi sátor és
közvetlen környékének kuruc tábora; figyel a templom szín- és formakultúrájára. A szereplőgárda részint operistákból, részint prózai színészekből verbuválódott, s jellemző módon a prózi'sták emlékezetesebbek, homogén feladatuk okán: csak beszélniük kell. így Vass Gábor érces Bercsényi, ellenpontjaként a földhözragadt szegénység keservei szólhatnak Mentes József
öreg Pap Mihályából. A címszereplő Leblanc Győző szépen énekli, hogy „Hazámba
vágyom", kétszer is (mert a nóta előjön szünet után), beszéde azonban nagyon deklamáló,
„operettes", olykor alig érthető. Ugyanez áll Pitti Katalin Magdájára, aki akkor járna jobban, ha több alkalma adódna énekelni. Rákócziék, illetve Ötvös Csaba karakteres császári tábornoka között Mészöly Katalin Lubomirska hercegnője és Gyimesi Kálmán hetmanja
játsszák a mérleg nyelvét, elegánsan, tapintatosan, s kitűnik még Korcsmáros Péter hevülettel,
őszinte átéléssel kirobbanó Gölöncsér Andrása, meg Virág József Berzeviczy Ádámja. Cser
Miklós karmesterre hárult összefogni ezt a búsmagyar zenei anyagot: rajta sem múlott tulajdonképpen. Zenekarával igyekezett ott lenni, kíséretéül szegődni a daloknak, együtteseknek,
de hát az a pár gyöngyszem, ami itt kapható, még nem díszes nyaklánc. Alighanem elkelt volna némi elsősegély; mondjuk pár Kacsóh-nótával följavítani a zsenge partitúrát. Nem szorult
viszont elsősegélyre a

GRÚZ ÁLLAMI NÉPI EGYÜTTES,
jóllehet műsorához valamiféle héttérfal, díszletstikli elkelt volna hangulati pnaorámának. Elképzelhető az is persze, hogy kifejezetten puritánra tervezték: „szóljon" a művészet szférájába emelt néptánc, népviselet, népzene minden cicoma nélkül, natúrban. Az egy híján négy évtizedes múltú, tehát viszonylag fiatal társulat a néptánckultúra törzsökös hagyományőrzőjeként jelentkezett hazánkban, elsőként a hasonló szovjet együttesek közül, még 1949-ben; azóta számos országot bejártak, hozzánk harmadszor jöttek, de előzően, már 1977-ben is fölléptek Szegeden. Vagyis hát ismerősöket üdvözölt Margitsziget után a szegedi közönség is, nyilván szép emlékekkel, hiszen mindhárom estjükre megteltek a lelátók — sajna éppen a premierre csak ideig-óráig, bemutatójuknak majd kétharmadát elmosta az eső. A második két alkalom viszont gondoskodott kárpótlásról. Irodalmi hetilapunk mozdulatmúzeumnak nevezte, találóan, konok hitvallásukat, amivel népük ősi szokásait ápolják, vigyázzák féltőn, lehántva az óhatatlanul incselkedő külső hatásokat, idegen elemeket. Ugyanakkor természetszerűleg nem az eredeti, naiv formában találják ezeket a mozgásokat — ahogyan az amatőr
együttesek vagy ünnepi alkalmakon az emberek spontán járják —, hanem „kifaragva", földúsítva, megszikráztatva. A művészi stilizáció nemcsak a mérnöki pontosággal megrajzolt koreográfiák tökéletes kivitelezésében jelentkezik, amikor teljes férfi- vagy női kar csinálja
ugyanazt egyszerre, hanem a férfiak akrobatikus, mutatványba illően bravúros, lélegzetállító
ugrásain, egyedülálló spicctechnikáján és térdenátfordulásain, illetve a lányok pillekönnyű suhanásain, kecses mozdulatain. Hagyományosan éles kontrasztot őriznek ezek a férfiaknak és
106

hölgyeknek komponált táncok, ami csöppet sem véletlen: olyan ez a grúz társulat, mint egy
nagy família. Az alapító házaspár, Nino Ramisvili és Iliko Szuhisvili változatlanul rajta tartja
a szemét, fiuk, Tengiz Szuhisvili a koreográfus, de táncol már az unoka is — a művészi látásmód sajátszerűsége imigyen öröklődik át a családi tradíciókkal. Grúzia valamennyi tájegységének specialitását föltérképezték, még az újabb keletű városi folklór sem kerülte el figyelmüket; a legősibb elemek a 10—11. századig nyúlnak vissza, a perzsák, mongolok, törökök támadásainak kitett nép harci mozdulataiban. A horumi vagy a mhedruli (lovastánc) szilajságának hűsítő vize a női kar narnarija, közben vérpezsdítő grúz ritmusok dübörögnek eredeti
hangszereiken — hasonlóan ellentétes hangulatok egész etűdsorán játszik fáradhatatlanul az
együttes. A néző csak ül és bámul. Milyen egyszerű!
*

Az idei szabadtéri játékok öt bemutatójának 18 előadását 87 ezren látták, ami a nézőtér
77 százalékos kihasználtságának felel meg. Ez nagyjából az elmúlt fél évtized átlaga — statisztikai mutatóiban sem zárt tehát rossz szezont Szeged legfrissebb fesztiválnyara.
NIKOLÉNYI ISTVÁN

Művek

közelről

Somogyi József: Szántó Kovács János
Vannak szoborművek, melyek elválaszthatatlanul összeforrnak azzal a hellyel, ahol állnak. Jelzik a helyet, mi több: jelvényévé válhatnak. Szerencsés sors — szobornak is, városnak
is; a jó művek közül is csak keveseknek adatik meg. Budapesten a Gellérthegyen álló Szabadságszobor szinte függetlenedett Kisfaludi Stróbl Zsigmond életművétől, a magyar fővárost és
egy eszmét jelezni képes önmaga. Pátzay Pál Huszáremlékműve Székesfehérváron, Medgye'ssy Ferenc négy jelképes szoboralakja Debrecenben, Pásztor János Halásza és Révésze Balatonfüreden — mindegyikük többet jelent a helybeliek és a vendégek számára, mint csupán
egy-egy szobrot. Bennük a hely szelleme öltött testet. Közéjük sorolhatjuk Somogyi József
Hódmezővásárhelyen álló művét is, mely Szántó Kovács János emlékét idézni hivatott. Hogy
ezt a tisztét teljesíti is, ma már talán senki sem kétli. Az útja idáig azonban nem volt
könnyű...
Témánk közepébe vágva kézenfekvő lenne elsőül is a végleges művet szemlélnünk, mégis
kérem az olvasót, tegyen velem egy kis kitérőt, melyet a Szántó Kovács-szoborról szólva az
előzmények és körülmények megvilágítása érdekében fontosnak tartok, talán nem lesz haszontalan.
Vásárhelyen a köztéri szobor nem volt ismeretlen valami évtizedekkel ezelőtt sem. Igaz,
festő több volt a városban a századforduló tájékától, mint szobrász, de az utóbbiak is otthont
találtak falai között, munkáik pedig híveket szereztek a plasztikai művészetnek. Elég volt az
embernek a város központját jelentő Kossuth térre lépnie, hogy kapcsolata néhány jó szoborművel máris eleven legyen. Kallós Ede Kossuth Lajost ábrázoló szobra 1903 óta áll a téren.
Rubletzky Géza Merkúrja három évvel később került a pénzintézet épületére. 1908-ban állították föl Pásztor János Vízmerítőjét, melyet 1950-ben — a tér közlekedésének átszervezése
miatt — kissé hátrább helyeztek és — előnyére — új talapzatra állítottak. 1938 óta ül kezében
kivont karddal ágaskodó lován az a bronz huszáralak, melyet az I. világháborús hősihalottak
emlékére mintázott Pásztor János, s mely magas talapzaton látható a városi tanács épülete
előtt. És hogy a szoborállítás körüli vitát ne gondoljuk kizárólagosan mai jelenségnek, megemlítem: Pásztor szelíd, bájos, a szemnek és a szívnek egyaránt kedves Vízmerítője is olyan ellenérzést és sajtóvitát keltett elhelyezése idején, hogy Rudnay Gyulának kellett szót emelnie a
védelmében.
Rubletzky, Kallós, Pásztor — személyükben is ismertek voltak a „paraszt Párizsban",
ami műveik megítélésénél is kedvezően esett a latba.
Somogyi József minden tekintetben idegen volt, tisztában is lehetett ennek hátrányaival.
Ahogy minden bizonnyal azzal is, hogy bármit teremt, művének meg kell küzdenie a téren
már álló szoborművekkel, azaz az általuk kialakított helyi ízléssel, értékrenddel. A századforduló akadémikus vagy életképi szoborfogalmazásán, a részletező és anyagutánzó mintázáson
csiszolódott helyi szobormegítélést és Somogyi Józsefnek a hatvanas évekre egyre egyénibbé
és nagyszabásúbbá alakuló szoborfogalmazását ismerve nem volt nehéz megjósolni a vihart,
mely a város és a mű találkozására ígérkezett — és bekövetkezett.
És ismerte a helyet is, ahová a szobrot szánták. A Kossuth tér szobor számára kedvezőnek a legnagyobb jóindulattal sem mondható, szétfolyó ligetes térség, nincs olyan építészeti
ereje, amitől egyértelmű karaktert kapna. A tér harmonikus építészeti elemekkel, formai
renddel körülhatárolt terület. A térség szétfolyóbb, átláthatatlanabb; Hódmezővásárhely pe108

dig épp ilyen, építészeti keretet nem adó, súlypont nélküli térséget kínált a Szántó Kovácsszobor helyéül.
Mit kezdhet egy ilyen hellyel a szobrász? A szobor megalkotása ott kezdődik, hogy a
szobrásznak föl kell mérnie a teret, ahova műve kerül. A szobor sorsát ugyanis a tér fókusza
dönti el, erre példának elég az olasz tereket említenem kitűnően elhelyezett szobraikkal, melyek a mindig emberi mértékű piazzák gyújtópontjában állnak. Ha talált ilyen pontot a szobrász, el kell döntenie, hogy azon a helyen vízszintes vagy függőleges erőre van-e szükség. Perdöntő ugyanis, hogy hogyan kezdődik és hogyan végződik a szobor, s az is, hogy mekkora.
A „nagy térre nagy szobor" elmélet nem állja meg a helyét, a méretek, arányok, viszonylatok
legkedvezőbb rendszerét kell megteremtenie a szobrásznak és a vele társuló építésznek ahhoz,
hogy a figura művé váljon. A szobor szóljon bele a téri együttesbe! — ez alapvető s egyszersmind igen nehezen teljesíthető követelmény.
Somogyi Józsefnek volt már tapasztalata a köztérre kerülő szobormű megteremtésének
gondjaiban és örömeiben, midőn a Szántó Kovács-szoborhoz fogott. Martinász című fiatalkori remekművének sorsa is inthette, mivel amire az életnagyságú eredeti megfogalmazás nyomán a talán kétszeresen termetesebb dunaújvárosi szobor létrejött, épp az veszett el, ami az
1953-as keltezésű műben máig eleven: a belső tűz és a formálás személyes ereje.
Még egy körülményről szólnom kell. Kiből lehet szobor? — talán ebben a kérdésben ragadhatom meg a lényegét. Pontosabban szólva: köztéri szobor, emlékszobor, olyan, amelyik
több tud lenni annál, hogy csupán egy személy vonásait viselje, hogy — Somogyi szavaival —
ne „megmerevedett ember" legyen. Mi a szobor? Térbe és formába fogalmazott gondolat.
Egy képlet — látvány, érzület, élmény, gondolat — átültetése egy másik képletbe. Elsősorban
nem téma kérdése, bár tény, hogy nagy művek születéséhez kellő téma is igényeltetik. Ha a
gondolat mögé nem tud plasztikai képlet és téri rend állni, akkor szobor nem lesz belőle, legfennebb szoborutánzat. Ez a formai képlet viszont rendelkezzen azzal az erővel, hogy a látvány a nézőben visszaforduljon a kiindulásnál szolgáló élménnyé, gondolattá. Míg ez a viszony létre nem jön, a szobor csak tárgy.
Kiből lehet szobor? Abból a személyiségből, aki föl tud támadni az utódok tudatában,
vissza tud térni a későbbi szellemi élet áramába. Ehhez át kell haladnia az idők tisztítótüzén,
melyben meg is méretik. Van aki kicsi körben, van aki egy egész nemzet emlékezetében is föltámadhat, vagy akár az egyetemes emberi létben. Ehhez személyiségnek kell lennie, mi több:
monumentális személyiség legyen! A művész feladata pedig: a szobor a maga nyelvén erről a
monumentális személyiségről szóljon elhivatottan és hitelt érdemlően. A szoborrá válás során
a külső valóságból sok mindenről le kell mondani, a műre más törvények érvényesek, mint az
élet alakzataira. Élményt, katarzist kell keltenie; sok szép mű szerez örömet, de nem katarzist.
Az igazi művészeti alkotásnak eszméitető ereje van. Szántó Kovács János személyisége és az
általa képviselt eszme magában foglalta azt a kihívást, mely Somogyi József tehetségét mozgósította. Nagy feladat találta meg benne méltó munkását 1961-ben.
Nem a semmiből pattant elő, két előzményéről is szólnom kell, a velük való összevetést
nem kerülhetem meg.
A Martinásztól a Szántó Kovács-szoborig több lépés az út Somogyi munkásságában. A
kettő keletkezése között eltelt tekintélyes idő hatása a formai fölfogásban is megmutatkozott.
Az átmenetet az 1956-ban mintázott, és Budapesten a Bajza utcában fölállított Kubikos mutatja. Róla ugyanazok a szobrászi elvek olvashatók le, mint a Martinászról: zárt és szilárdan
fölépített kompozíció, mely a szembenézetet részesíti előnyben, feszültséget, munkára és harcra kész állapotot éreztető jellemzés. Az anatómiai hűség ugyanúgy fontos kelléke a Kubikosnak, ahogy a Martinászt is jellemzi. Ehhez azonban meg kell jegyeznem, hogy a természeti
formákat szobrászunk a kortárs művészek munkáihoz mérten kellő szabadsággal kezelte műveiben. összevont, szűkszavúságra törekedett, kerülte az anyagutánzást, a mintázásban is érvényesítette az egész műre jellemző romantikus hevületet és visszafogott pátoszt. A vízszintes
és függőleges fő irányokat mindkét szobor esetében az átlós egyenesek és enyhe ívek játéka
109

oldja, élüket lágyítja. Megjelenésük természetes emberi állapotot, az ábrázolt emberek munkájából következő testhelyzetet mutat, mégsem idegen tőlük némi póz. Tartalmas póz, ezt
hozzá kell tennem, mivel a gondosan kiszámitott hatásformákból fölépülő kompozíció mindig tartalmaz bizonyos előnyös hatású szinpadiasságot.
A hatásformát, ezt a hildebrandi kifejezést használtam. A Szántó Kovács János-szobor
éppen abban tér el meredeken elődeitől, hogy készítője az elvonatkoztatás útján azokhoz mérten messzire szaladt. Előre — tenném hozzá, ha nem tudnám jól, hogy ez a kifejezés rossz útra
terelné a figyelmet —; nem előre, hanem más irányban haladt szobrászunk a formaértelmezés
és a vele való megnyilatkozás útján. A Martinász folytathatatlanul teljes, harmonikus világa
nem kisebb szobrászi érték a Szántó Kovács János-szobor göcsörtös fára emlékeztető formaegyüttesénél, csak másabb. A klasszikus formarend, ihely a Martinászban és a Kubikosban kifejezésre jutó emberi és társadalmi mondandó megfogalmazásához kézenfekvő volt, a hatvanas évek közepének megváltozott viszonyai között az egykori népi vezető személyiség megidézésére nem mutatkozott megfelelőnek. Ám ez nem elhatározás kérdése, különösen nem Somogyi József munkásságában, aki mindig is teljes valójával éli-szenvedi korát és munkáját.
A vízszintesek — a vállak, a csípő, a két ököl, a talapzat — és a függőlegesek — a fej és a
nyak (amely itt is „hosszú", mint minden Somogyi-szobron), a törzs, a karok, a karókra emlékeztető lábak — egymást keresztező geometrikus rendszere az a váz, amely építészeti karaktert ad a következetesen sallangtalan szobornak. A klasszikus emlékekből már csak a frontális
beállítást, az egy fő nézetre komponálást őrzi.á figura. A térbelire, a mélységre a Martinász
idomainál is kevesebb utal. itt, a szobor inkább zárt hasábhoz, mint a tekintetet a tér minden
irányába szétvivő alakzathoz hasonló. A Martinász és a Kubikos minden zártsága mellett önmagától elvezető, folytatandó irányokat is fölkínál a szemnek, a Szántó Kovács János legfönnebb a földre irányítja tekintetünket szembeszökő függőlegeseivel, a tér harmadik irányával
alig van dolga. Az előbbi szobrokat zártnak és szükségszerűen alakítottnak neveztem. A vásárhelyi emlékműre még inkább vonatkoznak ezek a szavak, mivel az egyszerűsítésben és logikus szűkszavúságban más vizekre evezett alkotója. A szobor formái szükségszerűek, az alakításukat megszabó plasztikai törvény fölismerhető rajtuk.
A természeti alakzatoknál fontosabb szerepet kapott a hatásforma a Szántó Kovácsszobron. A test csontosságát, inas-izmos fölépítését az anatómiai idomokat csak idéző, de
nem utánzó mintázással érte el a művész. Nézzük meg például a törzs homorú-domború formai leleményét, mely az egész szoborépítmény jellegéből következő egyéni formaalakzat.
A Szántó Kovács-szoborban dráma sűrűsödik, visszafogott feszültség érződik. Egyenes
tartása, zárt tömbje nélkülözi a korábbi szobrászatban megszokott „beszédes mozdulatokat",
tárgyak sem magyarázzák a helyzetét, nélkülük közvetíti a fölfokozott indulatot. A századforduló kubikosainak tragikus helyzetét és a rajta változtatni akaró ember elszántságát tömbszerű megjelenésével, energiát sugárzó és szilárdságot kifejező arányaival ábrázolja. Nem alkalmazza a szobrász a klasszikus eredetű kontraposztot, az ellentétes irányú formamozgások
változatosságával sem él. Maga az álló testhelyzet a hordozója a Szántó Kováccsal jelzett emberi magatartásnak, általa valósul meg a típust és az egyént elhitetően megidéző mű: A kissé
szétvetett sovány lábakra épül a test feszültségről valló tömbje, s a vállak szögleteiben kiteljesedő törzsre a középponti formai záróelemet, a félgömbre emlékeztető kalappal födött fejet
építette a művész. Kicsi ez a fej ? („Nagy fejű szobor nem tud monumentális lenni" — ezek
Somogyi szavai.) E sorok írójában ilyen érzés sosem vetődött föl, hiszen a Szántó Kovácsszobor karaktere rendkívüli erejű, a fölállítása körüli viták résztvevőinek egyik része éppen azt
a megragadó jellemzést vonta kétségbe. A Martinászhoz és a Kubikoshoz mérten érdes, az alföldi föld rögeit is idéző és a szobrász izgatott esze- és kezejárását hiven őrző felülete csak fokozhatta az ellenérzést azok körében, akik a vasalt ruhában és fényes csizmában járó néhai
Szántó Kovács János jól fésült szobor-fotográfiáját szerették volna látni Hódmezővásárhely
főterén. Somogyi Józseftől tudom, hogy évekkel a szobor fölállítása után előkerült egy fény-

110

kép, rajta Szántó Kovács János áll hétköznapian földmunkás társai között. „Lélegzetelállítóan az én szobrom" — mondta a szobrász a fotó alakjáról.
Egyszeriség és általános érvényű közlendő, időszerű és időtlen ötvöződik ebben a szoborban. Annak a napnak az önkifejezési vágya is megnyilvánul benne, amelyiken megszületett —
összhangban az időtlennel. Ne feledjük: a görög szobrok napi igények szerint teremtődnek,
hiszen a mitológia élt. A művészet közlési vágyból jön létre; — közlési vágy van a művészben
és a társadalomban. A szóban forgó mű esetében e kettő találkozott. A 20. század közepén a
múltba szemellenzők nélkül beletekinteni igyekvő magyar társadalom a maga önkifejezési vágyát látta megvalósulni Somogyi Józsefnek a vásárhelyi parasztforradalmárt megjelenítő művében. Szellemében, formájában és a gesztusban, ahogy a közösség önmagának adta és önmagával elfogadtatta.
Annak idején a Martinász szakadt ingét is kifogásolták, és óvták a kritikusok a művészt a
szobrászi eszközök „modorosságától" is. A hatvanas évek közepére az egyre egyénibb és szuggesztívebb szobrászi nyelven megszólaló Somogyinak már csak'a közönség kevésbé tájékozott, a régebbi ízlésnél megrekedt részével kellett megküzdenie, a szakma előítéletei akkorra
jórészt megszűntek vagy elcsendesedtek. Vagy csak ma tűnik ilyen egyszerűnek az akkori helyzet? Sok szó elhangzott és sok tinta elfogyott, míg a Szántó Kovács-szobor körüli viták elültek. A művésztől tudom, hogy nem bánta ezt a szellemi dörgést-villámlást, mely köztéri szobrai körül több alkalommal kialakult. Mit gondoljunk arról a műről, amelyik sem örömet. sem
ellenkezést nem kelt? Az igazi örömhöz is ellenállás legyőzése árán juthatunk el. Nem hiszek
azoknak a szobroknak a jelentőségében, amelyikek mellett érzelmi hullámzás nélkül el lehet
menni.
Korunk önmagát komolyan vevő és saját hitelére adó művészete épít a néző élményrendjére, méltányolja közönségét. Bíztat: merjünk igent vagy nemet mondani élményeinkre!
A művészetet nem föltétlenül kell „értenünk". Szeressük! Enélkül a nyitott lelkületű közeledésünk és sugallatait befogadni kész hajlandóságunk nélkül párbeszéd a mű és közöttünk létre
nem jöhet. S ha nem, akkor a szobor csak kő vagy bronz...
Hódmezővásárhelyen — két évtized múltán ezt mondanom talán már nem túlzás — szeretik azt a szobrot, mely a város nagy szülöttét, haladó politikusát idézve egy országos ügyről
szól. Múltunkra emlékeztetve a példázat erejével áll elénk bronz mivoltában és élő szellemiségében.
HEITLER LÁSZLÓ

111

J^e^-tfay¿fi'
Tiszatáj-est volt Székesfehérváron, október 4-én, az Építők „Pintér Károly" Művelődési Házában. A szerkesztőség részéről
Vörös László, Annus József és Olasz Sándor volt jelen, s részt vett az esten Csoóri
Sándor is. Bevezetőt mondott és a beszélgetést vezette Bakonyi István.

¿uytoJL
A Forrás szerkesztőségének ipeghívására
október 8-án Kecskemétre látogatott lapunk több szerkesztője és munkatársa: Vörös László, Annus József, Tóth Béla, Grezsa Ferenc és Olasz Sándor. Az érdeklődő
olvasóközönséggel az Erdei Ferenc Művelődési Központban találkoztak. Bevezetőt
Pintér Lajos mondott.

SOMOGYI JÓZSEF: A MEGFÁRADT EMBER (RÉSZLET)

112

