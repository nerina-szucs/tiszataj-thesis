11
20o8. november

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

maszre

_

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

.

_ .

.

.

nka

Nemzeti

Kulturális Alap

Internet: www.tiszataj.nu e-marl: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXII. ÉVFOLYAM, 11. SZÁM
2008. NOVEMBER
ILIA MIHÁLY: A Nyugat és A Holnap programja ................

3

KABDEBÓ LÓRÁNT: A Nyugat-eszmény és a valóságos története .............................................................................

9

KENYERES ZOLTÁN: Nyugat mozaikok ................................

14

ALBERTINI BÉLA: A Nyugat és a fotográfia .........................

32

PÉTER LÁSZLÓ: Juhász Gyula a Nyugatban ........................

53

FRIED ISTVÁN: Babits Mihály és a konzervatív kritika ......

60

SIPOS LAJOS: Babits Mihály és Moholy-Nagy László „találkozásai” .....................................................................

74

B. FEJES KATALIN: A feltételes mondatok szerepe a késleltetésben (Babits Mihály: Mint különös hírmondó…)

83

FRÁTER ZOLTÁN: Istenek a Babits-lírában ..........................

90

OLASZ SÁNDOR: „Ami szép, az nehéz” (Az esszéíró Babits
Mihályról – egy új válogatás ürügyén) .......................

97

LENGYEL ANDRÁS: Ignotus Neovojtinái és József Attila
(Az alapozó költészetbölcselet forrásaihoz) ............... 102
BÍRÓ-BALOGH TAMÁS: A Holnap társaság „botrányos”
kültagja (Rozsnyay Kálmán Nagyváradon) ................ 115

Szerkesztői asztal ............................................... a belső borítón
ILLUSZTRÁCIÓ
A címlapon: Babits az esztergomi strandon (1936)
A két háború közötti irodalmi élet hétköznapjai
a 8., 52., 73., 82. és a 135. oldalon
DIÁKMELLÉKLET
VADAI ISTVÁN: A lírai én
(Tóth Árpád: Meddő órán című költeményéről)

4

tiszatáj

ILIA MIHÁLY

A Nyugat és A Holnap programja

1908. január 1-jei dátummal megjelent a Nyugat, ez áll a folyóiraton és ezt idézik a lexikonok és irodalomtörténetek is. A dátum ellenére a folyóirat már decemberben megjelent,
Juhász Gyula a Szeged és Vidéke dec. 29-i számában már hosszan méltatta az új kiadványt. A Nyugat első számának élén Ignotus vezérírása olvasható, mely kis jóindulattal
programcikknek is tekinthető.
1908. március 19-én a Szabadság c. nagyváradi újságban hír jelent meg „A Holnap”
címmel jelentik, hogy új irodalmi társaság alakult, melynek részletes programja még nincs
megállapítva, majd május 3-án tartja első matinéját a városháza közgyűlésében.
1908. szeptember 1-én megjelenik A Holnap című antológia első kötete, amelyet Antal
Sándor író, újságíró rendezett sajtó alá, ő írta a bevezető írást, és tőle származnak azok
a kis esszék, melyek a hét költő (Ady, Babits, Balázs Béla, Dutka, Emőd Tamás, Juhász
Gyula és Miklós Jutka) versei előtt olvashatók.
Ebben az írásban nem térek ki A Holnap történetének különböző mozzanataira, a név
keletkezésének legendájára, a társaságot és az antológiát kísérő vitákra, a pörökre és az
egész irodalmi csoportosulás megszűnésére, erről sokan és sokat írtak, magam is több
írásban foglalkoztam ezekkel. Itt csak a Nyugat és A Holnap programjáról akarok szólni,
kisebb összevetést tenni a modern magyar irodalom két csoportja programjának különbözőségéről és némi hasonlóságáról.
Ignotus egy finn színtársulat pesti szereplésén fanyalog látszatra: „középszerűen játszanak, eredetiség nincs bennük: másodrendű európaiak, mint egy bukaresti divatárú
bolt”. De a rossz színdarabon átüt valami, ami kritikust a Toldira, a Hűbele Balázsra (a két
Arany műveire) emlékezteti, asszociációval ránk magyarokra, és Ignotus egy minősítőt
használ: „kelet népe”. És itt derül ki, hogy a szerző nem csak a finnekről (egy kis népről)
hanem rólunk, magyarokról is már. És a látszólag nem folyóiratprogramból egy kis nép
életprogramja lesz. Íme: „A nyelve lehet, hogy csak neki szép, s költői lehet, hogy csak az ő
szívéhez szólnak. Lehet, hogy csak helye van a világban, de nyomot nem hagy benne,
s amin csügg, értéktelen, s amit akar, mértéktelen. Lehet, hogy maga magának sem igaz barátja: megrontóihoz hű, legjobb fiaihoz mostoha. Lehet, hogy amit érte tesznek, fitymálja,
s maga is vak az iránt, ami kebeléből sarjad. Lehet állhatatlan, lehet jó sorban elkapatott,
balszerencsében ellankadó. Mindez lehet, de mindebből csak az következik, hogy legyen
szeme a világban való helyzete iránt, legyen mértéke a maga kicsinysége, legyen számítása
a maga ereje felől… Amit teremt, legyen bár másodrendű, ha csak a legtöbb, amit tud, és
megbecsüli, mert ő teremtette. Érjen el többet vagy kevesebbet: csak jussát tartsa mindenre és idegen ne legyen semmitől. A nap és az emberiség s a történelem keletről nyugatra tart. Kelet népének is ez az útja, s ha járja: azon nap alatt jár, annak az emberiség-

2008. november

5

nek a felese, annak a történelemnek az alakítója, mint a legnagyobb nemzetek. Kicsinységében tán nem szabad, hogy viszont lenézze, akik őt lenézik, és nagyon kell szeretnie, akik
őt szeretik… S így van megírva, hogy égen és földön, tudásban, szépségben és munkában
mindenütt honfoglaló legyen kelet népe.”
Nyilvánvaló, hogy Ignotus itt már nem a finn társulatról beszél, hanem a kis nép, a magyarság helyéről, szerepéről a világban. Szinte nemzetkarakterológiát ad. (Csak mellékesen jegyzem meg: a húszas–harmincas évek ilyen típusú írásai nem hivatkoznak Ignotusnak erre az esszéjére).
Minthogy A Holnap társaság és az ilyen című két antológia később lép színre, később
jelenik meg, érdekes lehet megfigyelni, föltűnik-e Ignotus szava, gondolata az ő programjukban?
Antal Sándor, A Holnap első antológiájának szerkesztője a Nagyváradi Napló 1908.
április 19-i számában A Holnap társaság megalakulásának hivatalos bejelentése alkalmából így nyilatkozott:” A társaság célja: felolvasásokkal, matinékkal terjeszteni az irodalmi
kultúra szeretetét… Az új társadalom nemcsak a tudomány, ipar és kereskedelem terén
ébreszt fel új szükségletet, hanem a művészet terén is… A halottakon élősködők a haza és
a művészet nevében kiáltanak feszítsdmeget azokra, akik nem akarják elhinni, hogy a régi
négykrajcáros aranyból van. Ami nekik nem tetszik, lápvirágművészetnek nevezik, de
a múltba tekintő szemük nem látja a holnapot… A vadregényes hatásvadászó műromok
ellen alakult A Holnap… A Holnap be fogja mutatni a mai forrongó társadalom művészetét.” Ez kissé harciasabb, provokatívabb, szókimondóbb program, mint Ignotusé. Megjegyzem, hogy A Holnap körüli viták nagyon aktív irodalmi szereplője Antal Sándor mára
már teljesen elfelejtődött, pedig irodalmi működése is volt, az újságírás mellett verset írt,
szobrászkodott, az első világháború után Pozsonyban működött és a magyar kisebbségi
irodalom szereplője volt. mindig ő tette a legradikálisabb nyilatkozatokat, még 1928-ban
is. A Holnap húszéves évfordulóján nagy hangon jelentette be, hogy újraéleszti a társaságot és antológiáját, ami nyilvánvalóan lehetetlen volt. Ő írta A Holnap első antológiájának
előszavát, a szerzők versei elé kis esszéket készített, és az ő metszetein láthatók a költők
e kötetben. Maga az előszó is provokatív, a konzervatív kritika (és nem csak az!) ezt a kijelentését vitatja, gúnyolja: „A Holnapba, a mi társaságunkba pedig Balassa, Csokonai, Petőfi, Vajda János és Reviczky tartozik. Mindazok a magyarok, akik elégtek, meghaltak
a holnapért. Ők már régen elmentek. Ma semmit sem kérnek. De a magyar udvarházakban
olyan alacsony a kapu szemöldökfája, hogy ők nem férnek a nyugattal. Először Kazinczy,
a lelkes műértő vitte a lobogót… Ma költő áll a sereg élén. Hogy milyen költő, azt kimérni
nem lehet. Annyi azonban bizonyos, hogy Kazinczy óta senkinek sem köszönhet a magyar
nyelv, mint ennek a költőnek.”
A kelet–nyugat viszonyban az ő megfogalmazása szerint a hét költő jelenti a nyugatot.
(Megjegyzem, hogy az antológia első címváltozata Hétmagyarok volt, nem tudható, hogy
a viták közben hol változott meg a cím. Antal kelet–nyugat frazeológiája szűkebb körű (csak
irodalmi), mint Ignotusé, szinte csak a napi irodalmi vita szintjén marad, de a fogalom
használata mégis csak a Nyugat szerzőjének írására utal, emlékeztet, ugyanakkor a két
gondolkodás különbségét is mutatja.
A Nagyvárad című napilap 1909. január 5-i számában hír jelent meg arról, hogy készül
A Holnap második antológiája. (Közben a magyar irodalom legviharosabb vitája zajlott le

6

tiszatáj

az elmúlt fél év alatt, többek között a duk-duk affér körüli vita is, amelyben egy kis ideig
a váradiak szakítottak Adyval, bírósági pörök zajlottak irodalmi ügyekben. Közben a Nyugat
csöndesen dolgozott, A Holnap vitáinak árnyékában a Nyugatot az indulása idején nem
érte olyan heves támadás, mint a holnaposokat.
Az új antológia szerkesztését Antal Sándortól Kollányi Boldizsár, Ady barátja vette át,
az első szerkesztő érdemei mintha feledésbe merültek volna, a szerkesztőváltás okát nem
lehet tudni. Kollányi Boldizsár Babitshoz írott leveléből az derül ki, hogy a második antológiába nem akarták Adyt bevenni, a duk-duk miatti harag még tartott, ami persze hamar
elmúlt. (A levélben 1909. január 4. olvasható.) Babits ezekben a napokban némi aggodalommal kérdezi Juhász Gyulától, hogy ki az a Kollányi Boldizsár? És ez a kérdés ma is elhangozhat szakmai körökben is, hiszen ő is, mint Antal Sándor, eltűnt az időben, igaz,
A Holnap második kötetének előszava megőrizte a nevét, de mást alig tud róla az irodalomtörténet. Civil foglalkozása szerint mérnök volt, a holnapos időkben éppen Nagyváradon munkálkodott kataszteri mérnökként, de újságíró is volt, verseskötetet adott ki a világháború alatt, Berettyóújfalut és Szombathelyt jelölik meg a lexikonok születése helyének, az évszám is változó, 1874 és 1875. Meghalt 1921-ben Berettyóújfaluban. Művészetelméleti, művelődéstörténeti érdeklődése is volt, ilyen munkákat is írt, az antológiához
írott előszava erről is árulkodik. A Holnap második kötetéhez írott előszava nem egészen
a kötethez illő írás, hosszan érkezik a művészet születéséről, az epika férfias, a líra nőies
voltáról. Az új művészet föladatának a specifikus magyar művészet megalapozását tartja.
Ő is, mint Antal Sándor, névsort ad azokról, akiket a holnaposok előfutárának tart, leírja
Bartók nevét is, akinek Grieg a művészeti forradalomban a párja. Ilyen párhuzamai néha
hirtelen ötletnek tetszenek: Manet–Szinnyei-Merse, Wagner–Lechner, Rodin (nincs magyar megfelelője), Verlaine–Holnap. Visszautasítja a konzervatív kritika vádjait, azt, hogy a
modern magyar költészet erkölcstelen, hazafiatlan, érthetetlen. Van egy érdekes megjegyzése: a holnaposokról szóló viták összegyűjtésére a társaság egy embert bízott meg. A nevet nem írja le, de lehetséges, hogy Rozsnyay Kálmán ez a valaki, akiről Bíró Balogh Tamás tanulmánya szól. Nagy művelődéstörténeti és kulturális antropológiai olvasottságot
árul el írása, hosszan értekezik az epika, a ritmus, a disszonancia, melódia kialakulásáról,
néha prehistoriai időkre megy vissza a művészet eredetének forrásaihoz. (Hivatkozik Solymossy Sándor A líra és epika eredetéről szóló tanulmányára, de látható, hogy sok mindent
összeolvasott, és nagyobb logika vagy speciális részismeretek nélkül adja közre, gyakran
az antológiához ás írásaihoz nem is tartozó ismeretanyag halmozásával.
Védekezik ő is, mint Antal Sándor az Ady-utánzás vádja ellen, és éppen Miklós Jutkát
védi, akinek Ady-utánérzései föltűnőek ebben a kötetben is. A holnaposok előfutáraként
a Hét című folyóirat szerzőit jelöli meg, állítása szerint „Elévülhetetlen érdeme ennek az
írói gárdának, hogy ő irányította a kultúrszomjas magyarok tekintetét nyugat felé…” Így
tűnik föl a nyugat mint tájékozódási irány, de nem a kelet az ellenpólus, hanem a jelen.
Kollányi nem ír a szerzők elé kis bemutató szövegeket, mint Antal Sándor, az antológia
költőit egy kicsit erőszakoltan idézi illusztrációnak a nagy ívű kultúrtörténeti és esztétikai
fejtegetéseihez.
A korai Nyugat és A Holnap programja nem állt nagyon közel egymáshoz. Bár a Nyugat és A Holnap szervezett közös matinékat, kiállításokat (erről A Nyugat és A Holnap c.
tanulmányomban írtam), A Holnap fönnállása alatt a kapcsolatuk feszült volt. Ez meg-

2008. november

7

mutatkozott Osváth Ernő szerkesztői munkájában, ahogyan Juhász Gyulát mellőzte (erről
Péter László írt tanulmányt). A Holnap első kötetének fogadása a Nyugatban (Kemény
Simon írása, Nyugat, 1908. okt. 1.) még a Nyugat szerkesztőségén belül is vélemény különbséget okozott. A holnaposokat nyilván nemcsak az elismerés minimuma sértette,
hanem az is, hogy Kemény azon a hangon szól róluk, ahogyan Antal Sándor beszélt az ellenfeleikről: „Ha elolvassuk a Holnapot, gondolataink nem Dutka, Emőd vagy Miklós
Jutka rímeihez térnek vissza, hanem Antal kis tanulmányaihoz, amelyek túlságos mély és
komoly jelentőségeket aggatnak a hat ifjú alakra. (Ady Endrét mindjárt ki kell kapcsolni
a társaságból, ő a Ma embere). Siessünk egy kicsit, és a kötet két tagját: Emőd Tamást és
Miklós Jutát vegyük el a többiek közül. Emőddel, aki tizenkilenc éves még, véres méltánytalanság, hogy ebbe a könyvbe került. Fájdalmas, hogy ne mondjuk, kínos látvány itt
az ő kisdiák-alakja, mint a kisgyermeké, akit vad matrózok kocsmába visznek magukkal és
rummal itatják részegre.”
„Miklós Jutka egy lépést sem tett még járatlan talajon, tipeg-topog Ady Endrétől Erdős Renéig és vissza.” Dutkát csak verscímei alapján értékeli, s ezekről azt állítja, hogy
mind Ady Endrétől valók.
A tehetségtelen kezdők mellett Juhász Gyulát éri talán legigazságtalanabb bántás:
„Juhász Gyula igen halk hangú, finom lelkű szenvedő. Nagyon korrekt, pedáns és művelt.
Széplélek. Utálja az életet és sokkal többre tartja a művészetet… az élet nagyszerű tényeinél sokkal jobban szereti Meuniert, Watteaut, Rippl Rónait. Pedig az élet mindnél szebb
és többet ér… A bevezetés írója azt mondja egy helyen, hogy az egész mai líra Adytól való.
Amennyiben az egész mai líra alatt A Holnap költőit értjük: igaza van. Mert csakugyan
ezeknek apjuk, anyjuk, nagyapjuk: mindenük Ady Endre. Még Babits Mihálynak legkevésbé, de neki is. Szándékosan hallgattam Balázs Béláról, akit igazságtalanság volna
a néhány verséről megítélni.
Tessék csak átolvasni Balassát, Csokonait és Petőfit, akikről azt írja A Holnap, hogy az
ő fiataljai társaságába tartoznak. Egy kicsit csodálkozni méltóztatik majd.” Osváth Ernő
csak Babitsot veszi ki Kemény sommás ítélete alól a kritika alá írt lábjegyzetében, a többieket nem.
A vélt vagy reménylett szövetségestől ez nem valami szép fogadtatás, Juhász veszi föl
a tiltakozás szálát, és Ignotusnál tesz panaszt. Ignotus levele nagyon fontos dokumentum
több szempontból is „jelzi, hogy A Nyugat szerkesztőségén belül nincs egyetértés, Osváth
akaratának érvényesülését mégoly tekintély sem tudja megakadályozni, mint az Ignotusé
(és később Harvay Lajosé sem). Ignotus ezeket írja Juhásznak: „Kedves Kollégám… Hogy
én Kemény Simon barátom ítéletét nem osztom, azt kegyed láthatta leveleimből, hogy
szerkesztő társaim sem osztják, láthatja csillag-jegyzetből. Azt hiszem: mindenkinek, aki
Magyarországon író, igazi író, érdeke, hogy legyen ebben az országban olyan újság, melyben igazi írók igazi nézeteiket megírhatják, – ha tudnak írni és becsületesen vallják, minthahogy Kemény úr is becsületes. Érdeke még azoknak is, akik iránt jogtalanság vagy akár
méltánytalanság is történhetik ilyformán. Amely percben akár én, akár társaim érdekeink
vagy gusztusaink szerint íratnánk, vagy nem engednénk írni, a lapunknak nem volna joga
az életre, nem volna értéke, nem különböznék a többitől, s megint csak meg kellene teremteni a magyar irodalmi Szemlét… Elveszítenők csakhamar kegyeteket is, míg így bizonyos vagyok benne, hogy bármily rosszul is esik kegyeteknek Kemény különvéleménye,

8

tiszatáj

nem örülnének, ha A Nyugat megszűnnék. Egyben garanciát vállalhatok: abban, hogy
a mi A Nyugatban megjelenik, se nem csalhatatlan, se nem inappellábilis, de szent hite és
meggyőződése az írónak, aki azt jól írja meg, ahogy azon időben csak tudja. Viszont becsületes bírálat iránt nem szabad érzékenynek lenni, mert ez avance a becstelen kritika
számára. Elvégre a Nyugat nyitva áll minden becsületes és jól megírt ellenkező ítélet vagy
polémia számára is: – általában a nyitott kapu a kötelessége, hivatása és jogossága, csakis
esztétikai cenzúrával. Meleg üdvözlettel kegyednek, s A Holnap többi emberének igaz
tisztelőjük, hívük és társuk Ignotus. (A levél dátuma 1908. okt. 6. A Holnap története és
irodalomtörténeti jelentősége c. egyetemi disszertációmban közöltem először, olvasható
a Juhász Gyula Összes Művei 9. kötetében.) Ignotus levele jelzi, hogy A Holnap körüli vita
a Nyugat szerkesztőségében sem zajlott nagy egyetértéssel, a folyóirat szerkesztőségének
későbbi ellentétei jelentkeztek éppen a holnaposok megítélésében. Ugyanakkor rávilágít
a levél Ignotus magasrendű esztétikai szemléletére, szerkesztési gyakorlatára, melyet ismétlem, nem mindig tudott keresztül vinni a Nyugatnál. Kemény Simon kritikájának Balázs Bélára vonatkozó része talán inspiráló lehetett Lukács György számára, hogy kiálljon
Balázs mellett híres írásában: Balázs Béla és akiknek nem kell.

A N YUGAT FENNÁLLÁSÁNAK 25 ÉVES JUBILEUMÁN A ZENEAKADÉMIA MŰVÉSZSZOBÁJÁBAN
Szép Ernő, (mögötte) Erdélyi József, (mellette) Gellért Oszkár, Móricz Zsigmond,
Laczkó Géza, Babits Mihály, Tóth Aladár, Török Sophie, Schöpflin Aladár, Füst Milán,
Kosztolányi Dezső, Karinthy Frigyes (Budapest, Zeneakadémia, 1932. január 10.)

2008. november

9

K ABDEBÓ LÓRÁNT

A Nyugat-eszmény
és a valóságos története

Személyesen kezdem – mestereim, atyai barátaim szintén ezt tették, ha a Nyugatról beszéltek.
A huszadik századot az emberiség történelme egyik mélypontjaként tartom – nem
egyedül – számon. Mégis: ellenében az irodalom és művészet magaspontjának jelenlétét
is benne és általa ünnepelem, a tragikus derű embert felemelő katarzisának megfogalmazásáért. Legyen rá bizonyság a magyar Nyugat című folyóirat, amely létrejöttének százados évfordulóját ünnepeljük. Az én pályám alakulásába is lényegében beleszólt, bárha
semmilyen személyes kapcsolat hozzá nem fűzhetett az időben.
De a Rákosi-korszak legsötétebb pillanataiban a miskolci Földes Gimnázium diákjának tanáraim, Pápay Sándor és Bándi Géza – nevük-tetteik érdemesek az emlékezetre –
a könyvtár barátian bizalmas csöndjében úgy adták kezembe a „nyugatos” írók könyveit és
fordításköteteit, hogy amikor pályát kellett választanom, nem a családi hagyományt követtem, mérnök helyett tanárnak felvételiztem, azzal az irodalommal akartam foglalkozni,
amelynek szellemi sugárzását éppen ez a „nyugatos” szemlélet rajzolta ki előttem. Majd
pedig fiatal tanárként ugyanitt folytattam már annak a „nyugatos” költőnek a feldolgozásával, aki ezt írhatta az ostrom vérzivatara után: „A magyar költészet az én nyelvemen beszél”, mert a kései Nyugat-líra az ő, Szabó Lőrinc költészetében összegződött és hagyományozódott tovább. A Nyugat-eszményt azután atyai barátom, Vas István elbeszélései erősítették bennem, Szigligeten és szentendrei kertjükben. No meg Vas István és Ottlik beszélgetései-vitatkozásai, melyeknek néha hallgatója lehettem. Emlékszem közös rádióhallgatásunkra, a Groza Péter rakparti lakásban, amikor A háborúnak vége lett sorozatom
Vas Istvánnal készült darabját együtt hallgattuk, Ottlikkal, és az utólagos vitáktól előre
reszkető Szántó Piroskával. Diadallal vártuk ki végét.
Mert a Nyugat koronként és emberenként mást-mást jelent. Nagy ráfigyeléssel fogadom két ifjú kolléganő (Mann Jolán és Sudár Annamária) Nyugat-képét, egy, az OSZKban készült weblapon. Mai szemmel emelik ki a maradandó mozzanatokat a folyóirat
történetéből. A kortársak, akik számonként kísérték figyelemmel a megjelenést, bizony elcsodálkoznának, ha ezzel a szempontrendszerrel szembesülnének.
Mint ahogy megint másképpen állt össze a mi számunkra is a hetvenes évek elején tudományos műhelyként megújuló Petőfi Irodalmi Múzeumban. A forradalmi tevékenysége
miatt egyetemi rektorságából leváltott, sőt egy időre börtönbe is zárt Baróti Dezső és a hazai irodalmi muzeológia megalapítójának számító Miklós Róbert irányításával akkor fiatal
irodalomtörténészek, Rónay László és jómagam reprezentatív kiállítást rendeztünk, mely-

10

tiszatáj

nek megnyitóján felmutatták nekünk az egyik alapító, Fenyő Miksa haldoklásból egyetlen
napra az életbe visszasegített alakját. Akkor még sokan éltek a lap munkatársai közül, emlékezéseiket leírattuk, irodalomtörténeti vitát is szerveztünk, szövegeit könyvben megjelentettük, majd az alapító atyák születésének összevont centenáriumára tanulmánykötetet szerkesztettünk, legfiatalabb munkatársaink bevonásával, Tverdotával, Kelevézzel,
Mervával. Legfiatalabb? De hol van a tavalyi hó?! Mégis, a Vallomások a Nyugatról, a Vita
a Nyugatról és a Valóság és varázslat mindmostanáig a legkeresettebb szakirodalomba
tartoznak. A közelmúlt egyik konferenciáján, amikor felvetődött a kérdés, hogyan változik
egyes művek recepciója, például az Esti Kornél sorozat mikor válhatott a kortársak szemében csak ifjúkori kalandjaik megjelenítéséből a modern magyar próza meghatározó példájává – nevetve szóltam közbe: dátumhoz köthető, a Valóság és varázslatban megjelenő
Szegedy-Maszák tanulmány jelentheti ebben a sorsfordító határt. De ha már a Valóság és
varázslatot említem, idézzem a kiadó, a Múzsa igazgatójának Nemes Ivánnak, valaha Révai munkatársának bátorságát: hosszas vívódás után benne hagyta a kötetben Ferenczi
László Márai-tanulmányát, amely az első és mindjárt szintén meghatározó jelentőségű
írás az emigrációba kényszerült íróról, elindítója lett a Márai-reneszánsznak. És tegyem
hozzá, ugyanakkor az Iskola a határon megint másképp alapvető, értő marxista értelmezése is itt jelent meg: Almási Miklós írása.
Különben ez a visszakereső tudományos kutatás egybeesett a ma már szintén kutatási
és tananyaggá váló írónemzedék, Tandori Dezső és Esterházy Péter kortársainak őskereső
törekvéseivel. Ottlik Géza és Szentkuthy Miklós ujjmutatását követték, akik Budapest ostroma után éppen a Nyugatot (és hát szerves folytatását, a Magyar Csillagot) akarták újraindítani.
Pedig a Nyugat is ugyanolyan halandó folyóirat volt, mint a többiek. Hozzátehetem,
hogy a Nyugatban sem csak halhatatlan alkotások jelentek meg, nemegyszer halványult
színvonala is. Költészetünk egyik világirodalmi rangú lírai kiteljesedése, József Attila és
Szabó Lőrinc idején a Nyugat inkább indítást és visszaigazolást jelentett, az írók jobbára
csak névjegyként közöltek benne írásokat, hiszen a megélhetést a nagyobb napilapokban,
leginkább a Mikes Lajos szerkesztette Az Est-lapokban való rendszeres publikálás jelentette, még az alapító „nagy nemzedék” számára is. És mégis! Volt oka, hogy egy kicsit tovább élt, mint a többi.
Mi biztosíthatja egy folyóiratnak ezt a megkülönböztetett helyet? Énszerintem a sokfélesége, amely csak egyetlen kritériumot ismer: a színvonalat. Színvonalat a megvalósításban és az alkotáshoz fűződő etikában. A története során váltakozó szerkesztők mindegyike úgy tudta összehangolni a szerzők és írások különbözését, hogy azok nemhogy
ütötték volna egymást, inkább az összképet gazdagították, éppen egymásra irányították
a figyelmet. A legcsodálatosabb Nyugat-monográfia: Karinthy Frigyes Így írtok ti című
gyűjteménye. Benne ölt testet az írók egymástól olyannyira elkülönböző modora és egymáshoz való nem mindig szeretetteljes kötődése.
Kell-e nagyobb ellentét, mint indulásuktól kezdődően Ady és Kosztolányi, vagy a húszas évek végére egymás ellen forduló ifjúkori barátok, a homo moralis elvét felvállaló Babits és a homo estheticus eszményét hangoztató – hasonlóképpen, csak más formátumban
morális – Kosztolányi. Egy tehetséges doktorandusz dolgozatában olvasom, hogy Ady,
amint lesöpri a még igencsak kezdő Kosztolányi első kötetét kritikájában, érzékenyen

2008. november

11

figyeli közben azt a költői teljesítményt, amelyikről ugyanakkor tudja: megtalálta benne
a tőle függetlenül alakuló igazi riválist, akinek pályája akkor is úgy alakul, ha maga Ady
nem volna jelen a magyar költészetben. És milyen érdekes: az ifjonti levelezésükben Adyellenesen össze-összekacsintó Kosztolányi és Babits utóbb Ady halála évfordulóján már
szemben állanak: Babits kötelességének érzi az Ady melletti kiállást, Kosztolányi pedig
korai véleményének felhangosítását. Mindketten elismerik Ady költészetének nagyságát,
csakhogy az egyik az életmű dantei kompozíciójának összefüggéseire figyel, míg a másik
a tökéletes vers szigorú mértékével közelít a szétszóródó életmű egészéhez.
Vagy, Ferenczi László Kassák-könyvében bemutatja, hogy az avantgárd szerkesztő és
táborszervező – maga is a folyóirat állandó szerzője közben – éppen a Nyugat jelentőségét
hangsúlyozza támadásaival, kiváltva ezzel Babits viszont értékelő vitatkozó válaszát. Majd
nemsokára Kassák avantgárd verskötetét a legértőbben szintén a Nyugat fogadja, személy
szerint a tőle talán legtávolabb álló Kosztolányi. Az emigrációba kényszerült költőnek
a kommün alapvető tévedéseit is érzékeltető, de az áldozatokat elemi költői erővel elsirató,
Máglyák énekelnek című eposzát pedig az akkor a Babits belső köreihez tartozó fiatal
Szabó Lőrinc méltatja a folyóiratban lelkes szavakkal.
Avagy, Lukács György az első évfolyam tizenkilencedik számában a legszebb magyarsággal megírt esszéjében mutatja be a társai költészetére oly annyira hasonlító, alig hogy
kibontakozó német szimbolista költő, Stefan George líráját. Csakhogy a régebben elveikben is társak mily távolra szakadtak egymástól a kommün utáni pillanatban a Magyar
költő kilencszáztizenkilencben című megrendült számadást és önvallomást olvasva: Babits „gombolyag filozófus”-nak titulálja Lukácsot, barátját, a korábban Bartók-operát ihlető Balázs Bélát – most látom a mű felújításának nagy plakátját a milánói Scala bejáratán
– pedig „szél-sárkány költő”-nek. Hogy aztán Babits későbbi kedvence, Szerb Antal majd
a harmincas években ismét Lukács Györgyből induljon ki a modern európai próza számvetésekor, a Hétköznapok és csodák bevezetésében.
De említsem az alapító atyák közös tévedését: Ady nagy ívű váltását megjelenítő verses
regényének, a Margitának csúfos meghúzását és idő előtti befejeztetését, sőt elvitatott
utóéletét. A nagy nemzedék nagy fiaskóját. Ellenpróbaként évtizede összeolvastam az
1912-ben, a Margitával egy időben megjelent remekműveket: T. S. Eliot és Ezra Pound,
Yeats és Gottfried Benn, Blais Cendrars és Kavafisz ugyanabban az évben írott szövegeit.
Majd amolyan „nyugatos” játékkal a szövegek magyar fordításai közé fűztem a Margita
sorait – kollégáim nem tudták szétszálazni, kivágni belőle Ady szövegeit. Utóbb már magam sem. Persze könnyű egy század elteltével visszafelé olvasni. Féltő barátai tévedtek,
amikor poétikai okokból a tehetség szétesését vélték a készülő műben észlelni. De ez még
nem volt szemükben kirekesztő ok. Közölték. A húzás már bonyolultabb okra vezethető
vissza: a benne bemutatottnak vélt személyek – ma úgy mondanánk: – személyiségi jogait
védték. Majd gyorsan feledtették az egész művet.
Aztán jöttek a nemzedékinek is feltűnő ellentétek. A Trianon után jelentkező második,
és a nagy gazdasági világválságot követően megjelenő harmadik nemzedék. Én még az
Újhold íróit is negyedik nemzedékként ide számolom. És akkor itt vannak a nyolcvanas
évek Újhold Évkönyvei felkarolta újabb nemzedékek. Mindennek már Babits, majd halála
után legendásan eszményített – a kommunizmus éveiben a rá hivatkozókkal együtt kárhoztatott – emlékezete lesz a meghatározója.

12

tiszatáj

Babits – ha csak teheti – rangjabéliekkel veszi körül magát. Legendás már a fiatalkori
indulás is: Babits, Kosztolányi, Juhász Gyula; a szenvedélyes levelezőtársak mindegyike
ma már a magyar líra maradandó nagysága. Politikusok, filozófusok következnek: Lukács
György, Kunfi, Hatvany, de leginkább a Dienes-fiúk és feleségeik. És még az olyannyira
különböző alkatú Móricz Zsigmonddal is megkísérli majd a maga félszeg módján a szerkesztői kapcsolatot barátsággá melegíteni, éppen a folyóirat megmentése érdekében. A tanítványok kiválasztásában is ehhez a minőségi elvhez ragaszkodik – és szerencsés kézzel
válogat. Talán az egy Kazinczy vezetett a magyar Parnasszusra annyi tehetséget, mint ahányat Babits személyes baráti környezetébe fogadott. Az utóbb másod-, harmadvonalba sorolódók vagy a véletlenül fiatalon elhullottak is még ma is említésre méltóak. De az igazi
nagyok is hányan vannak: József Attila, Szabó Lőrinc, Illyés Gyula, Németh László, Halász
Gábor.
Ahogy a névsort olvasom, kísértetiesen egymásra rímel a kapcsolatok végső szakasza.
Mintha egy elátkozott királyfi kísértené minduntalan a lehetetlent. Még a szerényebb tanítványokat is el-elkapta a lázadás, Sárközi György is nyilvános vitára nyitotta egyszer
száját éppen nemzedéke érdekében. Tudjuk, a szakítások, szembeállások okai különbözőek, hol a történelem, hol világnézet, hol intrika, hol alkati kérdések szóltak közbe: vaskos kötetekben lehet mindezt dokumentálni. Dokumentálódott nem is egy történet. A Babits–Szabó Lőrinc szakítás történetének csörtéit kezdő kutatóként vívtam Babits ügyvéd
barátjával, Basch Lóránttal vitatkozva. Mégse a történetekre, hanem az emlékezésekre figyeljünk! Szabó Lőrinc sírva olvassa fel élete végén a Babitsra emlékező versét. Nem
– nemcsak! – azt siratta, hogy valaha a rossz Szabó Lőrinc föllázadt a jó Babits ellen, hanem
megértette közös sorsukat: „nincs senkim kivüled”. Mint ahogy Németh László is fájdalmasan búcsúzik a valahai mester-baráttól: „Azt csinálom, amit egy kéz egy másik kéz nélkül megtehet. Tisztelgek előtte.”
Egyszerre aztán mintha az átkos varázslat szűnne, Párizsból megérkezik egy fiatal magyar pusztai fiú, Illyés Gyula, Babits olvassa újabb verseit, és az egyik fiatallal, aki akkor
már bejáratos hozzá, és még éppen nem lázadt fel ellene, József Attilával üzen érte, és ő –
úgy tűnik fel – jelenlétével megszünteti ezt a rontást. Ekkortól kezdve mintha minden
megváltozna. Illyés tartózkodó természete révén soha sem merészkedtek egymást sebző
közelségbe. Így emlékezik: „Közelségünk mégis látszólagos. Nem volt egyetlen eset sem,
amikor meghívás nélkül kerestem föl. Éreztem szeretetét, de ezt annak tulajdonítottam,
hogy földik vagyunk.” A személyében mindinkább betegségekkel küzdő költő körül felvirágzik egy elapadt folyóirat, lakásának fogadószobája az íróvá avatás szentélye lesz, az esztergom-előhegyi kis ház pedig a beérkezettek zarándokhelye.
Végül is Illyés – szerkesztőhelyettese, majd szerkesztőtársa, végül szerkesztőörököse –
lett az, aki a Nyugat-hagyományt pergőtűzben, politikailag szekértáborba szorulva vitte
tovább – a gondolat szabadságát szerkesztői elvvé emelve. Első lépésként éppen a Babitsra
emlékező kötetben gyűjtve össze az egymással is vitatkozó kortársak szellemi értékeit.
Sokáig a huszadik századi irodalmat a Nyugat nemzedékeiként írták le. A rendszerváltást a szakmánkban jelentő első pécsi irodalomtörténeti konferenciára Kulcsár Szabó
Ernő kollégámmal úgy hívtuk a résztvevőket, hogy „váltsuk fel a nemzeti irodalomtörténet
kézikönyveinek korszakolását, amely a lehető legformálisabb, éspedig nemzedéki – a Nyugat első, második, harmadik stb. »nemzedéke« – szerkezetbe tudta csak foglalni, lehetet-

2008. november

13

lenné téve így a műfaj valóságos történetében végbement változások természetének poetológiai értelmezését”. Ezzel a szaktudományi értelmezést-elemzést, a mindenkor változót
leválasztottuk a változtathatatlanul megképződött eszmény örök értékeket sugárzó képéről. Ekkortól kezdve a Nyugat neve talán nem olyan korszakjelölő, amelyet történészek,
irodalmárok oly sokszor csereberélnek a változó ideológiai vagy poétikai jellegű prekoncepciók ihletében. A Nyugat emlékezete így megmaradhat az érték mindenkori megfelelőjének, amelyet nem lehet egyetlen irányzat számára sem kisajátítani. A Nyugat végképp
eszmévé finomult, örök időkre szóló példázattá. Az érték mértékegységévé.
Személyes hivatkozással kezdtem, zárjam összerímelő anekdotákkal. Az alapító atyák
egyikéhez kötődik az első, a következő a kései nemzedék egy különös alakjához. Tegnap
este érkeztem haza, megismételve Szabó Lőrinc észak-olaszországi utazását. Az út során
jutott eszembe. 1924 júliusában a költő, hazatérése előtt beköszönt a Hermes-villában
emigrációs éveit töltő Hatvany Lajoshoz. Keményen összeszólalkoztak, utóbb mindketten
magyarázgatták vitájukat, de ettől kezdve valójában nem tudták kedvelni egymást. Hasonló ellentétek feszültek Németh László és Hatvany között is. Mégis, Németh Lászlótól
tudjuk a szenvedélyes személyes és elvi ellenfél, Hatvany Lajos megjegyzését a háború
utáni évekből: ha jó könyvet akar olvasni, a Tücsökzenét vagy az Iszonyt veszi elő. És ha
már itt, az Akadémia épületében emlékezünk, hivatkozzam a későbbi Bóka László akadémikusra, aki 1944 elején költőként dedikálja verskötetét a mesternek („Szabó Lőrincnek
tisztelettel bókalászló 1944. II. 24.”), majd 1947 végén kultuszállamtitkárként kilép az Írószövetség elnökségéből, amikor Szabó Lőrincet taggá választják. Utóbb, a „Spenót” tervezésekor tudósként a költő értékeit hangsúlyozandó, az előzményeket is megemlítve hozzátette: Szabó Lőrinc olyan nagy költő, hogy mielőtt olvasni kezdi, először leveti cipőjét,
aztán a zokniját, majd lábat mos, és csak azután kezd az olvasásába. Barátom emlegeti
a jelenetet, szem- és fültanúja volt, az ő hozzászólását erősítette szavaival.
Zárom mindezt egy Szabó Lőrinc által kiadatlan verssel:
Idegen voltál egész életedben
először idegen
aztán ellenség
mert csatáidat vereségeimnek éreztem.
Most betegen fekszem az ágyon
s hallom, te is beteg vagy, idegen.
Ahogy gyógyúltam, úgy romlottál te,
ahogy gyógyultam, úgy nőtt a szánalmam,
s mint fáj hogy haldokolsz
most végre ember, most végre rokon
mit szólnál te, ha én volnék soron?
Az érték tiszteletéről beszéltem. A Nyugat-iskola valóságáról.

14

tiszatáj

K ENYERES ZOLTÁN

Nyugat mozaikok

Hol volt, hol nem volt…
A Vár és a Gellért-hegy környékén még állt a front, amikor Ottlik Géza, aki a Pasaréti út
egyik mellékutcájában, a Riadó utcában lakott, néhány környéken lakó, környéken bujkáló írótársával felkereste a szovjet katonai parancsnokságot, és lapengedélyt kért, hogy
újraindíthassák azt a folyóiratot, mely 1908 és 1941 között Nyugat, 1941 és a németek bejövetele között pedig Magyar Csillag címmel jelent meg. Honnan gondolták, honnan gyanították, hová kell fordulniuk a kérelemmel, mint fő-fő hatalomhoz, amikor a Széher úton
már működött valamilyen magyar közigazgatás? Fordultak oda is. Hamar gyűltek a kéziratok, papír, nyomdagép is akadt, a vállalkozás mégsem sikerült. Nem sikerült később
sem, senkinek. De az újraindítás puszta szándéka, terve, akarata, az érte való megmozdulás révén elkezdődött a Nyugat teljes és tökéletes kanonizációja, majd ezt követően kultusztárggyá változása, már abban az időben is, amikor a hivatalos ideológia mindent elkövetett e folyamatok megakadályozására. Jöttek hosszú évek, amikor a folyóirat már
címe révén gyanút keltett, tartalma miatt pedig a kárhoztatott polgári szellemiség bélyegét
sütötték rá. Lenn, az írótársadalom és a szellemi elit tudatának mélyén, mondhatnánk tudatalattijában azonban eközben is folytatódott a kultusz növekedése. Később, a 70-es, 80-as
években egyre gazdagabb és többszínű folyóirat-kultúra kezdett kibontakozni, de a Nyugat valamiféle újraindítása nem került szóba, akkor már illendőségből sem. A kultusz már
akadálya lett az újraindításnak. Legközelebb az 1990-es években akadt vállalkozó (Tolvaly
Ferenc), aki a nagy hírű folyóirat címével kívánt új lapot indítani. De akkorra már a tradíció akkora tekintélye keveredett a Nyugat köré, hogy az újraindítás terve, puszta ötlete
szinte közfelháborodást keltett a literátus közvéleményben. Akkor már régen közmegegyezésen alapuló védett címnek tekintették, és szentségtörés gyanánt utasították el a lapalapító szándékot.
Az ezredforduló után aztán összeállt néhány fiatal, és nem törődve evvel az előzménynyel, nem törődve tekintéllyel, nem méricskélve a roppant szellemi súly felelősségét sem,
kis, füzet alakú kiadványt terveztek Megint Nyugat címmel. Első számuk 2007 júliusában
jelent meg. Gondolnánk, első lapjaikon siettek tisztázni a címválasztást, siettek megvallani, miféle indíték kapcsolja őket Osváték, Adyék, Babitsék hajdanvolt folyóiratához, és
mit akarnak kezdeni a roppant örökséggel. De a lapszám nem tartalmaz sem az elején,
sem a végén, sem a közepén erre utaló határozott kitételeket. Nem a Nyugatot folytatják,
hanem önmagukat kezdik. Ám éppen ebben van valami, ami a Nyugat kezdeteinek légkörére emlékeztet.
Kukorelly Endre, aki a kezdő gárda idősebb, sőt az igazi fiatalokhoz képest idős tagjai
közé tartozik, közreadott kis, személyes hangú írásában – alighanem akaratlanul, sőt ön-

2008. november

15

tudatlanul – megpendített egy erősen történeti akusztikájú kérdést, amely a Nyugat indulásának idején szerte Európában ugyancsak kérdés, sőt akkor éppen alapvető kérdés
volt a művészeti-szellemi-irodalmi életben. „Otthon nem használtunk csúnya szavakat
– írja. Ezek szerint léteznek csúnya szavak. És szép szavak, most nem a Kosztolányi-féle
fülolajat értve ez alatt: a szép valamiként a morál szférájába csúszik. Jelentős amúgy is
a csúszkálás-bizonytalankodás, sőt csúsztatás (…)”
„A szép, ami a morál szférájába csúszik”? Nem evvel kezdődött a modern irodalom?
Ha visszafele nézünk a történelmi időben, a romantika volt az euroamerikai kultúra
utolsó mindent felölelő, mindent átfogó nagy korszaka. Volt jellegzetes és koherens festészete, építészete, zeneművészete, költészete, regényirodalma, színpadművészeti forma- és
hagyománykultúrája, beszédtechnikája, gesztikulációs jelrendszere. És ami a legfontosabb, volt mélyen átgondolt saját antropológiája, amely arra az ókori humanizmusokban
sem megfogalmazott feltevésre épült, hogy az ember fenség és a szabadság letéteményese.
Megnevezett mitológiai példaképe Prométheusz volt. Még Manfred is az ő lelki rokonaként vívta magányos küzdelmeit az Alpok ormain a sötét árnyakkal és baljós szellemekkel.
Kitűzött magasrendű cél, tágas, távoli perspektíva, töprengés és kétségek felett is teljes érzelmi indulati involváció, örökös készenlét a megalkuvás nélküli, végsőkig feszített küzdelemre, és készenlét az elbukásra is. (Mi nagyszerűbb „egy abszolút hatalom ellen harcolni, és vele a harcban elbukni,” vagy „egy morális isten által bebiztosítani magunkat
minden veszély ellen” – tette fel az alapkérdést Schelling.)
A kép azonban hamar megváltozott. Carlyle még a hősökről írt híres nevezetes könyveket, amikor egy másik angol szerző már a mérnökök életéről gyűjtögetett adatokat. Balzac még nagy romantikus regényeit írta, amikor Auguste Comte előkészítette a Cours de
philosophie positive köteteit: a romantika virágzásával egy időben megindult a tőle merőben eltérő szellemiségű pozitivizmus. Megindult és elkezdte bontogatni, mállasztani, korrodálni a romantika nagy mozdulatokkal kifejeződő nagy eszméit. A próza és a dráma
a naturalizmus felé mutatott, meredeken emelkedett a technika és a természettudomány
ázsiója, s ahogy Safranski írja Heideggerről szóló monográfiájában: „amikor a fizika megtanítja az embert repülni, a metafizika léghajói lezuhannak…” Nietzsche, érezve a változás
irányát, meghirdette az értékek átértékelését, de nem várva meg a munka eredményét az
egyik értéket megföllebbezhetetlen szóval mindjárt az összes többi fölé emelte: az esztétikumot. „(A) létezés és a világ csakis esztétikai jelenségként nyeri el örök igazolását…” Persze a romantika is ismerte a szépségkultuszt. Schelling azt is írta, hogy „(…) az ész legmagasabbrendű aktusa esztétikai aktus (…) az igazság és jóság csakis a szépségben kapcsolódik össze testvéri módon.” Csakhogy a romantikus szépségkultusz mindig összekapcsolódott valami világmegváltó nagy dologgal. Egyetemes, összemberiségi, néha kozmikus
méretekben jelölték ki a szépség érvényességének határait, tulajdonképpen határtalanságát (Hölderlin, Novalis). A romantika felbomlásának idején ez is megváltozott. A szépség
megváltó hatalma behúzódott a lélek belső tájaira, totális, kollektív értékből az Egy Emberre vonatkozó individuális értékké vált. Párhuzamosan avval, hogy a nemes, nagy eszmékért vívott halálos küzdelmek csatatereinek képét akkor már másik kép foglalta el az
európai szellemi ember képzetkörében: a kert. A szépség kertje. Ahová még vissza lehet
vonulni, ha elmállottak a nagy eszmék és végső igazságok. Ködbe vesztek a nagy ügyek,
melyekért érdemes volt életet áldozni, de lehet még szépen, nyugodtan élni rafinált virá-

16

tiszatáj

gokkal és rafinált művészi alkotásokkal körülvéve. A romantika felbomlásának hosszú évtizedekig tartó (lényegében véve még a 20. század elejére is átnyúló) korszakát – utalva
a szépségvágy, szépségkeresés, a szépségben való megnyugvás mindenek előtt és mindenek
fölött érvényesülő lelki indítékára – gyűjtőnévvel az esztétizmus korának is lehet nevezni.
Jellegzetességei közé tartozott két fontos, alapvető érték – már-már ellenséges – szembefordulása egymással. A szépség, ami kizárja az erkölcs jelentőségét és az erkölcs, ami
fölöslegessé teszi a szép jelenlétét. A szép és a jó aszimmetrikus ellenfogalmakká váltak az
esztétizmus idején – és hasonló értékeltolódás következik majd be a 20. század végén egy
új formalizmus és a vele járó új esztétizmus korában. Ezt a korszakot gyűjtőnévvel posztmodernnek fogják majd elnevezni.
A modernség, ez az új nagy korszak avval kezdődik – hol előbb, hol később –, hogy
a szép és a jó kezd ismét egymás felé fordulni, a szép kezd „átcsúszni a morál szférájába”.
A két érték szétválásának, egymást kioltó ignorálásának tovább már tarthatatlan állapotáról
az első jelentős irodalmi kritikát Thomas Mann írta 1904-ben a Fiorenza című, dialógus
formában megszólaló novellájában. Firenzében vagyunk, a reneszánsz csúcsidejében,
amikor egyszer csak két világelv, két öröknek látszó princípium robban egymás ellen:
a szépségvágy és erkölcsi méltóság. Az egyik oldalon áll Lorenzo de Medici és az őt körülvevő költők, írók, tudósok, akik mind a szépségelv bűvöletében élnek. A szépség több
a törvénynél, több a becsületnél – hirdetik. Velük szemben Savonarola harsog az utcákon,
és harsogó prédikációiban már-már ördögtől valónak bélyegzi a szépség elvét és a szépségre törekvés minden indítékát. Ő úgy utasítja el mindenestül a művészetet, ahogy a humanisták vetik el az erkölcsöt. Vélnénk, a novella – az esztétizmus korának beállítódása
szerint – a humanista udvar nagyobb igaza mellett érvel: de nem ez történik. Thomas
Mann már kifelé megy az esztétizmusból, s dramatikus formában előadott írása magát az
értékszembeállítást pellengérezi ki, az éles vagy-vagyot szatirizálja a végletekig elrajzolt
alakokban, azt a gondolkodásmódot gúnyolja, amely lehetővé, sőt szükségessé teszi a szóban forgó két nagy princípium egymás ellen fordulását.
Hasonló intonációja van Kosztolányi 1910-ben írott egyfelvonásos jelenetének, a Lótuszevőknek is. Homérosznál Odüsszeusz erővel vezeti vissza társait a hajóra, akik kiléptek a szigetre és megízlelték a „mézédes termést”, aztán feledve mindent ott akartak maradni a lótuszevők között örökre. Odüsszeusz visszaviteti a hajóra, s az evezőpad alá kötözteti őket. Kosztolányi fordít egyet a történeten. Nála Odüsszeusz száll ki a partra, ő ízleli meg a gyümölcsöt, őt bűvölik el a gyönyörű nők, ő bódul bele a kellemesség és szépség
szigetébe. De jön Homérosz. Hívja Odüsszeuszt, vár a hajó, jöjjön, siessen, induljanak, hiszen Odüsszeusznak hősnek kell lennie, úgy akarja megírni őt. Az olvasó úgy érzi – a jelenetet nem adták elő, pedig Csáth Géza még kísérőzenét is akart írni hozzá –, van valami
nevetséges az öreg költőben és van valami nevetséges az idősödő hősben is. Mintha
Kosztolányi arra jutott volna, hogy sem a szépség-elv, sem a kötelesség-elv nem áll meg
önmagában és egymás ellen fordítva.
Lehet, persze, hogy félreértelmezzük a kis jelenetet, hiszen Kosztolányi az esztétizmus
felesküdött híve volt, még két évtizeddel később is retorikai képességeinek teljes lendületével és meggyőződésének teljes erejével fordította szembe a homo aestheticust a homo
moralisszal, és büszkén emelte fel fejét: homo aestheticus sum. De lehet, hogy ez a büszke
póz is csak az „als obok” körébe tartozik, amolyan Hans Vaihinger-féle „mintha”, amiről

2008. november

17

Németh G. Béla írt tanulmányt, és a szerepek és szerepjátékok körébe tartozik. De ezt meg
is lehet fordítani, és lehet, hogy van egy másik Kosztolányi is, akiről keveset tudunk, aki
éppenséggel mélyen moralista volt, Babitshoz mérhetően „homo moralis”. Majd a továbbfolytatódó Kosztolányi-kutatások megmondják.
Egy kis szociológia
Egy folyóirat megindításához három dologra van szükség. Pénzre, szerzőgárdára és olvasóközönségre. A Nyugat anyagi hátteréről alig tudunk valamit, szerzőgá rdáját viszont
– talán elmondhatjuk – mára már jól ismerjük, sokan közülük érettségi tételként szerepelnek, tanulmányok, testes monográfiák foglalkoznak legtöbbjükkel. Az a generáció, amely
kb. 1870 és 1890 között született, valóságos genetika csoda volt: ennyi zseni talán sem
előttük, sem utánuk született. A legfontosabb nem a pénz, mint sokan vélnék, szerény
anyagi körülmények között is lehet jelentős hatású folyóiratot működtetni, még az sem elengedhetetlen, hogy a szerzőgárda egy jelentős része zseniális tehetség legyen. Az az igazság, hogy középszerű szerzőkkel is lehet lapot csinálni. A három rekvizitum közül a legfontosabb a közönség: egy társadalmi réteg, egy gondolkodási, magatartási, beállítódásbeli közösség, amely megszólításra vár. Ezt kell tudni megcélozni. Ez a legfontosabb és
legnehezebb.
Osvát Ernő és fiatal írókból álló köre 1907 februárjában előfizetési felhívást adtak ki,
amelyben bejelentették, hogy tavasszal, hogyha a szükséges pénz összegyűlik, új folyóiratot adnak ki. A pénz azonban nem gyűlt össze, kilátástalannak látszott a tervezett vállalkozás, Osvát a Bristol kávéházban ülve vezényelte az akciókat. És végül sikerrel: az esztendő
utolsó napjaiban, karácsony és újév között valahogy mégiscsak megjelent az új folyóirat
első száma 1908. január 1-jei előredátumozással. Farkas Lujza szegedi egyetemi hallgató
1935-ben doktori disszertációt írt a Nyugatról, azt írta, hogy két fakereskedő, Knapp Miksa és Hartenstein Jenő állták az első számok nyomdaköltségeit. Buda Attila évtizedekkel
később kiderítette, hogy a két illető valóban kapcsolatba került a folyóirattal, de nem az
indulás idején, hanem jóval később, az 1920-as évek első éveiben. Jó huszonöt ével ezelőtt
magam is kutakodtam ebben a témában, és azt a feltevést állítottam fel magamnak halvány munkahipotézisként, hogy a Nyugat megindulását, majd folyamatos megjelenését,
fennmaradását – amikor annyi kis lap tűnt el nyomtalanul egy-két szám után – szabadkőműves forrásokból származó adományok és anyagi segítségek biztosították. A feltevés
azonban mindmáig feltevés maradt – talán nem egészen alaptalan feltevés –, de döntő bizonyítékot (valamilyen átutalásról szóló nyugtát, papírt, vagy ilyesmiről szóló emlékezést)
mindmáig nem találtam. Mindenesetre érdemes megemlíteni, hogy kezemben volt egy
okirat „A magyarországi Symbolikus Nagypáholy főhatósága alatt dolgozó szabadkőműves
páholyok tagjainak névsora. Kiadja a magyar királyi belügyminiszter. Bp. Magyar Királyi
Állami Nyomda 1920.” Ebben a kiadványban föllelhetjük a hajdani fakereskedő, Hartenstein Jenő nevét, egy évvel azelőtt, hogy tagja lett annak a gazdasági alakulatnak, amelynek az volt a neve, hogy Nyugat Kiadó és Irodalmi Részvénytársaság (Buda Béla közlése).
Ismeretes az is, hogy az évek és évtizedek során a Nyugat számos munkatársa került kapcsolatba a szabadkőművességgel, úgy is, hogy felvételt nyertek valamelyik páholyba: Ignotus, Ady Endre, Bíró Lajos, Karinthy Frigyes, Kárpáti Aurél, Kosztolányi Dezső, Csáth

18

tiszatáj

Géza, Schöpflin Aladár, Nagy Endre, stb. (A józan ítélethez adalék: Szabolcska Mihály is
szabadkőműves volt.)
A gazdasági, pénzügyi háttérről Fenyő Miksa azt írja, hogy a „Nyugat soha nem előfizetőiből s pláne nem a hirdetésekből tartotta el magát, hanem abból, hogy mindig akadt
valaki, aki az anyagi zavarokon önzetlenül átsegítette. Többnyire olyanok, akik tisztában
voltak jelentőségével, s kulturális szempontból fontosnak ítélték fennmaradását. Olvasói
voltak a lapnak, de soha semmiféle beleszólási joguk nem volt a szerkesztésbe, ezt nem is
igényelték…” Nincs részletesen feltárva a Nyugat gazdaságtörténete, Fenyő Miksa emlékezésein, Buda Attila könyvén, a későbbi periódusokra vonatkozóan Móricz Virág könyvein
túl nem sokat tudunk. De tudjuk, hogy az első időkben komoly támogatást nyújtottak
olyan nagytőkések, mint Chorin Ferenc, Kornfeld Móricz. Fenyő Miksa vonta a Nyugat
körébe Hatvany Lajost. Az első előfizetők között találunk nehezen megmagyarázható neveket: Ugron Gábor, Eckhardt Tibor, Batthyányi Géza, de érdeklődött a lap iránt Andrássy
Gyula, sőt ő néhány további előfizetőt is hozott a Nemzeti Kaszinó köréből. (Ezek legtöbbje aztán 1911-ben mérgesen lemondta a lapot, amikor megjelent benne Kádár Endre
Játék című erősen epatírozó novellája.)
Mit tudunk az olvasóközönségről, kik olvasták a Nyugatot, kik tartottak igényt rá, és
fordítva, kikre tartott igényt a szerkesztőség, kiket célzott meg közleményeivel? Osváték
1908. január 1-jén újabb felhívást tettek közzé. „Szépirodalmi és kritikai folyóiratunkat,
a ’Nyugat’-ot első számának megjelenése alkalmából bizalommal ajánljuk olvasóink figyelmébe. Bízunk abban, hogy a művelt olvasó méltányolja a folyóiratunkban megnyilatkozó
törekvések kulturális jelentőségét, méltányolja azokat az írókat, akik – mintegy az ideális
olvasónak írván – közönségünk szépérzékét és intelligenciáját becsülik meg…” Kik voltak
ezek az ideális olvasók? Erről sem tudunk sokkal többet, mint a pénzügyi támogatókról.
Hiányoznak a hitelesnek mondható, részletes történetszociológiai tanulmányok. Segítségképpen és az áttekinthetőség kedvéért föl lehet állítani egy ellentétpárt: az egyik oldalon
a Herczeg Ferenc szerkesztésében már 1895-ben megindult Új Idők, a másikon a Nyugat.
Az Új Időknek végig több előfizetője volt, a Nyugatra 1931-ben kétezren fizettek elő (ez
volt egész fennállásának legmagasabb száma), ugyanakkor Herczeg Ferenc lapja huszonötezer előfizetőt számlált. Az Új Idők a régi, patriarchális családi erényeket hangoztatta –
Horváth Zoltán szavával – a vidéki-városi „kisközéposztályt” célozta meg, a Nyugat a nyugatiasan urbanizált és polgárosult nagyvárosi középosztályhoz szólt. Az Új Idők táborának
mentalitása, világnézete, értékválasztása alig változott az évtizedek során, túlélte a történelmet, ha lehetne egy vonallal meghosszabbítani, ez a vonal ma valahová a Heti Válasz
környéke felé vezetne. A Nyugat táborának utódjait a modernizációpárti, sok átalakuláson
átment értelmiségben lehet keresni, akik ma főként a Jelenkor, Alföld, Holmi, Élet és Irodalom olvasói közé tartoznak.
A Nyugat egy dinamikusabb, mozgékonyabb, a modernizáció iránt fogékonyabb polgári rétegben kereste a maga táborát. Ez volt az a nagyvárosi polgárság, amelyre már tíz
évvel korábban is számítani lehetett, amikor a Népszínházzal szemben megalakult a Vígszínház. Az volt a modernség első csatája: a késő romantikus népieskedő, kedélyeskedő
népszínművek helyett európai, főként francia bohózatok, szalondrámák kerültek színre,
s a magyar drámaírók közül Bródy Sándor és Molnár Ferenc nevét írták a színlapra. Ez volt
az a polgárság, amely a társadalomtudományokban és a tudományos gondolkodásban is

2008. november

19

új szavakat keresett: 1900-ban megindult a Huszadik Század című folyóirat, egy évvel később pedig megalakult a Társadalomtudományi Társaság. Erre a nyugatias nagyvárosi
polgárságra építhetett Lyka Károly, amikor 1901-ben megalapította a Művészet című folyóiratot, s belőlük került ki az a tárlatlátogató közönség, amely 1902-től kezdve évről évre
ellátogatott a nagybányai festők kiállítására. 1904-ben megalakult az első kísérletező
színház, a Thália. A nagyarányú építkezésekkel egy időben, a főváros világvárossá növekedésével párhuzamosan nagy arányú gondolkodási és ízlésbeli változások következtek be
a szellemi élet egész területén, amelyek persze megosztották a közönséget, s kialakították
azokat az erővonalakat, amelyek jóformán máig áthatják a magyar társadalmi életet. S ezek
az erővonalak sajnos erősen aszimmetrikusak voltak.
Amikor a Nyugat megjelenési példányszámait hozzuk szóba, szóba kell hoznunk azt is,
hogy az az europaizált, urbanizált liberális polgárság, amelyet a folyóirat kéthetente megpróbált megszólítani, milyen országos erőt képviselt, milyen volt a pozíciója és hol helyezkedett el a magyar társadalomban. A közigazgatási, hatalmi struktúrából jóformán teljesen ki volt zárva, peremre volt szorítva és ki volt téve egy retrográd, uralmi helyzetben
lévő társadalmi tudat előítéletekkel teli, szüntelen támadásainak. Az Új Idők sokkal nagyobb erőpozícióban lévő társadalmi rétegekhez szólt: ebből az átható aszimmetriából
érthetjük meg Ady publicisztikájának engesztelhetetlen kriticizmusát.
Szépség, igazság
Hosszú évekig uralkodott a szépség-elv mint egyedüli elv a művészetek egész területén
szerte Európában, míg aztán egyszer csak kezdett kevésnek bizonyulni, kezdték belátni,
hogy a szép önmagában nem elég, sőt, önmagában nem is létezik: bebizonyosult, hogy az
esztétikai szép nem a többi értéktől elszakítva, nem azoktól elkülönítve jön létre, hanem
ellenkezőleg, más értékekkel összekapcsolva érvényesül, és az értékek széles körével
együtt fejti ki teljes hatását. Bebizonyosult, hogy a szépség kertje önmagában nem nyújt
védelmet a külső ártalmak ellen, nem lehet elrejtőzni, nem lehet elbújni benne, s kiderült,
hogy annak a polgárosult-urbanizált közönségnek, melyhez az esztétizmus szólni kívánt,
már többre van szüksége. Minden művészeti ág kezdett elfordulni a tiszta képletű esztétizmustól, a szép társadalmi értékkategóriák hátán kezdett megjelenni, de a folyamat csak
évekkel később kapott ideológus formában megfogalmazást. A Materiale Wertethik iskola
(N. Harmann) értékelmélete szerint a szép az egyetlen érték, amely megjelenhet ugyan
önmagában is, de legtöbbször mégis valamelyik más értékosztály „hátán” jelenik meg.
A 20. század elején az esztétizmus elkezdődőtt átfejlődni. Schönberg a Harmonielehre bevezetőjében 1911-ben kijelentette, hogy a művésznek tulajdonképpen nem is szépségre
van szüksége, hanem igazságra. A szép elkezdett átcsúszni más értékekbe, elkezdett kiteljesedni más értékekkel. Babits 1912-ben a Játékfilozófia című bergsonista ihletésű tanulmányában azt írta, hogy a művészet nem játék, hanem komoly feladatai vannak az életben. Ezt később is hangsúlyozottan megismételte. 1932-ben, a Nyugat negyedszázados
ünnepén mondta: „… ha csak szép verseket akartunk – mint Ady mondta, »gyönyörűket
írni«: az is több volt mint egyszerűen csak szép vers…” Ez a „több” volt a posztromantikus
esztétizmusból kibontakozó modern művészet. Ha a magyar szellemi élet kapcsolatát az
európai szellemi élettel egy vonallal próbáljuk ábrázolni, akkor azt lehet mondani, hogy
Kölcseyvel, Vörösmartyval elindult egy töretlen egyenes vonal a 19. század második fele

20

tiszatáj

felé, a magyar romantika együtt haladt az európai romantikával, de ez a vonal a 19. század
második felében töredezetté vált, hiátusok támadtak benne, meg-megszakadt. A Nyugat
jelentősége abban rejlik, hogy a szakadozott vonalat egy időre ismét töretlen vonallal rajzolta át. Ez a vonal már nem a tiszta esztétizmus vonala volt, hanem az újabb szellemiségű
etikai esztétizmusé, amelyben a szép elvét, a művészi tökéletesség elvét a világban benne
élő ember állásfoglalásainak értékkategóriái vették körül és módosították időről időre.
Az etikai esztétizmus, vagyis a szépség-elv feltöltődése avval a morális többlettel, amiről Babits beszélt, nem alakulhatott volna ki, ha a nyugatiasan polgárosuló és urbanizálódó olvasóközönségének benső értéktudata nem tartott volna rá igényt, nem kívánta
volna meg. Az irodalom és a művészetek alakulásfolyamatairól nem lehet beszélni, ha nem
vesszük tekintetbe azt az interaktív kapcsolatot, mely a közönségükhöz fűzi őket. A Nyugat
megcélzott egy nagyvárosi értelmiségi-polgári közönséget, de az vissza is hatott rá.
A kiegyezés után a politikai hatalom a konzervatív liberalizmus zászlaja alatt hajózott,
de közben megkezdődött az igazi polgárosodás és megindult az igazi urbanizálódás Budapesten, Nagyváradon és az ország nagyobb városaiban. A létrejövő, felnövekvő gyarapodó
polgárság pedig a nyugatias típusú liberalizmusban kereste magatartásmintáit. E magatartásminták megegyeztek a művészeti esztétizmusnak azokkal a tételesen ki nem mondott, elvont formában meg nem fogalmazott, de meglévő és szüntelen jelen lévő megfontolásaival, amelyek a szép világát, az esztétikum területét a nyugalom biztonságos kertjeként tételezték. De a szép sugalmazott nyugalma önmagában nem volt elegendő a gyarapodáshoz, a szép mint egyetlen érvényes érték, ahogy Nietzsche képzelte, nem volt hosszú
időre elegendő az összeütközéseket kerülő, konfliktusmentes növekedéshez, össze kellett
kapcsolni morális princípiumokkal, a polgárerkölcs és hivatásetika tágasabb horizontjával. Ekkor következett be a szép visszafordulása a morálhoz, intencionális kiegyezése az
etikával. Ez nálunk a Nyugat indulásának ideje. De a polgárerkölcs nem lázadó erkölcs,
a hivatásetika nem bíztat radikális tagadásra semmivel szemben. Ezért is fogadta értetlenül
a liberalizálódó polgárság, és kezelte idegenkedve a meginduló avantgárd mozgalmakat.
Az avantgárd lázadás nemcsak új irányokba mutató ízlésformák lázadása volt a szépség
kertjének túl nyugodalmas világa ellen, hanem lázadás volt a 19. századi polgári liberalizmus ellen is. A polgári liberalizmus még ki sem fejlődött nálunk megfelelően, amikor már
– innen is, onnan is – radikális tagadás alá került eszmevilágának nagy része. Ebben nem
volt partner a Nyugat.
Ez nem jelenti azt, hogy ne tudott volna az induló mozgalmakról, ne szerzett volna tudomást az új és új irányokról, ne figyelt volna fel a szervezkedésekre, ne adott volna hírt az
egymást érő kiáltványokról. De tisztes távolból kísérte figyelemmel a fejleményeket, és
– kevés kivételtől eltekintve – bizonyos fölénnyel kezelte, amiről tudomást szerzett, kritikái
gúnyos mosollyal keveredtek, s legtöbbször a lekezelő legyintés mozdulatát lehetett érezni
a leírt szavak mögött. A lap információi meglepően frissek voltak, tájékoztató szolgálata
nem sok kifogást hagyott maga után, a szépirodalmi közlemények, versek, novellák, regényrészletek azonban nem adták jelét annak, hogy akár csekély mértékben is termékenyítő hatással lettek volna rájuk Európa lázadozó irányai. A Nyugat a maga hangját, a maga
megszólalását tartotta lázadásnak itt a magyar glóbuszon, amint Babits írt erről később,
s ezt a lázadást elegendőnek is tartotta. „Mind baloldaliak, azaz ellenzék [voltunk]: noha

2008. november

21

egymás közt a legkülönbözőbb hitvallással, s egyenként is és évek sorjában a legkülönbözőbb hitvallásokat járva meg. Egyben egyek voltunk: lázadók és forradalmárok …”
A Nyugat és az avantgárd
Az első szinte pártszerűen megszerveződő mozgalom a futurizmus nálunk is – töredék
ismeretek alapján – olyan erős benyomást keltett, inkább persze ellenhatást, nevetséget,
hogy átlag-literátus körökben még a 40-es, 50-es években is gyűjtőnévként lehetett hallani, az összes avantgárd mozgalmat így hívták. Az összes irányzat futurizmus volt: az
avantgárd elnevezés csak a 60-as évektől terjedt el. Marinetti 1909 februárjában tette
közzé első kiáltványát, néhány héttel korábban Párizsban már előadtak egy futurista színdarabot, amely azonban zajosan megbukott a Théâtre Marigny világot jelentő deszkáin.
Az eseményről Kosztolányi Dezső adott hírt – alighanem ez volt az első híradás a magyar
sajtóban az avantgárd megszületéséről – kis írását nem a Nyugatban, hanem A Hét hasábjain helyezte el. „De azért nem szabad nevetni rajtuk. Meg kell várni a holnapot és a holnaputánt (…) A színpadi vihart, amely egy januári fagyos éjen éles füttyökkel reszkettette
meg a párizsi atmoszférát, máris pontos dátummal jegyezték fel azokban a meteorológiai
intézetekben, ahol az irodalmi élet hullámzását figyelik. Később talán idegcsöveinken is
átfut majd a változás érzésének villamos izgalma. A barométerek mindenesetre nyugtalanok. Vihart jeleznek.”
Később nem ez a jóindulatú várakozás jellemezte az irodalmi sajtót az avantgárd jelenségeivel kapcsolatban, Nyugatét különösen nem. 1910-ben Babits is írt a futurizmusról
a Nyugatban: „…A Nyugat több éve gyakorlatával mindig azt mutatta, hogy a költészet akkor modern, ha költészet, és nem akkor költészet, ha modern. (…)
Amit az olasz az ő sajátságos gyermekes entuziazmusával most próbálgat, nálunk már
túlhaladott dolog s mi azokban nem modernséget, hanem a modernség paródiáját látjuk.
Nálunk már csak harmadrangú Adyutánzó ragaszkodik okvetlen az értelmetlenséghez (…)
Mindazonáltal mi is futuristák vagyunk szívvel-lélekkel és igaz örömmel tapsolunk a lelkes kis olasz csapatnak. Reggel köd szokott lenni és a köd gyakran azt bizonyítja, hogy
reggel van. A köd el fog oszlani, ha feljön a nap. Nekem az az érzésem, hogy Itáliában ma
még nem jött fel a nap: örülni kell a ködnek.”
1911-ben Ady is megszólalt. „Ama nem kevés számú boldog magyarok közül való vagyok én is, akit Milánóból meg szoktak szerencséltetni évek óta már a futurizmus új és új
manifesztumaival. Új poézis, új história, új filozófia, új kép, új szobor, új ház, új természet,
új matematika, azaz, pardon, új matematikát még nem manifesztáltak. (…) Ha én utálom
a futuristákat, természetesen csak azért s elsőképpen azért, mert nem tehetségesek, de nagyon programosak. Ez már bolt: egy kimérő üzlet, ahol hetekig dolgoznak: a közönséget
miként lehetne ide csalni, megrészegíteni s becsapni.” Balázs Béla 1912-ben egész kis esztétikai értekezésben foglalkozik a futurizmussal, sorra veszi főbb nézeteiket, elemzi művészi felfogásukat, leírja Boccioni híres képét, amely egy nőt ábrázol a balkonon, a szobából nézve. A képen a nő hajában egy fiakker van, amelyben a négyemeletes ház ül. Értekezését végül így fejezi be: „Amit csinálnak, bár sok szép tehetséget ölnek bele, nem művészet.”
1912–1913-tól kezdve a hazai kiállításokon hébe-korba feltűnt a bontakozó európai
avantgárd mozgalmak néhány eredeti alkotása is. 1913-ban a Nemzeti Szalon kiállítást

22

tiszatáj

rendezett „A futuristák és expresszionisták kiállítása” címmel. A Huszadik Században
Kernstok Károly ismertette, arról írt, hogy a futurizmus egy zavaros, individualista szimbolizmus benyomását kelti inkább, mint gyarapodását a festészeti lehetőségeknek. A Nyugat ezúttal türelmesebb volt. Berény Róbert írt a kiállításról: „K. b., mint ahogy az emberi
test a pubertás korban fejlődésének naponta új szenzációit hozza – úgy a művészetek aktuálisan. A Nemzeti Szalonban kiállított képek nem leptek meg, mert vártam ilyesminek
elkövetkezését. Az élő festésművészet-test természetes fejlődésének egy momentuma az,
amit futurizmusnak neveztek el. Ez nem anarchia, sem nem oktalan handabandázás, sem
megtagadása minden eddiginek, hanem a lehetőségeknek – egyfelől – gyarapítása, másfelől – sűrítése. Nem kell emiatt kígyót-békát kiáltani és vadul tajtékozó dühvel szitkozódni.”
Ugyancsak 1913-ban jelent meg a Nyugat hasábjain a korai magyar avantgárd-recepció
legérdekesebb és legvégletesebb írása. Szabó Dezső írta, aki akkor már két éve közölte
tanulmányait (tegyük hozzá: egész pályájának legjobb irodalmi tanulmányait), novelláit,
jegyzeteit, recenzióit a lapban. Intenzív kapcsolata a Nyugattal 1915-ig tartott, akkor szakadt meg, amikor megírta Az individualizmus csődje című pamfletjét (a Huszadik Század
közölte), mellyel hátat fordított az irodalmi-társadalmi progressziónak. Igaz, ami igaz,
baljós gondolatai már a futurizmus-cikkben is feltűntek. Teljes mellszélességgel, harsányan állt ki a futurizmus mellett, gesztusa lehetett az, ami Kassákot később arra vezette,
hogy őt hívja meg A Tett bevetésére. A gesztus és nem a pőrén elolvasott szöveg. Nietzsche
gondolatával indult a harsogó hangú írás: az isten meghalt. Ez azt jelenti, hogy nincsenek
eszmék, „dogmák”, csak természettudományos intelligencia van, kis okoskodó Homais-k.
Szemben az ember teremtő lényével. Ezért új dogmákra van szükség. „Dogmát, dogmát
a mozaikra tört emberiségnek. Dogmát, mely tüzes szél legyen, s a meddő egyénkéket egy
új teremtő közé sodorja. (…) Dogmát, mely újra egyszerűvé, gyermekké, hőssé teszi az embert. És elsepri az apró tudás, apró művészkedés, lelki finomkodás, intelligenskedés liliputi skolasztikáját.” Szabó Dezső félreérthetetlen határozottsággal pártot állt az avantgárd
mellett – egyedül azok között, akik akkor a Nyugat körébe tartoztak – de a szabad gondolkodás helyett dogmákat kívánt, modern polgári társadalom helyett pedig hierarchikus
berendezésű, merev középkori társadalmat.
Az impresszionizmus-kritika a századelőn
Különbséget kell tennünk azok között a kritikai írások között, amelyek konkrét, megnevezett képzőművészeti művekről szólnak és azok között, amelyek általános és összefüggő
ideológiát, világnézetet, sőt filozófiát rajzolnak a művek köré, s már nem az egyes műalkotásokat, hanem ezt a vélt vagy valóságos ideológiát boncolgatják és bírálják. A kérdésről
Földes Györgyi részletes monográfiát készített („Hadüzenet minden impresszionizmusnak” Bp. 2006), ő idézi Lukács György egyik Popper Leóhoz írott levelét, amelyben arról
ír, hogy ő tulajdonképpen nem tartja magát a képzőművészet szakértőjének. Korai írásai,
melyeket az impresszionizmus-kritika címszó alá lehet vonni, nem Edouard Manet, nem
Claude Monet, vagy Renoir és a többiek konkrét műveiről szólnak, hanem általános elvekről és teoretikus megfontolásokról. Avval a világnézeti beállítódással fordulnak szembe,
amely a 19–20. század fordulójának pozitivizmusában gyökerezett, s képviselői nem francia festők voltak, hanem bécsi természettudósokból konvertálódott filozófusok. Ernst Mach

2008. november

23

eredetileg matematikus volt és fizikus, kinevezett professzora volt a prágai és bécsi egyetemnek, rendkívülien sokoldalú ember, sok mindennel foglalkozott, még a puskagolyó
röptéről is írt tanulmányt. William James összeismerkedett vele Prágában, s amikor beszámolt feleségének a találkozásról, azt írta, hogy, még senki nem tett rá ilyen mély benyomást intellektusának zsenialitásával.
Mach, mint vérbeli matematikus és fizikus nagy ívben elkerült mindent, amiben a metafizikus gondolkodás legparányibb elementumát is fel lehetett volna lelni. Folytatta, amit
Richard Avenarius már évekkel korábban elkezdett fejtegetni az 1891-ben megjelent híres
könyvében, a Kritik der reinen Erfahrungban: nincs metafizika, nincsenek nagy teorámák,
haszontalanok a nagy elméletek, a filozófia nyelve csak addig terjed és addig érvényes,
ameddig a tapasztalatok tartanak. Addig nyújtózkodhatunk, ameddig tapasztalataink érnek. Az empirizmus fénykévéjével kell végigpásztázni és felülvizsgálni mindent, amit eddig tudtunk. Ezt a – neoempirista – módszert, ezt a kritikai eljárást nevezte el Avenarius
empiriokriticizmusnak, annak mintájára, de avval szemben, amit Kant a tiszta ész kritikájának nevezett. Ezt követte és folytatta Ernst Mach, aki későbbi szóval élve „dekonstruálta” a spekulatív elméletiséget. Nincs szükség azokra a merev válaszfalakra, amelyeket
a spekulatív metafizika hatása alatt emeltek én és külvilág, pszichika és fizika közé. Nem
kell vagy-vagyokban, nem kell kizárásokban gondolkozni. Nincsenek abszolútumok, csak
viszonylagosságok vannak. Egy nagy, széles bizonytalanságokkal határolt terület van, amelyen belül azonban szabadon lehet elmélkedni.
Hogy mi volt ezeknek a gondolatoknak a filozófiatörténeti-értékhelye, az filozófiatörténeti szaktanulmányokra tartozik, a társadalomtörténeti érték-helyüket azonban elég
könnyen meg lehet jelölni. Az empiriokriticizmus egész alapjával, a pozitivizmussal együtt
beletartozott az európai polgári liberalizmus fejlődéstörténetébe. Része volt annak az első
világháborúig tartó fejlődésnek, amely addig páratlan gazdasági és szellemi gazdagodással
létrehozta a modern értelemben vett Európát. Vizsgálódó műkritikusok már a 20. század
elején úgy találták, hogy az impresszionizmus művészeti gyakorlatának „prédilection d’artist”-ja, mintegy megfelelője, művészeti hasonmása ennek a fajta pozitivizmusnak, ké sőbbi vizsgálatok pedig nem jogtalanul nevezték el Machékat, s az egész empiriokriticizmust az impresszionizmus filozófiájának. Innen nézve a századelőn nálunk is hamar
megjelenő impresszionizumus ellenesség ebbe a tágabb körbe tartozott: s az azóta eltelt
évszázad koronként változó fénytörésében kell tekintetbe venni. A műkritikusok, akik Cézanne és Gauguin ecsetvonásaiban észrevették a túllépést az impresszionisták festői technikáján és üdvözölték ezt a túlhaladást, azok a műkritikusok kétségkívül az európai festészet modernizációjának, előrehaladásának, progressziójának hívei voltak. A kérdés az: hívei voltak-e emellett és evvel együtt a társadalmi modernizációnak is? Hívei voltak-e egy
olyan gondolkodáskultúra szabad mozgásának, amely elősegíti a társadalmi modernizációt. Erre a kérdésre sok esetben nemmel kell válaszolnunk. Ugyanis az impresszionizmus
konkrét, esztétikai kritikájában, amikor kiemelték Cézanne vagy Gauguin új vonásait, az
ilyen kritikákban szinte minden alkalommal megszólalt az ún. impresszionista világnézet
kritikája is. Az impresszionista világnézet kritikája mögött pedig – hol közelebbi, hol távolabbi háttérként – ott lappangott (néha nyíltan ki is tört) a liberalizmusellenesség, mint
annak a gondolkodáskultúrának elvetése, amely az impresszionista világnézet alapját képezte. A liberalizmuskritika, a liberalizmusellenesség pedig nemcsak a 20. század elején,

24

tiszatáj

amiről itt szó van, hanem a 20. század egész folyamán a társadalmi modernizációt tagadó
ideológiákhoz vezetett, és vezet ma is. Akik elégedetlenek voltak a viszonylagosságok kultuszával, a relativizmussal, és a laza, cseppfolyós határozatlanságok helyett határozottságokat kerestek, sok esetben a vélt határozottságok keresése közben csak száraz teorémákhoz, rideg elfogultságokhoz és dogmatikus állásfoglalásokhoz jutottak. Megnyilatkozott
a prédilection d’artiste ellentéte, a prédilection dogmatique. Még egész nagy és jelentős
gondolkodóknál is.
Homogén kultúra
Fülep Lajos már legelső írásaiban élére állította a modern művészet kialakulás-történetét.
A Nyugattal foglalkozó szakirodalom a Nyugat három előzménylapját, alakulási kísérletét
szokta említeni, a Magyar Géniuszt, a Figyelőt és a Szerdát. Fülep ez utóbbiban, már
1906-ban határozottan leszögezte, hogy a modern művészet az impresszionizmus (mai
szóval élve) dekonstruálásával kezdődik. Cézanne-nal, aki „reakció az impresszionistákkal
szemben (…) keresésünkben megtaláljuk Cézanne-t, mint ahogy amott Manet-vel kerülünk szemben.” Fülep már korai írásaiban is erős diszkontinuiátások felállításában gondolkodott. Nem folytonosságokat és szabadon választható lehetőségeket keresett, hanem
éles értékválasztásokat állított fel. Egy szilárd értékmetafizika alapjait kereste, amely éppen az impresszionista filozófiának nevezett empiriokriticizmus kontúrtalan liberalizmusával és pluralizmusával helyezkedett szembe, és a folyamatok sokfélesége helyett egy és
egyetlen szükségszerű utat képzelt el, és annak felvázolt perspektíváját használta mércéül.
A képírás fejlődését szolgáló kritikusnak választania kell Monet és Cézanne között. Létezik
„igazi művészet”, és akkor persze létezik olyan, amely nem igazi. „Az igazi piktúra – írta
1907-ben Cézanne-nal és Gauguinnel kapcsolatban –, régi és modern – lényegében –
mindig olyan, mint az övék. Más és más egyéniségek képviselik a lényegében egy és abszolút és tiszta művészetet.” Ez a gondolat hamarosan tovább alakult és egy évvel később,
1908-ban, az Új művészi stílus című tanulmányában már egy homogén kultúra ideáltípusát tételezte, szemben az akkori sokféle, heterogén és individuális kultúrával. Ma: „Minden alkotó a maga módja szerint fogja föl a művészetet (…) Nemcsak annyi művészetünk
van ma, ahány művészünk, hanem annyi kritikánk is (…)” A homogén kultúra azonban
nem egy-egy individuális személyiség műve, hanem a közösségé. „Stílust, mely általános
érvényű, egy ember sohasem csinált. Az emberek összességéből hajt ki és fejlődik. (…) Az
egyiptomi és a görög művész egy egész nép erőit élte föl, benne nem egy egyéniség dolgozott, hanem rajta keresztül, ővele dolgozott egy egész nép minden erejével.”
Az impresszionizmus ellenesség a századelőn mindig egybehangzott egyfajta individualizmus ellenességgel és azon keresztül – távolabbról vagy közelebbről – felhangzott
benne a liberalizmus ellenesség ideológiájából is néhány csepp. A világháború és a forradalmak után kibontakozó baljós légkörben azonban a művészpártoló és művészetet befogadó polgári közönség rosszat sejtett mindenben, ami a békeévek – bármennyire is zavaros és kontúrtalan – szellemi életét kárhoztatta. „Ebben a légkörben – írta Perneczky
Géza – a képzőművészet magyar eredményei szinte teljesen átértékelődtek. A századforduló liberalizmusa mint elérhetetlen vágyálom, a prosperitás és a szabadság kora tűnt fel
a kortársak előtt, és a nosztalgia, amely a polgári békeévek felé irányult, a képzőművészet
terén is érvényesült. A liberalizmus klasszikus megtestesítői, az esztétikus beállítottságú

2008. november

25

impresszionisták, a művészet és a szellem virágkorának képviselőiként látszottak magasodni a világháború zűrzavarai fölé.” Fülep Lajos ugyan nem állt cikkekben, tanulmányokban, tárlatkritikákban határozottan a 20-as években már nálunk is megnevezhető
avantgárd irányzatok mellé, nem lett pártoló kritikusa ezeknek és ezek képviselőinek sem,
azonban tovább vitte az impresszionizmuskritikát.
1923-ban jelent meg Magyar művészet című összefoglaló igényű, fő változási vonalakat világosan és nagyon határozottan fölrajzoló könyve. Ennek két hosszabb részletét adta
közre a Nyugat, előbb 1918-ban majd 1922-ben. A könyv alapkoncepciója egyenes folytatása volt a korai cikkekének, s rendületlenül vitte tovább a kérlelhetetlen impresszionizmus-kritikát. Új gondolata volt azonban, hogy bizonyos összefüggésben a középkort és
a skolasztikát állította ellenpéldának az impresszionista világnézettel szemben. „Az impresszionista festéssel szemben fellépő Cézanne-nak reakciót kellett támasztania az impresszionista világnézet ellen is, művészi vállalkozása csak merőben elütő világnézet alapján volt lehető. Cézanne világnézete a valóságos világ valóságának leghatározottabb igenlése, olyan, mint a Michelangelóé. Realizmus – nem új, hanem ősrégi, alapjában ugyanaz,
mint a középkoré és úgy viszonylik az impresszionista világnézethez, mint Aquinoi Tamásé a szolipszistáéhoz. Talán különösnek tetszik, hogy festő művészetének legmélyebb
gyökerét valahol a skolasztika táján keressük, de valóban csak ott találhatjuk meg. Az ortodox Cézanne a maga realizmusával egy darab középkori világnézetet képvisel az impresszionista környezetben (…) Íme Cézanne művészetének metafizikája. Reakció a kor
egész világnézetével, korcs idealizmusával és materializmusával szemben.” Mondhatnánk,
Fülep Lajos ott állt az avantgárd mozgalmak kapujában, de nem lépett át a kapun. Fényes
elméjével lehetett volna szálláscsinálója és segítőtársa a művészetforradalmi új törekvéseknek, de nem lett az. Csak egy elvont teória vezette, amely mögött a novalisi prédilection d’artriste-tal szemben inkább egyfajta prédiletcion dogmatique nyilvánult meg.
Kitérő
Ezen a ponton az értekezés narrátorának legyen szabad előlépnie néhány sor erejéig.
Weöres Sándorék – Sándor és Amy – 1967–68 táján – elvittek a Széher útra, hogy bemutassanak Fülep Lajosnak: íme a fiatalember, aki könyvet készül írni Weöres Sándorról.
Fülep magas, erős, jó kötésű, jelentőségteljes, szép öregember volt, nem olyan pici, törékeny, madárcsontú, mint Lukács György, akit már ismertem. Fürkészve nézett, méltó vagyok-e arra, hogy Weöres Sándornak akárcsak a nevét is leírjam. Valahol leültünk a házban (valamikor Dohnányi Ernő villája volt), és beszélgetni kezdtünk. Egyik mondatomban
többek között Chagall nevét ejtettem ki a szájamon, amire azonnal felcsattant: Chagall
nem festő! – kiáltott rám. Aki azt mondja, Picasso festő, az nem mondhatja, hogy Chagall
festő. Nem emlékszem rá, hogy Weöresék megdöbbentek volna ennek hallatán, hozzászoktak, hozzászokhattak ismeretségük hosszú évei, évtizedei alatt ennek a sugárzóan
szuggesztív, nagy embernek az ehhez hasonló megfellebbezhetetlen kijelentéseihez. Én
sem döbbentem meg, ismerős volt az intonáció, akkor már néhány éve szinte rendszeresen feljártam Lukács Györgyhöz a Belgrád rakpartra. Az ő gondolkodása is hasonló rugóra
járt, ő is élére állította a kérdéseket: Franz Kafka vagy Thomas Mann. Ez két külön világ.
Nem lehet, sőt nem is szabad egyszerre olvasni, egyszerre méltányolni, egyszerre szeretni
mind a kettőt. Nemcsak esztétikai bárdolatlanságra vall az ilyesmi, hanem, ami még fon-

26

tiszatáj

tosabb, hibás világnézetre és etikailag is hibás magatartásra lehet következtetni belőle.
Vagy-vagy: választani kell.
Egyszer elmeséltem a Széher úti történetet Fodor Andrásnak, ő mélyen megdöbbent,
tiltakozott ellene, hevesen visszautasította, egyszerűen nem hitte el: nem is említette meg
Fülep Lajosról szóló hatalmas emlékező esszéfolyamában. Azóta rég elhunyt Fülep Lajos,
meghalt Weöres Sándor és Károlyi Amy, meghalt szegény Fodor András is. Egyedül maradtam evvel az emlékkel, nincs kit tanúnak hívjak, nincs kivel hitelesítsem a Széher úti
látogatást: mégis arra merészkedem, hogy elmeséljem: ne múljon el nyomtalanul majd
velem együtt.
Az utak elváltak
1907-ben alakult meg a MIÉNK, a Magyar Impresszionisták és Naturalisták Köre tagjai
között olyan fényes nevekkel, mint Szinyei-Merse Pál, Ferenczy Károly, Rippl-Rónai József, de megjelentek körükben fiatalabbak is Kernstok Károllyal az élen. Ez utóbbiak
1909-ben kiváltak a Körből, önálló csoportot alkottak (1911-ben majd Berény Róbert elkereszteli őket Nyolcak-nak). 1909 decemberében kiállítást rendeztek műveikből, s evvel
a kiállítással kapcsolatban írta a Nyugatban Lukács György azóta híressé vált cikkét, amely
már címével meghirdette az éles és kérlelhetetlen értékválasztás-igényét: Az utak elváltak. Lukács Tanulmánya volt Fülep Lajos említett írásai mellett az impresszionista művészettel, esztétikával, világnézettel, filozófiával való szakítás legfontosabb hazai monumentuma. Ha Lukács belső pályaalakulása felől közeledünk ehhez a tanulmányhoz, azt
lehet mondani, hogy következetes folytatása volt korábbi cikkeinek, Lukács az 1907-ben
írott Gauguin-cikke óta a művészet és a szellemi élet többfélesége, pluralizmusa ellen lépett fel. „Nincsen már kultúra, amelyben ugyanazon ösztön határozza meg, milyen legyen
az ember háza, öltözete, bútorai, képei, teljes az anarchia.” Most, 1910-ben is a liberális
kritikát tekintette fő ellenfélnek, Ignotus híres mondását idézte, mint legfőbb negatívumot: „a művész mindent csinálhat, amit csak akar; csak meg tudja csinálni, amit akar,”
s az ilyen liberális véleményekkel szemben az egyöntetűség, egyneműség, állandóság, az egy
és egyetlen kijelölt cél irányába való előrehaladás, végigmenés, végletekig elmenés ideálját
hirdette. (Külön tanulmány tárgya lehetne ezeknek a gondolatoknak az összekapcsolása
egyfelől a kibontakozó német szellemtörténettel, másfelől Schelling romantikus esztétikájával.) A tanulmány abban is következetes volt, hogy a pluralizmust pártoló liberális
kritikát közös nevezőre hozta a szubjektivizmussal és individualizmussal. Itt Babits szerepelt a sorok mögött: „Hadüzenet ennek művészetnek (ti. Kernstokék művészetének. KZ)
puszta megjelenése és létezése. Hadüzenet minden impresszionizmusnak (…) minden
rendetlenségnek és értékek tagadásának, minden világnézetnek és művészeiének, amely
első szavának és utolsónak az ’én’ szót írja le.”
(Zárójelben meg kell jegyeznünk, hogy az impresszionizmus gondolkodásmódja és filozófiája ellen a legélesebb támadást Lenin intézte 1908-ban készült Materializmus és
empiriokriticizmus című értekezésében. Lenin pontosan érzékelte, hogy ha Bogdanovon
és másokon keresztül az orosz értelmiség köreiben is elterjednek Mach és Avenarius sokféle kételkedést támasztó – tulajdonképpen polgári liberális – filozófiai nézetei, akkor nehéz lesz egy fegyelmezett, egy és egyetlen nézetet valló bolsevik párt megszervezése. Ami
akkor még természetesen csak távoli perspektíva volt.)

2008. november

27

Az erdélyi ügy
1920-ban méltatlan támadások egész sora érte a sajtóban Kodály Zoltánt, kétségbe vonták
zeneszerzői eredetiségét, még személyét is megtámadták és Bartók puszta utánzójának
nevezték. A Nyugat szerkesztőinek figyelmét Tóth Aladár hívta fel ezekre támadásokra, és
azt kérte, szólaljanak meg Kodály védelmében. Bartók Bélát kérték fel válaszírásra, Bartók
írása az 1921. február 1-i számában jelent meg. „Egy idő óta – írta – kiváló szeretettel
szokták bizonyos zenei körök személyemet Kodály Zoltán ellenében kijátszani. Úgy szeretnék feltüntetni a dolgot, mintha a köztünk levő barátságot használná ki Kodály érvényesülésére. Ez a legotrombább hazugság. Kodály mint zeneszerző napjaink legkiválóbbjai
közé tartozik. Művészetének kettős gyökere, éppúgy mint az enyémé, a magyar parasztzenéből és az új francia zenéből sarjadzott ki. (…) Hogy a magyar zenefolklore mit
köszönhet neki, azt az illető szakemberek jól tudják. Kutatóvágya, kitartó szorgalma, alapossága, tudása és éleslátása őt tette a magyar parasztzene egyetlen alapos ismerőjévé.
Ezen a téren senki sem érte el őt.” A Nyugat kezdettől amellett a modern zene mellett tette
le zenekritikai szavazatát, amelyet Bartók és Kodály képviselt, s amely az orosz Sztravinszkijhoz hasonlóan – legalábbis egyelőre – nem a klasszikus, „werckmeisteri harmóniák” dekonstruálásával kereste a modern zene útját, hanem a még föl nem élt, ki nem
aknázott zenei folklórhoz fordult újdonságokért. Mivel Bartókék eleinte szinte elenyészően kicsiny, de aztán fokozatosan gyarapodó zenehallgató közönsége egyszersmind
a Nyugat olvasóközönségéhez is tartozott, a folklorikusság kezdettől nem a giccses, késő
romantikus álnépiességet jelentette a Nyugat olvasói számára. Emlékeznünk kell arra,
hogy Babits már 1911-ben kísérletet tett egy folklorikus alapú verses mesejáték írására, de
Balázs Bélától Lesznai Annáig valóságos hulláma indult el a népi motívumok modern művészeti felhasználásának.
Huszka József sepsiszentgyörgyi rajztanár már az 1880-as években azt hirdette, hogy
a nemzeti művészet eredetiségét és ősiségét a népművészetben kell keresni, s a megújító erő
is onnan származhat a jövő számára. Ettől a gondolattól szinte egyenes út vezet messze,
messze a jövő távolába, Németh László sokkal későbbi gondolataihoz a bartóki modellről.
Közbeeső állomásként pedig többek között éppen az imént említett Tóth Aladár nevét kell
újra megemlítenünk. Ő Bartók, Kodály és Dohnányi útját támogatta rendkívüli tekintélyt
kivívott zenekritikáival, zenekritikai tanulmányaival, s úgy gondolta, hogy a modern zenébe gyökerestül belenövő folklorikusság friss, újszerű hangot hozhat nemcsak a zenébe,
hanem az irodalomba, mindenekelőtt a költészetbe is. 1920-körül hogy s hogy nem, bevetődött hozzá egy ágrólszakadt bihari fiú, aki Petőfi módjára begyalogolta az országot,
s valahogy nála kötött ki a Budafoki úton, gyakran ott is aludt. Tóth Aladár tanítgatta, oktatgatta, leült a zongorához, odahívta maga mellé, Bartók- és Kodály-darabokat zongorázott neki. A fiú Fáber-ceruzával negyedíves papírdarabokra verseket írt. Tóth Aladár
ezekből a versekből 1921-ben kiválogatott ötöt és bevitte a Nyugat szerkesztőségébe. A folyóirat az öt verset az április 1-jei számában adta közre: a megjelenéshez nyilvánvalóan
Osvát és Babits tetszésére és hozzájárulására volt szükség. (Az év során aztán még négy
verse látott napvilágot a Nyugatban.) A következő évben az ágrólszakadt fiatalembernek
kötete jelent meg: Ibolyalevél címmel. Ez a fiú volt Erdélyi József. 1920–1922 között nemcsak Tóth Aladár atyáskodó jóindulatát nyerte el, hanem szemlátomást más körökben is
ügyesen forgolódott, a kötethez Szabó Dezső írt az olvasó figyelmébe ajánló előszót.

28

tiszatáj

1922 a magyar líra határjelző éve volt, abban az évben jelent meg József Attila, Szabó
Lőrinc és Erdélyi József első kötete. A Nyugat rendszeres olvasói számára, és azok számára, akikre már hatással volt a Nyugat ízlésvilága, valószínűleg Erdélyi József kötete
hatott a legkülönösebbnek: az epigonnépiesség és a népnemzeti költészet gondolat- és
formavilágának „legyőzése” után, a Nyugat lírájának, Adynak, Babitsnak, Kosztolányinak,
Juhász Gyulának, Tóth Árpádnak a kötetei után joggal gondolhatták, hogy a népieskedő,
népdal-utánzó költészetnek egyszer s mindenkorra leáldozott a napja. S akkor 1922-ben
megjelent az Ibolyalevél friss hangon, néhány igazán szép verssel. Ez nem az epigonnépiesség hangja volt, ebből távolról hangozva az a hang hallatszott ki, amely Bartók és Kodály
zenéjéből is átszűrődött, s amely nem lehetett idegen a Nyugat olvasói számára.
Az én nemzedékem figyelmét Bóka László hívta fel Erdélyi jelentőségére. Bókát igazán
nem lehetett a népi irányultságú irodalom hívei közé sorolni, inkább velük szemben, mint
irántuk volt elfogult. Az 1950-es évek végén mégis egyik legszebb egyetemi előadását tartotta Erdélyiről. Ma is hallom megrendült hangját, ahogy a Fűz Katát felolvasta nekünk.
Emlékszem arra is, hogy Illés Endre azt mondta egyszer, hogy ők, akik a 20-as években
indultak pályájukon, részben éppen a Nyugat hasábjain, az Ibolyalevéltől az 1928-as
Utolsó királysasig terjedő időben a legnagyobbak között tartották számon Erdélyi Józsefet. Pomogáts Béla azt írja, hogy 1921 és 1938 között százötven verset közölt Erdélyitől
a Nyugat, egyike volt a folyóirat legtöbbet szereplő költőinek.
1928-ban azonban éles vita vágta ketté a zavartalannak látszó együttműködést. Ez
a vita előjele, sőt előszele volt a harmincas években kirobbanó népi–urbánus vitának,
amelynek kártékony hatása máig érződik a szellemi életben. Akkor, a 20-as évek végén
a Nyugat mindenen felül álló tekintélye még le tudta csillapítani az egymásnak feszülő erőket, a harmincas években aztán már nem volt képes erre.
Történt a következő. 1924-ben Tóth Aladár, aki úgy látszik, benső, lelki kötelességének
érezte, hogy óvó-vigyázó szemét továbbra is rajta tartsa védencén és felfedezettjén, terjedelmes ismertetést írt a Nyugatban Erdélyi József addig kibontakozott költészetéről. Lelkes, már-már dagályos méltatás volt ez egyetlen halvány kritikai megjegyzés nélkül.
Semmi nem hasonlított benne azoknak a zenetörténeti-zenetudományi tanulmányoknak
gondolatgazdag megfigyeléseire, esztétikai komolyságára és mélységére, amelyeket azokban az években egyébként ugyancsak a Nyugat hasábjain írt. Amikor négy évvel később
megjelent Az utolsó királysas, mintha csak Tóth Aladár hangját akarta volna egy az egyben folytatni, Tersánszky írt recenziót az új Erdélyi-kötetről. Ez is maga volt a szárnyaló
méltatás, de beleszüremkedtek a kedves hangúnak is mondható írásba furcsa, legalábbis
a Nyugat hasábjain furcsa gondolatfoszlányok a népiesség, magyarosság és az antiintellektualizmus összekapcsolásáról. Ez verhette ki a biztosítékot Ignotus Pálnál, aki nyomban
tollat ragadott, és hosszú, többrészes kritikai tanulmányban válaszolt a fülét bántó lelkes,
méltató kritikákra – elsősorban Tersánszkyéra – és emellett – ahogy mondani szokták –
jól megmondta a véleményét Erdélyiről is. „Mit jelent (…) Erdélyi költészete? – tette fel
a kérdést. „Jelenti a banalitás rehabilitálását, a bonyolult gondolatokkal és differenciált
érzésekkel szemben. Az a szomorú tendencia kezdődik el evvel, hogy a „gondolattalanság:
érdem. Nem érzem tehát semmi szükségét, sem a belletrisztikában, sem az elmélkedő irodalomban annak, hogy úgynevezett őstehetségek szerezzenek ismét becsületet a szellemi
szimplaságnak, melyet, fájdalom, semmiféle területen sem sikerült még becsületétől meg-

2008. november

29

fosztani. Sőt, éppen a fiatal írógenerációnak volna a hivatása, hogy amennyire egy generációtól telik, megfossza – hogy a fogalmakat kihámozza az általánosítások és közhelyek patetikus gomolyagaiból s tisztázza, árnyalja, igenis differenciálja, egyre élesebben és élesebben differenciálja őket. Bizonyítani sem kell talán, az antiintellektuális érzelmességű fiatalság, melynek Erdélyi József egyik reprezentatív művésze, ennek pont ellenkezőjét teszi.”
„(…) Érdekes, hogy Erdélyi jelentőségét fiatal zeneesztétikusaink tartják a legtöbbre,
akik ugyanis lényeges hasonlóságot és párhuzamosságot vélnek látni egyrészről Erdélyinek a népdal formákhoz való visszatérése, másrészről a Bartók s különösen a Kodály régi
népi motívumokat kiásó s felelevenítő művészete közt. (…) Erdélyinek s Bartóknak és Kodálynak ez az összehasonlítása fatális tévedésen, érthetetlenül durva tévedésen alapul. (…)
A Bartók–Kodály-zene a gyakorlatban azt jelentette, hogy a mai népi lélekalkatból már
majdnem teljesen kikopott vonásokat (…), zengéseket kapartak ki a föld alól, s ezeket
komplikálták és stilizálták (…) melodiátlan melodiákká, olyan diszharmonikus harmoniákká, amelyeket mintha direkte a legdifferenciáltabb fülű, legvárosibb idegű s legmodernebb életfelfogású hallgatók számára találtak volna ki. (…) Az Erdélyi verse ellenben tipikusan az a költészetben, ami a zenében a cigányzene. Hol találni meg verseiben a visszanyúlást ama régi korok terminusaihoz és hangulataihoz, amelyekbe Bartókék, a maguk
modern felszereltségű tudományosságával s a maguk modern differenciáltságú megérzéseivel visszanyúltak? (…) Bartóknak igenis van köze: Ady Endréhez. Ha az irodalomban
keressük az analógiát az ő zenéje számára, akkor az Ady művészete valósággal felkínál kozik.”
„Ady híres képével élve a föl-földobott kő is visszahullik. (…) Van egy írófajta, aki
a visszavágyáson, a visszatérésen s a visszahulláson kezdi. Aki széles gesztussal, kioperálja
magából a kulturáltságot, amely sohasem is volt a testében. Aki a magára eszmélt ősember harsogó büszkeségével veti el magától a túlfejlett civilizációt, amely amúgy sem
hagyta rajta a nyomát. (…) Senki sem tartozott olyan kevéssé ide, ehhez az írófajtához,
mint Petőfi; vannak népi s falusi gyökerezettségű lírikusaink is: Illyés Gyula és mások
(…Ők akik szintén nem tartoznak ide)”
Ignotus Pál fulmináns pamfletjére válaszcikkek érkeztek. Tersánszky ragaszkodott korábbi álláspontjához, mozdíthatatlan volt abban a tekintetben, hogy a műveltséget és
a differenciáltságot majdhogynem fölöslegesnek, de mindenképp másodlagosnak tekintette
a tehetséggel szemben, Illyésről pedig kijelentette, hogy nem ismeri, még nem olvasott
tőle semmit. Válaszírásának utolsó sorában pedig megjelent a későbbi viták egyik kulcsszava-vádszava Ignotusszal szemben: a budapestiesség. (Az igazsághoz tartozik, hogy nála
ennek a fajta „népi” álláspontnak nem lett folytatása.)
Tóth Aladár is lényegében megismételte már elmondott nézeteit viszontválaszában de
végezetül hozzátette: „(…) Erdélyi Józsefet, függetlenül »népiességétől« és függetlenül
attól, hogy hasonlít-e Kodályra vagy sem, tisztán mint egyéniséget tartom igazi költőnek.
Népi vonatkozása nem »érdem«, hanem sajátság, igaz, hogy olyan sajátság, melyet nagy
általánosságban minden nagy költőben megtalálunk. Gyulai Pál mondja, hogy alig képzelhetünk el olyan nemzeti költészetet, melynek legalább egyik eleme nem a népköltészet.
És még valamit mond Gyulai Pál; azt mondja: »Amely esztétikus nem tudja élvezni a népköltészetet, az a műköltészet némely remekeiben is igen keveset fog találni s ellensége lesz
mindannak, ami friss, eredeti és sajátságos« – majd hozzáteszi: »Csodálatos, hogy kriti-

30

tiszatáj

kusaink némelyike költészetünk mindenik iskoláját tudja méltányolni, csak a népiest
tartja isten csapásának«.
Evvel lezárult a vita: markáns és egyértelmű igazságtevés, igazságosztás nélkül. A következő években folytatódott Erdélyi József verseinek közlése a Nyugatban, 1929-ben elsők között kapta meg a Baumgarten-díjat, 1930-ban Sárközi György, 1931-ben Németh
László, 1932-ben Illyés Gyula és Szabó Lőrinc írt róla kisebb-nagyobb cikket. 1937-ben
aztán a nyilas Virradatban megjelent a Sólymosi Eszter vére a tiszaeszlári vérvádat elmesélő, felújító izgató hangú, durva antiszemita vers. Vélnénk, a Nyugat, amelynek példás
tisztességére és humanizmusára máig oly büszkék vagyunk, ekkor határozott mozdulattal
nyomban kiadta az útját Erdélyinek és megszakította vele a kapcsolatot. Nem ez történt,
1938-ban még további öt versét közölték. Sőt, Szegi Pál a júliusi számban (a Nyugat akkor
havonta jelent meg) ismét a felmagasztalás szavával írt róla abból az alkalomból, hogy
a Bartha Miklós Társaság megjelentette válogatott verseit. A Sólymosi Eszter véréről nem
volt megjegyzése. A szerkesztőségnek sem volt megjegyzése. (A filológiai pontossághoz
tartozik, hogy a válogatott kötetben nem szerepelt a vers, Kodolányi János az utolsó pillanatban, szinte erővel, kivette a gyűjteményből. De ettől még a nyugatosok tudhattak róla,
mint ahogy Fodor József tudott is, aki később megírta ezt.)
Egy szó az asszimilációról és a multikulturalizmusról
Már talán fortyogtak azok az indulatok, melyek 1928-ban az „Erdélyi-ügy” kapcsán kitörtek, amikor egy évvel korábban, 1927-ben történt valami, ami még élesebben és brutálisabban vetítette előre a majdani népi–urbánus vita később eufémikusan elhallgatott, de
most nyersen megfogalmazott csomósodási pontját. Németh László tanulmányt írt Ignotusról, a tanulmány az újvidéki Kalangyában jelent meg. Németh László ebben egy rémképet vázolt: „Amikor Ignotusék a művészszabadságért ragadtak szablyát, azt kívánták,
mert helyzetüknél fogva nem kívánhattak mást, hogy ők magyar nyelven a maguk alkatát
adhassák: tehát magyar nyelven csinálhassanak zsidó irodalmat. (…) Amilyen áldás, ha
idegen hatásokat magyar írók okosan szippantanak föl, olyan zavaró, ha egy nyelven két
nép fejezi ki magát.”
Képzeljük el a rémületet, ahogy az angolok rádöbbennek arra, hogy a fél világ az ő
nyelvükön értekezik, és a legkülönfélébb nációkból származó, legkülönfélébb bőrszínű
írók az ő nyelvükön fejezik ki magukat, az ő nyelvükön írnak regényeket, verseket, drámákat. De az angolok nem megrémülnek ettől, nem elutasítják ezt el, nem tiltakoznak ellene,
hanem büszkék erre, és támogatják, például büszkék arra, hogy egy lengyel hajósinas
nagyszerű regényeket írt angolul. Nemhogy nem ijednek meg ettől a perspektívától, hanem szinte elvárják a világtól, hogy így tegyen, hogy a világ sokszínűsége, sokfélesége, az
emberek ezerféle sajátossága az ő nyelvükön fejeződjék ki.
Németh pamfletje körül széleskörű sajtóvita keletkezett, de ebben a polémiában a Nyugat nem szólalt meg. Az asszimiláció-kérdés azonban a Nyugat hasábjain is megfogalmazódott: évekkel később, amikor 1935-ben – már a szkizma idején – megjelent Pap Károly
Zsidó sebek és bűnök című könyve. A Nyugatban Illyés Gyula írt róla. Ő nem ijedt meg az
asszimiláció esetleges következményeitől, mint Németh László: sokkal liberálisabb álláspontot foglalt el az asszimiláció kérdésében. Látszólag. „A zsidóságot – írta – a magyarság
nem mint nemzetet vagy fajt fogadta magába, hanem mint egyéneket. Ez volt a hallgatóla-

2008. november

31

gos alku és ez kulcsa a megoldásnak (…)” Az a kulcs, az a feltétel a befogadásra, ha megtagad minden kapcsolatot a régi közösséggel és „tökéletesen vállalja az új sorsot”. Más
hang volt ez, mint a határozott elutasítás hangján megszólaló Németh Lászlóé. De eredetét, genezisét tekintve ez az eszmemenet is a 19. századi romantikus fogantatású „tiszta
nemzetállam” koncepciójában gyökerezett. Gyertek, jöhettek, de csak úgy, hogy általatok
többen legyünk, talán erősebbek is, de még mindig egyfélék. Amit legfőként őrizni kell, az
az egyféleség.
A 19. században ez az asszimilációs eszme működésképesnek bizonyult néhány helyen,
pl. a forradalom utáni Franciaországban, nálunk és a soknemzetiségű Kelet-Európában
azonban csak további megoldhatatlannak mutatkozó kérdéseket vetett fel. A 20. század
aztán kezdte felváltani a teljes hasonulást és önfeladást követelő asszimiláció fogalmát egy
másik fogalommal, egy másik megoldási kísérlettel. A multikult uralitás gondolatával.
A többféleség nem gyengeség, hanem erő. Ha nem kell feladnotok múltatokat, kultúrátokat,
nyelveteket, vallásotokat, akkor őszintébben és tisztább szívvel kapcsolódtok be az új társadalom nagy közösségébe. Jobban dolgoztok. Jobban bízhatunk is bennetek. Ez az ideológia ma terjedőben van a világban, tegyük hozzá, a művelt világban, és van, ahol már állami ideológiává vált: Kanadában. Ez a modern liberális demokrácia megfelelőnek látszó
válasza a nemzetállam és az asszimiláció elavult és retrográd kérdésére.
Babits utolsó, szörnyűséges betegévei között az 1939-es év viszonylag kevesebb fizikai
fájdalmat és szenvedést hozott. Abban az évben nem kellett újra megoperálni, 1938 novemberétől csak sugárkezelést kapott. Szörnyű volt az is, de tudott huzamosabban dolgozni. Abban az évben, 1939-ben jelent meg az Ember és szerep óta Babitsnak szinte személyes ellenfelévé váló Németh László Kisebbségben című röpirata, amely a társadalomideológus Németh alighanem mélypontja volt. Babits akkor már hat éve nem írt Némethről, de ekkor úgy érezte, meg kell szólalnia, föl kell emelnie a szavát. Ez volt a Pajzzsal és
dárdával. Babits utolsó nagy tanulmánya, mintegy halál előtti nagy összefoglalása annak,
amit a nemzeti irodalomról és a humanizmusról gondolt. Két részben jelent meg, első fele
a Nyugat 1939. augusztusi számában volt olvasható, a folytatás a szeptemberiben következett. Belemagyarázás lenne, durva antedatálás, ha kiemelve belőle egy részletet, az aszszimiláció-problémát meghaladó gondolatkörhöz és a multikulturalitás eszméjéhez is
hozzákapcsolnánk ezt a tanulmányt? „A magyar kultúra legbensőbb lényegében tág és
tárt; hatásokat és benyomásokat magábaolvasztó, különböző fajok lelki hozadékát egységesítő; messze horizontokat átölelő.”
A 20. században túlhaladt a történelem a 19. századi nacionalista nemzetállam-koncepciókon, és evvel túlhaladt az asszimilációt teljes önfeladásként, identitásfeladásként,
teljes személyiségcsereként értelmezett koncepciókon is. A nemzet mint többféleségek
mozgékony egysége került előtérbe. A Nyugat a modern polgári liberalizmus eszmevilágának körében (és ezt az eszmevilágot magához közelállónak érző olvasóközönség körében)
kezdte el működését, s ezt az eszmekört nehéz időkben, támadások között sem volt hajlandó feladni. E következetesség az évtizedek során szinte egyenes úton vezetett a korszerűbb és demokratikusabb nemzetkoncepciók értelmező befogadásához is. Babits tanulmánya ebbe az irányba mozdult el. Társadalompolitikai horizonton nézve talán ez volt
a kései Nyugat legfontosabb vonása.

32

tiszatáj

ALBERTINI BÉLA

A Nyugat és a fotográfia

„A fotografikus képnek festményszerű kierőszakolását mi egészen elhibázottnak tartjuk.
Hogyan váltak mégis divatossá? Nem másként, mint hogy a gép kezelői idegen világba,
a kézzel teremtett képek közé pislogtak át, s az ott uralkodó, ott megokolt irányokat, mint
üres divatokat a maguk számára is lefoglalták.” Lengyel Géza ítélete 1 az 1910-es műcsarnoki nemzetközi fényképkiállítás alkalmából a Nyugatban kulcsjelentőségű. Nemcsak
a szerző felfogását érzékelteti. Mögötte fölsejlik a folyóirat fényképértelmezésének egyik
súlypontja is. A fotográfia formanyelvi, esztétikai sajátosságáról vallott szemlélet. A másik
hangsúly a harmincas években keletkezett írásokból válik láthatóvá. A fotográfia társadalmi küldetésére vonatkozó felfogás. Kell-e mondani – a Nyugatról van szó –, a közel három és fél évtized alatt mennyiségileg a formanyelvi, esztétikai problematika volt az uralkodó. De – hangsúlyozni kell: ezúttal is a Nyugatról beszélek – a társadalomlátó fotográfia
ugyancsak alapvető fontosságú volt a folyóirat számára. Különösen az utolsó tíz évben.
Előrevetíthető, hogy a Nyugat nem foglalkozott jelentéktelen fotográfiai kérdésekkel.
Ez önmagában minőséget testesít meg. Történelmi távlatból nézve is kevés elmarasztalhatót találhatunk az idevágó írásokban. Viszont, ha a (közismerten kissé pontatlan) centenárium fényei nem vakítanak el bennünket, hiányérzetről is kell szólni. Fontos jelenségek, személyiségek nem kerültek a folyóirat szerkesztőinek, íróinak látóterébe. Pontosabban fogalmazva, ezekről nem írtak. E hiányok szimptomatikusak. Feltárásuk teljesebbé
teheti a Nyugat-képünket.
A fotográfia szempontjából legjelentősebb Nyugat-publicisták Bálint Aladár, Farkas
Zoltán és Lengyel Géza voltak. Ők a Gründerzeit gyermekei. Bálint Aladár és társai akkor
lettek kisiskolások, amikor befejeződött az Andrássy út kiépítése, ahol az újonnan létesült
Operaházban folytak az előadások. Még kisgyerekek voltak, amikor elindult az első pesti
villamos. Kamaszkorúak a földalatti vasút felavatásakor. A kulturális/művészeti élet olyan
intézményekkel gazdagodott akkor, mint a Vígszínház, a Műcsarnok és az Iparművészeti
Múzeum. Bálint Aladár, Farkas Zoltán, Lengyel Géza frissen érettségizettként tanúi voltak
a Postatakarékpénztár, a Klotild-paloták, valamint a Halászbástya elkészültének. 1903
után az Erzsébet-hídon mehettek át Budára. Fiatal felnőttként láthatták az Országház,
a Szépművészeti Múzeum és az új Zeneakadémia épületének átadását.
Bálint Aladárék nemzedéktársa volt Bárdos Artúr. Ő jogi tanulmányait követően publicista lett. (Esete modelljelenség a századvégi Magyarországon.) Németországi színházi
tapasztalatszerzése után – egy ideig Max Reinhardt asszisztenseként dolgozott Berlinben –
a Nyugat munkatársává vált. Színházi szakemberként kifejezetten fotográfiai cikket nem írt
a folyóirat számára, de egy recenziója a fotókultúra szempontjából is figyelmet érdemel.
1

Lengyel Géza: A fotográfia. = Nyugat, 1910. 12. sz. (jún. 16.) 858.

2008. november

33

Pár évvel volt idősebb náluk Elek Artúr, aki egy kulturális érték-feltáró/védő személyiség fényképező szorgalmát méltatta a folyóiratban. Ő három évtizeden át művészeti szakíróként, rovatvezetőként működött a Nyugatnál. Példaképet jelentett pályatársainak is.
A fentebbi trió tagjainál kissé fiatalabb a jogvégzett, szerteágazó érdeklődésű publicista és szépíró Tóth László. Ő mindössze egyszer foglalkozott a folyóiratban fényképekkel
– IV. Károly koronázása alkalmából.
Romsics Ignác hívja fel a figyelmet arra, hogy 1886 és 1920 között folytatott Magyarországon középiskolai tanulmányokat hat későbbi Nobel-díjas: Bárány Róbert orvos, Hevesy Károly György kémikus, Szent-Györgyi Albert biológus, Békésy György orvos, Gábor
Dénes és Wigner Jenő fizikusok. A történész hosszú névsort tesz a fentiek mellé az ugyancsak akkori középiskolások köréből Neumann Jánostól Mannheim Károlyon át Kertész
Mihályig, akik pályafutása egyértelműen a korabeli magyar középiskolai oktatás színvonalát minősíti.2 A „mi íróink” iskolázottsága az övékhez volt hasonló.
A szellemi hátteret tekintve a később belépőknek sem lehetett okuk panaszra. 1895 és
1910 között született Rabinovszky Máriusz, Bálint György és Ortutay Gyula. Rabinovszky
a budapesti mellett müncheni és berlini egyetemeket is látogatott. Amikor fotókritikát
adott közre a Nyugatban, már mögötte volt Az új festészet története 1770−1925 című
könyve.3
Az egyetemista Ortutay alapító tagja volt a Szegedi Fiatalok Művészeti Kollégiumának. A Kollégium elnöke a mostanában újra felfedezett Buday György grafikusművész 4
volt, a tagok között találhatjuk Kárász Juditot, az École de la Photographie-t és Bauhaust
járt szociofotóst és a Kollégiumhoz közel állóként az ugyancsak szociofotós dr. Müller
Miklóst. A gyógyszerészképzést Dávid Lajos és Issekutz Béla professzorok dekorálták.
Köztudott, hogy szegedi egyetemi tanárként, kutatóként vált Nobel-díjassá Szent-Györgyi
Albert.
Bálint György nem járt egyetemre, de a budapesti V. kerületi M. kir. Állami Főgimnáziumban elsős korában a tanári kar tagja volt Ady Lajos, a költő öccse, későbbi debreceni
tankerületi főigazgató; Benedek Marcell író, irodalomtörténész, műfordító; Szentpétery
Imre, a diplomatika akadémiai tudora és Weisz Miksa, a tudós rabbi. Hetven elsős tanult
a B osztályban, közülük öten színjelesek voltak, egyikük a későbbi publicista. Otthon is
igen jó alapokat kapott. „Francia- és némettanár járt a fiatal gimnazistához” – írja Bálint
Györgyről monográfusa.5
A fotográfiával (is) foglalkozó szerzők közül a legidősebb Ignotus. A főszerkesztő 1910ben fedezett fel egy hivatásos fényképészt a Nyugatban, aki a huszadik század egyik legjobb magyar portréfotográfusa lett. Ignotus 1906-os könyve, az Olvasás közben többek

2
3

4

5

Romsics Ignác: Magyarország története a XX. században. Budapest: Osiris Kiadó, 1999. 41–42.
Teljes címén: Rabinovszky Márius[z]: Az új festészet története 1770−1925. A nyugateurópai [sic!]
festészet kialakulása. Budapest: Amicus, 1926. 172 p.
Buday György és Kolozsvár. Álom egy Solveig-házról. Esszék, tanulmányok, levelek, visszaemlékezések. Szerk. Cseke Péter. Kolozsvár: Komp-Press, 2006. 238 p.
A budapesti V. kerületi Magyar kir. Állami Főgimnázium LIX-ik értesítője az 1916–1917-ik iskolai
évről. Közzéteszi Jacobi Károly igazgató. Budapest, 1917. 14., 18–20. Gondos Ernő: Bálint
György. Budapest: Szépirodalmi Könyvkiadó, 1969. 14. (Arcok és vallomások.)

34

tiszatáj

között ugyancsak jelzi: az ő műveltségbeli komplexitása logikusan alapozta meg a fotográfusi tehetség felismerését is.6
A kör bezárul. Látnunk kellett – legalább egy villanásnyira – miért, hogy az egy-két kivétellel harminc év körüli szerzők (akik közül csak Rabinovszky Máriusznak volt szakmaközeli egyetemi végzettsége) oly biztonsággal találták meg az előremutató jelenségeket és
a tehetségeket a magyar fotókultúrában. Ne tévesszen meg bennünket, hogy Farkas Zoltán több mint ötvenévesen jelenik meg fotográfiai témájú írásokkal a Nyugatban; ő szintén már harminc táján kezd fotókritikát írni – csak akkor még a Vasárnapi Újságban.
A Nyugat harmadik számában Bárdos Artúr a német Alfred Lichtwark Vom Arbeitsfeld des Dilettantismus című munkáját ismerteti. A Bárdos által megidézett szerző, a művészettörténész Lichtwark (1852–1914) mind az egyetemes, mind a magyar fotókultúra
szempontjából korszakos jelentőségű személyiség volt. A hamburgi Kunsthalle első igazgatóját (1886-tól haláláig vezette az intézményt) egy francia szerkesztésű egyetemes fotótörténet „született pedagógus”-nak nevezi, úgy is, mint az első művészettörténészek
egyikét, aki a fotográfia iránt érdeklődött.7 A Nyugatban bemutatott könyvét (két másik
munkájával együtt) jegyzi a német fotográfiai irodalom bibliográfiája. 8 Lyka Károly, aki
a századelőn kezdett foglalkozni a fényképezéssel is, pedagógiai szaktekintélynek tartotta
a német művészettörténészt9 − indokolt lehet a vélekedés, hogy Lyka megjelenését a magyar fotókultúrában Lichtwark hasonló irányú munkássága (is) motiválta. 1917-ben Nádai
Pál, a tekintélyes művészeti szakíró, az iparrajziskola tanára, aki ekkor a budapesti iparművészeti iskolában is tanított, A Fény című fotográfiai folyóiratban hangsúlyozta Lichtwark szerepét a fotográfiai emberábrázolás megújításában.10 A Pécsi József Fotográfiai
Szakkönyvtár őriz egy Lichtwark által írt művészeti nevelési módszertan-könyvet. Benne
található Kankovszky Ervinnek, a két világháború közötti magyar fotográfia egyik meghatározó jelentőségű alkotójának és szakírójának ex librise.
Lichtwark könyvének amatőr fényképezés fejezete adott alkalmat Bárdos Artúrnak
végső következtetése kimondásához: „…a lencse előtt és a lencsén túl való művészkedés
sohasem fog a nagyművészetek sorába emelkedni.”11 A vélemény igen sarkított és határozott. A recenzens ítéletéhez vezető utat a későbbiekben fogjuk látni.
E pillanatnyi eset után a Nyugat és a fotográfia kapcsolata prózai módon folytatódik.
A folyóirat számára az induláskor fontos lehetett a hirdetési bevétel. Egy mondat 1908 márciusából: „Hirdetéseket elfogad a kiadóhivatal V. Mérleg u. 2.”12 Júniusban már van fény6

7

8

9
10
11

12

Ignotus: Olvasás közben. Jegyzetek és megjegyzések. Budapest: Franklin Társulat, 1906. 384 p.
A bennünket ezúttal közvetlenül érdeklő fejezet: Művészi dolgokról [173]–227. Az Ignotus-mű
1908-ban „népszerű kiadásban” is megjelent − Budapest: Lampel R. Kk. (Wodianer F. és Fiai)
R. T. Könyvkiadóvállalata, 216 p.
Nouvelle Histoire de la Photographie. Sous la direction de Michel Frizot. Paris: Bordas, 1994.
498.
Heidtmann, Frank–Bresemann, Hans-Joachim–Krauss, Rolf H.: Die deutsche Photoliteratur
1839–1978. München–New York–London–Paris: K. G. Saur Verlag, 1980. 279–280.
Hazai krónika. A magyar rajztanár vállaira nehezedik… = Művészet, 1904. 5. sz. 338.
Nádai Pál: Művészi fényképek. = A Fény, 1917. 8. sz. (aug.) 87.
Bárdos Artúr: A. Lichtwark: Vom Arbeitsfeld des Dilettantismus. = Nyugat, 1908. 3. sz. (febr. 1.)
175.
Nyugat, 1908. 6. sz. (márc. 16.) hátsó borító-belső.

2008. november

35

képészeti hirdetésük is: Neumann Ignác reklámoztatja magát a József körút 14. szám alól.
A hirdető munkásságában még keveredik a festészet és a fényképezés. „Művészi kivitelű
krétarajzok, fényképnagyítások és olajfestményű arcképek bármilyen fénykép után.”13
(Fett kiemelés a folyóiratban, a folytatásban a kiemelések formailag is mindig az eredetinek megfelelők, csak az ettől való eltérést jelölöm – A. B.) 1908-ban a közlemény még jó
párszor megismétlődik. A következő év őszétől Wottitz Vilmos „Photo cinkográfiai műintézete” kap miniatűr méretű, rossz tipográfiájú publicitást a folyóiratban;14 az ismétlések átnyúlnak 1910-re.
E hirdetéseken jelentéktelen bevezető eseményekként akár át is léphetnénk (lévén,
hogy a hirdetők nem voltak számottevő szereplők a hazai fotókultúrában). Azonban ezen
a sajátos területen is rövidesen minőségi változás történik.
1909 nyarán az Ady-számban jelent meg
a költő „könyöklő” fényképe a műmelléklet
oldalon.15 A felvételt Székely Aladár készítette. Nevének már jó csengése volt a szakmában, de ekkor még nagy pályafutása kezdetén állt. Ez az Ady-portré bizonyára mindenki által ismert.
A költő fotográfusa az 1910. április 16-i
számban hirdetőként lép fel a Nyugatban. Ez
a minőségi váltás a hirdetői területen. A dátum forrásértékű: innen tudjuk megközelítő
pontossággal, hogy Székely Aladár mikor nyitott műtermet a főváros legelegánsabb helyén. „Modern művészi fényképészet. Székely
Aladár Budapest, IV., Váci utca 18. Az 1908.
évi Országos Művészi Fénykép-kiállításon
ARANYÉREMMEL kitüntetve. Telefon 152–
48 szám”16 A Budapest szívébe került fényképész 1910-ben okkal hivatkozik e kiállítási
sikerére.
Az 1908-as tárlattal, bár megnyitásakor,
május végén a Nyugat már szemlézett képzőművészeti eseményeket, a folyóirat még nem
foglalkozott. Feltehető, hogy ez még túl közel volt a Nyugat indulásához.
Az már elgondolkodtatóbb, hogy a folyóiratban miért nem írtak Gaiduschek Erzsinek
a Művészházban 1909 végén megrendezett kiállításáról. E tárlatra kitért a Budapest, a Budapesti Hírlap, az Egyetértés, az Esti Újság, a Független Magyarország, a Magyar Szó,
a Magyarország, a Népszava, a Neues Budapester Abendsblatt, a Neues Pester Journal,
a Pester Lloyd, a Pesti Hírlap, a Pesti Napló, a Politisches Volksblatt – idézi Az Amatőr

13
14
15
16

Nyugat, 1908. 10. sz. (máj. 16.) hátsó borító-külső.
Nyugat, 1909. 19. sz. (okt. 1.) hátsó borító-belső.
Nyugat, 1909. 10−11. sz. (jún. 1.) 510−511. között.
Nyugat, 1910. 8. sz. (ápr. 16.) hátsó borító-belső.

36

tiszatáj

című szakmai folyóirat.17 Az ismertetések, kritikák egytől-egyig elismerők voltak. A Nyugat
hallgatott.
Székely Aladár hirdetése végigfut az 1910-es évfolyamon, s folytatódik 1911-ben is.
Közben azonban fontos fejlemény történik: a bevezetőben idézett Lengyel Géza-írással
megkezdődik a Nyugat érdemi kapcsolata a fényképezéssel. Az eszmefuttatás az első világháború előtti magyarországi fotóélet legnagyobb eseményére reflektál. Az összpontosítás lényegi: a nemzetközi fényképkiállításról szólva a fényképezés és a festészet kapcsolatát veszi célba. Valódi Nyugat-léptékű téma.
E kapcsolatról szólva kell visszatérni Bárdos Artúr fentebb érintett tagadásához.
Hogyan jutott el ide a recenzens? „A fotografálást is alkalmas eszköznek véli Lichtwark
– mondja Bárdos – a művészi értelem fejlesztésére. Igen helyesen. De talán hangsúlyoznia
kellett volna, hogy a fotografálás legvégső eredményében – nem művészet. Lichtwark az
édeskés beállítások és a retouche útjáról nagy művészek (Rembrandt, Velasquez és Frans
Hals) célzataira akarja rávezetni az amatőrt; tehát festő művészegyéniségek utánzását,
nagy festők »beállítását« követeli a fotográfiától. Alighanem akarata ellenére is – éppen
ezzel bizonyítja azt, hogy a fotográfia nem sok teret ad az egyéniség koncipiáló működésének…” – s itt következik a már idézett, a fotográfia jövőbeni művészi lehetőségeit is tagadó
szentencia.18 Ha azonban kézbe vesszük a szemlézett könyvet, érdekes kép tárul elénk.
Lichtwark szerint az amatőrfotográfusnak mindenekelőtt önmagát kell nevelnie. Milyen
megvalósítást javasol ehhez a német szakíró? „Eine genauere Kenntnis der Bildniskunst
der vergangenen Epoche kann ihm nicht schaden, wenn er sich vor der Imitation historischer Bildnisse hütet…”19 – tehát az elmúlt korszakok portréművészetének alaposabb
megismerése nem árthat, ha az amatőrfotográfus őrizkedik az utánzástól – mondja Lichtwark [kiemelés tőlem – A. B.], ami homlokegyenest más, mint amit magyar interpretátora
írt. Nem valószínű, hogy Bárdos Artúr német nyelvtudásával lett volna baj. Sokkal inkább
történhetett az, hogy ő a prekoncepciójához – hogy ugyanis a fényképezés „sohasem fog
a nagyművészetek sorába emelkedni” – igazította Lichtwark-értelmezését. A végeredmény
felől nézve a Nyugat-képbe jól illeszkedő jelenséget látunk. Van egy recenzens, aki logikusnak tűnő levezetése végén eljut egy valóban karakteres egyéni ítélet kimondásához. Itt
a tér ehhez!
Az első célzottan fotográfiai témájú írást a Nyugatban a korábban idézett Lengyel Géza
adta közre. A Magyar Amatőrfényképezők Országos Szövetsége szervezésében 1910. június 6-án több mint kétezer [!] képpel nyílt meg a Műcsarnokban az I. nemzetközi fényképkiállítás. Reprezentatív esemény vette ezzel kezdetét. Az Adyval egykor Nagyváradon,
majd a Budapesti Naplóban együtt dolgozó Lengyel 20 kizárólag szakmai, esztétikai szempontból ír a tárlatról.
Feleky Géza, aki ekkor A Hétben ad közre kritikát, csak három kiállítót emel ki, vezető
magyar fotográfusoknak minősíti őket, hangsúlyozva, hogy közülük kettő nő: Gaiduschek

17

18
19
20

Gaiduschek Erzsi kollektív kiállítása a Művészházban. Vernissage. = Az Amatőr, 1909. 12. sz.
(dec.) 289a–291a.
Bárdos Artúr, i. m.: 175.
Lichtwark, Alfred, i. m.: 92–93.
Lengyel Géza: Ady a műhelyben. Budapest: Szépirodalmi Kiadó, 1957. 396 p.

2008. november

37

Erzsi, Máté Olga és Székely Aladár. 21 A Népszavában Bálint Aladár (aki majd meghatározó fotográfia-szakíró lesz a Nyugatban) a magyar hivatásos fényképészek közül Székely
Aladár munkáit teszi az első helyre, rajta kívül Máté Olga, Révész Zoltán, Gaiduschek Erzsi és Balogh Rudolf képeit emeli még ki.22 Nem tudjuk, érzékelték-e a kortársak Farkas
Zoltánnak (a későbbi Nyugat-munkatársnak) a Vasárnapi Újságban érvényesített nyilvánvaló iróniáját. „József főherceg és Auguszta főhercegasszony nemcsak védnökei a kiállításnak, hanem kiállítói is. Hangulatos képeik nagy tetszést fognak aratni, képeik diszkrét kiállítása, egyszerű, de ízléses képrámáik példaképül szolgálhatnának a magyar kiállítóknak, kik közül sokan kétségbeejtő rossz keretekben állítanak ki kitűnő képeket!” 23
A „hangulatos képek” ízléses képrámákban kontra „rossz keretekben kitűnő képek” szembeállítás fotográfiai szakmai szempontból elég beszédes.
A kiállításon az akkor világszerte virulens irányzatnak megfelelően az úgynevezett
festői fotográfiák domináltak. Némi leegyszerűsítéssel: a festői fényképezés úgy kívánta
a fényképezés művészi lehetőségét bizonyítani, hogy a fotográfiát formanyelvi megjelenésében a festményhez, grafikához igyekezett közelíteni. A századforduló, századelő szakmai
folyóiratai számos országban a festői fényképezés eszméjének tündökléséről tanúskodnak.
Ám a jelenség fénykorában már fel-felbukkantak elmarasztaló megállapítások is. E tekintetben Magyarországon nem a Nyugat volt a kezdeményező. Az Alkotmány képzőművészeti és színházi rovatvezetője, Márkus László (Bárdos Artúr kortársa) már 1905-ben lesújtó véleménnyel volt az Iparművészeti Múzeum egy tárlatának fényképeiről: „…a kiállításon vannak igen tetszetős angol dolgok, ízléses francia pepecselések és türelmes németek szorgalmi tényei […] »Olyan, mintha művészet volna«, ennyit koncedálunk a legügyesebb fotográfia előtt.”24
A pár évvel később induló Nyugatról elmondható, hogy kezdettől fogva (mármint
a fotográfiával való tartalmi foglalkozásának kezdetétől) a festői fényképezés ellenfeleként
lép fel. Lengyel Géza írása 1910-ben nyitányként rendkívül plasztikusan jeleníti meg ezt.
A fotográfia − mondja a Nyugat kritikusa − „…ahogyan most ismerjük, és ahogyan ezen
a dús és lebilincselően érdekes kiállításon jelentkezik, éppen nem artisztikus hatású. Nagyon is hasonlít a szokvány műtárgyhoz, a képhez, a rajzhoz, az akvarellhez. Már pedig
tudjuk: ami nagyon hasonlít, ami egészen olyan, a valóditól az áll a legmesszebb. A prém,
amelyet »alig lehet megkülönböztetni« az igazitól, kellemetlen és csúnya, ellentétben
a becsületes posztókabáttal; az épület malterborítása artisztikusan formálható, de tűrhetetlen, amikor »szebb, mint az igazi kő«. A fényképezés az optikai ábrázolásnak gépies
módja. Azzal, hogy a művész szemét, agyát és kezét bizonyos részben, még pedig az ábrázolási processzus legfontosabb részében a gép helyettesíti, nem rosszabb, de nem is jobb,
de más, határozottan más.”25 A Márkusnál megjelent „olyan, mintha” kategória szemléletes kibontása, ezen túlmenően a képzőművészeti alkotómunkához képest a fényképezés
másságának megfogalmazása a legjobb korai festőiségellenes kritikává emeli Lengyel szövegét a magyar nyelvű szakirodalomban. A Nyugat írója igen élesen fogalmaz a színezett
21
22
23
24
25

Feleky Géza: Fényképek a Városligetben. = A Hét, 1910. 27/1060. sz. (júl. 3.) 439.
B[álin]t [Aladár]: Nemzetközi fénykép-kiállítás. = Népszava, 1910. 133. sz. (jún. 5.) 6.
Farkas Zoltán: Nemzetközi fényképkiállítás. = Vasárnapi Újság, 1910. 24. sz. (jún. 12.) 511.
M[árkus] L[ászló]: „Fotóművészek” kiállítása. = Alkotmány, 1905. 216. sz. (szept. 8.) 9.
Lengyel Géza, i. m.: 857–858.

38

tiszatáj

(tehát nem eredeti színes) fényképek láttán is. „Vannak […] – feltűnően nagy számmal –
hamisan színezett fotográfiák. Hogy egyszerűen ecsettel rakták-e fel a festéket, vagy rendkívül nehéz és komplikált nyomtató eljárásokkal, az mellékes. A gépies felvétel és a szabad
színezés soha össze nem egyeztethető ellentétben vannak egymással, s megint: minél jobban hasonlít a kiszínezett fotográfia az akvarellhez, annál bántóbb, anyagszerűtlenebb,
hamisabb.”26 A cikk egészéből egyébként az vehető ki, hogy Lengyel Géza még nem látta a
fényképezőművészet lehetséges kibontakozását (a fotográfia funkcióját elsősorban a tudományos-dokumentatív szerep betöltésében vélte felfedezni). „Csak” abban bizonyult
éleslátónak, ahogy síkraszállt a festői fényképezés ellen. Ebben viszont kortársai döntő
többségét megelőzően progresszív szemléletű volt. Az 1910-es első nemzetközi kiállítás
többi szemleírója ugyanis szinte kórusban dicsérte a tárlat festői fényképeit a Pesti Hírlap
kritikusától kezdve Az Újságén át Az Amatőréig.
Lehet, hogy a Nyugat azért nem írt annak idején Gaiduschek Erzsi 1909-es kiállításáról, mert a fotográfusnő alapvetően a festői fényképezés jegyében alkotott.
Aligha véletlen, hogy 1910-ben a Nyugat karácsonyi számában lát napvilágot egy,
a hazai fotókultúrában igen fontos Ignotus-írás. A cím egy névből áll: Székely Aladár. Csak
róla és munkásságáról (beleértve a szakmai orgánumokat is) először a Nyugatban jelent meg cikk. Sokatmondó, hogy maga a főszerkesztő írta a méltatást. Hozzá kell tenni:
e vállalkozás akkor még nem is volt kockázatmentes. A felfedező főszerkesztő alkotott itt
fotótörténetileg is jelentőset. „Székely Aladár egy derék fotografus ember, akinek művészete abban áll, hogy nem művészkedik a fotográfiával, s képeinek az az egyéni s ezzel
megint művészi vonásuk, hogy nem tolja beléjük egyéniségét” − indítja cikkét Ignotus.
A folytatásban ő is elmélkedik a festői és fotográfusi munka különbségéről. „A fotografus
legfeljebb beleárthatja magát a gépek dolgába, festői vagy jellemző vagy miegymás beállítással, aztán, ha a lemez már megvan, retouche-sal. Ezzel azonban nem egyéniséget visz
beléjük, hanem valamilyenre nyalja a képet…” − mondja a főszerkesztő. A kinyalt, giccses
fényképezés elől a lefényképezendő egyéniségébe lehet menekülni: „…igen jó lencse, de
előtte semmi erőltetett beállítás, utána semmi retouche. Ez Székely Aladár gondolatmenete, s igen jó, igen művészi, igen frappáns arcképekben váltja valóra […] a szépen nekilendült magyar fényképírásban mind több szem és több megrendelés fordul az ő nyers,
de erős képei felé. S ezt meg kell írni, mint ahogy nem szabad magára hagyni semmi becsületességet és semmi művészetet.”27 Főszerkesztői hitvallás is ez a befejezés. Szakmai
szempontból pedig az ignotusi paradoxon: a művészkedés nélküli művészet máig érvényes
jellemzést ad Székely Aladár portréfényképezéséről. E bemutatásnak utóélete is lesz,
amire később térek vissza.
Kisebb közjáték gyanánt 1911-ben újra felbukkannak fotográfiai tárgyú hirdetések
a Nyugatban. Labori Mészöly Miklós több számon át „fotóművészeti”-ként hirdeti műtermét 1911. március 16-tól.28 (Valóságosan ő nem hagyott nyomot a fotóművészetben.) Júliustól a Tisza-testvérek a grafikailag is megjelenített „Atom” márkájú fényképezőgépet

26
27
28

Lengyel Géza, i. m.: 858.
Ignotus: Székely Aladár = Nyugat, 1910. 24. sz. (dec. 16.) 1919.
Labori fotóművészeti műterem… = Nyugat, 1911. 6. sz. (márc. 16.) − hirdetések a lapszám elején, 6.

2008. november

39

ajánlják Fő utca 12. szám alatti raktárukból. 29 1912-ben Wottitz Vilmos már az 1909–
1910-es hirdetéseinél jobb tipográfiával kínálja „photo-cinkografia” szolgáltatásait.30
1912 őszén egy rövid írásban Bálint Aladár Rónai Dénes fényképész egyik találmányát
népszerűsíti a Nyugat olvasói körében. − Rónai „fényképező technika segítségével mechanikai úton reliefet állít elő.”31 „Egyelőre csak annyi állapítható meg, hogy Rónai Dénes
munkája sikerült. A fémből készült plakettek a fotografikus hasonlóságon felül ízlésesek
és finomak. Vannak olyan jók, mint éremművészeink jókora hányadának munkái. Hogy ez
Rónai érdeme-e vagy pedig a művészek hibája, ne firtassuk” − mondja Bálint Aladár. 32
S hogy a Nyugat írója által (is) észrevett ügy milyen jelentőségű volt, annak megértéséhez
kulcsot ad az a német nyelvű levél, amit egy amerikai szabadalmi ügynökség írt Rónai
Dénesnek az elsőbbségi jog megszerzése érdekében.
A Nyugat − ha ezúttal nem is az elsőként − de a hazai fotókultúra fejlődése szempontjából lényeges lépést tett Bálint Aladár írásának közlésével. A felfutóban lévő magyar tehetségek egyikének sikeréről adott hírt. Bár a Bálint Aladár által a Nyugatban közreadott
néhány bekezdés rövidebb, és műfajában, jellegében más, mint Ignotus Székely-méltatása, tartalmilag, funkcionálisan szoros rokonságban van azzal.
Székely Aladár önbizalma a tízes évek kezdetén növekvőben volt. Erre enged következtetni hirdetésének új szövege 1913-ban a Nyugatban. „SZÉKELY ALADÁR művészi
fényképei a legkiválóbbak Budapest, IV., Váci-utca 18. szám” − mondja tömör egyszerűséggel a keretes hirdetés 1913-ban több számon át.33
Az ő sokéves, elmélyült művész-személyiség fényképezése 1915 végére könyvvé érik.
A külsőségeiben is impozáns, vászonkötésű album Székely Aladár fényképei. Írók és művészek. Ady Endre−Ignotus előszavával. 1. sorozat címmel jelenik meg. Ady bevezető szövegéből ízelítő gyanánt csak az utolsó mondat: „Szeretem, hogy ez az album megjelenik,
s örülök, hogy a Székely Aladáré, aki íme elmondja innen esetleges és hiábavaló pózainkon
keresztül is − hogy kik vagyunk.” Ignotustól pedig az 1910-es, a Nyugatban megjelent Székely Aladár-méltatást hozza szó szerint az album.34 − Az Ignotus-írás újraközlése jelzi, milyen fontos volt az annak idején Székely számára.
A fentiek után természetes, hogy a Nyugat az adandó első alkalommal, 1916. január elsejei számában mutatja be, értékeli az albumot. A recenzió írója Bálint Aladár.
Bálint a hatvan-hetven évvel korábban megjelent híres emberek portréalbumainak
acél- és rézmetszeteiről szólva az ábrázoltak mesterkélt bemutatását tartja jellemzőnek.
„Távolba néző tekintetük, mikor a művész előtt álltak az utókor felé meredt, testtartásukban, arcuk kifejezésében maga a halhatatlanság fagyott meg. Mindegyikük reánk, az ítél-

29
30

31
32
33

34

Egy ideális zsebkamera az „ATOM”… = Nyugat, 1911. 14. sz. (júl. 16.) − hirdetések a lap elején, 8.
Photo cinkografia. Wottitz Vilmos… = Nyugat, 1912. 1. sz. (jan. 1.) – borító hátsó-belső; 5. sz.
(márc. 1.) – borító hátsó-külső.
Bálint Aladár: Rónai Dénes találmánya. = Nyugat, 1912. 21. sz. (okt. 16.) 698.
Bálint Aladár: Rónai Dénes találmánya, uo.
SZÉKELY ALADÁR művészi fényképei… = Nyugat, 1913. 19. sz. (júl. 1.) borító hátsó-külső − folytatás csaknem az év végéig majdnem minden lapszámban.
Székely Aladár fényképei. Írók és művészek. Ady Endre−Ignotus előszavával. 1. sorozat. Budapest: Jókai−Löbl ny., [1915.] [8], 37 t.

40

tiszatáj

kező, késő nemzedékre apellált, mintha semmit sem akart volna tudni a maga világáról.
Mindegyik más akart lenni, mint társa, talán más is, mint saját maga.
Egy ilyen arcképsorozat ma körülbelül úgy hat, mint azonos maszkban felvonuló idegen emberek álarcos menete. A legtöbb arc sztereotip megismétlődés. A kiélezett, felfokozott egyéniség e sokszorozódásban a romantika minden járuléka mellett is típussá devalválódott. Legalább mi annak látjuk.”
Bálint Aladár ezzel az ábrázolásmóddal szemben „a modern fotográfia mesterei”-nek
munkájára apellál. Ő is fontosnak tartja, hogy az újabb idők portrékészítői, a fotográfusok
„…hamis útra ne tévedjenek, ne kanyarodjanak a képzőművészet ösvényeire. Erényük éppen a tisztánlátás, a karakter felismerése.” Székely Aladár jelentőségét abban látja, hogy
a fotográfus „…kikereste és megtalálta a szellemi életet élő emberek arcában lappangó,
homlokán égő titkos jegyet, megkapó karakterisztikumot”.35
Székely Aladár tervei nyomán a recenzens is
úgy vélte, hogy e portrékból két kötet készül. Ez
sajnos nem valósult meg; az érdeklődőknek be
kellett, be kell érni az elsőnek nevezett kötettel.
Az album népszerűsítéséhez a Nyugat más
úton is hozzájárult. 1916. július 16-án a lap elején
közreadott hirdetések között a következő szöveg
szerepelt:
„MEGJELENT!
Székely Aladár fényképei!
Írók és művészek
cím alatt Székely Aladár fényképező művésznek
a magyar irodalom és művészet kiválóságairól
készített fényképeinek első sorozata. Az albumalakú díszes könyvnek − melyhez ADY ENDRE
és IGNOTUS írt előszót − ára 4 korona, díszkötésben 6 korona. Kapható és megrendelhető
minden könyvkereskedésben és Székely Aladár
műtermében, VI., Váci utca 18. sz. is.” 36
Közelítsünk most egy kicsit hétköznapi, gyakorlatias módon az albumhoz, annak árán
keresztül! Mit lehetett kapni négy koronáért néhány főbb budapesti piacon 1916 -ban,
a kisforgalomban? (Középminőséget véve alapul, átlagos árakon, a fogyasztási adók beszámításával.) Például 4,25 kg finom tésztalisztet (értsd: „keveretlen 0-ás búzaliszt”). 3,27 kg
kockacukrot. Valamivel több, mint fél kiló sertéshúst. 2 kg disznózsírt. Közel 40 dkg „elsőrendű” vajat. Majdnem 8 kg búzakenyeret. Alig két liter „közönséges” újbort. Kicsit több
mint háromnegyed liter szilvapálinkát. − Szegeden a sertéshús és a szalonna némileg olcsóbb volt, a búzakenyér és az italfélék valamivel drágábbak. A többi cikk ára nagyon ha35

36

Bálint Aladár: Székely Aladár fényképei. Írók és művészek. Első sorozat = Nyugat, 1916. 1. sz.
(jan. 1.) 58–59.
Megjelent! Székely Aladár fényképei!... = Nyugat, 1916. 14. sz. (júl. 16.) hirdetések a lap elején, 2.

2008. november

41

sonlóan alakult, mint Budapesten.37 Lehet számolgatni, viszonyítani, s meditálni az adatokon.
1916 januárjában újra Bálint Aladár jelentkezett fotográfiai recenzióval. Az Érdekes
Újság háborús fényképgyűjteményéről írt. A képes hetilap 1915. évi első számában pályázatot hirdetett harctéri fényképek készítésére. A díjak kiosztása után a szerkesztőség és
a kiadó újabb ötlettel szolgált: a legjobbnak talált fényképekből nyomdai kiadványt produkáltak Az Érdekes Újság háborús albuma címmel.38 A képösszeállítás voltaképpen nem
szó szerinti értelemben vett album volt, hanem egy-egy „füles” mappába gyűjtött, 12 darab
képaláírásokkal és a szerző megnevezésével ellátott önálló lap. Bálint Aladár cikke az első
három mappa, összesen harminchat fénykép alapján készült; az egyes mappák római
számokkal ellátva a „füzet” elnevezést kapták.39 Bálint munkájának sajátosságát az adta,
hogy közvetlenül a háborús fotográfiákról szóló szövege mellett megjelent egy másik írása
is. Ez Háborús képek címmel a Nemzeti Szalonban bemutatott festményekről szólt.40 Az
ebből adódó lehetőséggel a szerző természetesen él: összehasonlítást tesz a háborús témájú festmények és fényképek között. Megállapítja: „…a harctéri fotográfia versenyen felül uralkodik” […] e fényképek ott születtek, onnan jöttek, ahol most országok sorsát döntik el. Történelmi dokumentumok.” Dicséri az újság válogató munkáját, amelynek következtében „artisztikus felvételek” kerültek a sorozatba. „Természetesen a tájkép az uralkodó elem. Elesett katona fekvő teteme, régi kőhídon átvonuló katonák, levegőben úszó
repülőgép és a háborús jelenségek más változatai töltik be az adott keretet. Egyszerűen és
ízlésesen. A képek a bennük megnyilatkozó keresetlen artisztikumon felül technikailag is
kifogástalanok. Ez nemcsak a fotografálás, hanem [a] reprodukálás mesterségbeli részére
is vonatkozik […] külön dicséret illeti ezt a vállalkozást, amely eredeti zenélő-házi Munkácsy, mélynyomású heliogravür-piszok helyett pusztán fotográfiát ígér és ad.”41 Szakmailag
frappáns, fénykép-párti értékelés. Ismert ugyanakkor, hogy a háború a Monarchia számára rosszul kezdődött. „Az osztrák−magyar haderőnek […] egyszerre kellett volna a szerb
hadsereget megverni és az oroszt feltartóztatni. Ez meghaladta az erejét − írja Romsics
Ignác. Az 1,8 milliós kezdő hadi létszámból a háború első hónapjaiban vívott szerbiai és
galíciai harcokban több mint 1 millió pusztult el, sebesült meg vagy esett fogságba, amit
a Monarchia teljesen kiheverni többé sohasem tudott.”42
Úgy tűnik, hogy a rossz kezdést követően a központi hatalmaknak 1915-ben elért sikerei Bálint Aladárt is befolyásolták a képek megítélésben. A szemlézett album harminchat
képe között ugyanis vannak „hangulatos” giccsek is. Az I. füzetben „Az üteg kutyája” című
felvételen például egy katona a kutya szeme elé teszi a távcsövet, három társa nagy vidáman nézi az akciót. „Nagy urak a lovak”: két ló egy lakóház ablakán dugja ki fejét (II. fü37

38

39

40
41
42

Magyar statisztikai évkönyv. Új folyam. XXIV., XXV., XXVI. 1916., 1917., 1918. Szerk. és kiad.
a Magyar Kir. Központi Statisztikai Hivatal. Budapest, 1924. 100–101.
A kiadványból teljes sorozatot − némely képekből duplumot is − őriz a HM HIM Hadtörténeti
Múzeum könyvtára.
Bálint Aladár: Háborús fotográfiák. Az Érdekes Újság háborús albuma I. II. III. füzet = Nyugat,
1916. 2. sz. (jan. 16.) 121.
Bálint Aladár: Háborús képek. = Nyugat, 1916. 2. sz. (jan. 16.) 119–120.
Bálint Aladár: Háborús fotográfiák… uo.
Romsics Ignác, i. m.: 103.

42

tiszatáj

zet). Néhány felvétel olyan hangulatos tájat ábrázol, hogy szinte kedvünk támadna ott
lenni („A Kárpátok ormán”, „Tábortűz mellett”, „Huszártábor az erdőben”). Igazságtalan
lenne azonban a háborúhoz való korai viszonyulásért kizárólag a fotográfiai írót tenni felelőssé. Kenyeres Zoltán a szépirodalmi vonatkozásokat elemezve figyelmeztet: „A háborús láz ragályként futott végig Európa szellemi életén, és a Nyugat íróit sem kerülte el teljesen.”43
Ferenc József halálát követően 1916. december 30-án Károlyt koronázták magyar királlyá a Mátyás templomban. A háborús viszonyok közepette a nagy eseményre több mint
egymillió koronát áldoztak.44 A látványosság érthetően sokakat késztetett hivatalosan és
amatőr alapon is fényképezésre. Tóth László A fénykép kudarca baljós címmel a koronázás alkalmából készült képekről írt a Nyugatban.45 A szépírói ambíciókkal is bíró szerző
a folyóirat teljes fennállása alatti legterjedelmesebb fotográfiai cikket produkálta. Outsiderként nyúl a témához − bár azt mondja magáról, hogy gyermekkorában órákat piszmogott
a „fekete kamrában” −, hosszú szövegéből például nem derül ki, kinek, kiknek a képeiről
beszél és milyen apropóból. Ugyanakkor: kétségtelenül jó megfigyelő volt, észrevételei bőven adtak okot mind a fotográfusoknak, mind a fényképek híveinek az elgondolkodáshoz.
Talán még ösztönzést is a továbblépéshez. „Sokan hitték, hogy a fénykép történelemmé
tud nemesülni − írja Tóth László −, de nekem elég lett volna, ha csak jó és becsületes riportokat adott volna. De ezt sem adott.”46 Számos koronázási fénykép ismeretében azt kell
mondani: a recenzensnek nagyrészt igaza volt. Viszont az ő igényei 1916-ban némileg
meghaladták a fényképezés akkori lehetőségeit. Az eseményfényképezés esetlenségeinek
legyőzésére még nem gyűlt össze elég szakmai ismeret, tapasztalat. A „profik” esetében
sem. Reális volt Tóth László bírálata, amit példákkal is alátámasztott: „A fényképek […]
tele vannak zavaró, oda nem tartozó, bántó ostoba véletlenekkel.”47 Másfelől viszont ő véglegesnek ítélte az „objektív, a lencse”, s vele a fényképezés akkori fejlettségi szintjét. Ő úgy
véli, az objektív „Nem tud kiválasztani, nem tudja elhanyagolni a lényegtelent, és kiemelni
a fontosat, nem tud komponálni, és nem tudja értékelni a színt, nem tud mást belehozni,
és nem tud eltörölni. Nem tudja kivenni az állandót, a jellegzetest, csak a véletlen, a pillanatnyi képet tudja beleégetni az üvegen elkent ezüstbe.” 48 Ismert, hogy többek között
a riportos feladatok miatt fejlődő fényképezés volt az, amely áttörte ezeket az egykor valóban létezett technikai gátakat.
A fentiekből kiindulva Tóth is megragadja az alkalmat, hogy odaüssön a festői fotografálásnak: ha a fényképezésnek is „megvan a maga anyagszerűsége […] Miért akarnak
[a fotográfusok] lencsével festeni, hiszen ez épp olyan lehetetlenség, mintha valaki az ecsettel márványt akarna faragni!”49 Példatárát szélesítve azt mondja, hogy az ún. művészi fény43

44

45
46
47
48
49

Kenyeres Zoltán: Etika és esztétizmus. Tanulmányok a Nyugat koráról. Második, változatlan kiadás. Budapest: Anonymus, 2001. 39–40.
Az utolsó magyar királykoronázás képei. Kiállítás a Budapesti Történeti Múzeum metszettárában
1996. március 19−július 28. Budapest: Budapesti Történeti Múzeum, 1996. 10.
Tóth László: A fénykép kudarca = Nyugat, 1917. 6. sz. (márc. 16.) 592–594.
Tóth László, i. m.: 592.
Tóth László, i. m.: 592.
Tóth László, i. m.: 593.
Tóth László, uo.

2008. november

43

képezés olyan, mint a színházat másoló film. Bár befejezése a fényképezőgépet illetően
megengedő, a fotográfusokat elmarasztalja: „…a kudarc nem is a gépet érte, hanem a fényképész urakat, de ők szegények még ezen sem vigasztalódhatnak. Megbuktak, megérdemlik.” 50
Érintőlegesen már esett szó arról, hogy Pécsi
József müncheni szakmai képzéséből hazatérve Budapesten emelkedő pályára lépett. 1916-ban a Dorottya utcában nyitja meg műtermét. 1917-ben
könyvet ad közre A fényképező művészete címmel.
(Az első kiadás éveként több hazai fotótörténeti feldolgozásban − tévesen − 1916 szerepel.) 51 Kiadója,
A Fény című szakmai folyóirat 1917 júniusában
mutatványt közöl belőle. A huszadik század első,
elméleti igényű magyar fotográfiai könyvéről Bálint
Aladár nyújt ismertetést a Nyugatban.
A recenzens másfél évtizedre visszatekintve veszi szemügyre a fényképezés fejlődését: „…oly jelenségek felé irányult a fotográfus figyelme, amelyek
a piktúra számára bizonyos vonatkozásban értéktelenek, a fényképezés számára azonban artisztikumot
tartalmaznak. A piktúra megtisztult, a fényképezés
pedig gazdagodott.”52 A könyv mintegy fele rövidre
szabott művészettörténelem − mondja Bálint Aladár, majd így folytatja: „Pécsi aránylag keveset foglalkozik könyvében a fényképezés mesterségbeli részével. Annál több súlyt helyez arra,
hogy kartársainak képzőművészeti tudását növelje, és ízlésüket megjavítsa. Türelmes tanító és nem riad vissza attól, hogy a fontosabb mozzanatokra ismételten visszatérjen,
természetesen mindig más és más kérdéssel kapcsolatban.”53 Ezen a ponton hangot kell
adni egy kérdésnek. Vajon Pécsinek a képzőművészeti kultúra iránti vonzalma s a fotográfusokat a képzőművészeti alkotások tanulmányozására buzdító törekvése hátterében
mennyiben lehet Lichtwark-hatást felfedezni? E kérdés azért tűnik jogosnak, mert ismert,
hogy a frissen érettségizett Pécsi József közvetlenül a bevezetőben számba vett Lichtwarkkönyv 1907-es második kiadása után, 1908−1910-ben nyert szakképzést Münchenben.
Bálint Aladár Pécsinek a kötetben közreadott képeit technikailag kifogástalannak és
artisztikusnak minősíti. „Azonban az egyik képe jellemzően mutatja, a mindenáron akart
artisztikum hibáit. Benkhard [eredetiben betűhibásan: „Benkhardt” – a magyar festő Benk-

50
51

52
53

Tóth László, i. m.: 593–594.
A Fény című folyóirat aligha várt volna több mint fél évet, hogy az általa kiadott könyvből mutatványt hozzon; de ha valakit ez az érv sem győzne meg, annak a végső bizonyítékot egy könyvszakmai forrás adja, amely Pécsi József könyvének első kiadását szintén 1917-re datálja. − Magyar könyvészet 1911−1920. II. köt. L−Z. Budapest: Magyar Könyvkiadók és Könyvkereskedők
Országos Egyesületet, 1942. 230.
Bálint Aladár: Pécsi József: A fényképező művészete. 1917. 13. sz. (júl. 1.) 487.
Bálint Aladár, uo.

44

tiszatáj

hard Ágost (1882–1961) Pécsi kortársa volt – A. B.] festőművész családját ábrázolja a kép.
Benkhard szék mellett áll és a széken egy csésze. A csészének e képen semmiféle fontossága nincs, sem a képszerűség, sem az elhelyezkedés egyensúlya nem teszi indokolttá,
hogy az üresen hagyott széken, amelynek nem az a rendeltetése, hogy tárgyakat helyezzenek rája, egy csésze álljon árván, cél nélkül. A kényelmetlenség érzését kelti a szemlélőben
és affektáltnak tetszik.”54 − Nem lehet szó nélkül elmenni Bálint ezzel összefüggésben is
tapasztalható tájékozottsága mellett: a Pécsi-könyvből nem derül ki, hogy kiket ábrázol az
idézett kép − a recenzens „természetesen” ezt is tudta…

1917 nyarától 1927 őszéig a Nyugatban nem jelentek meg kifejezetten fotográfiai írások. Egy érintőleges eset: Elek Artúr 1926-ban Divald Kornélról, a felvidéki műemlékek,
műtárgyak elkötelezett feltárójáról, megmentőjéről szóló cikkében méltatja az egykor orvosnak készült művészettörténész fotográfusi munkásságát is. „Csak az a fényképmennyiség, amit útjairól hazahozott és melyen addig soha nem ábrázolt, nem egyikőjükön azóta
megsemmisült műemlékeket és régi művészeti tárgyakat örökített meg, megőrizné nevét
művészettörténetünkben.”55 Hogy a kortárs megfigyelő milyen jól mérte föl Divald Kornél
munkájának szakmai értékét, arra bizonyság, hogy az utókor kutatója, Cs. Plank Ibolya
egy igen adatgazdag tanulmányt szentelt a fényképész-dinasztia műtörténész tagjának.56
A Divald-fényképezés dicsérete a maga idejében tehát fontos kulturális tett volt, de az
érintett időszakban ezzel ki is merült a Nyugat érdeklődése a fotográfia iránt.

54
55
56

Bálint Aladár, i. m.: 488.
Elek Artúr: Divald Kornél. = Nyugat, 1926. 2. köt. 885.
Plank Ibolya, Cs.: „Rögtön kibontottam gépemet…” Divald Kornél és a fényképezés (1900−1919).
In: A „szentek fuvarosa”. Divald Kornél felső-magyarországi topográfiája és fényképei (1900–
1919). [66]–[125.]

2008. november

45

Ebben a tíz évben zajlottak le boldogabb sorsú országokban a fényképezés modern
forradalmának első, legfontosabb eseményei. Csak felsorolásszerűen: A Weimarban megalakult Bauhaus egyenrangú testvérként fogadja be a művészetek műhelyébe a fotográfiát.
A Nyugatban ennek nincs nyoma. 1922-ben Párizsban megjelenik Man Ray 12 szignált és
datált fotogramja (fényképezőgép nélkül készült fényképe) Les Champs délicieux címmel.
Előszó: Tristan Tzara.57 A Nyugat hallgat. Miközben tudjuk, Lengyel Géza személyében
olyan „francia szakértője” van, aki 1910-ben francia nyelvű könyvekről szólva ír a január
elsejei számba vezető cikket. Elképzelhető, hogy legalább ő ne szerzett volna tudomást
Man Ray és Tzara kétségtelenül dadaista ihletésű művéről? 1925-ben jelenik meg első kiadásban a legfiatalabb Bauhaus-professzor, Moholy-Nagy László megújító fotófelfogásának dokumentuma, a Malerei Fotografie Film. A Nyugat nem veszi észre. Csak zárójelben: a hazai fotókultúra legnagyobb dicsőségére magyarul 1978-ban [!] adják ki. (Bár igaz:
itt az antiszemitizmus és a nagypolitika − már amennyire egy ekkora országban nagy politikáról lehet beszélni − is osztozik a „dicsőségen”.) 1926: Karl Bloßfeldt - (vagy, ha úgy
tetszik: Blossfeldt) fényképkiállítás nyílik Berlinben a Nierendorf Galériában. A szerző
a neue Sachlichkeit, az új tárgyiasság egyik apostola. Rendkívüli formakultúrától megáldva
a növényfényképezés új módját teremti, és komponálása által „szigorítja” meg. A Nyugat,
amelyet németországi tájékozatlansággal igen nehéz lenne megvádolni, erről sem tudósít.
Ugyancsak berlini fejlemény, hogy John Heartfield fotómontázs-könyvborítókkal lepi meg
a Malik Verlag köteteinek vásárlóit. Soroljam, hogy Csehszlovákiában (főként a cseh területen) az avantgárd fotográfia olyan mesterei bukkannak fel mind az autonóm művészetben, mind az alkalmazott területen, mint Karel Teige, Jindřich Štyrský, Jaroslav Rössler, Jaromír Funke és mások, akik éppen ebben az időszakban válnak Európa-hírűvé? Már
nem is kell folyóiratunk csendjéről szólni. E jelenség szinkronban van azzal, amiről az irodalomtörténész Kenyeres Zoltán beszél: „…legenda a Nyugat modernsége. […] Fogékonysága a kortárs európai irodalmak iránt meglehetős korlátok között mozgott. Az 1910-es
éveket követően a hazai újdonságokat is aggályosan kezelte. Lényegében csak azt fogadta
be, ami a szimbolizmustól a preexpresszionizmusig terjedt. A képzőművészetben a Nyolcaknál húzódott a végső határ…”58 − s a fotográfiában? Nos, lassan kezdjük látni ezt is.
Tizenhét év múltán, 1927 szeptemberében került sor a II. nemzetközi művészi fényképkiállítás megrendezésére Budapesten − az 1910-eshez hasonlóan ezúttal is a Műcsarnokban. Az avantgárd fotográfia amerikai, nyugat-európai zászlóvivői, az újító szándékú
fotográfusok kis kivétellel elkerülték ezt a budapesti kiállítást. A résztvevők munkáit látva
az összképet találóan minősítette a Nyugat kritikusa, a művészettörténész Rabinovszky
Máriusz. „Érdekes − mondja a szerző kritikai felütésként cikke elején −, hogy harminc évvel az anyagszerűségi mozgalom után a fényképészek nagyrésze − közöttük magasműveltségű, művészileg, sőt művészettörténetileg képzett, biztos ízlésű emberek − törekvéseinek
csúcspontját abban látja, hogy fényképészi eszközökkel lehetőleg »tökéletes« grafikai,
57

58

Tzara szövege megtalálható az „összes művek”-ben: Tzara, Tristan: Œuvres complètes. Tome I.
(1912–1924) Paris: Flammarion, 1975. 415–417. – A német nyelvű változat magyar fordítása a Bán
András és Beke László által összeállított Fotóelméleti szöveggyűjteményben olvasható – Bp.: Enciklopédia Kiadó, 1997. 89–90.
Kenyeres Zoltán: Nyugat-legendák és etikai esztétizmus. In: A Nyugat-jelenség (1908−1998). Szerk.
Szabó B. István. Budapest: Anonymus Kiadó, 1998. 12.

46

tiszatáj

festői hatásokat érjen el.”59 Igen fontos, hogy a kritikus figyelmeztet: amerikai és német
sajtóorgánumokba tekintve lehet látni, hogy hol tart az igazi fotóművészet. Átfogó elmarasztaló véleménye mellett csak a német Albert Renger-Patzsch munkáit tartja nagyszerű
kivételnek. Az új tárgyiasság mesterének általa körülírt és kiemelt képe, amelyet mi A fazekas keze címen ismerünk, ma már az egyetemes fotótörténet egyik emblematikus műtárgya. Rabinovszky tehát igen jó ítélőképességről tett itt tanúságot. − A magyar produktumok közül csak Balogh Rudolf egy békafelvételét tartotta Renger-Patzsch képeihez
mérhetőnek. A művészettörténész kritikáját még jelentősebbnek ítélhetjük, ha összevetjük
a fotográfiai szakmai orgánumok kiállítási beszámolóival. A hivatásos és amatőr fotóélet
vezető személyiségei, Pécsi József, Widder Frigyes, Kankovszky Ervin zömmel a tárlat
festői képeit dicsérték.60 Említést érdemel, hogy Rabinovszky kritikájában a fénykép feladatáról beszélve első helyen a portré lehetőségeit emeli ki − elismeréssel is szól Rónai
Dénes, Máté Olga, Pécsi József „mintaszerű karakterrajz”-airól. Lehetőséget lát továbbá
a tájfényképezésben, s az „akciók felvételében (riportázs, sport, színház, tánc).” 61 − A legutóbbi téma esetében személyes motívum is állt a háttérben. Rabinovszky táncművész feleségével, Szentpál Olgával röviddel később kiadott egy kis könyvet a táncról, amelyben
Angelo, Máté Olga, és a német Hugo Erfurth képei teszik szemléletessé a leírtakat.62
A húszas−harmincas évek fordulóján nemzetközi síkon kiteljesedik a fényképezés modernizációs folyamata. 1928: megjelenik Albert Renger-Patzsch albuma, amit ma az új
tárgyiasság bibliájának szokás tekinteni: Die Welt ist schön. A sok éve növényeket fényképező, itt már említett Karl Bloßfedt ugyanebben az évben jelentkezik első albumával:
Urformen der Kunst. 1929-ben Stuttgartban megrendezik a Film und Foto kiállítást, a két
világháború közötti új fotográfia legjelentősebb szemléjét, ahol az amerikai Edward Westontól a nyugat-európai klasszisokon át a szovjet − világmérce szerint is modern – Alekszander Rodcsenkóig minden számottevő alkotónak falra kerültek a képei. Moholy-Nagy
Lászlónak külön terme van; további − már külföldön élő − magyar származású kiállítók:
André Kertész, Ebneth Lajos, Landau Erzsi.63 1929: kiadják Werner Gräff Es kommt der
neue Fotograf! című programatikus munkáját. 1931-ben Helmar Lerski albuma, a Köpfe
des Alltags Kosztolányit is méltatásra motiválja − a Pesti Hírlap hasábjain.64 1932 karácsonya előtt az ifjú Halász Gyula névvel Franciaországba költözött Brassaï első fényképalbuma az újdonság, a Paris de nuit. Ő ezzel indul meg a világhírnév felé. 1933: Pozsonyban Brogyányi Kálmán közreadja A fény művészete című, Moholy-Nagy fotófelfogásától
59
60

61
62

63

64

Rabinovszky Márius[s]: Nemzetközi művészi fényképkiállítás = Nyugat, 1927. 19. sz. (okt. 1.) 499.
Pécsi József: A II. nemzetközi művészi fényképkiállítás képanyaga. A magyar kollekció = Magyar
Fotografia [eredetiben „a” betűvel írva a Fotográfia szót − A. B.], 1927. 19. sz. (okt. 5.) 6–8.;
Widder Frigyes: A külföldi anyag − uo.: 8–10.; Kankowsky [sic!] Ervin: II. nemzetközi kiállításunk 1927-ben = Fotoművészeti Hírek [eredetiben „rövid „o” betűvel írva a Fotóművészeti szót −
A. B.], 1928. 1. sz. (április !) 19–23.
Rabinovszky Márius[s], i. m.: 500.
Szentpál Olga és Rabinovszky Márius[z] dr.: Tánc. A mozgásművészet könyve. Angelo, Hugo
Erfurth (Dresden) és Máté Olga felvételeivel. Budapest: Általános Nyomda, Könyv- és Lapkiadó
R. T., 1928.
Internationale Ausstellung des Deutschen Werkbundes Film und Foto. Stuttgart 1929. Reprint −
Stuttgart: Deutsche Verlags-Anstalt GmbH, 1979. Számozatlan oldalú melléklet.
Kosztolányi Dezső: Nyolcvan ismeretlen fénykép. = Pesti Hírlap, 1931. febr. 8. 5.

2008. november

47

ihletett könyvét. Erdélyben jelenik meg 1933-ban Roth László neve alatt egy avantgárd
szemléletű kis könyv, Az új fotográfia.65
A Nyugat mindezekről hallgatott. Pedig igazán jót tett volna a publicitás e téren a magyar kulturális életben, mert a hazai fotográfiai orgánumok egyáltalán nem, vagy igen
korlátozottan, alkalmasint fanyalogva adtak hírt ezekről a korszakos jelentőségű tényekről. Kivételt képez a Magyar Fotografia egy cikke; Pécsi József érdemei szerint méltatta
A világ szép című Renger-Patzsch albumot.66 (Valamelyest pótolta a hiányt egy-két baloldali folyóirat, például a 100 %, Kassák lapja, a Munka és a kolozsvári Korunk.)
1931-ben lép be Farkas Zoltán egy kritikával a Nyugat fényképészeti íróinak sorába.
Ekkor kezdődik a lényegi változás a folyóirat fényképezés- és fénykép-megközelítésében.
Megjelenik ugyanis a társadalmi nézőpont. Ez érvényesül valamennyi írásban − egészen
a Nyugat működése végéig. Az ok összetettnek tűnik. Megváltozott a szemleírók személye
(további két írás Farkas Zoltántól, egy Bálint Györgytől, kettő Ortutay Gyulától), új a főszerkesztő − Farkas első fotográfiai cikke idején Gellért Oszkár jegyzi a folyóiratot. Ismert,
hogy a harmincas évek elejétől erőteljesen módosultak a gazdasági és politikai körülmények is az országban és a nagyvilágban. Mindezek természetesen bonyolult kölcsönhatásban funkcionáltak.
Farkas Zoltán Fényképészeti kiállítások című 1931-es kritikája a Tamás Galéria kiállítóit nem nevezi meg „…négy hivatásos, kedvelt budapesti fényképész mutatta be különben is jólismert munkásságát.” Az Est rövid előzeteséből ismerjük a fotográfusokat: Angelo, Balogh Rudolf, Pécsi József és Rónai Dénes. 67 A kritikus összegző véleménye elmarasztaló. „A technikai virtuozitást pózoló beállítással kötik össze és képeikbe mentől
több nagyvilági regényességet iparkodnak belévinni. A természetből előkelőséget rendeznek és lehetőleg alkalmazkodnak valamely, a festészetben már jól bevált komponálási
mód sablonjaihoz.” A képek egy részének ismeretében 68 elmondható, hogy az általánosító
kritika túlzó − Pécsi József Egry-portréja például máig fotótörténeti érték. Egyértelmű,
hogy Farkas az ellenpontozáshoz keresett apropót. A Kovács Szalonban volt ugyanis látható Kassák Munka-csoportjának II. fotókiállítása69 (a kritikából ezúttal is hiányoznak a nevek). A kiállítók: Basch (később: Bass) Tibor, Haár Ferenc és Lengyel Lajos. A kritikus jó
szemmel vette észre, hogy ezek az alkotók a festői fényképezés tagadói, részben az új
tárgyiasság követői is, és tételesen ugyan nem írja le, de szövegéből kivehető, hogy a képek
komponálásán felfedezte a Bauhaus-hatást is.
65

66
67
68

69

Dávid Gyula azt mondja, hogy e könyv „…szerzője Méliusz József, akinek a saját könyvtárában
fennmaradt példányában olvasható bejegyzés szerint megrendelésre írta R. L. neve alatt.” In:
Romániai magyar irodalmi lexikon. IV. N−R. Kolozsvár−Bukarest: Erdélyi Magyar MúzeumEgyesület−Kriterion Könyvkiadó, 2002. 763. Teljes biztonsággal azonban ma már nehéz helyes
ítéletet mondani ebben a kérdésben…
Pécsi József: „Die Welt ist schön”. = Magyar Fotografia, 1929. 1. sz. (jan. 5.) 11–12.
Fényképészek kiállítása. = Az Est, 1931. ápr. 19. 8.
Az Est már idézett beszámolóján túl egy későbbi összeállítás informál − ha nem is hiánytalanul,
de legalább részlegesen − a bemutatott képekről. További forrás: Szilágyi Gábor: A fotóművészeti
kiállítások szakrepertóriuma 1890−1945. Kézirat gyanánt. Budapest: Magyar Fotóművészek Szövetsége, 1978. 64.
A Munka fotográfusai második kiállításának meghívója 1931-ből − Kassák Lajos írásával. Eredetije a Petőfi Irodalmi Múzeum Kassák Emlékmúzeumában található KM 1684 lelt. szám alatt.

48

tiszatáj

A Farkas-cikket vizsgálva tanúi lehetünk a társadalomkritikai nézőpont felbukkanásának. A Kassák-csoport tagjai „Majdnem mindenben szembe kívánnak fordulni a polgári
osztály édeskés ízlését kielégítő fényképészeti modorossággal, megtisztítani a fényképezést a művészkedés pózaitól is.” Hogy ez a közelítés milyen meghatározó volt, arra példa
a Munka-fotográfusok technikai felkészültségének értékelése: „Mesterségbeli ügyeskedésben távol állanak a másik kiállító csoporttól, amely bizonyára fölényesen nézi le gyakori
ügyetlenségüket. De bizonyos, hogy jóval őszintébbek amazoknál…” − így a kritikus. 70
A Nyugat felől nézve a fejleményeket, folytonosságot is látunk: a folyóirat szerkesztői, írója
újra lényegi mozzanatot ragadtak meg a témaválasztáskor. Hiszen terítékre került mind az
aktuális − lényegében szociáldemokrata − művészeti/mozgalmi esemény, mind a fotóesztétikai újdonság felbukkanása. S hogy a társadalmi nézőpont megjelenése nem szorította teljesen ki az esztétikait, arra bizonyság, hogy a Farkas által méltatott fotográfusok
egyike, Haár Ferenc utóbb földrészeken átívelő szakmai hírnevet nyert el.
1932 májusában jelenik meg a Munka-csoport fotókönyve: A mi életünkből. A csoport
ekkor van a csúcson. A könyvhöz Kassák írt részletes bevezetést. Ezt fotóelméleti igényűnek tekinthetjük; tartalmazta a szerző véleményét a fényképezés és a festészet viszonyáról,
különbségéről, és a fényképezés általa vélt funkcióiról. A szöveg Kassák-módra erős baloldali politikai töltést is hordozott.
Farkas Zoltán Munkásfotográfiák című recenziójában a Nyugatban finom érzékkel
„átlép” Kassák bevezetőjén. Ugyanakkor kiáll a fotográfusok, illetve képeik mellett. „Túl
minden dokumentumkeresésen, túl minden szocialista irányú propagandatörekvésen, túl
minden világfelfogásbeli hangsúlyozottságon ezek a fényképek, mégha tudattalanul, sőt
néha tudatos célok ellenére is, képszerűek, vagy egy régi, elkoptatott, de örökké igaz szóval: szépek is törekednek lenni.”71 Megállapítja, hogy bár a fotografálás nem olyan korlátozástól mentes, mint a festészet, de „…a művészethez hasonló vonások benne is érvényre
tudnak jutni.”72 Arra is felhívja a figyelmet, hogy a fényképezés legutóbbi megújulása ismét egy képzőművészeti irányt követve ment végbe. Az új tárgyiasság, az anyagszerűség
minél érzékletesebb megjelenítése voltaképpen a fotográfia természeténél fogva kitűnő
lehetőségeket kínált, s a fényképezés élt is ezzel. Farkas észreveszi azt is, hogy a kötet szociofotói meghaladják a szimpla nyomorúságábrázolást − „…e rovat szempontjából [mármint a Nyugat szemlerovata felől nézve − A. B.] mindenesetre többet és művészileg igazabbat adnak, mint a nyomornak kegyetlen naturalizmussal felvett olyan dokumentumai,
melyek mögül gyakran kisír az osztálytendencia.”73 Ezzel a recenzióval a Nyugat ismét lényeges és időszerű témát ragadott meg (a gazdasági válság bőven adott okot szociofotók
keletkezésére), kritikusa pedig szoros összefonódásban tudta érvényesíteni a társadalmi
és az esztétikai nézőpontot.
1934-ben Hevesy Iván − aki a Nyugatban ekkor már befutott képzőművészeti és filmkritikus volt − jelentkezett egy fotóelméleti könyvvel A modern fotóművészet cím alatt.74
70

71
72
73
74

Valamennyi Farkas-idézet azonos helyről származik: ugyanis egy oldalas kritikáról van szó. −
Farkas Zoltán: Fényképészeti kiállítások. = Nyugat, 1931. 9. sz. 633.
Farkas Zoltán: Munkásfotográfiák. = Nyugat, 1932. 18. sz. (szept. 16.) 289.
Farkas Zoltán, uo.
Farkas Zoltán, i. m.: 290.
Hevesy Iván: A modern fotóművészet. Budapest: a szerző kiadása, 1934.

2008. november

49

A kötet itthoni közreadása bátor tett volt. Ha ismerjük a közvetlen európai előzményeket, Hevesyt
olvasva tartalmi meglepetések nem érnek bennünket. Nem elsősorban a fentebb idézett pozsonyi és
erdélyi magyar szakírók munkáira érdemes itt gondolni − többnyire azok is a már kialakult nyugat-európai eredményeken alapultak. Sokkal inkább Karl
Nierendorf Bevezetésére, amit ő Bloßfeldt korábban
érintett első albumához írt; Karl Georg Heise szövegére (A. Renger-Patzsch: Die Welt ist schön);
Curt Glaser előszavára (H. Lerski: Köpfe des Alltags) − e kötetről egy Hevesy-recenzió is megjelent
a kolozsvári Korunkban, a Glaser-szövegre való hivatkozás nélkül.75
A fényképezés modernizációjáról ekkor tehát
már nehéz lett volna újat mondani. Hevesy − könyvét saját képeivel illusztrálva − tartalmasan informálta a magyar olvasókat a fotóművészet új, időszerű felfogásáról. Kapott is megrovást
a Magyar Fotografia hasábjain „modernségéért”.76 Farkas Zoltán recenziója a Nyugatban
Hevesy könyvéről77 azt jelzi, hogy Farkas ezúttal nem látta át a fotószakíró vállalkozásának ezt a jelentőségét. Üdvözli, hogy „Hevesy arra törekszik, hogy a művészet utánozgatásából saját önálló útjára vezesse a fényképezést, mert ennek igen sok olyan önálló lehetősége van, melyet eddig nem vett észre és inkább idegen utakon járt. Élesen elkülöníti
egymástól a festői és fotografikus látást, hogy megteremtse a tiszta fénykép esztétikáját.”78
Megismétli az előző recenzióból ismert véleményét arról, hogy a fényképesztétika megújulása a képzőművészeti új tárgyiasságnak köszönhető, de ennél nem megy tovább. Ez
sajnálatos, mert Hevesy könyve mérföldkő volt a magyar nyelvű fotográfiai szakirodalomban, ha nem is új felfedezések, de legalább a vállalkozás merészsége folytán.
1938-ban Bálint György két Ortutay-könyvről szóló ismertetést ad közre a Nyugatban.
A Parasztságunk élete, Bátorligeti mesék című recenzió elsősorban szociológiai, néprajzi,
társadalomkritikai nézőpontú, magával ragadó írás.79 Fotográfiai vonatkozása csak kétmondatnyi van. „A Parasztságunk életé-hez Müller Miklós készített néhány szép fényképet. Kár, hogy a sorozatba nem vett fel olyanokat is, melyek szuggesztívebben dokumentálják a legszegényebb parasztság nyomasztó és sivár életét.”80 Éppen e folyóiratban írtam
le korábban, hogy ez az ítélet nem egészen helytálló, mivel egyrészt Ortutay könyve sem
75
76
77

78

79

80

Hevesy Iván: Mindennapos fejek. = Korunk, 1931. 3. sz. (márc.) 214–216.
Rónai Dénes: „A modern fotóművészet”. = Magyar Fotografia, 1934. 8. sz. 10–12.
Farkas Zoltán: Képzőművészeti irodalom. A modern fotóművészet. Írta és illusztrálta: Hevesy
Iván. = Nyugat, 1934. 19. sz. (okt. 1.) 339–340.
Farkas Zoltán: Képzőművészeti irodalom. A modern fotóművészet. Írta és illusztrálta: Hevesy
Iván. I. m.: 340.
Bálint György: Parasztságunk élete, Bátorligeti mesék. Ortutay Gyula két könyve. = Nyugat, 1938.
2. sz. 148–150.
Bálint György, i. m.: 150.

50

tiszatáj

csak a legszegényebb parasztságról szólt, másrészt ebben a kötetben − bár a szöveggel
összhangban, kis számban − vannak igen kemény szociofotók is. 81 Talán éppen a „társadalomlátó szempont” erőteljesebb érvényesülésének jele a Nyugatban, hogy Bálint György,
aki egyébként bizonyítottan járatos volt a fotográfia világában is, 82 fotóesztétikai közelítésben közelebbről nem foglalkozott a könyv Müller-képeivel, pedig azok igen csak alkalmasak lettek volna erre.
A könyvbemutatásra okot adó Ortutay Gyula könyvbemutató íróként is szerepel ugyanebben a Nyugat-számban. 1937 karácsonyára jelent meg ugyanis a népi írók szociográfiai
mozgalmának szinte a csúcspontján a Kálmán Kata-fényképezte Tiborc. Előszavát Móricz
Zsigmond, képkommentárjait Boldizsár Iván írta. Ez az album a legtöbb kortárs-reagálást
kiváltó mű lett a magyar fotográfia eddigi történetében. Fotótörténeti értékelésben is bővelkedik. Méltán. A Tiborc rendkívül időszerű témáról, a magyar parasztság társadalmi
alávetettségéről szólt, esztétikailag magas szinten. Ortutay recenziója egyidejűleg társadalomkritikai és fotóesztétikai. „Kálmán Kata portréi, a parasztfejek is, a városi proletárfejek
is, félelmetes egyszerűséggel, páratlan szárazsággal, a dísz és a hatás külsőséges eszközeinek megvetésével állítják elénk a paraszti és a proletár: a tiborci sorsot. Ezek a fotók is
hozzájárulnak nevelő és figyelmeztető hatásukkal a magyar önismeret tisztulásához és
sürgetik az újabb magyar társadalomszervezést.” 83 Ortutay a szemle rovat kereteinek
megfelelően igen tömören és lényeglátóan értékelte Kálmán Kata képeit.
Ortutay 1941-ben, a Nyugat utolsó esztendejében írt a Tiborc „folytatásáról” is, valamint Hevesy Iván akkor megjelent, „Tiszán innen” és „Dunán túl” fényképezett album-képeiről. Két fényképeskönyv. Szemtől szemben, Kálmán Kata fényképeskönyve, Kelet
Népe kiadás. − Magyar tájképek, Hevesy Iván fényképei, Kner-kiadás − mondja a cím
a folyóiratban.84 Annak idején pár, Kálmán Kata által kedvelt kép terjedelmi okokból kimaradt a Tiborcból, majd a későbbiekben több új, zömmel parasztportrét is készített
a fotográfusnő. A 32 arcképet előszó nélkül, egy Ady-idézettel az élén adatta ki Móricz Zsigmond. A történelmi körülmények változása, többek között a második nagy háború megkezdődése, átalakították az érdeklődést. Valószínűleg ezzel függ össze, hogy ez a kötet már
közel sem keltett akkora visszhangot, mint 1937-es előzménye, bár Kállai Ernő közölt róla
egy kritikus hangvételű írást a Pester Lloydban.85
„Kálmán Kata pátoszmentes, kérlelhetetlen tárgyilagossága, a valóság szigorú, e szigortól szinte már izzó szemlélete és Hevesy lágy, párás lírizmusa, engedékeny finomsága
merőben különbözővé teszi művészetüket. Két világ ez a két kötet, s mind a kettő mégis
egyről vall valami különös szenvedéllyel: a magyarságról.” Ortutay ismét a sűrítés meste-

81
82

83

84

85

Albertini Béla: Hetven éves a Parasztságunk élete. = Tiszatáj, 2007. 7. sz. 32., 34.
Bálint György: Nemzetközi fényképkiállítás. = Magyarország, 1937. 246. sz. (okt. 27.) 9.; uő: Fényképek. = Pesti Napló, 1937. 248. sz. (okt. 31.) 31.
Ortutay Gyula: Tiborc. Kálmán Kata fényképei − Móricz Zsigmond és Boldizsár Iván írása − Cserépfalvi. = Nyugat, 1938. 2. sz. 150.
Ortutay Gyula: Két fényképeskönyv. Szemtől szemben, Kálmán Kata fényképeskönyve, Kelet
Népe kiadás. − Magyar tájképek, Hevesy Iván fényképei, Kner-kiadás. = Nyugat, 1941. 8. sz. 573–
574.
E[rnő] K[állai]: Szemtől szemben (Aug im Auge). Ein Fotobuch von Kata Kálmán. = Pester Lloyd,
1940. 240. sz. (okt. 20.) 8.

2008. november

51

reként jelenik meg folyóiratunkban e két mondat által.86 Recenziójában feltűnik a társadalmi nézőpont is, amikor Kálmán Katáról − teljesen indokoltan − azt mondja: „Szociális
lelkiismerete kizárólag a szegények világához vezeti, a szegények Magyarországa az övé.”87
A Nyugathoz méltó, az utolsó fotográfiai írás volt a folyóiratban Ortutay Gyuláé.
Az eredmények szemléje után nézzük a további hiányokat. Nem írt a Nyugat Pécsi József Németországban 1930-ban kiadott reklámfotó albumáról.88 1935-ben egy-egy idegen
nyelvű előszóval jelennek meg Balogh Rudolf Magyarország-albumai száz-száz képpel.
(Itthon az Ungarnfibel című változat volt a legismertebb.) Az alkotóereje teljében lévő
fotográfus kiváló fototechnikai tudással, érett, kifinomult kompozíciós készséggel adott
a külföld számára egy tőről metszett tschikos-gulasch-fokosch országképet. A Nyugat,
amely kezdeti éveiben szépirodalmi síkon eszmeileg egyszer már leküzdött egy hasonló
szemléletmódot, most nem száll sorompóba. Az ok nem ismert. Csak feltételezni lehet,
hogy a folyóiratnál nem akartak újabb frontot nyitni az amúgy is robbanásveszélyes népi–
urbánus vitában.
Súlyosabb − az előbbiekkel szorosan összefüggő − hiány, hogy a folyóirat általában
nem foglalkozott „a magyaros fényképezés” kérdéskörével, amely a harmincas évek közepe táján volt a delelőjén. Nem vett részt a fotómontázskérdésről szóló eszmecserében,
pedig az a hazai szakmai orgánumokban, ha nagy késéssel is, de 1930−1936 táján már zajlott. Nem szólt hozzá a riportfotóvitához, bár mint láttuk, ennek alapjai adottak voltak
Tóth Lászlónak a koronázási képekről írt kritikájában. Amikor a hagyományos értelemben
vett „művészi fényképezés” hívei aggódtak a fotóriport előretörése láttán, ugyancsak jól
jött volna egy kis elvi segítség a riportfényképezés legitimációja érdekében. Lehet, hogy
ezzel is összefügg: a Nyugat nem vette észre a Magyarországról elszármazott Friedmann
Endre már Robert Capa név alatt megjelent riportalbumát a spanyol polgárháborúról
− Death in the Making, New York, 1938 − Capa ekkor már a háborúfényképezés nemzetközi
klasszisa volt. Nem értékelte a Nyugat a harmincas évek második felében ugyancsak Amerikában Munkácsi Márton világszámnak minősülő divatfényképezését − bár magával a divattal Lengyel Géza révén már a kezdet kezdetén is foglalkozott, s Lengyel a Munkácsi-sikerek idején még aktív volt a Nyugatnál.89 Még különösebb, hogy a folyóirat nem figyelt
fel André Kertész korai franciaországi albumaira sem, 90 pedig Kertész egyértelműen humanista világlátása, s formanyelvi, esztétikai szempontból igen igényes fényképei sok tekintetben rímeltek volna a Nyugat fényképfelfogására a harmincas években.
Végül, volt-e zsidópárti elfogultság fotográfiai téren a Nyugatnál? Ismert, hogy a vonatkozó vád a szépirodalmi területet illetően Budapesttől Bukarestig fel-felmerült, s azt is
tudjuk, Ady hogyan reagált rá.91

86
87
88
89
90

91

Ortutay Gyula: Két fényképeskönyv, i. m.: 573.
Ortutay Gyula: Két fényképeskönyv, i. m.: 574.
J. Pécsi: Photo und Publizität / Photo and Advertising. Berlin, 1930.
Lengyel Géza: A divat. = Nyugat, 1908. 4. sz. (febr. 16.) 198–206.
André Kertész: Enfants. Paris: Editions d’ histoire et d’ art, 1933.; Paris vu par André Kertész. Paris: Editions d’ histoire et d’ art, 1934. ; uő: Nos amis les bêtes. Paris: Editions d’ histoire et d’ art,
1936.
Ady Endre: Goga Oktávián vádjai. = Nyugat, 1913. I. köt. 789–790.

52

tiszatáj

Ami a fotográfiai vonulatra vonatkozik: ha ebből a szempontból még egyszer számba
vesszük történetünk eseményeit és fotográfusait, a tények világosan jelzik: a Nyugat értékítéletei nem a zsidó−nem-zsidó viszonylat mentén keletkeztek. A folyóiratnál a „frontvonal” alapvetően a festői fényképezés, a (mégoly magas szintű) alkalmazott fotográfia,
a konzervatív fényképfelfogás, és − sajátos módon − a radikális avantgárd (és képviselői),
valamint az esztétikai igényesség, a festőiség tagadása, a „szolid” modernizáció, s a szociális érzékenység (és képviselői) között húzódott. Az előbbi oldalon lévők szó szerint
fajra, nemre és felekezetre való különbség nélkül mindenkor éles kritikában részesültek −
vagy egyszerűen kívül maradtak a folyóirat szerkesztőnek, íróinak látóterén.
*
Köszönet Baki Péternek (Magyar Fotográfiai Múzeum, Kecskemét), Demeter Zsuzsannának (BTM Kiscelli Múzeuma), dr. Kreutzer Andreának (HM HIM Hadtörténeti Múzeum)
az eredeti dokumentumokba történő betekintés elősegítéséért. Dr. Csaplár Ferencnek (Petőfi Irodalmi Múzeum Kassák Emlékmúzeuma) korábbi hasonló segítségéért sajnos már
csak holtában lehet köszönetet mondani.

JUHÁSZ GYULA, MÓRA FERENC, RÉTI ÖDÖN
(Makó, 1924. szeptember 18.)

2008. november

53

P ÉTER LÁSZLÓ

Juhász Gyula a Nyugatban

Galambos Ferenc Nyugat-repertóriuma (1959) és a mi kritikai kiadásunk (1963) szerint
Juhász Gyulának 38 verse jelent meg a Nyugatban. Érdekes az eloszlásuk: a Nyugat indulásakor és Juhász pályájának végén a legtöbb. 1908-ban négy, 1909-ben a legtöbb: épp
egy tucat, tehát 12; a költő halála előtt megint az átlagnál több: 1934/35-ben 7. Ezek többnyire egy-egy tömbben. Közben pedig szétszórva, egyenként, legföljebb kettesével: 1910ben, 1912-ben, 1918-ban, 1921–1924 közt, végül 1930-ban.

1
Forma szerint a Nyugat első száma 1908. január elején jelent meg. A valóságban legalább
egy héttel előbb, 1907. december végén. Juhász Gyula ugyanis már december 29-én Nyugat felé címmel a Szeged és Vidéke első kolumnáján vezércikkben méltatta megjelenését:
„És éppen most indult meg a Nyugat, a Figyelő és [a] Szerda utóda. A legfinomabb
szellemű magyar kritikusnak, Ignotusnak szerkesztésében. Bármily ellenkezéssel fogadják is némelyek, egyre kevesebben ezt a magyar lapot, azt elvitatni nem lehet senkinek,
hogy Ignotusék értékes kultúrát jelentenek, és értékes kultúrmunkát végeznek. Az igaz,
hogy nem csöpög az írásuk a magyarosságtól; az igaz, hogy olcsó hatást nem várnak és
nem keltenek; az igaz, hogy még egyelőre inkább bírálnak és keresnek, mint alkotnak és
teremtenek, de az nem az ő hibájuk, hogy mai magyaroknak születtek, és hogy a nagy,
az isteni Arany és Petőfi után bizony bárdolatlan, bizony gyönge epigonok vetettek és
arattak, tisztelet a kivételeknek!
Már maga az a harcos szellem, az a bátor szókimondás, az a sírva vigadó öntudat,
amellyel a Nyugat indul, mutatja, hogy magyar tájékon, magyar lelkek csinálják. A mi
nemzeti kultúránkat különben is mindig két lényeges dolog jellemezte: lépést t artott
a művelt Nyugattal, és kevés hagyományra támaszkodott, minden korban egyéni volt.”
Elküldte az újságot a főszerkesztő Ignotusnak, mellékelve hozzá néhány versét. Ignotus már január 3-án válaszolt neki:
„Igen tisztelt Uram, verseit átadtam Osvátnak, ki a Nyugat teljes hatalmú szerkesztője, s a kegyed munkásságának éppúgy ismerője s tisztelője, mint én. Szépen köszönjük,
s teljes jelentőségében értékeljük a cikket, melyben lapunkról megemlékezik. Kérem, adja
át üdvözletemet a szerkesztő uraknak is. Kollegiális szeretettel híve Ignotus.”
Van némi fogódzónk ahhoz, hogy következtessünk, mely verseket küldhette el Juhász
Gyula az induló Nyugat szerkesztőinek. Amikor Juhász Gyula halála után „önkéntes titkárnője”, Kilényi Irma (1891–1944) levelezésbe kezdett, hogy a költő kéziratait, leveleit,
fényképeit „múzeuma” számára összegyűjtse, keltezetlen, az 1940-es évek elején írt levelében Babits Mihályné Tanner Ilonka azt írta neki, hogy Juhász Gyula Babitshoz írt levelei

54

tiszatáj

mellett talált még öt verskéziratot: a Szögedi intérieur, az Öregek altatója, Epifánia, Pilátus, Turris eburnea kéziratát. E versek közül három (Szögedi interieur, Epifánia, Turris
eburnea) addig már megjelent, így Kilényi valószínűleg csak a másik kettőt (Öregek altatója, Pilátus) kérhette. Ezeknek az Ertsey Péter kezével készült másolatai fönnmaradtak
a Kilényi-gyűjteményben.
Az Epifánia először A Hét 1908. február 1-jei számában, majd A Holnap első kötetében (1908) jelent meg. Nyilván azért, mert a költő ekkor már lemondott arról, hogy a Nyugatban lássa. Utóbb (1912) Regény címmel közölte, ezért (ultima manus!) így szerepel ma
is köteteiben. A Szögedi interieur a nagyváradi Szabadság 1908. március 25-i számában,
majd szintén A Holnap első kötetében. A Turris eburnea jelent meg egyedül és először
a Nyugatban, az 1908. február 1-jei számban.
Ezek a versek voltak tehát, amelyekkel Juhász Gyula először próbálta meghódítani
a Nyugatot. Közülük Osvát Ernő ízlése csak egyet talált közölhetőnek.
Elefántcsonttorony, Művészet,
Én is boldog rabod vagyok.
Ha kitagad, kiver az élet,
Fehér tetőd felém ragyog,
Elefántcsonttorony, Művészet.
(Turris eburnea)

2
Ismeretes, hogy Babitsot Juhász Gyula segítette országos nyilvánossághoz. Először csak
Szegeden: már 1906-ben a Szeged és Vidékében helyezte el verseit, majd beajánlotta színikritikusnak is. 1908 szeptemberében pedig A Holnap című nagyváradi antológiában,
majd éppen ennek révén a Nyugatban. Amikor Babitsot a Vallás- és Közoktatási Minisztérium Szegedről Fogarasra száműzte, Juhász a Szeged és Vidéke 1908. július 24-i számában glosszát írt ügyéről. Föltűnő önzetlenséggel méltatta barátját mint tanárt és mint
költőt. „A közeljövőben lát napvilágot – írta – az új magyar líra szenzációja, A Holnap
című antológia, amelyben Ady Endre mellett Babits Mihály a legegyénibb, legtöbbet jelentő költő.”
A Holnap hét költője (Ady Endre, Babits Mihály, Balázs Béla, Dutka Ákos, Emőd Tamás, Juhász Gyula, Miklós Jutka) közül egyedül Babitsnak nem volt semmi köze Váradhoz; szereplését csupán Juhász Gyula hívásának, ösztönzésének köszönhette. Nem is vett
részt Váradon semmiféle irodalmi eseményen. Balázs Béla sem, de ő megfordult a Peceparti Párizsban, olykor meglátogatta nagynénjét, Rechtné Bauer Zsófiát, a polgári és kereskedelmi iskola igazgatóját. Őt is Juhász hívta közéjük. Amint Kosztolányit és Oláh Gábort is. Ők nem éltek a fölkínált lehetőséggel.
Babits viszont igen. Monográfusa, Kardos Pál is elismerte: „Babits örömmel f ogadta
a Szeged és Vidékében számára megnyílt közlési lehetőséget, de olyan nagyobb nyilvánosság elé, ahol országos figyelmet kelthetett, megint csak baráti kapcsolat révén, Juhász
Gyula által jutott. Ez a fórum a századunk irodalmának egész történetében oly nevezetes
A Holnap című antológia volt.”

2008. november

55

Még meg sem jelent, Juhász már augusztus 26-án sürgette Babitsot: „Osvát Ernő,
a Nyugat szerkesztője, általam sürgősen kér tőled verset, prózát.” Kemény Simonnak az
antológiáról írt értetlen bírálatához Osvát lapalji jegyzetet tartott szükségesnek függeszteni: „A Babits Mihály nagy tehetsége csodálatos jeleinek felmutatása – írta egyebek közt,
meglepő határozottsággal – oly érdeme A Holnapnak, mely említetlenül nem hagyható.”
Majd táviratban kérte a fogarasi tanárt, küldje meg „összes műveit”. Juhász november 2án értesítette barátját: „Kedves Mihályom, verseidet személyesen adtam át Osvát Ernőnek, a Nyugat szerkesztőjének, aki prózát is kér tőled.” De Juhász Gyula az Ady-Múzeum
1. kötetében (1924) Ady és A Holnap című emlékezésében azt is följegyezte, hogy Osvát
– váradi rokonainak meglátogatásával összekötve – őt kereste föl, hogy Babits verskéziratait
megszerezze.
1909 elején Fenyő Miksának köszönte meg, hogy Hadi készülődések címmel a Nyugat
újévi számában védte meg Kemény Simon igaztalan kritikájától A Holnapot: „Mély hálával köszönöm A Holnap nevében is szép védelmét. Szép, okos és – becsületes írás volt, és
nagyon kellett nekünk, akiket folyton bánt, gáncsol, lenéz, félreért minden.”
Fenyőnek is Babitsot, közelebbről Laodameia című egyfölvonásosát közvetítette:
„Mélyen tisztelt, nagyrabecsült Uram, szíves levelére egyelőre azt válaszolom, hogy Babits
Mihály barátom drámáját pár nap alatt önköltségemre kész örömmel elküldöm a Nyugat
számára. Magam egy nagyobb szabású és nagyon érdekes »pedagógiai« essayn dolgozom
a Jövendő nemzedék címen. A Nyugatnak szántam.” Babits drámája 1910-ben meg is jelent a Nyugatban. Juhász esszéje nem. Talán meg sem írta.
Babits Juhász Gyula révén került a Nyugat jeles szerzői közé, s a Nyugat révén Fogarasról Újpestre.

3
Juhász meg – szintén 1911-ben – „a víg Váradról” „a szomorú Szakolcára”. Előtte néhány
verse megjelent a Nyugatban. Mint említettem, évi átlagban ekkor a legtöbb: Filológia,
Hauser Gáspár, Maja, Athéne Parthenos (1908), Gemmák és hermák, Könyvek és könynyek, Egy Duse fej alá, Giorgione, Dante Beatricéje, Szentségtörés, Imitatio Christi, Haldokló Gallus, Robinson szigetén, Anna, Szemek (1909), Ó, asszonyok… (1910).
Ó, asszonyok, ti mindenféle fajták,
Szentek, vadak, viharzók, álmodók,
Kerestem rajtatok a lelkem arcát,
S e keresésben lelkem elhagyott.
Ti hoztátok az életem kudarcát,
Én tőletek már oly távol vagyok,
Mint a halál, őrültség és igazság!
(Ó, asszonyok…)

A premontreiek fölmondtak a helyettes tanárnak, s ő nagynehezen „a végeken”, a történelmi Magyarország határánál, a talán legkisebb magyar szabad királyi városban, Szakolcán kapott állást. Szeptember 8-án írta Babitsnak: „Tomiból írok, Szakolcáról, a mora
sorompó mellől, és te megértesz. Évek előtt te írtál és éreztél így: Tomiba menve, Foga-

56

tiszatáj

rasra. Olvasom új, legújabb verseidet, és szívem feléd dobog, régi nagy barátsággal, újult
szeretettel. Követlek a számkivetésbe, boldog előd, aki már az ország szívébe jutottál, jó
későn, de végre mégis igazán, örökösen. Sokat gondoltam rád folyton, verseid sorait ismételve magamban, magányban, zajban, szülővárosomban, második hazámban, a víg Váradon – és most, Szakolca végre megszólaltatja a levélírót, megtöri a baráti hallgatást.”
Megfordult a helyzetük. Eddig ő helyezte el Babits verseit a Szeged és Vidéke szerkesztőinél, A Holnapba, a Nyugatba. Most ő szorult segítségre: „És íme, a »költőtárs« is
küld neked valamit, a szomorúság hamujában sült pogácsát, és kér, olvasd szeretettel.
A régivel. Sine me, versus, ibis in urbem.92 A Nyugatba szántam ezeket, de tartok tőle, hogy
Osvát úr, akit igen becsülök mint embert, de akivel mint szerkesztővel kissé összekülönböztem a múltkor, egy rossz órában, mellőzi őket. Szíves elnézésedet kérem, de lennél oly
jó, és beajánlanád őket a Nyugatnak, ha érdemesek erre. A Nyugatban megjelenni, ahol te
jelensz meg, újra erős és – nemde – indokolt vágyam nékem.”
Babits válasza késett. Rossz levélíró, mentegette magát keltezetlen levelében. „Azonkívül szerettem volna valami véglegeset írni nekem küldött verseid sorsáról – sajnos, ezt
még most sem tehetem. Átadtam őket Osvátnak, aki azonban véleményt még nem nyilvánított róluk.” Levelének végén visszatért még a dologra: „Verseid – amint írtam, Osvátnál
vannak, aki nagyon melegen beszélt rólad, bár nem titkolta, hogy ez újabb dolgaid nem
mind tetszettek neki.”
A fönti jegyzékből már kitűnt, hogy 1912-ben Juhász Gyulának mindössze két verse
(Halálhimnusz, Magyar táj, magyar ecsettel) látott napvilágot a Nyugatban. Nem tudjuk, hogy ezek már a Babitsnak küldöttek közt voltak-e. Szakolcán született első verseit
(A rohateci Máriánál, A magyar sorompó, Babona, Üzenet Szegednek stb.) a Vasárnapi
Újság, az Élet, az Új Idők, A Hét és a Szeged és Vidéke közölte.
Megnyugtatóan pontos adatunk nincs, min különbözött össze Juhász Osváttal. Annyit
tudunk, amennyit a költő írásaiból tudunk következtetni: ízlésbeli nézeteltéréseiket. A szegedi költő művészetét a magyar valóságra alapozta. Az Osvát szerkesztette Ny ugatnak
– Ady költészetét kivéve – nem érezte együttlélegzését a magyar vidékkel.
Juhász a Nyugat 1908. április elsejei számát ismertetve a váradi Szabadság április 19-i
számában, Ady verseit, Kaffka Margit elbeszélését, Schöpflin Aladár esszéjét dicsérve,
hangot adott fönntartásainak is: „Mert mi tagadás, azért én például nem túlságosan barátkozom egyébként a Nyugattal. Sok keleti vonás van benne, idegent kiszimatoló utánírások, idézetek és szellemidézések, idegen szellemek idézése.” Évekkel később a Nagyváradi
Napló 1911. május 21-i számában Ignotus cikkére utalva fejtette ki elvi álláspontját: „Végre
valaki meg meri mondani és írni, és éppen a Nyugatban, abban a papíros levegőjű modern revüben, hogy kezd nálunk túltengeni az irodalmiság, egyéb kulturális szempontok rovására és egyéb külföldi, főleg német hatások következtében.”
Lehet, hogy ezek a megnyilatkozásai eljutottak Osváthoz, lehet, hogy ritka személyes
találkozásaik alkalmával beszédtémaként bukkantak föl, de úgy látszik, Juhász nem rejtette véka alá nézeteit, s a meglehetősen öntörvényű és a Nyugatot szuverénül szerkesztő
Osvát ezért nem szívelte.

92

Nélkülem mégy, vers, a városba. Juhász gyakran idézte Ovidiusnak ezt a sorát. A latin eredetiben vers helyett könyv (liber) áll.

2008. november

57

Talán nem belemagyarázás, ha föltételezem, hogy az is jelent valamit: Osvát nem vett
részt a Nyugat 1909. október 3-i váradi Nyugat-matinéján sem, noha úgy volt meghirdetve, hogy ő nyitja meg. Nem érdekelte a magyar vidék? A matinét, Emőd Tamás segítségével, éppen Juhász Gyula szervezte, rendezte. Ignotus, Kaffka Margit, Juhász Gyula,
Hatvany Lajos, Lengyel Menyhért és – utoljára, de nem utolsósorban – Ady Endre szerepelt. Azaz a végén még Reinitz Béla saját megzenésítette Ady-verseit énekelte.
Egyetértek Ilia Mihály fél évszázaddal ezelőtt leszűrt tanulságával: „A Holnap és a Nyugat ellentéte nem személyi félreértéseken, nem szerkesztői baklövéseken alapult. Ellentéteikben a Nyugat későbbi két szárnya harcainak első jeleit kell látnunk.”

4
Hat év szünet után, 1918-ban szerepelt ismét Juhász Gyula a Nyugatban, mindössze két
versével (Régi verseim elé, Újvidéki emlék).
Nem bántanak már engem e bánatok,
Nem az voltam én, aki ma már vagyok.
–-–-–-––-–-–-–-–-–-–-–Ma már a halál és élet derüsen
Egymásnak örök örömöt üzen.
(Régi verseim elé)

Újabb három év szünet után, 1921-ben, megint egyszerre három verse jelent meg
(Flaubert emlékének, Ad Marcum Aurelium, Élő halottak), 1922-ben kettő (Hannele költőjének, Örökké), 1923-ban (Az Isten malmai) és 1924-ben egy-egy (Japánosan). Itt az
a föltűnő, hogy e pályaszakaszának legjelentősebb versei (mint A tápai Krisztus) nem
a Nyugatban láttak napvilágot. Pedig Babits ekkor már a szerkesztőség belső munkatársa
volt, és 1923 pünkösdjén Kosztolányival együtt baráti szívvel köszöntötte Juhász Gyulát
szülővárosában költői működésének negyedszázados jubileumán. Ám Juhász versei ekkor
a helyi ellenzéki Délmagyarország mellett jórészt a liberális demokrata újságokban, Az
Est-lapokban, sőt a szociáldemokrata Népszavában, tehát az ellenforradalmi rendszer ellenzékének orgánumaiban jelentek meg.
Közben, 1919-ben, Juhász közelebbi kapcsolatba került a Nyugat szürke eminenciásával, oszlopos tagjával, Fenyő Miksával. Tőle tudjuk a következőket: „Az első kommün
idején, mikor Szegedre szöktem, ott ültünk Juhász Gyulával délutánonként a Tisza-kávéházban, s ha majd új könyvemben közlöm a beszélgetéseket, miket ott folytattunk – irodalomról, művészetről, emberekről, nőkről – talán Annáról is, legkevésbé a szegedi gondolatról, holott onnan indult el Magyarország 1920 utáni politikája – szóval, ha majd ezeket közölni fogom, hadd mondom be előre, hogy félig igaz, félig költészet lesz, de költött
része is igaz lesz. Számomra sokat jelentettek ezek a beszélgetések Juhász Gyulával, s ha
visszaemlékezni próbálok rájuk, az jut eszembe, amit Goethe mondott Winckelmannról:
»Az ember nem tanul, ha őt olvassa, de valaki lesz.«” Nem közölte sem az igaz, sem a költött felét.
1930-ban, amikor Babits már tudott barátjának súlyosbodó betegségéről, végre kért
kéziratot tőle. Talán Zolnai Béla szegedi folyóiratának, a Széphalomnak új száma jutott
a kezébe, Juhász verseivel (Szimpozion, A bukott angyalok). Ez ösztönözte levélírásra:

58

tiszatáj

„Kedves Barátom, mindeddig, tudva, hogy beteg voltál, nem akartalak avval zavarni, hogy
a Nyugat számára kéziratot kérjek tőled. De most olvasom szép verseidet egy folyóirat új
számában, és azt merem következtetni, hogy talán a Nyugatnak is tudsz küldeni valamit.
Kérlek tehát, küldj egyet azokból a szép versekből lehetőleg hamar, mert már türelmetlen
várom, hogy lapunkat neveddel ékesíthessem.”
E szép gesztusra március 1-jén kelt levelében a költő édesanyja, Juhász Illésné küldte
el a Melankólia című verset; három ilyen című verse közül az utolsót. „Szíves megemlékező sorai nagyon jól estek Gyula fiamnak, aki azt hálásan köszöni, és itt küldi legújabb
versét a Nyugat számára.” A vers megjelent a március 16-i számban, és folytatása is lett:
Babits az április elsejei számban közölte az Elégia címűt is. Mindkettő Juhász legjobb
színvonalát képviselte, és hű képet adott a költészetét ismerőknek lelki állapotáról.
A rémülettől nem tudok beszélni,
S a félelemtől nem birok dacolni.
A megrontó kivette szívemet,
S egy könnyes, véres követ tett helyébe.
–-–-–-–-–-–-–-–-–-–-–-–-–-S úgy búcsuzom mindennap a világtól,
Hogy, jaj, holnap megint ráébredek még,
Reménytelenség lett a végtelenség.
(Melankólia)

6
Az utolsó nagyobb verscsokor a Nyugat 1934. október 1-jei számában jelent meg: három
vers, valamennyi remek: Béke, Temetés, Egy hangszer voltam. Ezeket sem maga a költő,
hanem újságíró barátja, Magyar László juttatta el Babitshoz. Ezek a versek ugyanis előtte
megjelentek a Délmagyarország szeptember 16-i számában. A negyediket, a Móra Ferencnek címűt, ha Magyar László fölküldte, a Nyugat nem közölte. S ennek kapcsán talán
nem fölösleges Juhász forradalmi küzdőtárását és attól fogva barátját, Móra Ferencet is
bevonni a tárgyalásba. Fenyő Miksa írta róla: „Hogy Móra nem írt a Nyugatba, attól félek,
hogy ebben mi vagyunk a hibásak. Nyilván nem kértük meg. Kár.”
Ezekről az utóbb említett versekről Juhász Illésné sem tudott. Babits az ő kérdésére
válaszolta: „Az október elsején megjelent verseket Gyulának egy barátjától kaptuk, s főleg
azért közöltük, hogy Gyula érezze, mennyire becsüljük őt, s mennyire kívánjuk munkásságát a Nyugat számára.”
1935. október 18-án ismét Juhász Illésné küldött verseket Babitsnak: „Kötelességemnek tartom k. Író Úrral közölni, hogy szegény Gyula fiam, bár még mindig nyomott kedélyállapotban van az idegklinikán, szeptember eleje óta több verset írt, amit orvosai jó
jelnek vesznek. Ezúton csatolom 3 új versét, ami még nem jelent meg, ha esetleg a Nyugatban fel tetszik tudni használni.” A december elsejei számban kettő (Mint az alvajáró,
Venit summa dies) jelent meg közülük.
Életemben mindig volt valami álom,
S a halálközelség borzongatta lelkem,

2008. november

59
Mint az alvajáró,
Mindig az elmulás peremére mentem.
(Mint az alvajáró)

Eljön mindenkinek a pillanat,
Mikor egészen egyedül marad,
Mikor mellette senki, sem más,
És nem segít se átok, sem sirás.
(Venit summa dies)

Utoljára a Nyugat 1935. április elsejei számában jelent meg Juhász Gyulának két verse:
Fák és Ének Bukosza Tanács Ignácról. Ezeket is a költő édesanyja küldte Babitsnak március 10-én: „Köszönettel nyugtázom a múlt hóban küldött honoráriumot Gyula fiam verséért, s egyúttal két újabban írt versét csatolom, ha alkalmilag sorát ejthetik. Sajnos, jobban állapotáról most nem írhatok, e verseket még a múlt év végén írta, azóta nem volt toll
a kezében.”
Avar leszek majd az avarban,
Míg fölöttem a fiatal fák,
A lombjaikat diadallal
Az örök égnek fölmutatják.
(Fák)

F ŐBB IRODALOM
ILIA MIHÁLY: A Holnap születése. = Acta Universitatis Szegediensis. Sectio Litteraria. Irodalom. 2. k.
Szeged, 1959.
ILIA MIHÁLY: A Nyugat és A Holnap. = Acta Universitatis Szegediensis. Acta Historiæ Litterarum
Hungaricarum. 1. k. Szeged, 1961.
PÉTER LÁSZLÓ: [A Nyugat és a vidék.] = Vita a Nyugatról. Szerk. Kabdebó Lóránt. Bp., 1972. (Irodalmi Múzeum)
FENYŐ MIKSA: Feljegyzések és levelek a Nyugatról. Bp., 1975.
PÉTER LÁSZLÓ: Turris eburnea. Juhász Gyula első verse a Nyugatban. Élet és Irodalom, 2008. jan. 18.
KOVÁCS MIKLÓS: Juhász Gyula és A Holnap. Szegedi Műhely, 2008. 3. sz.

60

tiszatáj

FRIED ISTVÁN

Babits Mihály és a konzervatív kritika

„És mégis, mennyien gyűlölték! Egész
életében dühös, megveszekedett ebek
ugattak portája előtt: nem védte meg őt
az elefántcsonttorony, nem tartotta távol
az üvöltő csapatot az esztergomi udvar
kerítése.”
(Sőtér István: Babits Mihály)1

A XX. századnak már életében, de halála után is talán a legtöbbet ünnepelt és a leginkább
gyalázott-bírált költő-személyiségei közé tartozik Babits, ebben (főleg: ebben) igencsak
rokon Ady Endrével. De abban is, hogy az olykor minősíthetetlen hangvételű, máskor
esztétikai kifogások leplével takart burkolt támadások többnyire különféle, egyházi, világnézeti, politikai szélsőségek részéről érték, hol a hazafias tudatot, hol az erkölcsöt, hol az
„igazi” modernséget kívánták bírálói megvédeni, miközben defetizmussal, hazafiatlansággal, erotikus képzelgésekkel és sok más egyébbel vádolták. Különféle álirodalmi, „intézményes” perek részese volt, állt rendőri megfigyelés alatt, Lukács György nemigen tudta
megbocsátani Babitsnak korai polémiájukat; mainapság Kosztolányival szemben marasztaltatik el „korszerűségének” állítólagosan csekélyebb volta miatt. S ezzel párhuzamosan válságos perceiben, hónapjaiban a hatalom berkeibe való bebocsáttatás kísértésének
volt kitéve, meg lett volna a lehetősége arra, hogy már az 1920-as esztendők legelején szövetséget kössön az érdekérvényesítésben jeleskedő hivatalos (irodalom)politikával, az
1920-as esztendők végén pedig csupán(?) Ady Endrét kellett volna elárulnia ahhoz, hogy
valóban hatalmi tényezővé válhasson, újra tagja lehessen annak a Kisfaludy Társaságnak,
amelyből kizárták, és amely csak megismételt akciója nyomán szolgáltatott a költőnek
némi elégtételt. S a hivatalosság tartózkodó magatartását jelzi, hogy Keményfy [Hartmann] János előbb lett akadémikus, mint Babits; a nevezett akadémikus úr hírét-nevét
(elég paradoxon ez) valójában egy Babits-tanulmány „halhatatlanította”; Hartmann Petőfi-dolgozatait ismertette költőnk Petőfiről és Aranyról szerzett, előbb hírhedetté, majd
utóbb nevezetessé vált tanulmányában. A dühödt támadások A Holnap és a Nyugat szerzőjének, háborúellenes versek alkotójának, a Tanácsköztársaság alatt irodalomelméletet
előadó egyetemi tanárnak szóltak, az 1920-as esztendők végétől a Baumgarten Alapítvány
kurátorának, a Nyugat szerkesztőjének; de részben Babitsra is vetült a népi–urbánus vita
és ellenségeskedés, amelynek során irodalomtörténeti „távlatba” helyeződött, azaz Kazinczyéval azonosítódott „nyugat”-os (nem csak Nyugat-os) szemléletének ellenzése; a pajzs1

Sőtér István: Babits Mihály. In. Mint különös hírmondó. Tanulmányok, dokumentumok Babits
Mihály születésének 100. évfordulójára. Szerk. Kelevész Ágnes. Budapest 1983. 300.

2008. november

61

zsal és dárdával síkra szálló, mindenféle – főleg fajelméleti-megosztó–stratégiával szemben az európaibb vonzáskörbe helyezett magyar irodalom vízióját értekezésben fölrajzoló
gondolkodó előtt tisztelgő, a Babits-emlékkönyvben hangját hallató magyar szellemiség
nem kevésbé vívta ki a (szélső)jobb oldal haragját. A Babits ellenében irodalmat tervező,
1945 utáni szélső bal egyáltalában nem meglepő módon olykor még frazeológiájában is
ismétli a korábbi vádakat, ismét Babits ürügyén az úgynevezett polgári humanista szellemiséget marginalizálva, illetőleg a Nyugat örökét vállaló Újhold szerzőin ütve azért, hogy
Babits hagyományainak folytatóiként kívánnak működni.
Ugyanakkor hiba volna egységes konzervatív Babits-ellenességről szólni, már csak
azért is, mert Babits maga is, Németh G. Bélával egyetértve, a konzervatív liberálisok 2 között helyezhető el, Kölcsey és Széchenyi eszméit értelmezve, maga céloz pozícionáltságára.
Valamint azért, mert nemcsak színvonalbeli különbségek fedezhetők föl például Császár
Elemér és Horváth János, mára a névtelenségbe szürkült monográfusok és Alszeghy Zsolt
között, hanem előrehaladva az 1920-as esztendőkben nemcsak azt figyelhetjük meg, miként törekszik a színvonalasabb konzervatív nézet több reprezentánsa leválasztani Babitsot a Nyugatról és szembeállítani az Ady-hagyománnyal, hanem azt is, hogy még oly „hagyományőrző folyóiratokban, mint amilyen az Irodalomtörténet volt az 1920-as esztendőkben, jócskán akad eltérés egy-egy Babits-mű elemzésének értékelése és egy valláserkölcsi vagy (napi) politikai indítékú támadás között. Annyi egészen bizonyosnak látszik,
hogy míg a Nyugatban az 1920-as esztendőkben aligha nevezhető Babits helyzete egyértelműnek, sőt, pozíciója a Nyugat-osok között egy darabig korántsem vitathatatlan,
eufemisztikusan szólva, Babits „ellenzéke” mindent elkövetett (Szabó Dezsőtől Tormay
Cécile-ig, bár Szabó Dezső „spontán”, Tormay Cécile megbízásból környékezte meg Babitsot 3), hogy részint Babitsot a maga oldalára hozza át, részint diszkreditálja, „kiutálja”
a magyar irodalomból (Tormay Cécile olykor csak elégedetlenkedett). Akármiként vélekedünk is, ez az „ellenzék” Ady halála után joggal Babitsban vélte fölfedezni a Nyugat, a kárhoztatott, támadott irodalom és irodalmi szemlélet reprezentánsát, és ezzel akarva-akaratlanul elismerte Babits Mihály irodalmi jelentőségét.
Babits helyzete az 1920-as esztendők elején tehát meglehetősen problematikus és ingatag volt. Osvát ízlésvilágát sok tekintetben nem osztotta, szerkesztési módszerével sem
értett teljesen egyet. Ugyanakkor elhárította azt, hogy a már címével a Nyugat alternatíváját kínáló Napkelet szerkesztője legyen, és evvel együtt ismét egyetemi tanárként tevékenykedjék. Jóllehet anyagilag biztosíthatta volna az egyelőre még kevéssé biztosítottnak
látszó jövőjét. Természetesen azt még nemigen lehetett sejteni, hogy a Napkelet kiket fog
megnyerni szerzőkként, Horváth János neve és addigi működése azonban garancia volt
a színvonalra. Noha Horváth korábban tervezett és megírt kritikáját Babits első köteteiről
jelzésértékűen nem adta közre (a kritika egy a Babitsétól eltérő irodalmi eszményekkel
rendelkező bíráló méltányosságáról tanúskodik), ellenben Babits tanulmánykötetéről határozottabban fejtette ki (ellen)véleményét,4 majd Horváth Petőfi-könyve pontosan jelez2

3
4

Németh G. Bála: Világkép és irodalomfelfogás. Az európai irodalom történetében. In Mint különös hírmondó… 21–35
Rába György: Babits Mihály. Budapest 1983. 209.
Fried István: A szellemi élet tragédiája és a korszakos jelenség között. Irodalomtörténet 2004.
69–70.

62

tiszatáj

hette irodalmi iskolák, filozófiai tájékozottságok és (vers)elemzési módszer, egy Babitskritika meg verstani felfogás különbözéseit.5 Ellenben a Napkelet szerkesztő-munkatársa
lett az a már említett Keményfy [Hartmann] János, akinek Petőfi-könyvéről – volt róla
szó – ugyan Babits higgadtan, ám egészében nem túl nagy elismeréssel nyilatkozott. Kiváltképpen az alábbi passzusok hagyhattak mélyebb nyomot Keményfyben:
„az előadás líraisága, mely minduntalan a kritikus érzelmeivel zavar; van-e pedig joga
valakinek az igaz, nagy lírát kicsinyes próza-lírában feloldani, mint cukrot a vízben?”6
Keményfy még 1937-ben sem felejtette az egykori sérelmet. Schöpflin magyar irodalomtörténetéről írva szinte teljes egészében elmarasztalja a Nyugat első korszakát, megrovólag emlékezve meg a Nyugat „erotikus” irodalmáról, nyilván elsősorban Ady szerelmes verseire utalva. A „régi” Nyugat „a békét harccal zavarta meg, s mikor élethalálharcunk megindult: a „fortissimo” apostolkodott a béke mellett”. Horváth János „stílromantika”– vádját ismétli Keményfy, miközben a régi Nyugatot a baloldalra sorolja, felhánytorgatva, miszerint a XX. századi magyar irodalomból kihagyhatatlanok a Keményfy szerint nem csekélyebb értékű, de nem baloldali elkötelezettségű szerzők; olyanok, mint Tormay Cécile, Móra Ferenc, Harsányi Kálmán. Itt még talán némileg igazat is adhatnánk
a kritikusnak, jóllehet a XX. századi magyar irodalom politikai kategorizálása nemigen
menthető, ezenkívül Móra Ferenc ugyan nem Nyugat-os, de nem is jobboldali. Általában
Horváth János régebbi, a Nyugat egyes nyelvi jelenségeit szóvá tévő írásait fordítja
Schöpflin ellen, miként Ady Gyulai Pál-versével érvel Gyulai elmarasztalása ügyében. Kifogásolja a Babitsról szóló fejezetet, mivel az merő „dicsének”.7 A messze nem méltányos
kritikából vita kerekedett, amely személyi vonatkozásoktól sem volt mentes. Keményfy
szükségesnek véli közölni, hogy Szabó Dezsővel együtt már 1909-ben Székelyudvarhelyt
Ady-matinét szervezett, mint ahogy megjegyzi, Móricz és Babits szerkesztői munkája
nyomán sokat változott a Nyugat „iránya”.7 Egy könyvismertetésében Keményfy még egyszer megnyilatkozik: Ady-ellenes nézeteit fenntartja, szerinte Ady mérgesítette el a viszonyt a Nyugat és az irodalmi társaságok között. Ha ez nem történt volna meg, „talán
nem kellett volna Babitsnak és társainak oly soká kitaszított irányhoz tartoznia.”8 A szóhasználat több mint árulkodó, nemigen rejthető el az állásfoglalás és a benne érzékelhető
értékvonzalom. Az ismertetett disszertáció kijátssza a „hivatalos” (akadémiai, „társasági”)
kánonba fogadott Babitsot az onnan az értekező szerint távol tartandó Adyval szemben.
Az ún. konzervatív kritika esztétikai megfontolások alapján ítélkező, tekintélyes hányada
és a Schöpflin képviselte Nyugatos irodalmi/irodalomtörténeti szemlélet között lassan5

6
7

8

Vö. e kérdéshez: Babits Mihály: Magyar ritmus. In. Uő: Esszék, tanulmányok. S. a. r. Belia György.
Budapest 1978. I. 731.
Uő: Petőfi és Arany. In Uo. I.
Keményfy János: A »Nyugat« irodalomtörténetírása. Budapesti Szemle 1937. 247. k. 719. sz. 86–
106. Vö. még: Schöpflin Aladár: A »Nyugat« irodalomtörténésze. – Válasz Kemény János bírálatára. Uo. 720. sz. 243–254.; Keményfy János: Válasz Schöpflin Aladár [vitatkozására] Uo. 721. sz.
377–384. A Nyugat és Móricz kapcsolatairól, Móricz tevékenységével azonosulva, helyenként Babitsot bírálva vö.: Rádics Károly: Móricz Zsigmond, a Nyugat szerkesztője 1929–1933. Nyíregyháza 1989.
K–y–s–: Ferenczy Piroska, Babits és Ady. Két költőtípus a »Nyugat«-ban. Irodalomtörténeti
Közlemények 1943. 75–76. Ferenczy Piroska Babits és Ady disszertációja 1942-ben jelent meg
Budapesten.

2008. november

63

lassan, inkább azt 1940-es évek elejére, mint korábban, létrejön a megnyugtatónak ható
kiegyenlítődés. Rubinyi Mózes 1943-ban elismeréssel szól a Magyar versek könyve antológia második kiadásáról, mint amely Arany, Petőfi, Kiss József, Babits, Kosztolányi,
Reményik Sándor „költészetének minden szempontból kiváló bemutatásá”-val jeleskedik.9 Mai nézőpontból valóban kielégítő Babits szereplése Horváth János antológiájában,
a róla írt értékelő jegyzet nem kevésbé pontos, ugyanakkor Kosztolányi verseinek száma
és válogatása nem megnyugtató. Ezt megelőzőleg Schöpflin Aladár áttekintvén az utóbbi
hat esztendő kritikai irodalmát, hasonlóképpen méltatja Babits és Horváth János köteteit:
kivételesen erőteljes kritikai szellem, elme-él, műveltség…10
Pedig a Budapesti Szemle nehezen adta meg magát, noha a szerkesztők nem minden
téren mutatkoztak érzéketlennek a Nyugat költészeti törekvéseivel szemben, jóllehet inkább az idősebb szerzők befogadását kísérelték meg. Az első és utolsó Babits-vers azonban
csak 1940-ben látott ott napvilágot;11 az Irodalomtörténet, az Irodalomtörténeti Társaság
folyóirata sem fukarkodott a bírálattal. Mindkét lap célpontja az a szellemiség volt,
amelynek fő reprezentánsául Adyt jelölték meg; ám minthogy a megbélyegzés-számba
menő ellenvéleményt kiterjesztették a folyóirat szerzői a Nyugat egészére, így Babitsra is
vonatkoztatható a kritikusok vádja. Miközben már 1923-ban a Kártyavár tárgyszerű bemutatására kerít sort az Irodalomtörténet, 1926-ban Alszeghy Zsolt melegen méltatja
a Sziget és tengert, fölmentve Babitsot a „hazafiatlanság, vádja alól. 12 1927-ben ugyanő
a Halálfiaiban Szekfű Gyula sugalmazásait észleli, a stílus „különös jellegé”-től idegenkedve, ám kiemelve „a magyar problémával való számvetés”-t.13
A differenciálatlanabbul „elemző” és – tegyük hozzá – alacsonyabb színvonalú konzervatív kritika azonban sokáig hangosabbnak mutatkozott. 1918-ban egy rendkívül alapos, de világnézetileg és irodalomszemléletileg az ellenkező oldalon álló, s. betűjelet használó kritikus szólaltatta meg azokat a kifogásokat, amelyeket aztán jó darabig folyamatosan Schöpflin és Babits ellen lehetett szegezni.14 s. vitatja, hogy élő író „munkásságának
(…) az irodalomtörténeti távlatba állított tárgyalása tekinthető-e tudományos értékűnek(…)?” s. azt sugallja, a valamely csoporthoz deklaratív tartozás torzító elfogultságokhoz
vezet (ezt persze önmagára nem vonatkoztatja), ez a „tanult, jószemű, jóízlésű” Schöpflin
értékeléseire is áll, noha a Nyugat körében ő viszonylag a legobjektívabb. Magyar írók
kötetének elméleti alapozása elnagyolt. „Velejében alig volna egyéb, mint irodalmi jelenségeknek a történelmi materializmus szempontja szerint való megítélése”. Ezt a kijelentést azzal véli alátámasztani, hogy a bírált kötet szerzője keresi az író szociológiai és társadalmi gyökereit, valamint az írói egyéniség és mű között létezhető kapcsolatokat. Ennek
alapján Taine-re vezeti vissza Schöpflin álláspontját, miként majd Babitséit is fogja. s. a kon9
10

11
12

13
14

Rubinyi Mózes: Magyar versek könyve. Budapesti Szemle 1943. 265. k. 788. sz. 63–64.
Schöpflin Aladár: Hat év kritikai irodalma 1931–1936. Jelentés az 1937. évi Greguss-jutalom tárgyában. Uo. 1938. 248. k. 748. sz. 231–241.
Indulás az öregkorba. Uo. 1940. 256. k. 748. sz. 199–200.
Előbb Zs. összefoglaló szemléjében: Irodalomtörténet 1923. 20–21, majd Alszeghy Zsolt: Jelentősebb szépirodalmi alkotások. Uo. 771–782.
Uo. 1927. 228–232.
s.: Két irodalmi kritika – (Schöpflin Aladár: Magyar írók – Babits Mihály: Irodalmi problémák).
Budapesti Szemle 1918. 210. k. 496. sz. 150–160.

64

tiszatáj

zervatív kritikát védi Schöpflinnel szemben, és például Jókai megítélésében kitart Gyulai
álláspontja mellett. Babits Irodalmi problémákjáról szólva a Taine-hatást a jellemzés
módjában, „thémái felfogásában” érzékeli, de nála „a hatás jeles angol essay-írók tanulmányozásával bővült”. Babits s.-nél impresszionistának minősül, aki hajlik a filológiai elmélyedésre, továbbá „a nyelv festői hatásainak, a kifejezés különösségeinek mohó és ideges élvezésé”-re. Ezért szereti „Aranynak előkelő érzékenységét, belső vérzését”, s ezért
idegenebb számára Petőfi. A „stílromantika” minősítése ekképpen módosul, nem bizonyosan kedvezőbbre, a különbség a korábbi és a jelen kritikában aligha tekinthető pozitívnak.
Mivel még a „leginkább objectív” Magyar irodalomban is föllelhetők a „túlzó általánosítások” és a „paradox mondások”. „Szintén merész és félreérthető állítás, hogy nálunk a nemzetiesség s európaiság összeférhetetlen, az egyiknek híve a másiknak okvetlen ellensége.”
Elég alapos félreolvasása ez az irodalom- és személyiségtipológiára vállalkozó tanulmánynak. A „világirodalmi” ismertség, elfogadottság és érték szétválása ellenében tekinti
át Babits a magyar irodalom és irodalmi gondolkodás történetét, ha úgy tetszik, a „nemzetiesség” és „európaiság” aspektusából szemléli. „A legújabb magyar irodalom – idézem
Babitsot – a nagy nyugati kultúra fájáról leszakadt ág benyomását teszi: s hogy ezt irodalmunk maga is érzi és hogy bajként érzi, legjobban mutatják íróink azon csoportjának
jelszavai, mely Nyugat címet tűzte zászlajára.” Ez az 1913-ban szerzett tanulmány még így
reménykedett:
„Az alakulások korszakát éljük. Nemzeti irodalmunk, egész nemzetiségünkkel együtt
átalakulóban van, de átalakulóban van Európa, az európai élet és kultúra is. Minden jel
arra vall, hogy a változások úgy politikai, mint kulturális téren az egységesülés felé irányulnak s kultúránk is még szorosabban fog az európai kultúrába olvasni s ennélfogva nagyobb és erőihöz méltóbb szerepet is vinni.”15
Nem annyira a sorok „történelmi” cáfolatára utalnék, arra, hogy a világháború és következményei, a forradalmak és ellenforradalmak politikai, világnézeti küzdelmeiben kevés esély adódott a Babits megcélozta „projektum” megvalósítására, s a történelmi eseményekből egészen más (kulturális) következtetést vont le a konzervatív-jobboldali hivatalosság és Babits Mihály; inkább arra utalnék, hogy Babits fenti sorai s a benne kifejeződő európai-(világ)irodalmi szemlélet bizonnyal ki lehettek téve a Babits személyét, tevékenységét, nézeteit illető, rosszindulatú félreértéseknek. Egyben arra is utalnék, hogy
személyének és műveinek diszkreditálását megalapozhatta s. kritikája, amely még nem
hatalmi helyzetből fogalmazta meg a később, olykor feljelentés-számba menő bírálatokat.
Babits az eseményekre – többek között – Dante-fordításának folytatásával, általa egy
„beata Ungheria”-vízióval reagált, s ezáltal – ha lehetséges – még szemléletesebbé vált
a Babits által körvonalazott európaiság és magyar kultúra szükségszerű összetartozása, az
önmeghatározás nem konzervatív–autochton megtervezése.
s. a továbbiakban magasra értékeli Babits Vörösmarty-tanulmányának színvonalát
(a „stílromantika” jegyében?) , noha a Vörösmarty-képen egy önarckép áttetszését szemrevételezi, miközben Babits a hibáztatott paradoxonokban marasztalható el. Ennek némi
ellensúlyozása: „a contrast-hatás élessége sok vonást [ti. Vörösmarty költészetét. F. I.] felismerhetőbbé tesz.” Annál több a szemrehányás a Ma, holnap és irodalom vitacikket
szemlézve. „A holnap irányát fejtegetve, az anarchia igazolásában szélsőséges túlzásokra
15

Babits Mihály: Magyar irodalom (1913). In. 5. sz. jegyzetben i. m. I. 376, 419.

2008. november

65

ragadja verseiből is ismert háború-ellenes álláspontja”. A kritikus Babits „írói köré”-t
szintén felelősnek tartja „az ifjú titánok hibáiért”. S ha a kutatás jó darabig (de maga Kassák is, talán még Babits is) a Nyugat-os modernség és az avantgárd egymással ellentétes
tendenciáira koncentrált, a konzervatívok részéről érkező együttes elmarasztalás azok véleményét erősíti, akik az ellentéteket nem tagadva, a modernségek komplementaritását
legalább oly jellegzetesnek gondolják, mint valóban létező szétágazásaikat. Az elismerésekkel vegyes bírálat végkövetkeztetése – korántsem váratlanul – annak a vádnak a megfogalmazása, amely a kezdettől jó darabig kísérte a Nyugat alkotóit és alkotásait: hagyománytagadást, ennélfogva nemzetietlenséget felróva azért az alternatív kánonért, amely
Ady verseiben és Babits értekezéseiben (de világirodalmi szövegköziségében is) újragondolásra késztetné az irodalomtörténetet:
„Bizonyos egyébként, hogy sem Schöpflin, sem Babits nem kapcsolódnak mélyen gyökerező vonzalommal magyarságunkhoz s kritikai irodalmunk hagyományaihoz.”
1919 után Szekfű Három nemzedékében és (ami az irodalomtörténeti és azzal összefüggő irodalomkritikai szemléletet illeti, még hangsúlyosabban) Horváth János Aranytól
Adyig füzetében nyíltan kimondatik, elméletileg és történetileg kidolgozott nézetrendszerre építve a Nyugat szerzőire és e szerzők közvéleményt képviselő olvasóira alkalmaztatik, nem több és nem kevesebb, mint az a hármas vád, amely brutalitásában később
hangzik föl: a nemzetköziségé, az erkölcsi nihilizmusé és (ez lenne az esztétikai elmarasztalás), a homályosságé.16 Amellyel szemben a ragaszkodás a „nemzeti klasszicizmus” által
kidolgozott és létrehozott irodalomhoz ellensúlyt alkothatna. Így Arany, Kemény és Gyulai
hármasságának a Nyugat szerzői (Ady és Babits) nem lehetnek méltó folytatói, jóval inkább Herczeg Ferenc, Vargha Gyula és (a kései utókor szemszögéből) Horváth János. S ez
a följebb említett, az elmarasztalás alapjául szolgáló, hármasság az 1920 -as esztendők
konzervatív kritikájának vezérszólama lesz, olykor más-más elemek kiemelésével. S még
ott is felbukkan, ahol békülékeny hangok hallatszanak. Berzeviczy Albert nem szűnik meg
Ady ellen hazafias(?) és erkölcsi kifogásokat emelni, és Babitsnak viszontválaszolva elég
furcsán védi meg azt a személyiséget, akivel békét kötne, azoktól, akik nem felejtették el
Babits háborúellenességét. „Babitsnak magának, kinek néhány, sokaknál visszatetszést
keltett versét nem olvastam, s talán vele együtt több másoknak is joguk lehet ilyen ártatlansági bizonyítványra, ha ők hajlandók magukat külön választani azoktól, akiket a vád
alól mentesíteni nem lehet. Babits, mint igazi költő, ki a valóság talaján nem szívesen jár,
talán nem is érezte át mindazt a szenvedést, amit bukásunk percében bűnös könnyelműség reánk hozott.”17
Berzeviczy Albert békülékeny cikke, viszontválasza annak a taktikázásnak része, mely
az egyre növekvő tekintéllyel rendelkező Babitsot meg akarná nyerni a „megfogyatkozott
presztizs”-ű hivatalosságnak, s ezáltal megosztaná a Nyugatot, felerősítvén a folyóirat
valóban létező belső ellentéteit. (Osvát és Babits szembenállására céloznék, majd az „Ignotus-ügy” fejleményeire, az ügy nyomán keletkezett sajtóvitákra stb.). Babits megnyilatkozásai szilárd, elvi álláspontról „árulkodnak”. A Magyar költő 1919-ben első változatának magamentsége valójában szembenézés egy formálódó helyzettudattal, a szélsőségek
16
17

Kéky Lajos fogalmazásában: A magyar irodalom története. Budapest 1929.
Berzeviczy Albert: Még egyszer irodalmunk és a Kisfaludy-Társaság. Budapesti Szemle 1927.
206. k. 292–296.

66

tiszatáj

és a napi politika kisajátító törekvéseivel; e szembenézés váltotta ki az egymással ellentétes nézetek Babits ellen irányuló indulatait, az emigráció meg a hazai jobboldal támadásait. Célzásait ugyanis mindkét oldalon „értették”, vitatták. Babits nem győzi hangsúlyozni, miszerint a Nyugat „kényszerült” átvenni azt a szerepet, ami voltaképp egy Akadémia szerepe”.18 „A Nyugatban sohasem érvényesülhetnek a hivatalosság szempontjai”;
„a Nyugat nem mutatta, s nem is fogja mutatni hivatalos megalkuvás nyomát, s kritikai
szabadságát is megőrizte, s meg fogja őrizni a Társasággal szemben is…” S hogy ne essék
félreértés, az általánosságban szólást követőleg önmagára vonatkoztatja, s mint sajátját
mondja ki a szellemi függetlenség esztétikai(!) és etikai parancsát: „Megőrzöm azt én is,
a magam személyében”.19 Tegyük gyorsan hozzá: Szabó Dezsővel, Tormay Cécile-lel, Berzeviczy Alberttal és – ha szükséges – Kosztolányi Dezsővel szemben. Régi és újabb támadóit – kerítőit eképpen oktatja ki: „Ha irodalmunk nagy szellemeinek hagyományait
követni akarjuk, magyarság és európai kultúra sohasem lehetnek szemünkben ellentétek.”
Igazoló erővel idéz egy lábjegyzetében Kazinczynak Széchenyi Istvánhoz küldött episztolájából, majd Széchenyitől: „Ne mondjuk mindjárt hazafiatlanságnak, ha egy külföldi
könyv jobban tetszik, mint egy magyar.”20
A Berzeviczy–Babits-vitába kér(dez)etlenül szólt bele a Petőfi Társaság elnöki előadói
székéből az a Császár Elemér, aki 1919-et követőleg nem szűnt a Nyugat szerzőivel polemizálni, eleinte a kitagadás, a gyanúsítás, a teljes elvetés gesztusaitól sem mentesen. Az
1930-as esztendőkben ritkábban jelentkezve ez ügyben – és némileg méltányosabban.
Császár szerint21 a szakadás „közvetlen oka” az volt, hogy időközben egy új költői nemzedék nőtt fel, amely gondolkodásban, érzületben, erkölcsben a magyar szellemtől eltávolodott, s megtagadta „a közösséget azokkal a nemzeti, etikai és esztétikai eszményekkel,
amelyeket eddig minden magyar költő szentnek tartott”. De nemcsak a költők, hanem
a közönség is. („Egész világok állanak a két tábor között”.) A beszéd végkövetkeztetése:
„Volt egy komoly irodalmunk, szellemben nemzeti, érzésben magyar, erkölcsben keresztény, és volt egy másik, közömbös az élet nagy kérdései, a magyarság problémái s az erkölcs kategorikus imperativusa iránt.” Másképpen: Császár jobb- és baloldali irodalom
között tátongó etikai és esztétikai szakadékot feltételez. Az ellentét „magjá”-ul a l’art pour
l’art melletti és elleni irodalmi állásfoglalást jelöli meg. Modern „költőink (…) akaratlanul
is álutakra juttatták a művészetet.” A lendületes szónoklat az elnöki pulpitusról üzen a „modern” költőknek:
„Vannak eszmék és érzések, amelyek megsértését nem tűrjük, amelyekhez durva kézzel, cinikus nyelvvel nyúlni nem engedünk. A haza, erkölcs, vallás szentháromsága ez.
Nem kívánjuk tőlük, hogy hazafias szellemben írjanak, de ne írjanak hazafiatlan szellemben; nem kívánjuk, hogy erkölcsös legyen írásuk, de ne legyen erkölcstelen; nem kívánjuk,
hogy vallásos áhítat csendüljön meg dalukban, de ne bántsa az a mi vallásos érzésünket.”
Nem volt előzménytelen és következmények nélküli az elnök úr anti-modern credo-ja
(persziflázsként: acredo, quia absurdu m idealkalmazásával lehetne eljátszani), hiszen
18
19
20
21

Babits Mihály: Könyvről könyvre. In 5. sz. jegyzetben i. m. II. 49
Uő: A Nyugat és az akadémizmus. In Uo. 265, 268.
Uo. II. 173. 177.
Császár Elemér: A régi és az új magyar irodalom. Budapesti Szemle 1927. 206. k. 596. sz. 133–
141.

2008. november

67

Zulawski Andor, az ifjú konzervatívokat képviselni akaró pamfletista szintén 1927-es (lehet, hogy a viharos sikerre való tekintettel, a második kiadásban 1928-as) könyve 22 részint
hasonló tónusban értekezik, Császár Elemér egy korábbi kritikája nyomán teszi szóvá Babits „hazátlan lelké”-t, Krúdy „középszerű tehetségé”-t.23 Illetőleg alapozza meg Császár
„irodalmi szentháromságá”-t.” „A modern irodalomnak (…) egyik sajnálatos jelensége,
hogy minden évezredes erkölcsi normán felül áll. Ebből következik, hogy, hogy maguknak
az íróknak is erkölcsi felfogásuk laza”.
A megbírált szerzők között leljük Babits mellett többek között Móriczot és Szabó Dezsőt; a Sziget és tenger kritikája valójában Császár Elemér nyomában jár, az alábbi fordulatokra kihegyezve: „Jómagam s velem együtt egy páran tehetetlenül állunk a költői szellem ilyen megnyilvánulása előtt.” De nem menekül meg a Dante-fordítás sem, mivel a „költői lendület (? F. I.) szempontjából messze mögötte marad elődjének, Szász Károlynak úttörő munkájától”.
Ehelyt két megjegyzést teszek. 1. Finoman szólva Zulawski szerfölött sokat köszönhet
Zoltvány Irén Erotika és irodalom című munkájának; 2. A Dante-fordítás kritikája pedig
Radó Antal, -sz-ó és Kőszegi László véleményét visszhangozza. Az itt említett művekre
még visszatérek, mivel az 1927-es esztendő másik elnöki beszéde, az Irodalomtörténeti
Társaság ülésén elhangzott szónoklat szintén tünetértékű adalék a kettészakadt irodalom
vitájában. 1921-ben Zoltvány Irén Babits Gondolat és írásáról szólva még Földessy Gyulával szemben Babitsnak adott igazat.24 A húszas évek közepén a hont kivont szablyával óvta
Babits ellen, a bakonybéli apát, Czuczor Gergely összes műveinek sajtó alá rendezője már
Babits ellen fordult, és elnöki minőségében szomorúan szemlézte25 a magyar költészet és
kritika eltévelyedését, bizonyos külföldi hatások szinte reflektálatlan érvényesülését. A felkészületlennek aligha mondható pap-irodalomtörténész számára a XIX. század francia
irodalmi irányai nem voltak ízlése szerint valók, viszont jól tudta, hogy Baudelaire és Verlaine, valamint Wilde magyar népszerűsítésében Babitsnak számottévő szerep jutott. Így
Ady költészete, a Nyugat-osok lírája és epikája, továbbá fordításai egymásra vetülnek, és
„nemzeti és faji” szempontból bírálandók el. Az elnöki beszéd két passzusát idézem, ebből
következtethetünk, miként egészíti ki, variálja Zoltvány Berzeviczy és Császár vádjait.
„a nyugatosok a radikális-szocialista polgári irány szolgálatába szegődve, a költészetbe
különben nem illő, kirívó politikai irányzatosság mellett, egyre feltűnőbb módon szakítottak egyenesen magával a nemzeti és faji érzéssel, sőt még a hazaszeretetből is gúnyt
űztek”.
(Itt nagy valószínűséggel nemcsak Adyra céloz az elnök úr, hanem Babitsra is!)
A szimbolista költők, a költői kifejezésmód tekintetében, mint tudjuk, a francia szimbolista költőket utánozzák. (…) fölötte szabados, minden ritmikai szabályosságot lerázó
verselésmódjuk, melyet szintén a franciáktól tanultak el, akiknél a különben csekély te hetségű Mallarmé lett e tekintetben híressé, vagy inkább hírhedetté.”

22
23

24
25

Zulawski Andor: A magyar irodalom problémái. Budapest (1927).
Császár Elemér (r. r.-ként jegyzett) kritikáinak adatai: Babits Mihály Bibliográfia. Összeáll.
Stauder Mária és Varga Katalin. Budapest 1998.
lt (Zoltvány) összefoglaló szemléjében: Irodalomtörténet 1923. 41.
Uő: Elnöki megnyitó beszéd. Uo. 1927. 76, 78.

68

tiszatáj

Nem volna érdemes élcelődni ezen az „érvelésen”, még a nem idézett helyeken Baudelaire és Verlaine életrajza és lírája kárhoztatott összefüggéseinek a Nyugatos költészetre
rávetítését sem szükséges fölemlegetni, annál inkább azt a kizárólagos és az akadémikusi
tévedhetetlenség pózába merevült álláspontot, amely nem mondható egyedinek és alkalomszerűnek, éppen ellenkezőleg, amely Ady színre lépésétől kezdve kíséri a Nyugat, ezen
belül Babits megítélését is. Nem az önálló véleményalkotás jellemzi az egyetemi magántanár Kéky Lajost, ő Zoltványt mondja tovább, mikor azt állítja, hogy a Nyugat költői „főként a francia dekadens líra után indultak.” „Az ösztönök költészete ez, a nagy városok
akaratot s erkölcsi erőt elernyesztő életének terméke.” Babits a „technikai mesterkedések”
lírikusa, „érzelmek helyett gondolatokat öltöztet hidegen csillogó képekbe”. Regényeiben
„lélektani fantasztikum”-ot fedez föl, viszont kiváló fordítónak tartja.26
Ez az, amit a régebbi korok iparszerű fordító munkása, Radó Antal óvatosan kétségbe
von.27 A Pokol fordításához hibajegyzéket mellékel, felrója, hogy „Babits ott is, ahol Dante
egészen sima, egyenes beszédű, keresni látszik a különös, erőszakos szólásokat, aminőket
némely új divatú poéták szoktak hajhászni”; „képet használ ott, hol az eredetiben nincs
kép.” A Purgatórium átültetése Radó szerint „hívebb”, hibáztatja az áthajlásokat, egészében azonban a magyar műfordítás nyereségének tartja.28 Kőszegi László egy dolgozata elmarasztalja az Inferno XVII. énekéből vett és példaként idézett részletet.29 Esztétikai
megtisztulások című könyvében „igen rossz”-nak minősíti a Dante-fordítást, melyben kétszer több hiba található, mint a Szász Károlyéban. S bár „különb, születettebb művész
Adynál”, első két kötetéhez képest „sok újabb, zavaros verse” született.30 A már említett
-sz-ó31 elég gyönge rímeltetés”-t emleget – kritikájának célzatára pedig legyen elegendő
egy passzus:
„Hazafias örömmel olvastam Babits fordításának magasztaló bírálását Zambra Alajos
budapesti tanár tollából. Igaz, hogy egy jó költői érzékű s az olasz nyelvben alaposan jártas kritikus a Magyar Középiskola legutóbbi füzetében kimutatta, hogy ez a fordítás bágyadt és szomorú elerőtlenedés a Pokol-hoz képest, de Zambra Alajos dicshimnuszából
megtudjuk, hogy milyen hálával tartozunk a Nyugat szerkesztőjének ezért a kötetéért.
Egy-egy részletet is közöl ez a recenzens, hogy kimutassa, mennyire leverte Babits Mihály
Szász Károlyt”…
Ismét csak azt írom, fölösleges ügyet vetni a célozgató személyeskedésre, annál inkább
arra, hogy a Kisfaludy Társaság műfordítási elvei ellenében működött Babits és Kosztolányi
(ezúttal elhanyagolva a köztük vitathatatlan módon feltárható eltéréseket). Király György
26
27
28
29
30

31

Kéky: a 16. sz. jegyzetben i. m.
Radó Antal: Dante Poklának új fordítása. Budapesti Szemle 1914. 157. k. 445. sz. 141–154.
Uő: Dante Purgatóriuma. Uo. 1920. 183. k. 526–528. sz. 74–80.
Kőszegi László: Dante és Arany. Uo. 1921. 188. k. 538. sz. 25–27.
Uő: Esztétikai megtisztulások különös tekintettel a haladás betegeire és a fölösleges forradalom
híveire. Budapest 1924. A személyeskedéstől sem mentes brosúrából néhány idézet: „Micsoda elzöldült, eltorzult delinkvens(!) lett a Babics(!) Miskából”; „S a sok rossz Ady bacillusos újabb
vershez még egy rossz Dante-fordítás is járult.” (61, 67.) – de megkapja a magáét Cézanne („szerencsétlen piktor”), Ady, Csók, Vaszary, Rippl Rónai, Bartók és Horváth János is.
-sz -ó: Új hangok egy régi folyóiratban. Irodalomtörténet 1921. 79–80. Nem tartom teljesen elképzelhetetlennek, hogy ez is Kőszegi László írása. Zambra Alajos pozitív előjelű ismertetése az
Egyetemes Philologiai Közlönyben jelent meg.

2008. november

69

érzett rá erre a műfordítás-történeti eseményre, melyet összefüggésbe hozott Ady és Babits
nyelvi „vívmányai”-val a szintakszisban. Babits nem a művel kapcsolatos hagyományos
filológiai megfontolások felől érkezik a lefordítandó műhöz, hanem „más nyelven, de
ugyanazokkal a művészi eszközökkel” akarja „megszólaltatni az idegen nyelvű műalkotást.” „Az értelem logikája helyett, itt egy új összefüggés, az érzelmek, a hangulatok logikája válik lényegessé.” A Purgatórium három terzináját hasonlítja össze Babits és Szász
átültetésében.32 (S csak mellékesen: az Irodalomtörténet egy recenzense Szegzárdy József
brosúrájából kiemelve egy mondatot – többet is idézhetett volna – marasztalja el a költői
dikció és az idealizálás szempontjából Babits Iphigénia-fordítását, vele szemben Csengery
János és Kis János tolmácsolásának adva elsőséget).33
A korábban már említett Zoltvány Irén kötetében, az Erotika és irodalomban34 annak
a konzervatív hagyománynak követőjeként lép föl, amely még Octavian Goga nacionalistaantimodern nézetét is felhasználja a Nyugat és általában a modern magyar irodalom ellenében, a századfordulós „magyar irodalom elzsidósodásá”-ról szólva. Ennek feltűnő jelét
a monográfus az irodalmat elárasztó erotikában nevezi meg. Babits ebben a könyvben viszonylag jelentékeny terjedelemhez jut. Előbb novellái kapják meg a „trágárság” minősítését, majd elismerve néhány szép kötetét, azt állítja: „A külső formának mestere, egyébként
tudós költő, aki érzéstartalom tekintetében hideg s olvasóit is hidegen hagyja. [honnan
tudja? F. I.] Világnézete minden más, csak nem keresztényi. Ezért nem meglepő, hogy
erotikus költő.” Felhozza a Pávatollak „szemenszedett erotikus költeményei”-t. Így Babitsot nemcsak Baudelaire, Verlaine és Wilde, hanem Theokritosz és Goethe „erotikus” verseinek fordítása miatt is megrovás éri. Viszont érdeméül tudja be Zoltvány, hogy valaha
fellépett a „futuristák” ellen.
Az 1920-as évek konzervatív kritikáját nem enyhítette a Rónay László által bemutatott,
valamivel későbbi „értékmentő fordulat”.35 Mert az ugyan kétségtelen, hogy Sík Sándor,
a Nemzeti Újság vagy a Korunk Szava az eddigiekhez képest új hangon megszólaló kritikusoknak adott teret, de az sem igen vitatható, hogy Zoltvány Irén irodalomszemléletének
megvoltak a követői. Dr. Bartha József kir. főigazgató (emígy a szerzői jelölés a címlapon)
nem túlságosan magas színvonalon összegzi majd két évtized vádjait:36 a Nyugatot amúgy
sommásan „nemzetközi szellemű”-nek bélyegzi, és az első zsidótörvény árnyékában meglehetős baljóssággal hangzott e vád részletezése: „a zsidó radikalizmus a Nyugat című folyóirattal a szépirodalom területén is alapot vetett a maga nemzetközi jellegű törekvéseinek.” A könyvből megtudhatjuk, hogy Adynak „hiányos” volt a „nemzeti érzése”, „hazaszeretete fogyatékos”, „szimbolizmusa” meg „zavaros”. Babits valamivel (nem sokkal) jobban
jár. „Világnézeti felfogás dolgában teljesen Ady útjain jár, csakhogy hiányzik belőle annak
radikális vakmerősége, de egyúttal nyers őszintesége is. (…) Érzéseit mindig reflexióin ke32

33

34
35

36

Király György: Babits Dantéja (1920). In Babits Mihály száz esztendeje. Kritikák, portrék. Szerk.
Pók Lajos. Budapest, 1983. 112–122.
Irodalomtörténet 1930. 266. Szegzárdy József (másutt Szegzárdy-Csengery -!-): Babits Mihály
Iphigénia-fordítása. Szeged 1929.
Zoltvány Irén: Erotika és irodalom. Budapest 1924.
Rónay László: Értékmentő fordulat. A harmincas évek elejének irodalmi és világnézeti harcai. In
A Nyugat-jelenség (1908–1998). Szerk. Szabó B. István. Budapest, 1998. 83–92.
Az új magyar irodalom kistükre. Budapest, 1938.

70

tiszatáj

resztül önti formába, amelyek néha finoman kicsiszoltak, sőt mesterkéltek.” Szerinte Babits jobb fordító, mint költő. Az „ellenhatás” költői: Sajó Sándor, Lampért Géza, Bán Aladár, Petri Mór, Havas István, Papp-Váry Elemérné, Gyóni Géza, Harsányi Kálmán. A főigazgató úr idesorolja Sík Sándort és nem csekély meglepetésre Juhász Gyulát, aki halott
lévén már nem tud tiltakozni. A kritikusokat szemrevételezve megismétli a Schöpflin és
Babits ellen korábban felhozott vádakat: „mind a ketten a történelmi materializmus szempontjai szerint ítélkeznek s kritikáikban újabb irodalmunk dekadens irányát magasztalják
vagy legalább is mentegetik.”
Így teremti meg a konzervatív irodalomtörténet/kritika egy mennyiségileg messze
nem elhanyagolható hányada a maga folytonosságát, a Nyugat több ízben emlegetett hármas vétkét szüntelen, különféle változatokban fölhozván. Egyben vitatva a Nyugat értékelendő jelentőségét, vele szemben a hivatalosság, a Kisfaludy és a Petőfi Társaság szerzőinek szerintük nem vitatható teljesítményét kiemelve. Még Horváth János is, aki pedig
érdemben tudott Adyról és Babitsról írni, nyilvánosan Herczeg Ferenc, Vargha Gyula és
Tormay Cécile méltatására vállalkozott, akiknek irodalomtörténeti helyét persze nem
ártana újragondolni. Annál is inkább, mivel a maga módján a Napkelet sem legyőzendő,
noha szűkebb területre szorítandó versenytársként tekintett a Nyugatra, mindenesetre
színvonalban méltó társa igyekezett lenni a rivális folyóiratnak. Azért említendő, hogy Babits, Illyés, Móricz, Tóth Árpád, Szabó Lőrinc nem publikált a Napkeletben, Juhász Gyulának csak 1934-ben jelent meg két közleményben három verse, Kosztolányi 1925-ben közölt egy Victor Hugo-fordítást, egyebet nem. A Nyugat-szerzőkről közreadott recenziók
korántsem ellenséges hangvételűek: Babits műveiről tizenkét írás született, igaz, ennek
fele a Babitscsal baráti viszonyban lévő Rédey Tivadar tollából, a többi recenzens között
olyanokat lelünk, mint Brisits Frigyes, illetőleg Németh Antal és Németh László.
Jóllehet a Nyugat szerkesztőjének személye változott, az első időszak „radikalizmusa”
enyhült, a folyóirat egészéről azonban nem kell visszavonni a tézist, miszerint a magyar
modernségek különböző fázisainak kiemelkedően fontos folyóirata volt és maradt az
utolsó lapszámmal bezárólag. Az 1930-as esztendők közepén már másképpen vetődtek föl
irodalompolitikai/kritikai kérdések, mint korábban, a Társaságok nyitottak a Nyugat szerzők irányában. Sőt, az a Császár Elemér, aki ha alapkérdésekben vitatta és továbbra is
vitatja Babits (világ)irodalomfelfogását,37 mégsem ítéli meg teljesen negatívan az európai
irodalomtörténetet, pontosabban szólva, szokásához híven megkísérli, hogy aggályosan
mérlegelje, s az ismertetésekben igyekszik az elismerést és az elmarasztalást megfelelőképpen adagolni. Császár természetesen ezúttal sem tagadja meg önmagát, mesteréhez,
Heinrich Gusztávhoz híven, az összehasonlító irodalomtörténet egy századfordulós felfogása alapján áll. Szerinte a világirodalom-történet „egységes kép; hivatása bemutatni
a világirodalom életét azok szerint az egyetemes jellegű törekvések szerint, amelyek a művelt nemzetek összességét az egyes korszakokban mozgásba hozták, s ebben a keretben
kell adnia azoknak az irodalmi alkotásoknak jellemzését, amelyek széttörve a tér és az idő
korlátait, megtartották értékeiket mindmáig, vagy hatások által, legalábbis egy időre, szellemi közbirtokká lettek.” Ennek az igénynek Babits könyve – Császár szerint – nem felel
37

r. r.: A világirodalom kis tükre. Babits Mihály: Az európai irodalom története. Budapesti Szemle
1935. 236. k. 686. sz. 113–119; Uő: A XIX. század irodalomtörténete. Uo. 1936. 241. k. 701. sz.
119–124.

2008. november

71

meg, ehhez olyan „lángelme” volna szükséges, mint egykor Caesar(!) és „most Mussolini”.
Egyébként is Babits „szubjektív” világirodalom-történetet írt, „vonzó olvasmány”-t, melyből sok minden kimaradt. Költő munkája, mely nem mentes a tévedésektől. Császár fel is
sorolja. Viszont: szerinte Babits irodalomelméleti álláspontja „nem elég tudományos”;
noha bizonyára érdeméül tudja be, hogy „korunk modern irodalomelméletével szemben
erősen konzervatív” (talán a szellemtörténettel szemben tanúsított bizalmatlanságára célozna Császár?). Mindenesetre úgy jellemzi a mű első kötetét, miszerint Babits az irodalmat „művészi jelenség”-nek tartja, azaz az ’ahogyan’ és nem a ’mit’ érdekli.
Persze, Babits elhatárolódása a világirodalom additív felfogásától (s ez talán célzás
a XX. század elején a Heinrich Gusztáv szerkesztette Egyetemes irodalomtörténetre), továbbá határozott kiállása egy humanizált Európa-eszme mellett, ambivalens viszonya
a modernség különféle áramlataihoz, miközben hitet tesz Ady Endre költészete mellett, jól
jelzi, miért inkább olvasmányként, mint „történeti mű”-ként értékelte Császár – összes
fenntartásaival – Babits kötetét. A XIX. század irodalomtörténetétől nem kevésbé tagadja
meg Császár a számára értékmérőül hangoztatott „szintézis”-jelleget, és legföljebb „synchronizmus”-t ismer el a művel kapcsolatban. A második kötet elejti Császár szerin t
a nemzeti szempontot, „mintegy egységesnek tekinti az európai irodalmat, s rajta hosszmetszet helyett keresztmetszeteket csinál”. Babits ezáltal – véli Császár – Fritz Strich
Weltliteratur und vergleichende Literaturgeschichtéjéhoz kerül közelebb könyvében, „láthatóvá lesz mind a párhuzamosság az európai nemzetek irodalmának fejlődésében, mind
a nemzetfölötti elem, amely Strich szerint minden művelt nemzet irodalmában megtalálható a fejlődés bizonyos pontján”. Császár Babitscsal együtt a szellemtörténész Strichnek
is felrója, hogy „veszendőbe megy az irodalmi folytonosság és fejlődés elve”, és nem érvényesülhetnek „az egy-egy nagy írói egyéniségből mindenfelé kisugárzó hatások”, nem rekonstruálható sem az „irodalmi divat”-ok, sem a „nemzetközi áramlatok” nemzeti irodalmi jelentkezése. Beszédes, hogy Császár Paul van Tieghem téziseit kéri számon Babitson (és Strichen), bizonyára 1931-es Le littérature comparée-ját, esetleg az 1925-ben
publikált európai irodalomtörténetet (Précis d’histoire littéraire de l’Europe depuis la Renaissance) Röviden: a szellemtörténeti megközelítéssel szemben a kései pozitivistára, az
esszével szemben a régebbi típusú elbeszélésre szavaz Császár. Igaz, valójában egy már
1923-ban38 kifejtett véleményét mondja újra az összehasonlító irodalomtörténetről:
„Ez az egyetlen eljárás, mellyel tudományunk bizonyos tekintetben megközelíti a természettudományok exactságát. Az irodalmi kölcsönzés mértékét ugyanis, azt a hatást,
melyet költői egyéniség vagy műalkotás a másikra tett, az összehasonlító irodalomtörténeti módszerrel nemcsak meg lehet állapítani, hanem szinte meg is lehet mérni.”
Alább a szellemtörténet ellen irányozza gondolatmenetét; a Babits-könyv alkalmasnak
bizonyul, hogy e régebbi polémiáját fölelevenítse, és egy tulajdonképpen Van Tieghem
előtti irodalmi gondolkodás felől nem csekély értetlenséggel bírálja Babits esszébe hajló
irodalomtörténetét. A leginkább ott ért egyet Babitscsal, ahol a magyar szerzők vannak az
európai seregszemlébe állítva. Elismeri Babits „ötletgazdagság”-át, de bírálja „szellemes-

38

Császár Elemér: Heinrich Gusztáv és a magyar irodalom. Egyetemes Philológiai Közlöny 1923. 9.
Vö. még Uő: Az összehasonlító irodalomtörténet. In Emlékkönyv Kuncz Jenő 70. születésnapjára. Szerk. Bászel Ernő, Gálos Rezső. Győr 1934. 69–74.

72

tiszatáj

kedés”-ét, önmagát ismételve, tudományként nem fogadja el, de „ötleteivel, gondolataival
egy pár kellemes órát szerzett nekünk ez az érdekes, szellemes könyv.”
Természetesen pusztán egy alapjában másként értelmezhető tézis egy kurta pillanatra
teszi lehetővé, hogy Császár – önmagához képest visszafogott – értetlenkedő kritikáját és
Halász Gábor „nemzedéki” vitacikkét összelássuk. Császár az elvonatkoztató tudományosság hiányát rögzíti, „a világirodalom, ahogy én látom” szubjektivitását felróva, Halász
– erősen kétséges, hogy ez elismerésnek felfogható-e – az önéletrajz egyik változatát véli
fölfedezni az európai irodalomtörténetben. Egy elsajátított, önmagáévá birtokolt műveltségi anyag fölmutatása, a Proust-élmény irodalomtörténetté formálása ilymódon válik az
én-keresés, az ön-legitimitás eszközévé:
„Babits európai szemléje (…) csak ürügy, hogy az elveszett idő keresésére induljon; lényegében önarckép, egy ízlésformáé, vagy ami evvel egyet jelent, egy ifjúságé.39 És nem
marad kimondatlan: nem Halász Gábor ifjúságáé.
Inkább Babits pozíciójáról árulkodik, hogy ismét, akár a Baumgarten-díjjal kapcsolatban, különféle világnézetű, ízlésformájú kritikusok vonták kétségbe (korábban) pártatlanságát, esztétikai ítélőképességét, (újabban) határolódtak el hol esszéista közelítésmódjától, hol a válogatás, a mérlegelés, a „történetvezetés” mikéntjétől. A Baumgarten-díj „elfogult” kurátorát Kassák és Császár valójában hasonlóért támadta (Babits éles megfogalmazásában: „A támadók maguk a legnyíltabban elárulják, hogy amin följajdulnak, az éppen a pártszempontok hiánya – a saját pártszempontjaik hiánya”). Kassák személyes sértettségét szegezi Babits (vélt) személyes sértettségével szembe, nyilván sérelemként élve
meg, hogy nem kapott díjat. Császár ellenben Babitsban egy „baloldali tendencia” képviselőjét látja, aki indokolhatatlan gőggel fordul el a jobboldal íróitól. 40 Az európai irodalomtörténet szerzője ehhez hasonlóan, csakhogy nem politikai, hanem irodalomelméleti
előfeltételezések alapján, kerül a pozitivista-konzervatív Császár Elemér és az új esszéírói
nemzedék korszerű tájékozódó, Babitsnak szintén nem konzervatív eszményeitől azonban
jórészt elforduló Halász Gábor közé. Mégsem olyanként, aki a jobb- és a baloldal között,
valahol középen áll, inkább olyanként, aki nem látszik elfogadni a (párt)politikai megosztást. Babits szerint az esztétikai megítélés nem függhet politikától-világnézettől: „Az író
világnézete ott van műveiben, fenntartás és elhallgatás nélkül.” Nem az „empirikus” írószemélyiség politizál, hanem a mű – irodalmiságában. Babits sem kurátori pozícióját, sem
költői magatartását nem kívánja ún. „irodalmon kívüli” szempontoknak alávetni. Az európai irodalomtörténet félreolvasása – veti bírálói ellen Babits –, hogy (mintegy) „lírai vallomás”-t látnak benne. De ami igazán érdekelte, nem egyes írók besorolása egy hagyományos előadás szerint, hanem az irodalom történetének szemlélete, „valóságos rendjében és
összefüggésében…” Ennek alapján érzi úgy, hogy európai irodalomtörténetében „nem
szubjektív maga, az összefüggés, az irodalom történetének lényeges, időbeli lefolyásá”-t
bemutató előadás.41 Más kérdés, hogy Babits és Halász Gábor kapcsolatai nem a kritika
– válasz – viszontválasz sorral zárulnak. Halász később jóval több megértéssel nyilatkozott
39

40

41

Halász Gábor: Egy ízlésforma önarcképe. Jegyzetek Babits Mihály irodalomtörténetéhez. In Uő:
Válogatott művei. Szerk. Véber Károly. Budapest 1959. 259, 26o.
Csaplár Ferenc: Babits és Kassák. In Mint különös hírmondó… 1. sz. jegyzetben i. m. 171–181Függelék: Babits Mihály: Válasz Császár Elemérnek és Kassák Lajosnak. Uo. 181–183.
Babits Mihály: Önkritika. in. 5. sz. jegyzetben i. m. 87–89.

2008. november

73

arról a költőről-értekezőről, akinek ellenében, illetőleg akit megtagadva gondolta föllelni
a maga kritikusi szuverenitását.42
Amivel kezdtem, azzal fejezhetem be. Babits a XX. századnak – Ady mellett – talán
a legtöbbet támadott szerzője. S bár költészetét is jócskán érte vád, prózája, értekezői tevékenysége, majd kurátorsága hihetetlen indulatokat gerjesztett. Minden szélsőségnek céltáblája lett, magatartása, szerepe, költészete összemosódott az „irodalomalapító” Kazinczyéval, persze nem mindig pozitív értelemben… Az 1920-as esztendők közepétől még
a konzervatív irodalomszemlélet képviselőit is megosztotta a hozzá való viszony. A halála
után megjelent Emlékkönyv sokfelől láttatja jelentőségét, a költőét és a személyiségét egyaránt. Ami persze a korszerűséget illeti, korántsem a vita kedvéért, Tandori Dezső elemzését hívom segítségül. Tandori nemcsak egy Babits–Eliot (távoli) rokonságot feltételez, hanem még az oly nagyon bírált A gazda bekeríti házát című verset is „másképpen” szemléli, a vershez „nagy amerikai modernebb”-eket rendel. Sőt, egy ízben megkockáztatja:
„látjuk egyre-másra, mint lelhető fel újabb költészeti eszköztárunk számos eleme” Babits
– Tandori terminusát idézem43 – „félhosszú versei”-ben. Az 1960-as, 1970-es esztendők
magyar költői modernségét (bizonyára nemcsak Nemes Nagy Ágnesét) Tandori Dezső
Babits közelében véli meglátni.

BABITS MIHÁLY ÉS SCHÖPFLIN ALADÁR BABITSÉK ESZTERGOMI HÁZÁNAK KERTJÉBEN
(Esztergom, 1936. július)

42
43

Halász Gábor: Babits, az esszéíró. In 39. sz. jegyzetben i. m. 402–409.
Tandori Dezső: Az erősebb lét közelében. Olvasónapló. Budapest 1981. 104–131.

74

tiszatáj

SIPOS LAJOS

Babits Mihály és Moholy-Nagy László
„találkozásai”

A Babits hagyaték hét levelet őriz Moholy-Nagy Lászlótól. Az első 1916. február 17-én, az
utolsó 1918. december 18-án kelt. A hét kártya mögé a mítoszteremtésre kész utókor szép
történetet kanyarított. E szerint a szegedi gimnazista Moholy-Nagy László „szellemi horizontjának alakulásában […] három, Szegeden megforduló egyéniség játszott szerepet:
a költő Juhász Gyula és Babits Mihály, az esztéta Hevesy Iván. Mindhárommal szorosabb
barátságba kerül[t], valószínűleg ennek is köszönhető, hogy érdeklődése először az irodalom felé fordult.”1 A Babitshoz fűződő kapcsolatot a kutató érdeklődés még részleteiben is
szavakba foglalta. Eszerint Moholy-Nagy László nagybátyja, „dr. Nagy Gusztáv ügyvéd,
a sikergazdag szegedi jogász, az osztrákgyűlölő agglegény és világfi nyilván ismerte Babitsot
[…]. Dr. Nagynak kitűnő, magyar, francia és német nyelvű könyvtára volt, korának jelentős szellemeivel levelezett. Bizonnyal feltehető, hogy hamarosan kapcsolatba került a városban tanárkodó […] Babitscsal. […] a gimnazista kisdiák – azaz Moholy-Nagy László –
[…] csodálattal és szeretettel nézhetett tehát a felnőtt és ’befutott’ költőkre: Babitsra és […]
Juhász Gyulára”.2
A tények ezzel szemben mást mutatnak.3
Az 1895. július 20-án Bácsborsodon született Moholy-Nagy László (eredeti nevén: Weiss
László) családjáról nem sokat lehet tudni. Az apa a Latinovits család Moholon lévő birtokán volt jószágigazgató, aki elkártyázta pénzét és vagyonát, s kivándorolt Amerikába, mielőtt középső fia, László, Jenő öccse és Ákos bátyja, iskolába került volna. A h árom fiú
gyámja dr. Nagy Gusztáv a szabadkai kamarához tartozó, Moholon praktizáló, gazdag ügyvéd lett, aki soha nem költözött el városából, a szegedi kamara területén pedig ügyvédi

1
2
3

PASSUTH Krisztina, Moholy-Nagy, Bp., Corvina Kiadó, 1982, 14.
BODRI Ferenc, Moholy-Nagy László levelei Babits Mihályhoz, Tiszatáj, 1972/8, 29.
A Moholy-Nagy Lászlóra vonatkozó életrajzi adatokat az alábbi művekből vettem: APRÓ Ferenc,
Babits Szegeden, Szeged, Somogyi Könyvtár kiadása, 1983; APRÓ Ferenc, Újabb Moholy-Nagy
rajzok Szegeden, Tiszatáj, 1975/3; BODRI Ferenc, Moholy-Nagy László levelei Babits Mihályhoz, i. m.; BOTÁR Olivér, Természet és technika. Az újra értelmezett Moholy-Nagy 1916–1923,
Bp.-Pécs, Vince Kiadó-Janus Pannonius Múzeum 2007; MOHOLY-NAGY, Sybil, Moholy-Nagy:
Experiment in Totality, Cambridge-London, 1969; PÉTER László, Moholy-Nagy indulása, Magyar Hírlap, 1969, nov.20; PÉTER László, Moholy-Nagy dokumentumok Szegeden, Délmagyarország, 1971. aug. 17; PÉTER László, Moholy-Nagy pályakezdéséhez, Tiszatáj, 1971/11; PÉTER
László, [Bevezetés] Moholy-Nagy László versei, Tiszatáj, 1972/8; PASSUTH Krisztina, MoholyNagy, i. m.

2008. november

75

gyakorlatot sem folytatott.4 A gyám a három árva részére letétbe helyezett 20–20000 koronát. A két fiú, László és Ákos édesanyjukkal Szegedre költözött. A későbbi festő, grafikus, fotóművész 1905-ben a szegedi állami főgimnázium (ma: Radnóti Miklós Gimnázium)
diákja lett.
Moholy-Nagy László hat–hét éves kora óta rajzolt, tizenkét évesen verseket kezdett
írni.5 Péter László valószínűsíti, hogy ő az a diákköltő, aki az 1909-es névváltoztatás után
Nagy Lászlóként 1911. november 5-én a Szegedi Naplóban Szerelmes verseket … címmel,
1912. december 3-án pedig ugyanitt Anyám címmel verset publikált.6 Dr. Kőszeginé Tömörkény Erzsébet emlékezete szerint a hozzájuk bejáratos gimnazista az 1912/13. tanévben is mutatott neki egy „nyomtatásban megjelent” verset Leány jött az őszben… címmel.7
Nem valószínű, hogy a szabvány versekkel jelentkező diákra az osztályfőnökén és magyartanárán, Horváth Jánoson (és közvetlen környezetén kívül) bárki is felfigyelt volna. Juhász Gyula, Babits Mihály és Hevesy Iván semmiképpen.
Juhász Gyula 1911 őszén a Szegedtől távol lévő szakolcai gimnáziumba került, ahonnan 1912 őszén sikerült áthelyeztetnie magát Makóra. Nem is volt tehát az alföldi városban a versek megjelenésekor. Babits sem lehetett támogatója Nagy László versírásának.
Nemcsak azért, mert szegedi tanárként egy másik intézményben, a főreáliskolában tanított, 1908-tól ráadásul Fogarason élt és dolgozott, 1911 januárjában és februárjában a Herceg, hátha megjön a tél is! című verseskötetének összeállításával foglalkozott, szeptemberben pedig Újpestre helyezték. A diákpoéta a versek megírásakor vagy megjelenésekor
tehát semmiféle kapcsolatba nem kerülhetett a két „befutott” költővel. Hevesy Iván pedig,
akit ismerhetett Szegedről is, 1911/12-ben még nem volt „esztéta”, Babits diákja volt az
újpesti gimnáziumban, 1912/13-ban pedig művészettörténet szakon kezdte meg tanulmányait a pesti egyetemen.8
Moholy-Nagy László 1913 őszén a Budapesti Magyar Királyi Egyetem jogi fakultásának
hallgatója lett. Egy évnél hosszabb ideig a Mészáros utca 12-ben együtt lakott a három
testvér: a huszonharmadik évében lévő Jenő, a tizennyolc éves László és a tizenhat éves
Ákos. Moholy-Nagy ekkor – bátyja emlékezése szerint – „főképpen írók társaságát kereste”. Az 1913/14. tanévben Hevesy Ivánnal együtt eljárt Négyesy László Stílusgyakorlatok című óráira.9 Szellemi fejlődésére – írta Németh Antal kérdéseire válaszolva 1924ben – „a Nyugat hatott először elhatározón”.10
Talán ekkor találkozhatott személyesen Babits Mihállyal is. Hol történhetett mindez?
A Szabóky utca 54-ben, a költő tisztviselőtelepi lakásán? Vagy esetleg az 1913 őszén jogi
tanulmányait elkezdő, költői ambíciókat dédelgető valamikori kedves újpesti tanítvány,

4
5

6
7
8

9
10

APRÓ Ferenc, Babits Szegeden, i. m., 141.
Moholy-Nagy László levele Németh Antalnak. Idézi PASSUTH Krisztina, Moholy-Nagy, i. m.,
382–383.
PÉTER László, [Bevezetés] Moholy-Nagy versei, Tiszatáj, 1972/8.
APRÓ Ferenc, Újabb Moholy-Nagy rajzok Szegeden, Tiszatáj 1975/3.
Hevesy Ivánra vonatkozóan: ÉDER Zoltán, Régi napok illata, Bp., Mundus Magyar Egyetemi Kiadó, 2002, 71. Botár Olivér idézi Hevesy Iván szegedi családi kapcsolatait, és felemlíti a Babits
osztályában Újpesten letett érettségit is. I. m., 23, 31.
Nagy Jenő emlékezése. Idézi PASSUTH Krisztina, Moholy-Nagy, i. m., 356.
Idézi: PASSUTH Krisztina, Moholy-Nagy, i. m., 383.

76

tiszatáj

Komjáthy Aladár mutatta be őt Babitsnak? Vagy az ugyancsak első éves joghallgató, a költő
öccse, a Szabóky utcában néhány házzal arrébb lakó Babits István révén ismerkedtek
meg? Netán Hevesy Iván volt akkor már bejáratos Babits társaságába (aki 1921 első felétől
1929-ig folyamatosan szerzője lesz majd a Nyugatnak, s aki 1924. áprilisi folyóiratszámban részt vehetett a költő köszöntésében)?11
Az biztos, hogy Moholy-Nagy Babitscsal való esetleges személyes kapcsolata nem lehetett sem hosszú, sem látványosan gyakori. 1914 őszén, még elkezdte tanulmányait. Az
1895-ben és 1896-ban születetteknek 1915. február 18-i napilapokban jelent meg a mozgósítási parancs. Moholy-Nagy Lászlót 1915 májusában sorozták be a Monarchia tüzérségéhez, azután körülbelül tíz hónapig tartó kiképzés következett, majd 1916. február 6-án
egy Galiciában állomásozó tüzércsapathoz került.12
A háborús emlékeiről keveset beszélt. A felesége által írott életrajzából csak az derült
ki, hogy „1916-ban egy csatában egész ütege megsemmisült, egyedül ő menekült meg: kitört hüvelykujjal és gyorsan terjedő fertőzéssel […] egy [ogyesszai] katonai kórházba” került, ahonnan 1917-ben engedték el, meg az, hogy tüdőfertőzést kapott, s „két év frontszolgálat után hófehér csík osztotta ketté fekete haját […].”13 1917 őszén betegszabadságra
hazatért, beiratkozott a jogi egyetem harmadik évfolyamának őszi és tavaszi félévére. 1918
elején, a tartalékos hadsereg kiképző hadnagyaként katonai kórházakat látogatott. Munkája közben Székesfehérváron időzött a Kovács kávéházban is, ahol egy sor rajzot készített. Beosztása szerint Budapesten is megfordult. 14 1918 őszén mint vitézségi éremmel és
Károly csapatkereszttel rendelkező tüzér főhadnagy fejezte be a háborút.15
A háborúban Moholy-Nagy rajzkészségét különös módon tudta kamatoztatni. Gyönyörű térképeket rajzolt, melyek eljutottak a vezérkarhoz is. Aztán ceruzarajzokat készített, majd pedig rajzos képeslapokat kezdett küldözgetni barátainak. Lehet, hogy az ilyen
típusú híradásnak praktikus oka is volt. Mivel a fronton működött a katonai cenzúra, s a levelekben csak magánjellegű közléseket lehetett küldeni, ezért nem kizárt, hogy a rajzos
levelezőlapok és rajtuk az egy-két soros üzenet hamarabb átjutott a szűrőn, mint az a levél, melyet írásgyakorlattal nem vagy alig rendelkező katonák írtak haza. De az sem lehetetlen, hogy a korán jelentkezett rajzkészsége talált ezzel egy új önkifejezési formát. Fekete
és színes ceruzával rögzítette a katonaélet jellegzetes figuráit, eseményeit, „keresett hu11

12
13

14

15

Hevesy Iván a Nyugat 1921. évi I. kötetében Simon György János festészetéről, Lehel Ferenc
könyvéről, Szobotka Imre képeiről, a II. kötetben Bortnyik Sándorról, Archipenkóról az új festészetről, Máttis Teutsch metszeteiről, a Wagner-rendezés hibáiról és lehetőségeiről, Czigány Dezső
Ady-portréjáról, az 1922. évi I. kötetben a művészet reinkarnációjáról, a politikai plakátról írt,
ettől számítva ő a Nyugat egyik művészetelméleti teoretikusa, ki 1926-tól verseskötetekről, folyóiratokról, a magyar drámaírás válságáról is cikkezett. Állandó szereplése a folyóiratban 1929ben szűnt meg.
BOTÁR Olivér, Természet és technika …, i. m. 25.
MOHOLY-NAGY, Sybil, Moholy-Nagy. Experiment in Totality, Cambridge-London, Massachusetts Institute of Technology, second edition, 1969. Idézi: BODRI Ferenc, Moholy-Nagy László
levelei Babitshoz, i. h., 29–30.
BOTÁR Olivér, Természet és technika …, i. m. 29. Apró Ferenc – más forrás alapján – úgy tudja,
hogy Szegeden lábadozott és 1918 februárjában visszatért a frontra. Vö.: APRÓ Ferenc, Újabb
Moholy-Nagy rajzok Szegeden, i. m., 71.
Nagy Jenő visszaemlékezése. Idézi: PASSUTH Krisztina, Moholy-Nagy, i. m., 356.

2008. november

77

morral, helyenként keresett karikaturisztikus színezettel, könnyed vonalvezetéssel” mutatta be környezetét.16 Ezeket a levelezőlapokat értő barátainak küldte el. Hevesy Ivánnak
320 kártyát adott fel. Neki nem tetszettek különösebben a rajzok. Egy másik barátja azonban „el volt ragadtatva tőlük”.17
Babits Mihálynak előbb három „szabályos” lapot küldött, s csak aztán postázott neki
rajzos levélüdvözletet.18
Az első levél 1916-ból való.
Nagyságos Babits Mihály
tanár úrnak
Budapest
Tisztviselő telepi főgimn.
Tábori postahivatal 105.
916. febr. 18.
Nagy László Kdtasp.
Feldhaubitzerg. 32. Bt. 2.
Mélyen tisztelt Tanár Úr,
Pár napja, hogy kinn vagyok s már melegség tölt el, ha haza Pestre gondolhatok,
s ilyenkor az írás örvendeztet meg nagyon. Talán Tanár Úr sem fogja rossz néven venni,
ha néha-néha fölkeresem soraimmal.
Dolgom különben elsőrangú, tisztjeink rendkívül kedves, intelligens emberek.
Most még kihozatok egypár könyvet, s aztán egészen otthon leszek.
Nagy László19
1917. január 9-én feladott második levél, hátoldalán egy háborús téli tanyát ábrázoló
nyomtatott rajzzal, szabvány levél volt a következő szöveggel:
Nagyságos Babits Mihály úrnak
Budapest VIII.
Reviczky utca
Tábori postahivatal 105.
917. jan.10.
1917. I. 9.
A nagy hóból, ködből, csöndes télből küldöm kedves Tanár Úrnak legmélyebb tiszteletemet.
Nagy László zászlós
FBMt 1/32. Táb. p. 105.
16
17

18

19

PASSUTH Krisztina, Moholy-Nagy, i. m., 14.
Vörösváry Ákos összegyűjtötte [?] a levelezőlapokra írt krétarajzokat s Moholy-Nagy László első
világháborús rajzai címmel 1974-ben kiállítást szervezett az anyagból. (APRÓ Ferenc, Újabb
Moholy-Nagy rajzok Szegeden, i. m., 68.)
Az itt következő leveleket először Bodri Ferenc adta közre a Tiszatáj 1972/8. számában. A következőkben korrekciókkal és az újabb közlési hely feltüntetésével közlöm a kártyákat.
Bodri Ferenc 1918-ra jelölte ezt a levelet. A korrekció: BABITS Mihály, Levelezése 1916–1918,
s. a. r., TÓTH Máté, kézirat, Bp., Argumentum Kiadó, megj. e.

78

tiszatáj

A harmadik levél csoportos üdvözlet 1917. november 17-i kelezéssel. És egy rajzzal,
melyik mintha Babitsot ábrázolná egy kávéházi asztal mellett ülve, kalapban. A szövege
mindössze ennyi: „Üdvözlik tisztelői: Nagy László, Gaál Gábor, Hevesi [!] Iván, Begyáts
László, Zsolt Béla, Garami Árpád, Szitáry Zelma.”
A harmadik és negyedik levelezőlapot a kórházakat ellenőrző katonatiszt küldte Székesfehérvárról.

2008. november

79

Az ötödik levél a „Tábori posta” rendszeresített levelezőlapján Budapestről kelt 1918.
április 3-án. Az üres oldalon egy asztalra támaszkodó, a szemlélőnek háttal ülő, alig kivehető kalapos férfi rajza látszik, a lap felső jobb sarkában „918.IV/3 Westend” felírással,
a bal felső sarokban pedig aláírás: „Nagy László, Hevesi [!] Iván, Bach Artur.”
A hatodik levelet a 649. számú tábori postahivatalban adta föl 1918. október 27-én.
A feladó helyén ez áll: „Nagy hdgy 5/80, Ukrain-Krankenzug, Bpest, I, Mészáros utca 12.”
A hátoldalon egy katona zubbonyos férfi ül a szemlélőnek háttal, a lap alján pedig kézírással: „Mély tisztelettel Nagy László.”
Moholy-Nagy, aki a háború elején – amint szó volt róla – írónak-költőnek készült,
1918 decemberében a Babits Mihálynak elküldött hetedik levele szerint még mindig nem
mondott le irodalmi terveiről.
Budapest, 1918. dec.18.
Kedves Tanár Úr,
hogy valamiképen biztositsam megélhetésemet (mert a festésből egyelőre nem tudnék megélni) ujságiró lettem. Igy kerül sor ismét arra, hogy verseimmel is próbálkozzam.
Nagyon kérem, Kedves Tanár uramat, fogadja őket szeretettel.
Mély tisztelettel
Moholy Nagy László
Bpest, 1918. dec. 18.
I, Mészáros u. 12. I/2.
Lehet, hogy ezzel párhuzamosan küldte el műveit Hevesy Ivánnak is, aki akkor a rövid
életű szegedi Jelenkor szerkesztője volt, s aki már 1917 novemberében közölte (még Nagy
László néven) első novelláját Maris címmel. A folyóirat 1918. évi ötödik számában Találkozás címmel novellája és két könyvkritikája jelent meg. A Jelenkor hatodik, 1918. szeptemberi száma újabb kritikáját és két versét hozta (Erdő. Május. Háború és Egész nap
együtt s most egyedül haza címmel). Az áprilisi számban közölt cikke alá, a születő új
identitástudat jelöléseként, a Moholy-Nagy nevet írta.20 Nem sokkal ezután azonban végleg a képzőművészet mellett döntött. Föladta „irodalmi terveit”, írta Németh Antalnak.
Szoros kapcsolatba került a MA-körével, Uitz Bélával, Bortnyik Sándorral, Nemes Lampérth Józseffel. És ismét festeni kezdett, akárcsak a fronton, a hadikórházban. E képei
közül fennmaradt a Sebesült katona, a Katona, a Táj drótakadályokkal és a Bátyja arcképe című. 1918 késő őszén a Nemzeti Szalonban megrendezett tárlaton már két nagyobb
és két kisebb Tájképet állított ki. A Budai hegyek című alkotását a nagy beteg Adynak ajándékozta, akihez – bátyja emlékezete szerint – a legutolsó hetekben rendszeresen feljárt.21
A Babits Mihállyal volt kapcsolata 1918 legvégén megszakadt. Ennek többféle oka lehetett. Szerepe lehetett ebben a költő életében felgyorsult eseményeknek, a személyiségétől távol álló politikai-társadalmi szerepvállalásnak. De szerepe lehetett ebben annak is,
hogy a MA és köre végleg magukkal ragadták Moholy-Nagy Lászlót. Erről tanúskodik

20

21

Vö.: PAPP Tibor, Moholy-Nagy László ifjúkori kalandja az irodalommal = P. T., Avantgárd szemmel költészetről, irodalomról, Bp., Magyar Műhely Kiadó 2004, 211–222; BOTÁR Olivér, Természet és technika …, i. m., 35.
Nagy Jenő visszaemlékezése. Idézi: PASSUTH Krisztina, Moholy-Nagy, i. m., 357.

80

tiszatáj

1919. május 15-én kelt naplóbejegyzése: „Ha megpróbálom őszintén és alaposan megragadni az életem értelmét, akkor jól tettem, hogy festő leszek. Az én tehetségem, hogy kivetítsem vitalitásomat, építeni tudásomat a fény, a szín, a forma segítségével. Festőként
életet tudok adni.”22
Az 1919. május 1-jén még Pesten élő képzőművész a napját együtt töltötte Balázs Bélával, aki akkor a közoktatásügyi népbiztosság osztályvezetője, az írói direktórium tagja volt,
rövidesen pedig vörös katona lett, Hevesy Ivánnal és a jó baráttal, Bach Imrével és a szórakozás anyagi részét fedező testvérével, Nagy Jenővel.23 Talán még ebben a hónapban,
esetleg a következőben Szegedre költözött. Itt a Gizella tér 4-ben (ma: Jókai út 11.) az első
emeleten szobát vett ki. A Gizella tér 4.-ben volt a MA-köréhez tartozó Gergely Sándor
szobrászművész műterme. Moholy-Nagy itt találkozhatott Juhász Gyulával, Móra Ferenccel (akiről – időközben megsemmisült – tusrajzot készített), Kahána Mózessel és Kassák
Lajossal. Ekkor már kizárólag a képzőművészet érdekelte. Tehenek címmel rajzot készített, lefestette Fischof Ágotát, valószínűleg ekkor fejezte be a Kézimunkázó nő című képét,
talán a Magyar táj, Tájkép házakkal, Olvasó férfi, Fekvő nő, Asztaltársaság című munkáját, Hatvany Lajos, Wesselovszky Ferenc és Ákos testvére portréját, valamint Önarcképét. Az 1919 novemberében szervezett szegedi közös tárlaton, Gergely Sándor és Moholy-Nagy László kiállításán a Fischof Ágotáról készült nagyméretű olajfestmény, a „tahiti
madonna”, ahogyan Móra Ferenc nevezte, a bejárattal szemközti falon, középen függött.
Feltételezhető, hogy a felsorolt képek többsége (esetleg valamennyi), meg netán még néhány alkotás jelentette a közös kiállítás festészeti anyagát.24
A kiállításról Juhász Gyula két alkalommal is hírt adott. A Szeged és Vidéke című lapban 1919. október 31-én ezt írta: „Meg kell állapítanunk, hogy ennyire európai értékű és
jelentőségű művészet még nem nyilatkozott meg városunkban, mint ami ebben a szerény
szegedi atelier-ben most összezsúfolva van. A legtisztább és legkomolyabb mai művészi
törekvések bátor és erős eredményeit láthatja itt az ember […].” A Délmagyarországban
november 4-én így tudósított: „Kétségtelen, hogy ezekhez az egészen új szellemű és formájú művekhez új szemek és új lélek kellenek, […] ide nem elég a klasszikus és romantikus iskola ismerete, és a naturalista impresszionista dogmák sem elégségesek. Mert ez
a szó legnemesebb és legigazibb értelmében új művészet, túl az impresszionizmuson … Ebben a fiatal, erős és bátor művészetben egy most támadó új világ lelke lebeg, ezek a vonalak és színek, ezek a lényegek és formák testvéri rokonságot tartanak azzal az egyelőre
még pontosan nem definiált, de már megnyilatkozott és eleven erejű művészettel, amely
Bartók Béla zenéjében leng, amely Walt Whitman szabadverseiben zenél, és amely kétségtelenül éppen annyira megújítja majd a Föld artisztikus színét, akár Periklész kora
vagy a reneszánsz.”
Moholy-Nagy László a kedvező szegedi visszhang ellenére 1919. november közepén elhagyta Magyarországot. A december 6-án házasságot kötő Jenő testvérét egy hosszú verses levélben már Bécsből köszöntötte.25 Bécsbe érkezett decemberben a börtönből kisza22
23
24

25

Uo., 358.
Uo., 356.
APRÓ Ferenc, Újabb Moholy-Nagy rajzok Szegeden, i. m., 69–72; PASSUTH Krisztina, MoholyNagy, i. m., 424–425., továbbá: 6, 7, 9, 10, 12, 13, 16, 17, 23, 27. sz. képmelléklet.
APRÓ Ferenc, Újabb Moholy-Nagy rajzok Szegeden, i. m., 72.

2008. november

81

badult Kassák Lajos is, 26 egy hajóskapitány segítségével.27 Akkor már itt tartózkodott Balázs Béla, Bródy Sándor, Jászi Oszkár, Hatvany Lajos, Ignotus, valamint Bortnyik Sándor
és Uitz Béla.
Moholy-Nagy tagja lett a MA 1920. május 1-jei számát összeállító legszűkebb körnek.
Elkészítette krétarajzát Simon Jolánról (ez jelenleg New Yorkban a Museum of Modern
Art képgyűjteményben látható). Szerepe volt a folyóirat arculatának alakításában.
Ugyanakkor még ebben az évben elváltak útjaik. 1924. július 18-án Németh Antalnak
írt (már idézett) levele szerint 1920 végén a MA már nem volt „elhatározó szellemi mozgalom” a számára, akkortól kezdve „alakult ki” képeinek, plasztikáinak és egyéb munkáinak „önálló karaktere”.28
Moholy-Nagy 1920 telén Bécsbe utazott. 1921. január 18-án megházasodott. Nem szakította meg a kapcsolatait az egyre inkább nemzetközivé váló (Bécsbe szorult magyar
avantgárd mozgalommal, mindenekelőtt Kassákkal, érdeklődése azonban más törekvések
felé fordult. Már 1920. április 5-én arról írt Hevesy Ivánnak, hogy „mást kell adni”, ahhoz
azonban, hogy „mást” lehessen produkálni, a művésznek magának is „más”-sá kell lennie.
El Liszickijjel, Sopphie Küpperssel, Rodcsenkóval, Gropiusszal, Klee-vel, Kandinszkijjal
került kapcsolatba. Előbb a berlini Gestaltung csoporttal dolgozott együtt, utóbb a weimari, majd a dessaui Bauhaus tanára lett.29
Babitscsal többet nem váltottak levelet. Pedig még akár személyesen is találkozhattak
volna. A költő 1929. február 25-e és március 4-e között Berlinben tartózkodott, február
27-én előadást tartott az ottani Collegium Hungaricumban a magyar irodalomról. Fellépését nagy hírverés jelezte. A német sajtó „úgy köszöntötte, mint az európai szellemi baloldal egyik vezéregyéniségét”. A zsúfolásig megtelt teremben „közéleti előkelőségek, irodalmi és tudományos hírességek vegyültek el diákokkal és más érdeklődőkkel, magyarok
németekkel […].”30 Babits – a hivatalos program engedte időben – mindenre kíváncsi volt.
Látta „a különös Dreigroschenopert, óangol játékból csinált expresszionista drámát, japán
beosztású színpadon lejátszva, mely Lohengrin paródiába torkoll[t] […].” Megnézte a kínai kiállítást, „amelyhez hasonló teljességűt nem lehetett még látni Európában”, meg a „páratlan Van-Gogh gyűjtemény”-t31 .
Hogyhogy nem volt kíváncsi a berlini Krolloperben bemutatott Hoffmann meséire,
melyet (feltehetőleg) Otto Klemperer vezényelt, s melyhez Moholy-Nagy László tervezte
a díszleteket, a fantasztikus kosztümöket, gépbútorokat, funkcionálisan mozgó szerkezeteket? Hogyhogy nem volt kíváncsi Ervin Piscator színházában bemutatott Walter Mehring
Berlini kalmárjára, melynek díszleteit szintén Moholy-Nagy készítette?32

26
27

28
29
30

31

32

KOMORÓCZY Emőke, A szellemi nevelés fórumai, Bp., Hét Krajcár Kiadó, 2005, 13.
KASSÁK Lajos, Egy ember élete, Bp., Szépirodalmi Kiadó, 1983, II, 672–674; ACZÉL Géza, Kassák Lajos, Bp., Akadémiai Kiadó, 1999, 64.
Idézi: PASSUTH Krisztina, Moholy-Nagy, i. m., 382.
ACZÉL Géza, Kassák Lajos, i. m., 88–89; PASSUTH Krisztina, Moholy-Nagy, i. m., 361; 360.
KERESZTURY Dezső, Babits Mihály = K. P., Örökség. Magyar írói arcképek, Bp., Magvető
Könyvkiadó, 1970, 425–426.
BABITS Mihály, Berlini napló = B. M., Esszék tanulmányok, s. a. r. BELIA György, Bp., Szépirodalmi Könyvkiadó, 1978, II, 250.
MOHOLY-NAGY, Sybil, Moholy-Nagy, Experiment in Totality, i. m., 49.

82

tiszatáj

És hogyhogy nem volt kíváncsi Moholy-Nagy Babitsra? Alig valamivel a költő berlini
tartózkodása után, 1929 májusában a Little Reviewben egy tíz kérdésből álló sorozat első
kérdésére felelve („Mit szeretne Ön leginkább tenni, tudni, mi szeretne lenni?”) ezt válaszolta: „[…] magyar vagyok és a magyaron kívül csak németül tudok. De szeretnék tudni
franciául, angolul, olaszul és spanyolul is. Akkor mindenütt otthon lennék.”33 Elfelejtette
volna a magyarul írott verseit? A Nyugat vonzásában elkezdett művészi pályáját? A Babitshoz kapcsolódó személyes élményeket?

JUHÁSZ GYULA, TÖRÖK SOPHIE ÉS BABITS MIHÁLY
(Tápé, 1923. május 21.)

33

PASSUTH Krisztina, Moholy-Nagy, i. m., 390.

2008. november

83

B. FEJES K ATALIN

A feltételes mondatok szerepe
a késleltetésben
B ABITS M IHÁLY : MINT KÜLÖNÖS HÍRMONDÓ …


A Nyugat költőinek formaművészetét az ötvenes–hatvanas évek kánonja sem vonta kétségbe; legfeljebb hagyta, hogy e fél elismerés árnyéka elfedje a költészet mesterségesen elkülönített másik felét (azt az erkölcsi világot, amely egyébként csupán e forma által jöhetett létre). Ez a költészet persze az akkori kánonban nemcsak így feleződött. József Attila
szerencsétlen gúnyversét Babitsról (Egy költőre) a bölcsészhallgatók el sem igen kerülhették, a csodálatos megkövető verssel (Magad emésztő…) – amelyből már nemcsak formát lehetett tanulni (egyébként azt is) – már kevesebben találkoztak.
Kutatási tárgyként is feleződött a költészet azokban az időkben. A talán egyetlen érdemi írás, PILINSZKY JÁNOS emlékezése a húsz éve halott Babits Mihályra az Új Emberben
jelent meg (Ferencz 2008. 233–234); a költészet maga azonban – élet- és korrajzok mellett – jobbára „költői nyelvként” került a tankönyvekbe, így szinte természetes, hogy akkoriban Babits Mihály költészete is csak mint „Babits Mihály költői nyelve” lehetett kutatás
tárgya. Voltak természetesen egyetemi szemináriumvezetők, gimnáziumi tanárok – ekkortájt NEMES NAGY ÁGNES is az volt –, akik tisztában voltak Babits költészetének jelentőségével, s ezt a meggyőződésüket költészetelméleti kommentárjaikba bele is szőtték; de
hogy Babits Mihály költészete olyan érték, amelyről monográfiát lehet/kell írni, azt a meggyőződést 1966-ban J. SOLTÉSZ KATALIN munkája mutatta föl. Igaz, hogy értekezésében
J. SOLTÉSZ nem irodalmi, hanem nyelvészeti elemzés tárgyává tette Babits Mihály költészetét, s az is magától értetődik, hogy alig egy évre rá ÉDER ZOLTÁNnak a J. SOLTÉSZ monográfiáját elemző részletes bemutatásában is Babits „költői nyelve” volt előtérben (Éder 1966.
429–444).
Költészetként először a műfordításai révén, vagyis mint műfordító jelenhetett meg
újra Babits – jó két évtizednyi mellőzés után – RÁBA GYÖRGY jóvoltából a magyar irodalmiszakmai közvélemény előtt (Rába 1966 és 1969); s később a fiatal Babitsról írott monográfiájával (Rába 1981), illetőleg ihletett két tanulmánykötetével a költőtárs, NEMES NAGY
ÁGNES (Nemes Nagy 1975 és 1984) állította az őt megillető helyre Babits Mihály költészetét a 20. századi magyar értékrendben.1
1

Az új században az életmű egészét, vagyis Babitsnak az általunk eddig itt nem említett prózai
munkásságát, valamint az arról szóló kutatásokat is áttekinti SIPOS LAJOS monográfiája, illetőleg
az általa szerkesztett Babits Könyvtár eddigi 11 kötete (Sipos 2002), valamint ÉDER ZOLTÁN tanulmánykötete, amelyben addigi saját munkáit foglalja össze (Éder 2002). A kiterjedtebb Babits-

84

tiszatáj
*

Az itt adott – elnagyolt – tudománytörténeti vázlatból is következhetnék, hogy az alábbiakban a dolgozat címében kiemelt szerkesztési eljárásnak, a késleltetésnek, valamint – a késleltetés tipikus eszközeként – a feltételes alárendelésnek a nyelvészeti leírását olvashatjuk.
Leírás is lesz, természetesen, hisz e nélkül nemigen lehet beszélni a késleltető nyelvi eszközök mirevalóságáról; lényegében azonban a késleltető megoldások versbeli értelméről
lesz szó. És azért erről, mert Babits „öregkori” költészetének egyik kiemelkedő alkotása
szerkezetének meghatározó sajátosságát Nemes Nagy Ágnes a késleltetésben látta: „Ami
az első hat versszakban történik, az a Babitsra oly jellemző késleltetés, a mondatkezdő
mint és a mondatfolytató úgy közötti közbevetés.” (Nemes Nagy 1984. 141).
A késleltetés – legáltalánosabb értelmében – a hatás fokozásának egyik szerkezeti
megoldása. A megnyitott szerkezetek – különösen az időben megvalósuló szerkezetek –
a bezárásukat sürgetik. Egy zenei mű elhangzásában például általános megoldás a terchangon történő zárás késleltetése a kvarttal. Megkomponált szövegművekben a kételemű
szerkezetek (mint…, úgy; ha…, akkor, bár…, mégis) eleve magukban rejtik a késleltetés
lehetőségét.
A tárgyi témák szabatos kifejtésében ugyan nemigen törekszünk hatásra is, ezért az
efféle szövegekben pl. a ha…, akkor egymástól való távolsága közeli; vagyis az akkor utalószót magába foglaló főmondat közvetlenül követi a Ha kötőszóval indított mellékmondatot. A késleltetett, elnyújtott szerkezet a költői, drámai szövegek jellemző eszköze.
A késleltetés lehetőségét az a „kényszerpálya” rejti, amelyen pl. a Mint kötőszóval megnyitott szerkezetnek – az eljutás útjába helyezett akadályokon át – el kell jutnia a lezárás lehetőségét képviselő úgy utalószóig. Az a Mint kötőszó, amely megnyitja Babits Mihály
alább idézett költeményét, majd csak a 25. sor elején jut el az addig késleltetett úgy-ig;
azaz – a zenei kompozíció párhuzamával – 24 sornyi „kvart” után ágyazódik be a hosszú
időn át késleltetett „terc”-be.
Mint különös hírmondó…
Mint különös hírmondó, ki nem tud semmi ujságot
mert nyáron át messze a hegytetején ült s ha este
kigyultak a város lámpái alatta, nem látta őket
sem nagyobbnak, sem közelebbnek a csillagoknál
5

s ha berregést hallott, találgatta: autó? vagy repülőgép?
vagy motor a síma Dunán? s ha szórt dobogásokat hallott
tompán a völgyekben maradozva, gondolhatta, házat
vernek lenn kőmivesek, vagy a rossz szomszéd a folyón túl

kutatásoknak nélkülözhetetlen segítség a STAUDER MÁRIA–VARGA KATALIN szerkesztésében megjelent bibliográfia (Stauder–Varga 1998). Legutóbb In memoriam sorozatában (Ferencz 2008)
a Nap Kiadó jelentetett meg egy oktatási segédkönyvet, amelyben FERENCZ GYŐZŐ a Babits-művekről írott legfontosabb – korabeli és későbbi – tanulmányokat válogatta össze.

2008. november

85

gépfegyvert próbál – oly mindegy volt neki! tudta,
10 balga az emberi faj, nem nyughat, elrontja a jót is,
százakon át épít, s egy gyermeki civakodásért
ujra ledönt mindent; sürgősebb néki keserves
jussa a bandáknak, mint hogy kiviruljon a föld és
a konok isteneket vakítva lobogjon az égig
15 szellem és szerelem – jól tudta ezt a hegyi hírnök
s elbútt, messze a hírektől; de ha megjön a füttyös,
korbácsos korhely, a szél, s ha kegyetlen a távolodó nap
kéjes mosollyal nézi, hogy sápadnak érte öngyilkos
bánatban elhagyott szeretői, a lombok és ingnak,
20 mint beteg táncoslány aki holtan hull ki a táncból:
akkor a hírnök föláll, veszi botját, s megindul a népes
völgyek felé mint akit nagy hír kerget le hegyéről
és ha kérdik a hírt, nem bir mást mondani: ősz van!
nagy hírként kiáltja amit mindenki tud: ősz van!
25 úgy vagyok én is, nagy hír tudója: s mint bércet annál több
forrás feszíti, mennél több hó ül fején, öreg szívem
úgy feszűl a szavaktól; pedig mi hírt hozok én? mit
bánom a híreket én? forrong a világ, napok állnak
versenyt az évekkel, évek a századokkal, az őrült
30 népek nyugtalanok: mit számít? én csak az őszre
nézek, az őszt érzem, mint bölcs növények és jámbor
állatok, érzem, a föld hogy fordul az égnek aléltabb
tájaira, s lankad lélekzete, mint szeretőké –
óh szent Ritmus, örök szerelem nagy ritmusa, évek
35 ritmusa, Isten versének ritmusa – mily kicsi minden
emberi történés! a tél puha lépteit hallom,
jő a fehér tigris, majd elnyujtózik a tájon,
csattogtatja fogát, harap, aztán fölszedi lomha
tagjait s megy, hulló szőrétől foltos a rétség,
megy s eltűnik az új tavasz illatos dzsungelében
A következőkben áttekintjük a költemény feltételes mondatait mint a késleltetés hatásos eszközeit. Ehhez előbb fel kell vázolnunk a szerkezet alapvonalait.
Az előre vetett, Mint kötőszóval viszonyított hasonlító tömböt a 25. sorban ágyazza
magába a főmondat úgy utalószava:

86

tiszatáj

1. Mint különös hírmondó, ki nem tud semmi ujságot / mert nyáron át messze a hegytetején ült …
(…)
25. …úgy vagyok én is, nagy hír tudója (...)
A hasonlító tömb – míg lezárul az úgy utalószóban – két részre tagolódik: a hírnök,
valamint a költői én elkülönítésére; a történések múlt, illetőleg jövő/jelen idejére. A két
rész elkülönülését a de ha kötőszóegyüttes is jelöli:
15. – jól tudta ezt a hegyi hírnök
s elbútt, messze a hírektől; de ha megjön a füttyös ,/ korbácsos korhely, a szél,…
Az első 16 sorban a feltételes mondatok két helyen kapnak szerepet.
A 2–7. sorban ezek utalószó nélkül jelennek meg; az utalószó kapcsoló szerepét egyegy tartalmas főnévi szintagmával (a referenciális főnévvel) együtt járó főmondati névmási lexémák pótolják. Közülük az első:
ha este / kigyultak a város lámpái alatta, nem látta őket / sem nagyobbnak, sem közelebbnek a csillagoknál.
Az [I] ábrán félkövérrel kiemelt – mellékmondati, illetőleg főmondati – elemek együttes referálását (koreferenciális viszonyát) a szintaxisban ágrajzzal ábrázolják. Itt az alábbi
módon2:
[I]

S

DP2
őketi

AdvP

CP
C

ha

[akkor]
S

DP1
a város lámpáii

Mivel a referenciális főnév a következő két feltételes alárendelésben is az előzővel azonos módon (előre vetett helyzetben, utalószó nélkül) jelenik meg, ezeket is az [I] sémával

2

S = mondat, AdvP = határozószói szerkezet, DP = főnévi szerkezet, C = kötőszó, CP = kötőszóval
beágyazott mondat. Vö. B. FEJES 2005.

2008. november

87

lehet reprezentálni. Különbség köztük csupán abban van, hogy ezek főmondatában a koreferenciális névmás nem jelenik meg explicit módon, hanem kimondatlan marad.
5. ha berregést [DP1] hallott, találgatta: autó? vagy repülőgép? / vagy motor
a síma Dunán [ okozta azt [DP2]]?
6. ha szórt dobogásokat [DP1 ] hallott / tompán a völgyekben maradozva, gondolhatta [abból [DP2]] / házat vernek lenn kőmivesek…
Az itt kiemelt három feltételes szerkezet helyén – ha a mennyiségnek nem volna késleltető szerepe – elvileg állhatna egyetlen is. Legindokoltabban valójában az első, hiszen
az alatta határozószó térbeli egységet alkot a hegytetején helymegjelöléssel. Az összegző
kijelentés súlyának persze (oly mindegy volt neki!) nem mindegy a „mindegy” részletezettsége; de végül is egyetlen tömböt alkot a három feltételes mondat.
Más tanulságot kínálnak azok a feltételes mondatok, amelyek a 16–21. sorban foglalnak helyet:
16 . (..) ha megjön a füttyös,
korbácsos korhely, a szél, s ha kegyetlen a távolodó nap
kéjes mosollyal nézi, hogy sápadnak érte öngyilkos
bánatban elhagyott szeretői, a lombok(...):
21. akkor a hírnök föláll, (...)
Az értelmezés gondját – legalábbis első pillantásra – az itt idézett részletben az
okozza, hogy tagoló eszköz (pl. vessző) nem jelöli a kéjes mosollyal nézi tagmondat szerkezeti helyét, így a lehetséges értelmezések közül az olvasónak kell választania.
Elsőként – mivel a költemény 2., 5. és 6. sorában – halmozódtak a feltételes mondatok, elvileg itt, a 16. sorban is elképzelhető egy hasonló megoldás. Tehát úgy, mintha ezt is
a s ha viszonyítaná, azaz saját szünettel, önállósítani lehetne a kötőszóval nem viszonyított tagmondatot:
17 ... s ha kegyetlen a távolodó nap, s ha kéjes mosollyal nézi,...
Ez ellen az értelmezés ellen leginkább a feltételes mondatnak az általunk beiktatott
kötőszóktól kapott önállósága szól. Lenne-e okunk ebben a kontextusban a mosoly kéjes
voltát elkülöníti a távolodó nap kegyetlen voltától? Nem épp azzal együtt nézi-e kéjes mosollyal a nap (azokat, akiktől távolodik), hogy távolodása eleve kegyetlen? Annak a versmondónak, aki igennel válaszol erre a kérdésre, a kegyetlen szóalakra kisebb nyomatékot
kell adnia, mint a kéjesre: a lexikai-szemantikai körön belül az utóbbi tartalom az újabb.
Ha figyelembe vesszük a két melléknév, a kegyetlen és a kéjes lexikai-szemantikai öszszetartozását, s tagmondataik között egyszerű kapcsolatos (vagy azaz/ vagyis/ ezért-féle
kifejtő magyarázó, következtető) viszonyt feltételezünk, akkor a ha kötőszót e két tagmondat közös kötőszavaként találjuk. (Az ábrázolás szempontjából fontos, hogy az ekkor

88

tiszatáj

egymásnak mellérendelt tagmondatok sorrendjében először a referenciális főnév jelenik
meg (a nap); így maradhat implicit a vele együtt referáló névmás, az ő.)
17. ha kegyetlen a távolodó nap [s]
kéjes mosollyal nézi ,/ hogy sápadnak érte öngyilkos
bánatban elhagyott szeretői, a lombok /
[II]

CP
C
ha

S

S
DP1
kegyetlen
a napi

[s]

S

DP2
[ ői ]kéjes
mosollyal nézi

Érdemes azonban a „kéjes mosollyal nézi” tagmondatra külön figyelmet fordítani. Ki
az, aki nézi azt, amit néz? Az alany–állítmány kötelező alaki egyeztetése (vagyis a ’kongruencia’) elvének itt elvileg három főnévi szerkezet is megfelel: maga „a hegyi hírnök”, majd
„a füttyös, korbácsos korhely, a szél”, s végül „a távolodó nap”.
Az első lehetőséget legkönnyebb kizárni, hiszen a 16. sor de ha fordulata ha kötőszóval
indított feltételes tömbjének végére a 21., versszak éli akkor utalószó várakozik.
Ez a ha…, akkor-szerkezet egyúttal a második értelmezési lehetőséget is kizárja, amely
szerint a szél nézné „kéjes mosollyal” („hogy sápadnak érte öngyilkos / bánatban elhagyott szeretői, a lombok…”). De egy szemantikai érv is ellene szólna a szél „kéjes” mosolyának. A „füttyös, korbácsos korhely” ugyanis itt nem elmegy (amitől „elhagyott szeretői, a lombok” öngyilkos bánatba merülhetnének), hanem „megjön”.
Az alanyi szerep harmadik lehetőségeként „a …távolodó nap” marad (s ábrázolására
nem a [II], hanem az [I] ábra érvényes). Értelmezése:
’Nem mindig kegyetlen a távolodó nap, de ha kegyetlen, akkor’ kéjes mosollyal nézi,
hogy sápadnak érte öngyilkos / bánatban elhagyott szeretői, a lombok és ingnak, / mint
beteg táncoslány aki holtan hull ki a táncból.
Azt a megállapítást, hogy a nap távolodása „kegyetlen”, ha néhányan súlyosnak találják is, szigorú minősítésként a legtöbb versolvasó elfogadja. A távolodó nap mosolyának
„kéjes” voltán azonban – főként a fiatal versmondók – megütköznek. E megütközés aztán
a vers keletkezése konkrét körülményeinek, a kegyetlen betegség megalázó kínjainak felemlítésével egyrészt megszűnik, másrészt meg el is mélyül. Főként, ha NEMES NAGY ÁGNES
Babitshoz méltó elemzését is elolvassuk.
„Tudom – írja NEMES NAGY ÁGNES –, hogy van egy rögtönös, primér olvasata is a versnek, mely a személyes halálérzet őszi üzenetét értékeli benne elsősorban. Úgy tetszik

2008. november

89

azonban előttem, hogy a szöveg további rétegei épp ilyen fontosak, ha nem fontosabbak.
Anélkül, hogy az első benyomást tagadnám, hozzáfűzöm, hogy a magam részéről a teljes
babitsi magatartást, az oeuvre egészének összegződését érzem kirobbanni ebben az őszi
híradásban. Riadó (is) ez a vers, nagy suhogású figyelmeztetés a magát elveszejtő 20. századi ember címére. El ne feledkezz, te esztelen, a nagyobbról, a fentebbiről, hülye részérdekeidben; a természetre nézz, avagy az igazságra, a legtágasabb értelmű égboltra hitvány magad felett – szól a rejtett tanítás.” (Nemes Nagy 1984. 143)

HIVATKOZÁSOK
ÉDER ZOLTÁN 1966: Babits Mihály költői nyelvéről, Magyar Nyelvőr 90. évf.
ÉDER ZOLTÁN 2002: Régi napok illata. Babits-tanulmányok. Mundus Magyar Egyetemi Kiadó, Budapest
B. FEJES KATALIN 2005: Szintaxis és koreferencialitás. Juhász Gyula Felsőoktatási Kiadó, Szeged
FERENCZ GYŐZŐ (szerk.) 2008: Légy ellenállás. In memoriam Babits Mihály. Nap Kiadó
LENGYEL BALÁZS 1983: A Babits-élmény nyomában. Jelenkor, 1983. 11; in FERENCZ (szerk.) 2008.
235–252.
NEMES NAGY ÁGNES 1975: 64 hattyú. Tanulmányok. Magvető Kiadó, Budapest
NEMES NAGY ÁGNES 1984: A hegyi költő. Vázlat Babits lírájáról. Magvető Kiadó, Budapest
PILINSZKY JÁNOS 1961: Holt próféta a hegyen. Új Ember, 1961. aug. 20–27; in FERENCZ 2008. 233–4.
RÁBA GYÖRGY 1966: Két költő. Dante és Babits. Akadémiai Nyomda, Budapest
RÁBA GYÖRGY 1969: A szép hűtlenek: Babits, Kosztolányi, Tóth Árpád versfordításai. Akadémiai Kiadó, Budapest
RÁBA GYÖRGY 1981: Babits Mihály költészete 1903–1920, Szépirodalmi Kiadó, Budapest
RÁBA GYÖRGY 1983: A valóság átlényegítése. Új Írás, 1983. 11; in: FERENCZ (szerk.) 2008. 319–339.
SIPOS LAJOS 2002: Új klasszicizmus felé… Argumentum Kiadó, Budapest
J. SOLTÉSZ KATALIN 1965: Babits Mihály költői nyelve. (Nyelvészeti tanulmányok 8.) Akadémiai Kiadó, Budapest
STAUDER MÁRIA – VARGA KATALIN szerk. 1998: Babits Mihály bibliográfia. Magyar Irodalom Háza –
MTA Irodalomtudományi Intézete. Argumentum Kiadó, Budapest

90

tiszatáj

FRÁTER Z OLTÁN

Istenek a Babits-lírában

A fiatal Babits költészetében a többistenhit problémájának jelzésére a Hiszekegy című
verset hozza példának a szakirodalom. Rónay György, 1 Rába György2 megállapításai után
mind Kelevéz Ágnes,3 mind Tverdota György4 alapos és szép tanulmányban mutatják ki
Babits szemléletének görögös jellegét. Babits első köteteit valóban szinte uralják a görögrómai mitológia istenei. Aiolos, a szelek ura, Thanatos, a halál istene, Irisz, a szivárvány
istennője, Morpheus, az álmok istene, a rómaiak közül Juno, a nők védelmezője, Jupiter
főisten felesége, továbbá a Laodameiában emlegetett istenek: Apollón, Héliosz, Démétér,
Zeusz, Aphrodite és a többi, a teljesség igénye nélkül. Az antikvitás szerepét a szakirodalom elsősorban Nietzsche hatásának tulajdonítja a fiatal Babits szemléletének alakulásában.
E rövidke dolgozat jelen esetben nem biográfiai célzatú. Nem a verseket alkotó ember
életrajzi tényeit kutatja. Nem Babits gondolkodói alkatát, vallásos meggyőződését, hitét,
görögségét vagy katolicizmusát, monoteizmusát vagy politeizmusát boncolgatja, hanem
a Babits-lírában megnyilvánuló szövegközi párhuzamokra szeretné felhívni a figyelmet.
Elsősorban egy kissé egzotikus és kevésbé hangsúlyozott szövegösszefüggésre, mint szemléletformáló tényezőre szeretne rámutatni. A kérdés vizsgálatához célszerű – afféle invokációként is – Babits szavaival segítségül hívni az isteneket a Hiszekegy című vers részletével:
Nem hiszek én egy istenben, mert bárhova nézek,
istent látok, ezert, s nem szomorú a világ.
Egyike gyilkos, a másika áldott, másika részeg,
egyike zengő ég, másika néma virág. (…)
Nem hiszem én az egy istent; hiszem az ezer istent:
azt aki adja a fényt; azt aki adja a dalt;
azt kivel a kin is édes, azt kivel a mocsok is szent;
Kronost az öreget s Bacchost a fiatalt;
az arany Aphroditét s minden derüs égi mosolygót;
holdnak szűz erejét, Artemisz enyhe nyilát;

1
2
3
4

RÓNAY György, Babits hite = R. GY., Hit és humanizmus, Bp., 1979, 397–422.
RÁBA György, Babits Mihály költészete, Bp., 1981.
KELEVÉZ Ágnes, „Hiszem az ezer istent”, A fiatal Babits rendhagyó Credója, Holmi, 1997, 2,
190–201.
TVERDOTA György, Klasszikus álmok, (Dekadencia és antikvitás Babits első korszakának verseiben), ItK, 1997, 566–572.

2008. november

91

Zeüszt a komor dörgőt s Próteüszt a tengeri bolygót
és a nyilas napot is, mely a világra kilát; (…)
A szakirodalom eddigi megállapításai talán két mozzanattal is kiegészíthetők. Az első,
mely egyszerű olvasói tapasztalatból ered, az, hogy az életműnek az „ezer isten” mitológiai
szöveghátteréből építkező jellege nem szűnik meg az 1916-os Recitativ kötet kiadásával,
hanem búvópatakként folytatódva, majd egyre erősödve meghatározó szerepet tölt be
a Babits-lírában. Ezt könnyen beláthatjuk néhány nyilvánvaló példa segítségével, az 1920ban kiadott Nyugtalanság völgye kötettől kezdve. Az Őszi pincézésben felbukkan Bacchus, a Keserédesben „egy erős Isten fújta tüzét – vak kovács – a bolond kohónak”, a lelkeknek, alighanem Héphaisztosz. Az Utca, délelőttben, noha referenciálisan huszadik századi vers, találhatók „bamba istenek”, akiknek „tömérdek / kezei még tele nyilakkal.”
A Síremlékben a folytonos cserélődés megtestesítője Poszeidón fia, Próteusz, ki maga is
tengeri isten: „Próteuszként változom és elomlok, / mint síma hab.” Az 1936 nyarán keletkezett A meglódult naptár 4. versének címe: Pomóna tánca, ő az a római istennő, aki
a gyümölcsökre vigyáz, mellesleg a nála jóval idősebb Vertumnusnak, az évszakváltakozás
istenének a felesége. A Babits-vers, miközben – a „langy körte és dicső / őszibarack” pompájáról – a rothadásnak indult és a kellően érett gyümölcsök látványát festve, kettejük
torz összefonódásáról beszél („roncs férj karján virágzó húsu nő”), valójában a változásra
és mulandóságra figyelmeztet: „már vége is van, jön helyette más”.
Ámde megnevezetlenül is rendre felbukkannak az antikvitás istenei ebben a költészetben. „Melyik isten dopingol engem, / hogy csodája legyek magamnak” – kérdezi a Doping
című vers beszélője. A János-szanatórium közegét idéző Gyümölcsbe harapva… soraiban
a betegen fekvő férfi egy gyermekkori pajzánkodás élményére az „ezer isten” bevonásával
emlékezik: „engemet / nem látott senki, csak a huncut istenek.” Rájátszva egyébként ezzel
a fiatalkori Mindenek szerelme zárlatára: „istenekkel szeretkezem / magamban a mezőben”.
A második mozzanat, mely némi adalékkal szolgálhat a politeizmus kérdéséhez, az
a kevésbé hangsúlyozott jellegzetesség, hogy az „ezer isten” érzékelése nem korlátozódik a
görög-római mitológia isteneire, vagyis az európai antikvitás világára. Babits „ezer istene”
között ott vannak a hindu vallás istenei is, valamint, természetesen a kereszténység istene
is. Ebből a szempontból – s valóban csak ebből, a költői szempontból, és nem Babits vallásosságának, hitének szempontjából – a keresztény egy-isten is csak egy isten a többi
ezer mellett. Ha a hit felől közelítünk a kérdéshez, nem kis ellentmondást fedezhetünk fel
abban, ha valaki egyszerre vallja meg hitét a monoteista kereszténységben és a politeista
mitológiák világában. Éppen ezért nem lehet eléggé hangsúlyozni, hogy nem Babits hitéről, vallásosságáról van szó, hanem lírája természetéről. Márpedig ez a líra – legyen bármilyen vallomásos jellegű, önéletrajzi ihletésű is – a különféle vallásokból kölcsönzött istenekről nem kizárólagosan gondolkodik, vagyis monoteizmus és politeizmus között nem
lát egymást kizáró ellentétet, hanem egyszerre állítja létezőnek és vállalhatónak mindkét
istenfelfogást. Éppen ezért – bár kétségtelen, hogy a világháború éveitől Babits költészetében mindinkább erősödik a katolicizmus szimbolikája, motivikája, szcenikája, és magánemberként is következetesen hangsúlyozza katolicizmusát – mégsem szűnik meg lírájának politeista jellege, sőt az utolsó évtized verseiben még erősödik is. Másrészt talán éppen akkor látjuk ezt világosabban, ha a görög-római istenek jelenléte mellett nem feledke-

92

tiszatáj

zünk meg a hindu vallás elemeiről sem. 5 A világ nagy vallásai közé tartozó hinduizmus
elsősorban szemléletével fedezhető fel ebben a költészetben.
Babits a hindu hívők szent szövegének tekintett Bhagavad-Gítát (A Magasztos szózatát) már 1904-ben, huszonegy évesen olvasta, igen fogékony korban, angolul. Egyik levelében jelzi ugyan Kosztolányinak, hogy nem sokat veszt, ha ezt a művet nem olvassa el,6
mégis, élete vége felé, már a beszélgetőfüzetek idején, Weöres Sándornak szólóan a következőket veti papírra: „Mikor olyan idős voltam, mint te, divatban volt itt Pesten a Bagavath-Gíta”.7 Weöres válaszát nem ismerjük, csak azt, amit a néma Babits tovább írt: „Tudom. De szintén filozófiai mű. Szörnyű unalom és smonca. De úgy rajongtunk érte, mintha
a világ titka benne volna.”8 Weöres valószínűleg érdeklődhetett, milyen közvetítéssel figyelt fel Babits a Bhagavad-Gítára, mert a bejegyzés így folytatódik: „Schopenhaueren át.
De micsoda mélység Schopenhauer egyetlen mondata az egész Bhagavath-Gítához képest!” – írja még Weöresnek.9
Schopenhauer hatását természetesen nem lehet eléggé méltatni Babits filozófiai nézeteinek és költészetének alakulásában, de az talán mégsem egészen véletlen, hogy a Himnusz Irishez utolsó szakaszában meglebben Mája fátyla, a hindu mitológia szerint a világmindenség ősanyjának lényeget takaró fátyla, mely kápráztató látszatokkal, az összes
létező lény képének felvillantásával fedi el az isteni abszolútumot. Furcsának tűnhet azonban, hogy az „indus bölcseségbe” olvadt lélek, a „semmi”, miként a beszélő az első szakaszban meghatározza önmagát, indus bölcsességbe olvadt lélekkel énekel himnuszt a szivárvány görög istennőjéhez! A vers egyébként éppen a Bhagavad-Gítá olvasásának idejéből, 1904 nyarából való, körülbelül itt kezdődik a későbbiekben valóságos motívumhálót
alkotó fátyol-függöny-takaró szimbolika a Babits-költészetben. (Az „unalmas-egy-való világ” elleni káprázatos összkép vágya hangzik fel tán a Himnusz Irishez-t követő Messze…
messze… záró felkiáltásában is: „Rabsorsom milyen mostoha, / hogy mind nem láthatom
soha!” – mind, vagyis egyszerre, kavargó képekként felvillanva, a mind dőlt betűkkel
szedve mind a mai napig.
Schopenhauer minden bizonnyal jelentősebb hatást gyakorolt Babitsra, mint a Bhagavad-Gítá, mely valóban terjengős, időnként ellaposodó költői-filozófiai eposz, de! „De
úgy rajongtunk érte – szól a vallomás kulcsmondata –, mintha a világ titka benne volna.”
Ennek a rajongásnak egyéb versbeli nyomai is vannak. A Theosophikus énekek 2. versének címe Indus.
A fény alatt, az ég alatt, a lég alatt,
a fény alatt, a lég alatt, a jég alatt,
a fény alatt, a kék alatt, a zöld alatt,
a fény alatt, az ég alatt, a föld alatt,
5
6
7
8
9

Rába György a Theosophikus énekek elemzése kapcsán a buddhizmussal hozza összefüggésbe ezt
a szemléletet = RÁBA György, Babits Mihály költészete, Bp., 1981, 210–214.
BABITS levele Kosztolányi Dezsőnek = BABITS Mihály levelezése 1890–1906, s. a. r. ZSOLDOS
Sándor, Bp., 1998, 76.
BABITS Mihály beszélgetőfüzetei 1940–1941, szöveggond., bev., jegyz. BELIA György, Bp., 1980,
59.
uo.
uo.

2008. november

93
a fény alatt, az árny alatt, a láng alatt,
a teknősbéka és az elefánt alatt
a lenti durvább semmiségre vánkosúl
egy óriási isten arca súlyosúl,
egy isten óriási arca tartja fenn
szemöldökével a mindent a semmiben,
s szemöldökét folyvást mozgatva egyaránt
mindent egyhangú és örök mozgásba ránt. (…)

Figyelemre méltó, hogy a Theosophikus énekek 1. verse a Keresztény címet kapja,
egymásra vetítve mintegy a hindu és a keresztény vallás sajátosságait. Mindkettőről, mégis egy cím alatt, egy költeményben szólva éppenséggel nem a szembeállítás ténye lesz
szembeszökő. Nem a két vallás különbségei rajzolódnak ki, sokkal inkább két, akár ellentétesnek is nevezhető világmagyarázó hit egymás mellé állítása lesz fontos. Kizárólagosság
helyett párhuzamos felmutatás. Az életmű különböző korszakaira is igaz ez. Antikot és keresztényt rendel egymáshoz a Bakhánslárma. A szenvedélyek féktelenségét megjelenítő
Bacchus és Pán orgiájára („Lelkemben bakhánslárma tombol”), az utolsó sor józansága
felel: „Az út végén vár egy kolostor.” Az 1919-es, már említett Őszi pincézés 1-ső verse
„a Bor szellemének ébredését a Szőllő roncsaiból a Feltámadáshoz hasonlítja”, a 2-dik vers
pedig „Krisztus Urunkat a Bacchus istenhez hasonlítja”. Az Ádventi köd soraiban – a keresztény ünnepre utaló címadás mellett is – többes számú alakot használ: „mit rejtenek /
e függönyök / s az istenek?”
Ez a paralelizmus esetleg éppen a Bhagavad-Gítá élményének, szemléletmódjának beszüremkedése Babits lírájába. Az indiai nagy eposzba, a Mahábháratába ékelt BhagavadGítában ugyanis az európai gondolkodás számára feloldhatatlan ellentétet képező jelenségek, az egymást kizáró ellentmondások békésen megférnek egymás mellett. Krsna először
például érdek nélküli cselekvésre buzdítja az őt kérdező harcost, majd meditációra ösztönzi, aztán az alázatos szeretet gyakorlását ajánlja az istenséggel való egyesülés megvalósításához, a felszín illúziói mögötti isteni lényeg eléréséhez. Éles ellentétek figyelhetők
meg a teljes cselekvés és alig-cselekvés kérdésében, hol egyik, hol másik válik követendővé, mivel teljes nem-cselekvés úgysem lehetséges. Mígnem egyszer csak kiderül, hogy
valójában a cselekvést mozgató szándék lesz a döntő. Ellentét mutatkozik az ezer alakban
jelen lévő, a természetben is mindent betöltő és mindent átható isteni erő hite és a világot
megalkotó, gondviselő lényhez fűződő, egyistenhit felé mutató elképzelések között, nem is
beszélve az istenség önmagát azonosító kijelentéseinek sokféleségéről. A Bhagavad-Gítában megnyilvánuló szemlélet azonban a maga természetességében létezik a hindu észjárás
számára, sem értetlenséget, sem elutasítást nem vált ki a hívőkben. Minden állítás érvényes, s nemcsak a maga helyén és maga idejében, külön-külön, hanem egy időben, egymás mellett hangoztatva is. A Magasztos szózata szerint például Krsna kinyilvánítja (a Tizedik fejezet 35. versében), hogy a hónapok közül az aratás hónapja ő, az évszakok közül
viszont a virágot fakasztó tavasz. A Tizenötödik fejezet legelején a Magasztos Úr említ egy
banjanfát, melynek gyökerei felfelé, ágai lefelé nőnek és védikus himnuszok a levelei.
A második versben már ettől kissé eltérően szól: „E faágak le és fel egyaránt nőnek (…) Vannak olyan gyökerei is, melyek lefelé nőnek, s ezek az emberi társadalom gyümölcsöző

94

tiszatáj

cselekedeteihez kötődnek.”10 Az ellentéteket egymás mellé állító, az ellentétes állításokat
önmagukban és a másikkal együtt is igaznak tartó szemlélet egyenesen kívánatos ebben
a világlátásban. Az Ötödik fejezet 5. versében olvassuk: „Aki tudja, hogy odaadó munkával
is elérhető az, ami lemondással, s aki ezért a munka és a lemondás útját egynek látja – az
valóban lát.” Ezt az egységesítő szemléletet, az egymást ellentételező állítások együttes
szemléletét talán a Bhagavad-Gítának is köszönheti Babits lírája. S nemcsak egyes kijelentések szintjén, hanem a vallások, istenek keveredésében, ugyanazon versben kavargó különböző vallásból eredő istenek, sőt istenek és isten, a keresztény hit istenének és a pogányság isteneinek közös versvilágában. Ahogyan Krsna szavai szerint ő „a kezdet, a közép
és a vég” a Tizedik fejezet 32. versében, úgy bomlik ki egy virágidőnyi folyamat egysége
a Ballada Irisz fátyoláról című vers soraiban, ahol „minden virág lehull, ha nyíl is”, hiszen
– mint a Névjegyemre című versből tudjuk – „két vége van minden világnak / a születés
meg a halál.”
A forgó ég és holdak fogságából, a világ körforgásából a hindu képzelet szerint csak az
isteni erő segítségével szabadulhat az ember. A Ketten, messze, az ég alatt… költeményében „holdak forognak”, s az asszonyához forduló szerelmes férfi a meghittség perceiben is
azt érzékeli: „E csöpp forgóban rab vagyunk.” A hinduizmus azt is vallja, hogy a világegyetemet nem valamiféle mindenható, titokzatos nagyúr igazgatja, hanem örök erkölcsi
törvények irányítják. A világ örökkévaló ura azonban felette áll jónak és rossznak. Belőle
áramlik ki minden létező, akiket marionettként mozgat, és tetszése szerint kiemel az örök
körforgásból, vagy éppen a poklok sötétjébe küldi őket. Talán érdemes eljátszani a gondolattal, hogy mennyi szerepe lehet ennek a szemléletnek abban, hogy a Vers a csirkeház
mellől háromszor három versszakából csupán egynek az elején lángol fel a cselekvés izgatott vágya. A „bölcs semmittevés”, a „Béke és restség” uralta „csorgó nyár” kerti magányából feltörő „menni s cselekedni kell!” világmegváltó harciassága igen hamar ellobban
a sorsuk beteljesedését, levágásukat fegyelmezetten váró kalászhadak láttán.
Számos idézet bizonyítja a hindu gondolkodáshoz közelálló szemlélet- és motívumkészlet megjelenését Babits verseiben, de most említsünk csak olyan példát, amely az ellentéteket nem ellentétekként láttatja. Az ebben a lírában megszólaló fiktív én két költemény címét idézve hol Isten kezében van, hol pedig Isten fogai közt. Isten kezében – mint
a keresztény makáma alcímet viselő, 1914-ben írt szövegben („Ó, ha egyszer ez a nagy Kéz
le találna ejteni!”), és Isten fogai közt – mint az 1920-ban megjelent költői prózában
(„Ide-oda lökődünk, apró falatok, az iszonyú Szájban, míg elporladunk a piros foghús
közt. Mi ez a nagy Közöny, az Élettelen, aki az Életet rágja? Ó borzasztó Shiva! vagy élet
vagy te is, vad és meleg élet; s csak fogaid hidegek, óriás Őrölő?”). 1937-ben, Az Összes
Költeményekre írt négysoros is a cserélődés és maradandóság kölcsönhatásában fogalmazódik meg: „Maradjatok összesek / Egy költőt eltemettem / Most már más költő leszek /
És leszünk vele ketten.”
A kereszténység Istene időnként különös attribútumokkal jelenik meg a Babits-költészetben. A jóságos, haragvó, oltalmazó és megbocsátó Isten az igazság és igazságosság Istene is természetesen, olyan felsőbb fórum, melynek már puszta léte jelenti azt, hogy van
hova fellebbezni. Különösen a háborús versekben vaknak, süketnek nevezett Istenre ké10

Bhagavad-Gítá, A Magasztos Szózata, szanszkrit eredetiből magyar prózára fordította szó szerint, az utószót és a jegyzeteket írta VEKERDI József, Bp., 1997.

2008. november

95

sőbb többször is ráismerünk mint alkotó íróra például az Írógép előtt, vagy a Zsoltár férfihangra soraiban, olyan alkotóra, aki „korok történetét / szerezte meséskönyvedül”, sőt
költőként is jelöli szöveg („Isten versének ritmusa” áll a Mint különös hírmondó-ban),
aztán mint olvasó is feltűnik a Jónás könyvében, ahol Ninive „utcái mint / képeskönyv
amit a történet irt, / nyilnak” elé. Ebben a költészetben Isten talán egy fantasztikus regényben él, és süketen és vakon az Igazság könyvét olvassa, esetleg saját könyvéből olvassa az igazságot, gondolhatjuk profán egyszerűséggel. Mindez azonban nem teszi lehetetlenné az antik istenek szinte szakadatlan jelenlétét. Különösen van még egy görög isten,
aki kimondatlanul is rányomja bélyegét e lírára.
Az Emlékezés gyermeteg telekre jó példa a különböző vallási-kulturális elemek ötvözésére is, de nemcsak ebből a szempontból fontos. A zárlat vészjóslón felbúgó hangja az
utolsó évtized verseinek jellegzetes szólamához kapcsolja a verset („Pedig amint fogy-fogy
a jövendő, / egyre-egyre drágább lesz a mult”) – egy említetlenül is jelenlévő antik isten,
Kronosz fenyegetésének érzékeltetésével. „Nem hiszem én az egy istent; hiszem az ezer
istent: (…) Kronoszt az öreget s Bacchost a fiatalt;” – Kronosz, emlékezzünk, a tizenkét
titán egyike, az ég és föld fia, aki erőszakkal szerzett hatalmát féltve, születésük után rögvest felfalta gyermekeit. A mitológia törvénye szerint persze őt is elérte végzete és éppen
legfiatalabb gyermeke, Zeusz döntötte meg hatalmát. Ennyi Kronosz igen rövid története.
Az életművel összefüggésben Kronosz ilyetén kiemelése meglehetősen ötletszerűnek tűnik
a pogány Hiszekegyben, noha a kiemelések sohasem öncélúak a Babits-lírában sem. Kronoszhoz persze az idő képzete is kapcsolódik – a kronométer, kronológia szavak őrzik
többek közt ezt az eredetet – de ennek a Khronosznak a neve Kh-val írandó, megkülönböztetendő a titán Kronosztól. A Hiszekegy Khronosza az idő istene, a keletkezés és elmúlás megtestesítője. Az Időatya, aki vasfoggal felfalja gyermekeit. Ábrázolásaiban viseltes ruházatú, esetleg meztelen, szárnyas alak, de mindenképpen aggastyán, botra, vagy
mankóra támaszkodó vénség, kezében homokórával, sarlóval, esetleg kaszával. Bár a két
Kronosz személye már Plutharkosznál összeolvad, Babits itt is pontos, hiszen úgy említi:
„Kronoszt, az öreget”. Khronosz, az idő, határidő, halandóság istene az a láthatatlan isten,
aki mind erőteljesebben uralja Babits kései líráját. „Perceink mint homokszemek peregnek: / megöl a homok, ha még süppedünk! – szól a Ketten, messze, az ég alatt panasza,
majd „a tél puha lépteit hallom, / jő a fehér tigris, majd elnyújtózik a tájon, / csattogtatja
fogát, harap, aztán fölszedi lomha / tagjait s megy, hulló szőrétől foltos a rétség, / megy
s eltűnik az új tavasz illatos dzsungelében.” – végződik a Mint különös hírmondó. „Jön
a favágó már hallom a léptét (…) Másodpercenként lép egyet kegyetlen.” – az Elgurult napokban fogalmazódik meg ez a rettegés. „Jaj hogy suhannak, versenyt év az évvel! / S egyre
kergébben! Tél az ősz után!” – kezdődik ezzel a felkiáltással A meglódult naptár.
Az Emlékezés gyermeteg telekre, melynek soraiban édes fájdalom bujkál, csapongó
asszociációk helyett kronologikusan szerkesztett rendben tekinti át a múltat és néz
szembe a zsugorodó jövővel. Az emlékidéző, ahogyan a gyermekélet kezdeteitől közeledik
a felnőtt beszélő ideje felé, úgy megy vissza az időben a katolikus liturgiától és népi hagyománytól a rómaiak Mercuriusán át a mindig jelenlévő és pusztító Kronoszig. A „Parasztszagu éjféli misék” maradandó élményétől a városi tél apró csodáján keresztül – „Mikulás
ment a hátsó gangon át” –, a diákévek magányos kisvárosi korcsolyázásait újraélve „mint

96

tiszatáj

röpülő-cipős / Merkur”, a végső elnyeléssel fenyegető idő-isten türelmetlen toporgásáig:
„Pedig amint fogy-fogy a jövendő, / egyre-egyre drágább lesz a mult.”
A Babits-líra többek közt arra is felhívja figyelmünket, hogy az istenek itt vannak velünk, akár akarjuk, akár nem. Az Istenek halnak, az ember él – a Régen elzengtek Sappho
napjai vers záró sora az 1929-es kötet címévé emelkedett, kissé megtévesztően ugyan, mint
a legtöbb paradoxon, mely fordítva is igaz. József Attila látta élesen a Magad emésztő…
engesztelő versében: „S hallottam, emlit / az a szó isteneket, / kik nem hajolnak ezután
neked. / Pedig / te nem szolgálsz többé nekik.” Az ember elfordulhat az istenektől, isteneitől, istenétől, de ettől az önhitt mozdulattól még nem válik istenné. Az istenek halnak, az
ember él, az istenek azonban nemcsak halnak, hanem új életre is kelnek, mert vannak
meghaló és feltámadó istenek, szemben az egyelőre csak meghaló emberrel. A Restség dicséreti című versben a cselekvés és nem-cselekvés viszonya a rabság és szabadság koordinátarendszerében sajátos paradoxont eredményez: a feladatok keskeny útjának kiválasztásáért fel kellene adni a minden lehet széles mezejét, erre viszont az öregedő, önironikus
beszélő csak egy fanyar felismeréssel tud felelni: „Igy tesz tétlenné a tettvágy.” A múlt és
jelen nyűgétől megszabadító, önáltató tétlenség, melyre a közeledő Khronosz árnya vetül,
az ironikus önvizsgálat eredményeként előrevetíti a végső tétlenség állapotát: „Én már tavaly is itt ültem, / ahol az idén ülök. / Toll helyett egy szivart rágok / s feledem hogy vénülök. Pedig jön-jön a sötétség, / a hegy árnya egyre nő / s szemem előtt mind szükebbre
/ zsugorodik a mező.”
Ebbe a költészetbe sokféle isten kódolta bele, hogy az időnek, a változásnak, szerencsének és balsorsnak, megannyi természeti törvénynek mindig meglesz a tőlünk független, isteni volta.
Mindannyian Khronosz gyermekei vagyunk.

2008. november

97

OLASZ S ÁNDOR

„Ami szép, az nehéz”
A Z ESSZÉÍRÓ BABITS MIHÁLYRÓL – EGY ÚJ VÁLOGATÁS ÜRÜGYÉN







Három évtizede nem volt újabb kiadása a magyar esszé egyik csúcsteljesítményének. Legutóbb 1978-ban, a Babits Mihály Művei sorozatban Belia György szerkesztésében jelent
meg az Esszék, tanulmányok kettős kötete, melynek anyagához képest az új válogatás kevesebb írást tartalmaz, ám a csökkentett terjedelem ellenére valójában alig marad ki fontos mű. Igaz, szívesen olvastam volna itt is a Magyar irodalom (1913) pontos látleletét
a modernség nagy korváltásáról és az ezt megelőző állapotról, Az irodalom elmélete 1919-es
előadássorozatát vagy a Magyar Proustot (1937), mely a nagy regénylázadás magyar recepciójában megkerülhetetlen. Az 590 oldalas válogatás azonban lényegében teljes képet
ad az esszéíró legfontosabb gondolatairól, témáiról, a módszer olykor csak árnyalatnyi
változásairól, melyek persze a legteljesebb összhangban vannak az életmű egészével. Ezért
is telitalálat a kedvcsináló könyvjelzőre kiemelt Németh László-idézet, melyben ez olvasható: „Egy lírikus problémái íródtak itt át a tanulmány nyelvére. Ez a lírikus azonban tanult mesterember is s homlokát elvont magasságokba fúró gondolkozó…” Ez a teljesítmény – mondja Németh – mindig csábít arra, hogy felülmúljuk, s mindig arra figyelmeztet, hogy ez a terv „alig megvalósítható feladat lesz”.
Jankovics József munkáját – a kritikai kiadásokkal versenyző jegyzetanyag, a név- és
szómagyarázatok okán – tankönyvnek is nyugodt lélekkel ajánlhatjuk. A gondos filológiai
munkálkodás végre a hiteles és csonkítások nélküli Babits-szövegeket adja az olvasó
kezébe. 1978-ban még szögletes zárójelek utaltak a kényesnek minősülő mondatokra.
A Szekszárdi kadarkában a szerző fehér paripa nélkül vonul be a múltba, s az országrészek
sem vesznek el. A Gondolatok az ólomgömb alatt „kis hazájának” a jelzője harminc évvel
ezelőtt nem lehetett a „megcsonkított”. „Delfinológiai” művelet tárgya lett az az elmélkedés is, mely szerint az iszonyú ólomgömb rádiumsugarai alatt a szerző nem tud visszaemlékezni a csonka ország formájára, ámde a nagyra, az igazira, a történelmire igen.
A Szent István városában Babits jegyzete – minden különösebb figyelmeztetés nélkül –
maradt ki: „Ezt augusztus végén írtam; alig tíz hét telt el, s Esztergom ismét megszűnt
véghely lenni. Csodálatos magyar sors – de erről lesz még szó a könyvben később.” Felvidék 1938-as visszacsatolására történik itt utalás. Azon viszont csak csodálkozhatunk,
hogy három évtizeddel ezelőtt az „Egy reggel eltűnt Erdély” vajon miért ment át a szűrőn.
A szomszéd népek érzékenységét „esetleg sértő” kitételek mellett persze sorozatban
tűnnek föl olyan szövegrészek, amelyek a korábbi évtizedekben uralkodó irodalomtörténeti tévhit, az „elefántcsonttoronnyal” kapcsolatos butaság alól húzzák ki a talajt. Miközben Babits – egyébként teljes joggal – a nagy európai értékek következetes képviselőjeként, őrzőjeként jelenik meg közgondolkodásunkban, a közösségi, nemzeti gondok iránti

98

tiszatáj

érzékenysége is nyilvánvaló. Igaz, hogy a Goethe-tanulmányban nagyon világosan és határozottan kifejti: „Korunk szeret kollektív jelszavakat hangoztatni, s felejti azt, hogy minden kollektív jelszó voltaképp szétválasztó, s valamely nemzet, vagy párt, vagy világnézet
nevében eldarabolja az emberiséget.” A 20. század első évtizedében a szagokról és ízekről
értekező Babits azonban az 1910-es évek végétől fokozatosan belesodródik az igenis kollektív, nemzeti ügyekbe. Az ezekkel való szembenézés nem az európaiságot szorítja háttérbe, ellenkezőleg, egy valódi európaiság szellemét formálja. Mert lehet és kell a csillagot
követő vagy éppen nem követő emberről beszélni (Az írástudók árulása), a szép elgondolások azonban menthetetlenül sterillé válnak, ha a Péterek és Jánosok (utalva itt az
Édes Anna Moviszterének eszmefuttatására) szenvedése iránt érzéketlenek vagyunk. Ady
nemzeti költő volt (Tanulmány Adyról), „a nemzet pedig nagyon is élet, a legszínesebb és
legmelegebb élethullámok közül való”. Annak a kijelentésének sincs természetesen semmiféle kirekesztő, rasszista tartalma, mely szerint Ady „a fajiságnak költője volt”. A kor
a szélsőjobbtól a polgári radikálisokig különösebb aggály nélkül használta a „faj” szót (erre
Monostori Imre gyűjtött össze kiváló példákat). Ha Babits költőtársával összefüggésben
használja, az egyszerűen csak annyit jelent, hogy Ady tudatosan és természetesen vállalta
magyarságát. „Fajom sorsa a gyötrődésig izgat és rettegtet…” – írja a Nyugat ankétjára írt
Elfogy a magyarság?-ban. Hiszen a címben még kérdőjelezett veszedelem szerinte „nagyobb, mint az ország megcsonkítása volt”. Miközben Babits minden idegszálával átélte és
szenvedte nemzeti tragédiáinkat, Adyhoz hasonlóan bíráló és sokak szemében talán nagyon „nemzetietlen” is tudott lenni. A magyar jellemről egy mondata álljon itt: „Minden
nemzeti küzdelem nálunk tulajdonképpen csak védekezés az ős nemzeti nyugalom, nemzeti kényelem, flegmatikus nemzeti méltóság valamely megháborítása, megsértése ellen.”
Ismerjük a Magyar költő kilencszáztizenkilencben egészen személyes kifakadását: „Jobb
volna menni már Tásmániába”. Az a „vita és vallomás”, melyben ez a mondat olvasható,
közvetlen előzményként a Kisfaludy Társaság nem túl dicsőséges akcióját mondhatja magáénak. Az akadémikusok ugyanis azt firtatták, vajon ki hogyan viselkedett a Kommün
alatt, ki árult el nemzetellenes érzületet. Az ütközés tehát azzal a szemlélettel szembeni,
mely az irodalomban csupán nemzeti értékeket képes meglátni. Babits – Dantéhoz hasonlóan – „az emberi egység prófétája és bajnoka” kívánt lenni, s ebbe az egységbe természetesen, de nem kizárólagosan tartozott bele a nemzeti érzés.
Az esszék mai olvasója, legalábbis az, aki Babitshoz hasonlóan még egy felelő-megértő
kultúra jegyében nevelkedett, ámulattal veszi tudomásul a látókör tágasságát, a korkérdésekkel való szembenézés bátorságát. „Én még egy régibb, szellemibb korból jöttem, mely
előtt a legszentebb kapocs a nemzet kapcsa volt, szellemi kötelék. Ez a kor megveti a szellemet, s megveti a szellemi kapcsokat.” A tömeg és a nemzet szerzője odáig is elmegy,
hogy a 20. század a nemzeti jelszók alatt magát a nemzet elvét destruálja. Ebben az értelemben nem érzi magát modern embernek, századához – mondja – semmi köze. Visszatérő probléma Babits gondolatrendszerében, hogy az irodalom és a filozófia nem mer igazán a világ arcába nézni, félve kerülgetik a kor központi kérdéseit. Persze kései utódok
némi irigységgel nézzük azt az időt, amelyben még leírhatók voltak a következő mondatok: „A Kor lelkét az írástudókban kell keresni. Ők mozgatják a »század lépteit«” (Az
írástudók árulása). Ma inkább azt látjuk, hogy az írástudót inkább a század, a tömeg vonszolja – már amelyik hagyja. Mindenesetre Babits a nagy korkérdéseket faggató írásaiban
az akkor még talán csírájában mutatkozó tendenciát konstatálja: a kultúra ereje, szellemi-

2008. november

99

sége hanyatlik. Talán 1939-es születésű az az írás (A háború háborúja), melyben meghökkentő kijelentés olvasható: nem is annyira népek harcolnak egymás ellen, hanem „az Ember harcol valami ellen, amit magában hordoz…” Harc folyik a harc mögött, az országhatárokért zajló küzdelem mögött valójában a szellemi határok a fontosak. A biztonságérzést és nyugalmat sirató Babits az eltűnések sorozatának számba vételekor olyan mondatokat ír le, melyeket akár korunk írástudója is mondhatna: „Lassan eltűnt a szellemi
erőd szilárdságába vetett hit is, a könyvek összevissza csúszkáltak, mint a rossz téglák,
a toronyról, melyet a jövőnek építettünk, leverte a vihar a glóriát. Észre kellett vennünk,
hogy senki se figyel ránk, és senki se törődik velünk. Hangunk elszállt a szélben, s hiába
óvtuk gyertyánkat és irományainkat, a gyertya alig látszott pislogni, s az irományok ki
voltak szolgáltatva a szeleknek. Más irományok is röpültek ez idő tájt, megszentelt szerződésekből, ősi törvények lapjaiból, öröknek hitt érvényességek kánonaiból lett papírsárkány és levegő játéka.” Hét évtizeddel később – egy beteljesedni látszó folyamat ismeretében – pontosan ez a fölismerés inspirálta Sándor Iván 1998-ban megjelent regényét, A szefforiszi ösvényt, mely Babits látomásához hasonló helyzetet idéz föl szokások, törvények
megrendüléséről és illanó kohézióról. Valami elmúlt, s nem tudjuk, mi lép a helyére. Az
erózió hosszú, elnyújtott (a korábbi évezredekhez képest persze akár rövidnek is nevezhető) korszakának létélménye ez, mely egyúttal a modernség, a modern próza egyik alapproblémájára, a megismerés kétségessé válására, a megértéssel szemben támasztott nehézségekre világít rá. Robinson azonban újra és újra körülnéz a szigeten, az irodalom pedig próbálja még egyszer „lejegyezni azt, amit elfeledni kezdünk…”
A történelem logikátlan és nincs értelme, az antiintellektualizmus, a „veszedelmes világnézet” idejét éljük. Babits számára ezek a fölismerések alakították ki azt a jellegzetes
„őrző” magatartást, amely a hazai modernség konzervatív fordulatával is a legteljesebb
mértékben összefügg. Hiszen nem csupán Babits, hanem a Nyugat útját jellemzi (az 1920as évektől) az „újíts: de ne rombolj!” elve. Az 1922-es Tennyson esszé ki is mondja: „Valahogy úgy van a dolog, hogy a modernség avul el leghamarabb…” A mai olvasó talán meg is
hökken, amikor Babitstól ilyen sorokat talál. Hiszen az 1940-es évektől napjainkig (újító)
irodalmi generációk folyamatosan vallják, hogy Babits köpenyéből bújtak elő, a babitsi
hagyomány tehát eleven és inspiratív. Másrészt az ominózus kijelentés sem a modernséggel való szakításként értelmezendő, inkább az óvatos, értékőrző modernség kezdete. A Babits személyiségében, nézeteiben rejlő antinómiák nem szűkíthetők le hagyomány (folytatás, tradíció) és innováció (újítás, invenció) súrlódó, csiszolódó feszültségére. Poszler
György determináltság és indetermináltság egységeként fogja föl a Babits elképzelte
(s világirodalom-történetében is érvényesített) művészi folyamatot, melyben nemcsak az
újításra esik hangsúly, hanem a folytatásra is. „A zsenialitás ugyanis a múlt teljes átélése,
a tradíció saját kincsként való kezelése, és az ebből kinövő vagy ennek ellenében kinövő
újító mozzanat.” (Poszler György) Ily módon az indetermináltság is a determináltságból
nő ki, annak tagadása vagy folytatása. Az új kötet alapján körvonalazódó esszéírói
pályakép – noha az itt közölt esszék nem a kronológia fonalára fűzöttek – pontosan érzékelteti azt a váltást, amely az újítás értékhangsúlyainak eltolódására, kissé héttérbe szorulására vonatkozik.
Babits „nyugtalan klasszicitásának” (Halász Gábor) mintegy vezérelve, hogy a hagyományok és a formák tökéletes elvetését célzó programok sehová nem vezetnek, mivel
„a művészet lényege hagyományszerű momentumokon” alapul, s befogadása is „hagyo-

100

tiszatáj

mányszerű beidegzettségeket feltételez”. „Az oly író, ki teljesen elvetné a hagyományokat:
fegyvereit vetné el.” A Ma, holnap, irodalom az irodalmat élő szervezethez hasonlítja,
mely folyton újul ugyan, de megújulása folyamatos és fokozatos, mivel „sohasem ugorhat
ki egyszerre önmagából”.
Ha az irodalom élő szervezethez hasonlítható, akkor az írói mű is egészen természetesen fejezi ki az embert. Az európai irodalom története bevezetője nem véletlenül említi az
„emberi attitűdöt a világgal szemben, vagy a világnak emberen átszűrt képét”. A gondolatmenet az olvasó, mintegy a befogadó kívánsága felől is megfogalmazza az írói oeuvrerel szembeni várakozást. Hiszen az olvasó önmagára és világára kíváncsi, a teremtett világban önmaga megértésére vágyakozik. A leírt szavak sem lehetnek üres szavak csupán.
„A szavak mögött asszociációk vannak, az asszociációkban élmények, az élményekben
élet.” Amikor Vörösmartyról értekezik, akkor nemcsak a mindvégig csodált romantikus
költői eszközeit jellemzi, általánosnak vélt esztétikai elveket fogalmaz meg. Például:
„a nyelv nem lehet külön gazdag”. Noha a világ teljes átélésére és kifejezésére vágyó író
a kifejezés eszközeit törvényszerűen a nyelvben keresi, mert anyaga csak a nyelv lehet. Nagyon szépen beszél erről a Kosztolányi-esszében is, igaz, finoman elhatárolva magát Kosztolányi világától. Hasonlóképpen Adytól is, akinek irányát „nem vallja”, minthogy semmilyen költői irányt nem vall. Paradox módon egy helyen még azt a tárgyias költészetet is
tagadja, melynek kezdeményezőjeként az irodalomtörténet általában őt szokta föltüntetni.
Már Shakespeare egyénisége című korai esszéjében (1909) megpendíti, hogy az író
műveiből egyéniségére, személyiségére lehet következtetni. „Így az író minden szava akaratlanul vallomássá lesz: alakjainak minden mozdulata önmagát árulja el: azt, hogy mit
látott a világból és hogyan látta.” A filozofikus kérdések azonnal személyes üggyé válnak.
Igaz, a filozófiát az általánosság legmagasabb fokán megjelenő ismeretnek tekinti, a legvégső igazságok azonban mindig személyes érdekeltségként érdekesek számára. Mire figyel föl a nagyon bonyolult Kant-műben, Az örök békében? A fordításfilológiai eszmefuttatásból az erkölcs érvényességének követelményéig jut el (a politikában), a történelem
iránytalanságáig és ahhoz a kanti gondolatig, hogy „úgy kell cselekednünk, mintha lehetséges volna”. Als ob – vegyük úgy, mintha… Németh G. Béla alapvető tanulmánya (Szerep, játék, föltételesség) óta tudjuk, hogy a minden lehetséges tételezésének agnosztikus
elképzelése milyen termékeny talajra talál a Nyugat nagy íróinál. Amikor Babits 1931-ben
a szellemtörténeti irány előnyein és hátrányain gondolkodik, az akkor még mindig újnak
tetsző tudományosság veszélyeire figyelmeztet. Hogy „a kor előbb-utóbb nagyon is hajlandó lesz a szellemtörténeti relativizmus végső következtetését levonni”, s a módszer
szokatlan mértékben szakítja föl „a tudás szubjektivitását”. Itt mondja azt is, hogy nem
feladata a szakszerűség, nem egy tudományszak érdeke izgatja, hanem „a kívülálló kultúrember” aggódik az egész kultúra sorsáért és lehetőségeiért.
A személyességet és személyes érdekeltséget azonban Szent Ágoston és Bergson szabadítja föl. Az „első belülről látott lélekrajzban” a modern irodalom ősét fedezi föl. Hirtelen a belső lesz fontos, Ágoston kijelentése („én vagyok kutatásaim tárgya”) akár a századelő modernségének szlogenje lehetne. Babits jól tudja, hogy Bergson „nem tisztán a tudósoké”. Ma már inkább úgy fogalmaznánk, nem elsősorban a tudósoké. Hiszen a szakfilozófia valójában kissé lenézi az ő gondolatrendszerét. Babits számára Bergson nemcsak
a kétféle idő, a tartam, a teremtő idő és az emlékezet újfajta értelmezését jelenti. Persze azt

2008. november

101

is. Hiszen az idő mozgásának a különálló pillanatokat összekapcsoló játéka nélkül aligha
lehetne modern prózáról beszélni. Bergson a metafizikát hozza vissza, Weöres Sándor
szavaival „az időből kilógó pillanatok” jogát. Babits filozófiai írásait olvasva lépten-nyomon a filozófia költőt, esszéírót inspiráló hatását érzékeljük. Hogyan fejezi ki az irodalom
azt, amiről a filozófia sokszor csak dadogni tud.
Az önarcképbe billenő, önéletrajzi-vallomásos jellegű esszét Montaigne örökségéhez
szokás kötni. Ám azt is látnunk kell, hogy az esszében (akár érzékelhető a nagy francia
hatása, akár nem) igen gyakran előfordul, hogy az előadás narrációba, emlékezésbe, naplóba, esszéprózába (vagy prózaesszébe) torkollik. Igaz, az én-kifejezés elsősorban azokra
az írásokra vonatkozik, melyek a Keresztül-kasul az életemen anyagából kerültek a válogatott esszék közé. Poszler György már 1980-ban azt fejtegette, hogy Babits a lírával és
epikával egyenrangúvá teszi az esszét, mivel nemcsak a fogalmi önkifejezéshez, világértelmezéshez, hanem a „személyesen közvetlen életfilozófiához” közelít (Az írástudók felelőssége, eredetileg A tanulmányíró Babits címmel jelent meg), s ily módon teremt jellegzetes
költői esszét. E líraiságot igen gyakran a naplószerű vallomásosság táplálja, miként A veszedelmes világnézetben is tapasztaljuk. Nem tudja megszokni a háborút, visszaesik
„a háború monomániájába”, s mindez végig első személyben. „Én meg vagyok győződve,
hogy a történelem logikátlan…”
Miközben a tudományosság egy pillanatra sem szenved csorbát, az esszéisztika nem
szorítja háttérbe a tudományos szempontokat. Tudomány, élet és művészet – mind együtt
van a Babits-esszében, s ezek az oldalak nehezen játszhatók ki egymás ellen. Miként rendkívül problematikus lenne szembeállítani Babits munkáit a korabeli szaktudomány teljesítményeivel. Van, amiben Babits jár előbb, s itt elsőként a magyar filozófiai gondolkodás
hiányaira, lemaradásaira gondolhatunk. Máskor viszont a már komoly eredményeket
fölmutató tudományos munkálkodás más nézőpontú és módszerű kiegészítéseként olvasható a Babits-esszé. Hiszen Balassiról, Vörösmartyról, Aranyról, Petőfiről már az ő esszéi
előtt is komoly teljesítményekkel büszkélkedhetett az irodalomtörténet. Az esszében
azonban módszer, módszeresség, tárgyi tudás (megkerülhetetlen jelenléte) ellenére „csupán” háttéranyag. Balassa Péter mondta egy beszélgetésben: az esszé „a tapasztalás és
a művészet érzékelésének beszédmódja”, melynek fontos nyelvi konzekvenciái vannak.
Lehet a legbonyolultabb dolgokról beszélni, de komplikáltan megszólalni nem szabad. Hiszen az efféle tollforgatók – Babits Mihályt idézve – „egészen gyermekes módon restellik
valamely gondolatukat egyszerűen elmondani: mintha félnének, hogy ezáltal gondolatuk
naivságát meztelenül fognák elárulni”. (Ma, holnap és irodalom)
Az új válogatás tematikai egységekbe rendezve közli az írásokat: A filozófus, A világirodalom olvasója, Magyar irodalomtörténész és kritikus, A szellemi élet szervezője, Az
önéletíró. Kirajzolódnak így az esszéíró legfontosabb érdeklődési irányai. A kronológia követésével viszont a különféle témájú, de nagyjából azonos időben született írások felelgetnének egymásnak. A kötetből azonban így is nagyszerűen kikerekedik a kora fölfedezésre
váró ismeretlenjeibe folyamatosan expedíciókat indító író heroikus vállalkozása.
(Babits Mihály: Tanulmányok, esszék. Magyar Remekírók sorozat. A válogatás, a szöveggondozás és a jegyzetek Jankovics József munkája. Kortárs Kiadó, Bp. 2005.)

102

tiszatáj

L ENGYEL ANDRÁS

Ignotus Neovojtinái és József Attila
A Z ALAPOZÓ KÖLTÉSZETBÖLCSELET FORRÁSAIHOZ


1

Füzi Lászlónak

A tartósan külföldön élő, félig-meddig emigráns Ignotus Hugó az 1920-as években a magyarországi szellemi életben is jelen maradt. Megtartotta főszerkesztői posztját a Nyugatnál, s ott is, más lapokban is viszonylag rendszeresen publikált. Befolyása az ügyek menetére ugyan kétségkívül csökkent, de ez nem változtat azon, hogy a magyarországi olvasók számára a legkülönfélébb dolgokról változatlanul elmondhatta véleményét. 1926 második felében például, több más írása mellett, Neovojtina alcímű cikksorozatában aktuális
esztétikai fölfogását is kifejtette. E körbe tartozó cikkei, persze, alkalmi jellegű írások, de
van benső kapcsolódásuk, összetartozásuk, teoretikus előföltevései és elvei pedig megfoghatók. Az első Neovojtina (még kötőjelesen írva, Neo-Vojtinaként) a Nyugat 1926. július
1-jei számában jelent meg, Költés és való címmel. Írása azonnal vitát, érdeklődést váltott
ki: Pikler Gyula, Ignotusnak régi barátja s elveinek pszichológiai igazolója és ösztönzője
válaszolt rá „Költés és való” címmel, Feleletet Ignotusnak alcímmel a Nyugat következő,
július 16-i számában. A sorozatot azonban ez nem akasztotta meg, Ignotus Pikler reflexiói
ellenére is folytatta elvei bemutatását. Az augusztus 16-i Nyugatban Művészetek és lehetőségek címmel már megjelent a Neovojtina 2. „paragrafusa”, s ennek első mondatából az is
kiderült, hogy előre megtervezett sorozatot írt: „E tanulmánysztenogramm harmadik paragrafusa a versről kíván majd szólni – csak előbb, másodikul, egy kis kitérés a versetlen
vers körül” (Ignotus 1926b: 243.). A sorozat előre beharangozott harmadik része Vers és
verselés címmel a szeptember 16-i számban jelent meg. S mint utólag kiderült, ez a „neovojtina” nevezetes írás lett. Már terjedelme is nagyobb, mint az előző részeknek, de hírnevét természetesen nem ennek a ténynek köszönheti, hanem annak, hogy ez az a cikk,
amely – a Nyugat olvasói számára – „fölfedezte” József Attilát. A cikk végén ugyanis Ignotus idézte a nevezetessé vált Tiszta szívvel teljes szövegét (csak a címet hagyta el), s kimondta: „van egy húsz vagy hány éves kis magyar költő: József Attila. Ennek szeretem,
lelkemben dédelgetem, simogatom, dünnyögöm és mormolgatom egy versét”, majd, a vers
idézése után, így folytatta: „Gyönyörű szép – s ez a vers nem lett, nem lehetett volna meg,
ha előtte nincs népdal és expressió, verses vers és szóval mondó vers. Íme, a verses vers
visszatértét nem is kell kivárni, mert mire megjósoltam, már el is következett” (Ignotus
1926c: 469.). Nem kétséges, az egyik legnagyobb elismerés ez, amit életében József Attila
kapott. Ignotus reagálása ugyanis már-már himnikus vallomás a versről, s az elismerés
súlyát növeli, hogy nem egyszerűen „gyönyörű szép”-nek mondja, hanem egyben egy iro-

2008. november

103

dalomtörténeti „szükségszerűség” reprezentatív megnyilatkozásának is tartja. Olyan versnek, amely önmagában is egy fejlődéstörténeti lehetőség megvalósulása – s így magasrendű igazolása.
Maga a sorozat, persze, e híressé vált cikkel nem zárult le, Ignotus folytatta elvei kifejtését. A Nyugat 1926. karácsonyi számában Nyelv és írás címmel megjelent a Neovojtina „ötödik” darabja is. (A „negyedik”, érdekes mód, hiányzik: ezt Ignotus vagy meg sem
írta, vagy közlése valamiért elmaradt. De a karácsonyi cikk alcímében szereplő szám akár
egyszerű tollhiba is lehet.)
Ignotus és József Attila személyes viszonya, amelynek a harmadik „neovojtina” csak
a „látható” csúcsát jelenti, viszonylag jól rekonstruálható. Tudjuk, 1926 első felében, Bécsben ismerkedtek meg: a bécsi magyar emigráció akkor s ott ismerte meg és fogadta be
a Szegedről oda került ifjú költőt. Ennek erősen tömörített történetét egy 1926. augusztusi
levelében maga József Attila adta elő: „Életem eddigi folyása nagyjából ugyanaz, ami már
előbb is a csavargók védjegye alatt iktattatott. Bécsben hamar megszerettek jobb és baloldaliak egyaránt, Lukács Görgy, Ignotus, Balázs Béla, Lesznai Anna, Hatvany Lajos báró
az ismertebbek közül. Hatvany már Bécsben meghívott magához Lainzba, ahol a Hermes
villában a volt császári vadaspark közepén, Kaiserim Elisabeth kastélyát lakja. Lesznai
Annánál három hétig vendégeskedtem, így amint ezekből látszik új barátaim éppúgy szeretnek illetőleg éppoly szívesen látnak, mint valamikor János Bácsi” – ti. a levél címzettje,
Espersit János (JAlev 116.). Ezt a képet a bécsi időszakra vonatkozó emlékezések is megerősítik, sőt belőlük az is kiderül, hogy Bécsben az ifjú költő fölfedezője, a Szegedről az
osztrák fővárosba ellátogató Juhász Gyula is összejött az emigránsokkal, így Ignotusszal is
(vö. Lengyel 2005a).
1926 őszén, a harmadik „neovojtina” megjelenésekor, persze, József Attila már nem
Bécsben, hanem Párizsban élt, az Ignotusszal kialakult kapcsolat azonban nem számolódott föl. Leveleztek, sőt – mivel pro forma Ignotus még a Nyugat főszerkesztője volt –
verseit is megküldte neki, meghódítani akarván a Nyugatot. Egy keltezetlen, de bizonyosan 1926. október 22-e előtt született, Gáspár Endréhez írott párizsi levelében például
ilyen, szempontunkból fontos passzusra bukkanunk: „A küldött versek közül a kereszttel
jelölteket add át Fényes Bácsinak [Fényes Samunak, a Diogenes szerkesztőjének], azért
nem küldöm egyenesen néki, mert akarom, hogy elolvasd őket akkor is, ha Fényes Bácsi
nem közölné, bár ez nem fontos, mert most van nála elég versem; a fennmaradót (egyet)
pedig add át Ignotusnak, néki egyidejűleg elküldöm a többit, de nincs több ilyen vékony
papírom és nem akarom, hogy vastag papírral terheljem zsebemet, melyet ily esetben
portónak neveznek. S egyidejűleg mondd meg nékik, hogy aki ilyen levelet tud írni, az
már nem költhet népdalokat” (JAlev 128.). Sajnos, e levél keletkezésének pontos időpontja egyelőre nem állapítható meg, de valószínű, hogy ez is, az Ignotusnak közvetlenül
elküldött versek kísérőlevele is már Ignotus szeptember 16-i cikkének megjelenése után
született. Azaz: Ignotus még személyes bécsi találkozásuk élményének hatása alatt írta
meg „fölfedező” cikkét. S Ignotusnak az október 22-én írott válaszából egy sor további
dolgot is megtudunk. Kiderül mindenekelőtt, hogy Ignotus nem volt abban a helyzetben,
hogy a Nyugat-beli megjelenést lehetővé tudja tenni védencének. (A Tiszta szívvel sajátos
újraközlése, méltatásba „csomagolt” publikálása csak az osváti szigor egyszeri kijátszásaként értelmezhető.) Véleményéből azonban nem csinált titkot: „Hogy nékem mi a Rólad

104

tiszatáj

való véleményem, azt nemcsak Te tudod, hanem Osvát és Gellért is tudja” (JAlev 129.).
Ebben a mondatban persze nem az most az érdekes, hogy Ignotus véleményét a Nyugat
szerkesztését végző Osváték is ismerték (ezt, ha máshonnan nem, a harmadik Neovojtinából ismerniük kellett), hanem az, hogy ezek szerint ezt a véleményt maga az érintett is ismerte. Ignotus tehát még Bécsben, személyes érintkezésük idején élőszóban is elmondta
a fiatal költőnek. József Attila ugyanis a Nyugat-beli cikket ekkor még nem ismerte. Alighanem erre a tényre utal már Ignotus levelének nyitó megjegyzése is: „Kedves fiam, nem tudom, tudod-é, hogy a Nyugat idén oktb. 1én megjelent számában s ott egy kis tanulmányomban egyik versedet lenyomtam, idéztem s Rólad ott magamat szívem szerint kibeszéltem” (JAlev 129.). Ignotus e kérdést azért fogalmazhatta meg, mert József Attila
versküldő levelében nyilván nem reflektált a cikkre, nem adta annak jelét, hogy ismeri az
őt dicsérő közleményt. S Ignotus sejtelme nem is volt alaptalan; sőt mint egy másik levélből kiderül, József Attila még november elején sem olvasta a cikket. Nővérének, Jolánnak
írott, november 2-i levelében van egy ide tartozó beszédes passzus: „Ignotus levelét küldöm itt mellékelve, ha akarod megveheted a Nyugat okt. 1-i számát, sejtelmem sincs, hogy
mit írt rólam. Nagy rosszat nem, az bizonyos. Most küldtem néhány verset a Nyugatnak,
de azt hiszem kilátástalan, hogy tőlem megjelenjék valami a Nyugatban, előző viszonyunk
folytán. Ha megveszed a Nyugatot, küldd el, kíváncsi vagyok rá” (JAlev 131–132.). Jolán
válasza erre a kérésre csak november 20-án született meg (a címzett nyilván napokkal később kapta meg). A Nyugatot ugyan nem küldte meg öccsének, de idézte a költőre vonatkozó részt, ezzel a fölvezetéssel: „Ignotus a következőket írja a Nyugatban rólad Vers és
verselés c. cikkében: (arról ír, hogy a vers most egy darabig megfürdik a versetlenségben,
hogy később üdén, frissen és sokat tanultan visszatérjen a verselt vershez, mintahogy
a képírás a kubizmuson, expresszionizmuson át tért vissza a realizmushoz, sőt az akadémiához s az aktuális zene máris kacérkodni kezd a régimódi zárt melódiával.” Majd idézi
a költőre vonatkozó részt, de nem teljesen pontosan. A versidézet pl. pontatlan és rövidített,
s zárójelben melléje van applikálva egy kérdés is: „ismered ugye?”, az egész szöveg végére
pedig Jolán odajegyezte a megjelenés valódi dátumát: „Szeptember 16.-i Szám” (JAlev
134–135.).
József Jolán e levele a „lényeget” illetően megadta a szükséges információt. József Attila örült is neki, sőt önpropagandájában utóbb föl is használta. Galamb Ödönhöz írott,
1927. január 23-i levelében már így dicsekedett: „Itt megjegyzem, hogy közben Bécsben,
még tavaly Fényes Samu a Diogenesben írt rólam egy cikket, s hogy a Horger által inkriminált verset teljes egészében idézi Ignotus (egyik tanulmányának keretén belül) a Nyugat
1926. szept. 16-i számában” (JAlev 150.). 1927. április 9-re tervezett, de meg nem valósult
párizsi estjének második programpontja pedig – március 12-i levele szerint – ez lett
volna: „Egy-egy cikk Ignotustól és Móra Ferenctől rólam” (JAlev 165.). Annál meglepőbb,
hogy 1927. május közepén még mindig nem volt kezében a Nyugatnak őt méltató száma.
Május 18-i levelében legalábbis a róla írott kritikákat kérte nővérétől, s itt külön megemlíti – a francia nyelvű levélben, magyarul – Ignotus cikkét: „És a rólam megjelent
egyéb nagyobb cikkeket is! (Ignotus, Ma Este)” (JAlev 192.). Ám, s ez a sors érdekes dramaturgiája, ez a kérése sem vezetett eredményre. Jolán keltezetlen, de valamikor május
28-a előtt írott válaszában a következőket olvashatjuk: „Kedves Gyerekem itt küldöm
a kért dolgokat de nagyon szeretném mindegyiket viszontlátni. Az egyik Nyugatot egyszer

2008. november

105

elvitted tőlem és nem is hoztad vissza, a másikból pedig egyik levelemben Ignotus sorait
rólad szóról szóra leírtam, tehát azt nem is küldöm el” (JAlev 194.).
Nagyon valószínű tehát, hogy a Nyugat szóban forgó száma, benne a harmadik „neovojtinával” csak 1927 őszén, Párizsból hazatérve került József Attila kezébe.

2
Ignotus megbecsülő gesztusának története azonban ezzel egyáltalán nem zárult le. Már
Gaál Gábor híres cikke is, mely az Uj Kelet 1926. november 2-i számában jelent meg, valószínűleg e gesztusnak köszönhette létét. Gaál legalábbis maga utal Ignotus szerepére:
„Tiszta szívvel a címe egy magyar versnek, mely a nyár folyamán jelent meg a budapesti
Nyugat egyik számában, nem éppen a közlésre szánt versek helyén, hová a szerkesztő
osztja be a verseket, hanem egy elméleti írásban. Az elméleti írás a versnek, főképp a mostanában újnak mondott szabadversnek poétikai értelmezésével foglalkozott, s a cikkíró, Ignotus, a cikke végén amúgy mellékesen idézte, bár tulajdonképpen kiesett az elmélkedés
eredeti keretéből, s úgy emlékezett meg róla, mint egyéni szeretetének egy különös gyöngyéről, amely azonban a nagy versek megbecsülésére tarthat számot” (KJA 1:95.). Majd,
a cikk egy másik helyén, még egyszer visszatér Ignotus szerepére: „Itt [ti. Bécsben] fedezte
fel [a Tiszta szívvel-t] a magyar vers egyik legkitűnőbb hallója, s juttatta tovább a vers
megbecsülésének szeretetét Ignotus a Nyugat hasábjaira” (KJA 1:95.). Gaál Gábor e cikkét, ma már tudjuk, több más hasonló megnyilatkozás követte: a versnek, már a költő
életében külön recepciója keletkezett. Az ignotusi gesztus igazi története azonban nem is
magában a recepcióban mutatkozik meg, hanem – mint erre már Tverdota György fölfigyelt – a fogadtatástörténet interiorizációjában, abban a módban, ahogy József Attila beállítódását, s így pályája alakulását ez a gesztus befolyásolta. A Tiszta szívvel volt ugyanis
az a verse, amiért a Horger-affér bekövetkezett, s ez a vers volt az is, amely megnyerte
szerzője számára Ignotusnak (s a bécsi magyar emigráció irodalmár hangadóinak) elismerését. A vershez való viszony, a vers diametrálisan ellentétes értelmezései pedig abba az
irányba lökték az ifjú költőt, amelyet az elutasítás és az elfogadás együttes játéka, mint egy
lehetséges pályaívet jelölt ki számára (vö. Tverdota 1998. 46–62.).
Szempontunkból azonban talán még ennél is fontosabb, hogy e folyamatban József
Attila számára szinte kezdettől Ignotus nyilvános gesztusa, cikke testesítette meg a pozitív
pólust. Láttuk, már a Galamb Ödönnek írt, 1927. január 23-i levelében is Horgerrel szembeállítva emlegette Ignotus gesztusát. Az évek multával pedig nem csökkent, sőt egyre inkább megszilárdult ez az önértelmező logikája, mi több, ez én-ontológiája meghatározó
szerkezeti eleme lett. A Magyar Közéletnek adott, 1933. január 16-i interjújában (Három
fiatal írónk így látja az életet) már kerek elméletként adja ezt elő: „Valamikor tanár akartam lenni, de Horger Antal, a szegedi egyetem magyar nyelvésze kijelentette, hogy amíg ő
él, nem lesz belőlem tanár, mert aki ilyen verseket ír, arra nem lehet bízni a jövő generáció
nevelését. Ugyanarról a versről mondta ezt, melyről Ignotus a következőket írta a Nyugatba: »…szeretem, lelkemben dédelgetem, simogatom, dünnyögöm és mormolgatom…«
»gyönyörű szép, és ez a vers nem lenne és lehetett volna meg, ha előtte nincs népdal és
expressió, verses vers és szóval mondó vers«” (KJA 1:276.). A József Attila nem hajlandó
meghalni! című, fél évvel későbbi másik interjújában (A Hir, 1933. júl. 4.), a beszélgetés
újságírói fölvezetésében – de nyilvánvalóan a költő információi alapján! – ugyancsak

106

tiszatáj

ugyanígy bukkan föl a vers körüli harc. „S talán már régen tanár lenne – mondja itt róla az
újságíró –, ha egyik tanárja nem téríti el erőszakkal ettől a szándékától. Ez úgy történt,
hogy [az] egyik szegedi lapban közzétette »Nincsen apám, se anyám« kezdetű, azóta nevezetessé vált versét. Ezt a verset Ignotus egészében idézi a Nyugatban, »Vers és verselés«
című tanulmányában, s a magyar népi költészettel egybeforrt modernség tökéletes mintaképeként állítva elénk, így beszél róla” (itt az újságíró idézi Ignotus szavait), majd hozzáfűzi: „Erről a versről hét cikket írtak eddig!” (KJA 1:314.). A vers ellentétes fogadtatása tehát immár sorsmeghatározó mozzanatként bukkan föl az önértelmezésben, Ignotust nevezve meg a pozitív pólus képviselőjeként. S hogy mindez nem csak pillanatnyi, múló vélekedése volt, mutatja, hogy később is hasonló módon interpretálta élete alakulását. A Brassói Lapoknak adott, 1936. július 5-i nevezetes interjújában (önmaga és költészete egyik
legszebb megjelenítésében) így idézte föl költővé válását: „Mint költőt, Juhász Gyula fedezett fel Szegeden és ő írta első kötetemhez az előszót. A »Nyugat«-ban első versem 1923ban jelent meg. Ekkor tizennyolcéves voltam. Később Ignotus írt rólam és Hatvany Lajos
is felfedezett Bécsben” (KJA 1:421.).
Ignotus szerepének legkiérleltebb, mondhatnánk klasszikus megfogalmazását mégis
a Curriculum vitae (1937) adja. Ez – a Horger-affér elmondása után – a következőképpen
beszél Ignotusról: „Sokszor emlegetik a sors iróniáját s itt valóban arról van szó: ez a versem, Tiszta szívvel a címe, igen nevezetessé vált, hét cikket írtak róla, Hatvany Lajos az
egész háború utáni nemzedék dokumentumának nyilvánította nem egy ízben »a kései korok számára«, Ignotus pedig »lelkében dédelgette, simogatta, dünnyögte és mormolgatta«
ezt a »gyönyörűszép« verset, ahogy a Nyugatba írta róla és ezt a verset tette Ars poeticájában az új költészet mintadarabjává” (Varga összeáll. 2005. 246.).
Ignotus alkalmi cikke tehát József Attila önértelmezésében sorsa és költészete egyik
meghatározó mozzanatává szerveződött, s a törést okozó Horgerrel szemben a pozitív pólus szerepét kapta. Csak a bűnbakkereső utókor sajátos logikájának eredménye, hogy a figyelem többnyire nem erre a pozitív szerepre irányul, hanem fixálódott Horger Antal körül. Pedig, mint látni fogjuk, az életművet nem Horger, hanem Ignotus befolyásolta meghatározó módon.

3
A harmadik Neovojtina lélektani – affirmatív, megerősítő – funkciója egyértelmű; ennyit
a tények puszta fölsorolása önmagában is kétségtelenné tesz. Ha a cikk szerepe csak enynyit lett volna, már ez is előkelő helyet biztosítana neki a költő életében. De ennél többről
volt szó, Ignotus gesztusa és érvelése magát az alakulóban lévő alkotói beállítódást is jelentősen befolyásolta.
Mindenekelőtt: segített eldönteni a hogyan tovább kérdését. Németh Andor emlékezéséről tudjuk, hogy 1926 első felében Bécsben, József Attila még „Erdélyi József és Kassák
stílusa között” „ingadozott”, hol „népdalt” írt, hol kassákos verseket (vö. Németh 1973.
621.). S bár Németh azt is elmondja hogy ő maga is igyekezett meggyőzni a költőt arról,
„hogy a maisták versteóriája steril, és nem folytatható” (Németh 1973. 621.), s ez alighanem hatott is a költőre – ez az avantgárdtól távolító meggyőzési kísérlet nem önmagában,
nem közvetlenül s főleg nem gyorsan fejtette ki hatását. A Párizsba elkalandozó költő, ha
ideiglenesen is, még a francia avantgárd egyik félmarginális csoportosulásában talált tár-

2008. november

107

sakra. Sőt még Párizsból hazatérve is egy ideig avantgárd ortográfiájú (kisbetűs, központozás nélküli) Nincsen apám se anyám kötet összeállításán dolgozott (vö. Lengyel 2005b).
Valamikor 1928 tavaszán azonban föladta ezt a tervét, s az 1929 februárjában megjelenő
Nincsen apám se anyám kötet már egy merőben más, avantgárdon túli poétikát képvisel.
Hogy mi állott e döntő jelentőségű fordulat hátterében, nem könnyen tisztázható kérdés –
egyetlen okra visszavezetni valószínűleg nem is lehet. Bizonyos például, hogy a fordulatban szerepe volt a Nyugathoz, s mindenekelőtt Osvát Ernőhöz való közeledésének is: Osvát személyes hatásáról külön tanulmányt lehetne s kellene írni. Egy dolog azonban mindenképpen vitathatatlan: a Nincsen apám se anyám kötet nagyjából-egészéből azt a költészeti modellt képviselte, amelyet Ignotus a Tiszta szívvelnek tulajdonított. A kötet egészében bizony „a népdal” és „az expressió”, a „verses vers és a szóval mondó vers” egyéni,
csak az ifjú költőre jellemző szintézise. Egy avantgárdon túli, de attól egyáltalán nem független, annak számos eredményét hasznosító poétika színvonalas dokumentuma. Az eddig megismert tények ismeretében tehát aligha hihető, hogy e modell kialakításában ne
motiválta volna őt Ignotus föltétlenül méltányló, s egyértelműen ebbe az irányba mutató
értelmezése. (Erre utal egyébként a kötetcím megválasztása is, amely az oly fontossá lett
Tiszta szívvel első sorát teszi meg a kötet emblémájává.)
Maga a fordulat, konkréten tudjuk, Ignotusra figyelve ment végbe. 1927 őszén, Párizsból hazatérve, új kötetének tervét bejelentve, a Magyar Hirlap újságírójának nyilvánosan
is eldicsekedett Ignotus cikkével: „Noha még egészen fiatalember [ti. József Attila], máris
ritka sikerrel dicsekedhetik, amennyiben egy verséről, amely mindössze húsz sor, tanulmányt írt két olyan előkelő író, mint Ignotus és Juhász Gyula. – A vers? – Címe: Nincsen
apám, se anyám. Most ezen a címen adja ki verseit” (KJA 1:105.). Azaz, Ignotus cikkét és
saját készülő kötetét ő maga kapcsolta össze, jelenítette meg együtt – a nyilvánosság számára is.
S a Magyar Hirlap Mi készül? rovatának e kis híre számunkra még egy szempontból
érdekes. Valószínűsíti, ami amúgy is természetes: József Attila hazatérve immár magát
a Nyugat-számot is kézbe vette s Ignotus cikkét végre egészében elolvasta. Megismerte annak érvelését is, nemcsak a rá közvetlenül vonatkozó mondatokat.

4
A Tiszta szívvel „kivételes életrajzi és befogadástörténeti pozíciójá”-t már Tverdota György
is fölismerte (Tverdota 1998.59.), s félig-meddig Ignotus gesztusának fontosságára is fény
derült már. Az értelmezés azonban jórészt megmaradt egy kultusztörténeti interpretáció
kereteiben, s így egy sor összefüggés óhatatlanul elsikkadt. Ám Ignotus cikke elsődlegesen
nem kultikus szöveg, sőt még csak nem is „egyszerű” kritika: a cikk – sőt az egész Neovojtina-sorozat – lényege szerint teoretikus írás. Egy „új” poétika kifejtése. A szöveg elméleti
dimenzióit, láttuk, már a filozófiai iskolázottságú Gaál Gábor észrevette, s jóval később
a harmadik Neovojtinát maga József Attila is Ignotus Ars poeticájaként emlegette. Óhatatlanul fölmerül tehát a kérdés: volt-e Ignotus poétikai elképzeléseinek teoretikus recepciója? Azaz, konkrétabban fogalmazva át a problémát, befolyásolta-e a költő művészetbölcseleti gondolkodását?
Ha József Attila 1928 és 1930 közt írott értekező szövegeit ilyen szempontból tekintjük
át, akkor itt-ott Ignotus nevére is rábukkanunk. Az Ady-vízióban, amely A Toll 1929. au-

108

tiszatáj

gusztus 18-i számában jelent meg, egy rész Ignotusszal is foglalkozik (JATC 1/1:163.). Az
aktuális vitahelyzetből következően persze itt nem valamelyik Neovojtina kerül szóba,
hanem egy másik, az „Ady-revíziós” vitában publikált Ignotus-cikk. De érdekes, hogy József Attilának ebben az erősen kritikus hangoltságú cikkében az egyik legpozitívabb jellemzést Ignotus kapta. Márai Sándorra utalva mondja ki például, hogy „Ignotus írására
inkább ráüthetné a remekmű bélyegzőjét Márai Sándor”, mint a Kosztolányiéra (JATC
1/1:163.). Ám, vitacikkének logikájából következik, hogy e kontextusban Ignotusszal sem
ért egyet: „Ignotus okfejtése Ady mellett világos, szabatos, mégsem helyeselhetem irodalompolitikai meggondolásai miatt. Helytállni Adyért általánosságban ma már nem kell
s a művészettől merőben idegen kisajátító törekvésekre való tekintettel nem is tanácsos”
(JATC 1/1:163.). Ám amit itt számon kér Ignotuson, ti. az Ady-életmű részletekbe menő
kritikai átvizsgálását, arra – saját megfogalmazása szerint – „éppen Ignotus gondolatmenetének értelmében érdemes Ady” (JATC 1/1:163., 164.). Ha tehát tudjuk, hogy az „Adyrevízió” kérdésében maga József Attila is azok közé tartozott, akik Kosztolányival szemben
Ady mellett foglaltak állást, akkor azt kell mondanunk, hogy a lényeget illetően Ignotusszal állt egy oldalon. S csak az alapvető egyetértésen belül különítette el tőle a saját álláspontját.
Érdekes az is, hogy másik vitairatában, a Babits-ellenes pamfletben (A Toll, 1930.
január 10.) szintén van egy – pozitív – Ignotusra való utalás. „Ignotus után szabadon:
akasszanak föl, ha értem, de nyelvünknek ennél rútabb, szutykosabb, tehetetlenebb és
alantasabb mozdulatát még nem vettem fülembe” – írja itt Babitsnak Egyfajta kultúra
című verséről (JATC 1/1:218.). Itt Ignotusnak A fekete zongoráról írott elhíresült mondata idéződik föl – de visszájáról. Ignotus logikája ugyanis az volt, hogy akasszák föl, ha
érti Ady versét, de az szép: József Attila viszont Babits versét nem szépnek, hanem rútnak
ítélte. Visszautalás (s egyben: visszájára fordítás) ez tehát – nem igazolja a verset, hanem
leleplezi, de Ignotus nevezetessé vált gesztusára rájátszva. (Ez, értelemszerűen, azt is jelenti, József Attila ismerte Ignotusnak Kisérletek című, 1910-ben megjelent kötetét, vagy
– ami valószínűbb – Ignotusnak a Nyugat 1928. június 16-i számába írott, Ady körül című
önkommentárát, amely jórészt e szlogen körül forog.)
E két explicit hivatkozásból persze messzemenő következtetéseket nem lehet levonni:
emlegeti Ignotust, de az őt méltató harmadik Neovojtinára konkréten nem hivatkozik.
Akár arra is gondolhatnánk tehát, hogy ilyen hatás nem is volt. Merőben más kép áll
azonban össze a két gondolkodó viszonyáról, ha nemcsak a harmadik Neovojtinára, hanem a sorozat összes, 1928-ban publikált darabjára figyelünk, s az első, a második, a harmadik és az „ötödik” Neovojtina szövegének ismeretében olvassuk végig az 1928–30-ban
született József Attila-értekezéseket. Ekkor kiderül, hogy A művészet metafizikájának
(s a rá épülő írásoknak) az egyik központi jelentőségű elve – jelöletlenül ugyan, de – Ignotustól származik.
Az értekező szövegek 26. számú, …az esztétika éppen ezért nem juttathat el… kezdetű
töredéke, az úgynevezett hosszúfogalmazvány egy helyen valóság és ihlet viszonyáról beszél. „Az ihletről – mondja itt József Attila – már tudjuk, hogy egyetlen valóságelemet
végtelenné mélyít, határolt végtelenséget alkot. Ezt röviden úgy fejeztük ki, hogy az ihlet
teljes valóságfogyatkozás, ami azt jelentette, hogy az ihlet egyetlen valóságelemet teljes
valóságnyivá növeszt, és ezzel a teljesvalóságnyivá növesztett valóságelemmel a valóság

2008. november

109

többi meg nem nőtt elemeit eltakarja azaz létében megtámadja és megsemmisíti” (JATC
1/1:110.). Majd, néhány sornyi részletező okfejtés után így folytatja: „…az ihlet magának
a teljes valóságnak fölosztója, amennyiben két részre bontja a valóságot: egyetlen, kiválasztott valóságelemre, és a többi ki nem választott valóságelemekre, amely utóbbiakat az előbbi elnyeli, azaz az ihletben egyetlen valóságelem nyeli el a teljes valóságot” stb.
(JATC 1/1:111.). A nyelv, amelyet itt József Attila használ, többféle filozófiai inspiráció
összegzése, Pauler Ákos például éppúgy hozzájárult kialakulásához, mint a fenomenológia, vagy az exisztencia terminust fölújító Karl Jaspers. Ez a sajáttá tett filozófiai nyelv
azonban nem fedheti el a módszeresen olvasó elemző elől azt a tényt, hogy maga a mondandó, a „tartalom” e ponton közvetlenül Ignotus inspirációjára utal vissza. Az első, még
számozatlan, s kötőjelesen írott Neo-Vojtina címe: Költés és való, azaz ugyanaz a kettősség tematizálódik benne, mint József Attila szövegében (költés/való = ihlet/valóság).
Maga az ignotusi szöveg pedig egyértelművé teszi az összefüggést. Ignotus ugyanis így beszélt cikkében: „A valóság, akárhol fogom meg és akármely porcikáját veszem szemügyre:
összefügg a maga mindenségével térben és folyik szünet nélkül időben. Nincs az az ez vagy
az az itt, ami magában állana, s nincs az a most, mely elébb jövő ne lett volna és azon
minutumban múlttá ne válnék. Vagyis a valóság egyetemes és folyamatos, a költés pedig
– hogy ennél az egy művészetnél maradjunk – kiszakít és megállít. Azzal hogy egy részletet
és egy időpontot kivesz a valóságból, menten meg is merevíti, s így, ha mégoly híven másolja is a valóságból, megfosztja a valóságától. Mert a valóság, mondom, összefügg és
fluktuál, a kiszakított darab pedig magában áll és egy helyben marad. Ezzel olyan a valósághoz képest, mint a halál az élethez képest. […] A valónak szimpla mása éppen a valónak legvelejével különbözik a valótól: a való él, a másolat halott. Életet – már mint művészi életet, ami más, mint a biológiai élet, az ad bele, ha az ember, aki másolt, ugyanúgy
a maga emberi lelkét leheli bele munkájába, mint a természet lehelte volt a maga lelkét
a valóba. A természetnek lelke az egyetemesség s a folyamatosság s a való ettől való. Az ember lelke a logika és az okság, s az ő alkotása ettől válik emberközönség számára »való«vá” (Ignotus 1926a:63.).
Nem kétséges, a kétféle nyelv ellenére ez a két szöveg összetartozik: a „költés” (azaz
József Attila nyelvén: az „ihlet” működése) a valóság kettéosztásán, s a kiválasztott valóságelem sajátos megformálásán alapul. Ez az elv Ignotusnál is, fölfedezettjénél is megvan.
S a kiválasztás sem itt, sem ott nem egyszerű másolás: József Attila a kiválasztott elemet
teljes valóságnyivá növeli, Ignotus pedig – miközben az egyszerű másolatot „halottá” nyilvánítja – az alkotó „lelkét leheli” a műalkotásba. A műalkotás így Ignotusnál mint a másolatnál több, mint a szükségszerűség megképződése, megszerveződése jelenik meg: „A novella vagy a regény vagy a dráma akkor szükségszerű, ha, egyebek közt, nincs motívuma,
ami ne valamiből következzék s amiből ne következnék valami. Lehet aranyszálakból
szőve, de ha csak egy szálat is elejt, értéktelenebb a papírnál, amire írták. […] a szobrász,
a festő, a költő még ezer és egy dolgot mondhat hozzá, de mind az ezer erre az egy végre
megy: a szükségszerűségre. Organikusság, hitel, logika, egyensúly, konstrukció: mind ennek variánsai, mótorai, ekvivalensei” (Ignotus 1926a:63.). Az utoljára említett, csak a műalkotásra jellemző mozzanat azért fontos, mert Ignotus szerint: „A »valóság«-ban nincs
logika, csak az ember vetíti rá a maga belsejéből, hasonlóképpen nincs okság sem, csak az
ember érzi ilyennek a némely jelenségek közt való funkciós mutatkozást, – de az ember

110

tiszatáj

mégis logikával következtet s okság alapján állapít meg törvényszerűséget, s a valónak
semmi, mégoly hű mása nem tesz rá való benyomást, ha nincs szükségszerűnek kimódolva, így muszájnak, másképp nem lehetségesnek” (Ignotus 1926a:62.).
Ignotus e szükségszerűség-tézise, ha jól belegondolunk, József Attilának is alapelve
volt. Ezért mondja majd később, hogy a műalkotás minden pontja archimédeszi p ont,
s ezért emlegeti még költői szövegben is, hogy „a líra: logika”. De legalább ennyire jellemző
az is, hogy a műalkotásba „lelket lehelő” költés (ha tetszik: az ihlet) gondolata, nyelvileg
nagyon rokon formában, egy másik értekező szövegében, a Babits-pamfletben is visszatér
nála. Az Istenek halnak, az Ember él (1930) egyik helye szépen mutatja ezt: „Az anyag
végtelen, határtalan, és noha minden egyes dologban rábukkanunk a lélekre, a dolgok
egyetemének lelke mégis elsikkad előlünk. Hiszen a dolgok egyetemét nem szemlélhetjük
közvetlenül, mint teszem azt, egy cseresznyefát, hanem legföljebb elmélkedhetünk róla.
A szellem így bele is veszne az anyag végtelenségébe, ha egyáltalán beletörődnék abba,
hogy kívüle is legyen valami, ami határtalan. Ez az elme számára őrület volna, a képzelet
számára képtelenség, a lélek számára – ne tessék mosolyogni – világhiány. De éppen
emiatt az ész addig serénykedett, mígnem fölfedezte az arisztoteleszi »végtelen regresszus
lehetetlenségének« elvét. A képzelet addig csapongott kép után a képtelenségben, míg
meg nem teremtette a mithoszokat. A lélek pedig e legnagyobb szükség okából átlényegül
ihletté, mely a szemlélhetetlen világegész helyébe szemlélhető műegészet alkot. Műalkotáson kívül egészet soha nem szemlélünk” (JATC 1/1:216–217.). Nem kétséges, ez a nyelv
lényeges pontokon különbözik az Ignotusétól, de az alapvető jelentőségű gondolat itt
megint az Ignotusé: ’a lélek átlényegül ihletté’.

5
A költésnek valóságkettéosztó műveletként való fölfogása később is megmaradt József
Attilánál. Figyelemre méltó tény, hogy koncepciója „marxistává” alakításakor, a nevezetes
Irodalom és szocializmus című „szabadelőadása” szerkesztett szövegében (1931) is fölbukkan ez a gondolat – változatlanul hangsúlyos elemként. „Hogyan alakul a mű?” – teszi
föl itt a kérdést, majd így felel rá: „A művészi cselekedet, nevezzük ihletnek, először is két
részre osztja a valóságot, azáltal, hogy kiválasztja azt a részt, ama valóságelemeket, amelyekből művét majd megalkotja. Ez persze nem úgy történik, hogy fog egy csomó szót, és
elhatározza, hogy azokból alkot verset. De úgy értendő, hogy a vers egy-két sora a kölcsönösen függő kapcsolódás folytán eleve meghatározza a többit – vagyis a mű világának
minden pontja archimedesi pont. S a szóban forgó egy-két sort elfogadván, a művész elméletileg már ki is választotta a valóság egyik részét – ezt minden jó mű alkotása igazolja.
Ezekkel a kiválasztott valóságelemekkel azután az ihlet, a művészi cselekedet, elfödi
szemléletünk elől az összes többit, a ki nem választottat. Mármost világos, hogy a valóság
kiválasztott részét az ihlet megrögzíti. Az is kétségtelen, hogy az ihlet rögzítette valóság
csak része a valóságnak. Tehát – teszi föl itt a kérdést –: mi történik ezzel a megrögzített
valóságrésszel?” Válasza pedig ez: „Ha belelépünk az ihlet rögzítette valóságba, a műalkotásba, ha átadódunk művésziségének, úgy a valóság kívül rekedt elemei elvesztik létüket,
létük formáját. Nem tevékenykednek – egyszerűen nincsenek szemléletünk számára. Az
ihlet tehát megragad bizonyos valóságelemeket, a többiek és szemléletünk közé helyezi,

2008. november

111

és eltakarja a valóság egyéb részét, mint a telihold a napot napfogyatkozáskor. Azaz szemléletileg teljes valóságnyivá növeli a kiválasztott valóságelemeket” (JAÖM 3:92.).
Ez az okfejtés, nem kétséges, már egyszerre teoretikus gondolatmenet és műhelyvallomás. Sokat elárul József Attila költői „gondolkodásáról”. Az életmű alkotáslélektani
vizsgálatakor mindaz, amit itt elmond, jól hasznosítható is lenne. De az eddig megismert
tények – s az intertextuális utalásoknak ezt a szöveget is átszövő hálózata – révén az is
nyilvánvaló, hogy az ötlet forrása a Költés és való, Ignotus első „neovojtinája”.
Azaz, egy, az Ignotusétól lényeges pontokon különböző teoretikus „állványzat” mögött
ugyanaz az alapelv jelenik meg még itt is, mint amit Ignotus 1926-ban egy pár lapos cikk
keretében fölvetett. Az 1928–30-as értekezésekben így, a filozófiai „állványzat” mögött
immár fölmutatható az az alkotói elképzelés is, amelyért A művészet metafizikájának
(majd származékainak) egész gondolati konstrukciója létrejött.

6
Az értekező szövegekben van József Attilának egy, versmagyarázat közben használt jellegzetes szava, a tehetetlen. E cikkben is idéztem már egyik előfordulását, József Attila Babitsnak Egyfajta kultúra című verséről szólva fogalmaz így: „akasszanak föl, ha értem, de
nyelvünknek ennél rútabb, szutykosabb, tehetetlenebb és alantasabb mozdulatát még
nem vettem fülembe” (JATC 1/1:218.). Mi ez a tehetetlen? Alighanem a nem kifejező, nem
érzékletes nyelvi elem: szó vagy sor minősítése. Erre enged legalábbis következtetni az
Ady-vízió egyik helye, amely így szól: „Ady sokszor művészietlen (tehetetlen) sort kavart
politikai verseibe, melyekből elég cifrákat idéz Kosztolányi” (JATC 1/1:154.). A tehetetlen,
vagyis művészietlen sor pedig nyilvánvalóan olyan, amelyik nyelvileg nem él, nincs kifejező és megjelenítő ereje. Más forrásokból, így Vágó Márta emlékezéseiből is tudjuk,
hogy József Attila eszménye ez az érzékletes és kifejező nyelv volt, Vágó Márta több olyan
esetet is leír, amikor a költő ezt az elvét (s vonatkozó saját gyakorlatát) magyarázta (vö.
Vágó 1975. 223; 271.).
Úgy vélem, ez az elv nagyrészt saját tapasztalat leszűrődése: tehetsége természete,
nyelvi érzékenysége eleve fogékonnyá tehette ennek fölismerésére. De tudatosításában
alighanem Ignotusnak, közelebbről az „ötödik” Neovojtinának volt meghatározó szerepe.
Ebben a Nyelv és írás című cikkében Ignotus saját nyelvelméletét vázolja föl, s a „nyelvnek magyarságát” magyarázva leírja, hogy azt „a szavaknak rendje, fűzése, gondolkozás
arántos menete teszi. S e rendet, a mondatok következéses építését nem csakis a grammatikus következetesség s érthetőség igazítja, hanem, ami minden beszédes beszédnek
s kifejező írásnak titka: az, hogy a szavak eredendő értelme benne legyen a mondójuk
vagy leírójuk érzésében, s mikor – hogy példán mutassam – a fásult vagy az elcsigázott
szót leírja: aközben szemmel lássa, szinte újjal tapintsa, hogy ez fásodottat, fává lettet jelent, s az elcsigázott ember olyan, mint akit kínvallatáskor megcsigáztak, csigával feszítettek kötélre – a legrettenetesebb kínzás.” Majd gondolatmentét így folytatja: „Minden
ezen fordul; azon, hogy a szónak értelme mindig eleven legyen mondójában s így a nyelv
minden mondattal újjászülessék s a mondanivaló mint valamely megérzéklett esemény
menjen az olvasó előtt végbe, sőt történjék az olvasóval” (Ignotus 1926d:958.). A „mondatok következéses építésének” ez az elve, illetve ennek leírása nemcsak összhangban van
József Attila eszményével, de – ismételjük meg – alighanem annak tudatosítója is volt.

112

tiszatáj

Ignotus nyelvszemléletének más eleme is fölbukkan ugyanis költőnknél. Itt s most jellemzésül elég talán két példát hozni erre. Az egyik: Ignotus beszél a „magyar szó igézetes
voltá”-ról, arról, hogy a „magyar szó még frissen megmaradt” annak, „ami elejével minden
nyelvnek minden szava volt: igének, azaz mágikusnak, mint amikor az ébredő emberállat
először álmélkodott el rajta, hogy felebarátom dünnyög egypár hangot s erre az én lelkiszemem előtt látomás kóvályodik. A magyar szó igézetes volta minden magyar írót sámánná avathat, ki tud ördögöt űzni, lelkeket marasztani” (Ignotus 1926d:960.). Ha ismerjük
Tverdota Györgynek József Attila „nyelvelméleti” tájékozódásáról írott cikkeit, azonnal
föltűnik, hogy az általa leírt tájékozódás ezzel az érveléssel teljes összhangban zajlott le.
Föltűnő például az alkotónak sámán-ként, illetve (József Attilánál) „vajákos, táltos, bűbájos”-ként való fölfogása (vö. JATC 1/1:216., vö. 239.). Azaz, bár mint mindig, e vonatkozásban is többféle inspirációból merített a költő, a személyes érzelmi „érdekeltség” megléte nyilvánvalóvá teszi, hogy az irodalmi tekintéllyel is alátámasztott, elsődleges inspiráció e vonatkozásban alighanem az „ötödik” Neovojtina volt. A második mindenképpen
megemlítendő példa, amely persze az előbbivel is összhangban áll, bár esetleg meglepő –
Ignotusnak a népnyelvhez, közelebbről a paraszti nyelvhez való viszonya: „nekünk csak
paraszti népnyelvünk van s van úri irodalmi, mely annyiban gyökeres, ami parasztit szed
föl” (Ignotus 1926d:955.). Ez az ignotusi tézis két okból bír számunkra jelentőséggel. Az
egyik: Ignotus szerint, mint láttuk, megmaradt a magyar szó „igézetes volta”, s – ellentétben a nyugati nyelvek állapotával – ez „nem kopott el”. A másik: ezt az „igézetes”, „el nem
kopott” magyar szót Ignotus szerint a parasztság őrizte meg, nem a társadalmi elit. A magyar nyelvet a némettel összevetve mondja: „a régi, nagy költészetnek, a régi zamatos
nyelvnek náluk is, mint nálunk, folyamatossága szakadt; a nyelvnek fogyatéka éppúgy az
alja népnél húzódott meg”, mint nálunk (Ignotus 126d:957.). Az „alja nép”-nek ez a nyelvmegőrző szerepe, ismeretes, a húszas évek végén József Attilának is meggyőződése volt.
Elegendő, ha A Magyar Mű és Labanc szemle című, az Uj Magyar Föld 1930. évi 1. számában megjelent polemikus írására utalunk, ahol egyebek közt így írt: „…a nemzet hordozói nem a nurs, gouvernante és fräulein nevelte kevesek, hanem a nép, amelyet ezer esztendőn át hiába próbáltak még nyelvétől, kultúrájától is megfosztani; nem törvénykezett
latinul, mint a kíméletlen köznemesség, nem udvarolt franciául, mint a nagyobbrészt erkölcstelen főuraság és nem kötött üzleteket németül, mint a pocakosodó polgárság. Csak
dalolt, magyarul. Csak tiszta kultúrát csinált. Csak azt tette, hogy egyáltalán van még magyar a világon” (JATC 1/1:240.). Majd: „minthogy pedig a meglétében újból anyaggá váló
nyelvet valóságosan a nép teremtette, azt kapjuk eredményül, hogy még a műköltészet
alapanyagát is a nép szolgáltatja. Méltóztassék, vagy kegyeskedjék egy kicsit körülnézni és
belátni, hogy a nép nyelve ma is mennyivel színesebb, gazdagabb az úgynevezett irodalmi
nyelvnél, amely amannak csupán egyszerűsített és részben tönkretett változata” (JATC
1/1:246.).
Csak mintegy zárójelben jegyzendő meg: kétségkívül van némi pikantériája annak,
hogy ezt a narodnyik ízű érvelést József Attila éppen Ignotus cikkétől (is) inspiráltan vetette papírra. S az is igaz, Ignotus hangsúlyai mások voltak, ő a „zamatos” nyelvnek a parasztira szűkülésében problémát is látott. Mindez azonban nem változtat a lényegen: Ignotus nyelvelmélete is azok között a koncepciók közt tartandó számon, amelyek alakították József Attila gondolkodását. S az igazi magyar nyelvet Ignotus is a parasztiban találta

2008. november

113

meg: „S a magyar nyelv balvégzete ott kezdődik, a XVII-ik század derekán túl, mikor lennmaradt s lemaradt a szegényi, a paraszti népben, de a középső és felső nemzetrétegek,
vagyis éppen amelyek gondolkoznak: ezek vagy idegen nyelvet cseréltek, mint a fő- s a tudós rendek, vagy idegen fajták s nyelvűek voltak, mint a polgárság. Így aztán a gondolkozó
magyar ember esze saját nyelvének menete szerint járt s mikor a visszamagyarosodott
vagy elmagyarosodott magyar megint rákapott a magyar nyelvre: az ő személyes eszejárása más volt, mint a nyelvéé, s hiába volt magyar s hiába született bele, ha vidéken született, a legzamatosabb nyelvbe: ahogy a szélesedett gondolkodás számára szűknek maradt vagy szűkké csökkent magyar nyelvet hozzátágította az új gondolkodáshoz: úgy cselekedte ezt, mint valamely német vagy francia vagy makkaróni-latin ember cselekedné
a magyar nyelvvel – cselekedte akkor is, ha maga már nem tudott sem németül, sem franciául, sem deákul, sőt egy mukkot sem tudott máskép, mint magyarul. Nehéz elhinni, de
úgy van, hogy vannak emberek, kik semmi nyelven nem tudnak, s minálunk sok az ilyen
ember, s a törzsökös magyarok közt nem kevesebb, mint a nem törzsökösök közt” (Ignotus 1926d:958–959.).
A paraszti nyelv azonban, megőrizve „zamatát”, frissességét, szerinte is a költészet
nyelve, s „a magyar szó igézetes volta minden magyar írót sámán-ná avathat, ki tud ördögöt űzni, lelkeket marasztani, s a Teremtő teremtette világban magának is uraságot, országot kiolvasni” (Ignotus 1926d:960.).

7
Fölmerülhet a kérdés, miért írta Ignotus a neovojtinákat? Pontosabban: miért adta elméleti fejtegetéseinek éppen ezt az (al)címet? Ha arra gondolunk, hogy ez a megnevezés
Arany Jánosra való utalás, s Ignotus a vele való összetartozását akarta kinyilvánítani,
aligha tévedünk nagyot. Arany János a nyugatosoknak is egyik megbecsült elődjük, vonatkoztatási pontjuk volt – vele szemben legföljebb Ady ütött meg kritikusabb hangot. Ám
Ignotus cikksorozata mégsem csupán az Aranyra való visszautalásként értelmezhető. Közvetlen előzménye, már-már kiprovokálója alighanem József Attila fölfedezőjének, Juhász
Gyulának két verse volt. Juhász ugyanis 1924-ben, majd 1925-ben is az Arany megjelenítette Vojtina maszkjában szólalt meg. Előbb Vojtina új ars poétikája a fiatal költőkhöz,
majd Vojtina új levele öccséhez a drámaírásról címmel közölt egy-egy verset. 1926-ban
pedig e két verse (fordított sorrendben) együtt is megjelent a Petőfi Társaság Költemények című jubiláris kötetében. Ignotus nem utal közvetlenül Juhász verseire, sem vitatva,
sem egyetértve nem hivatkozik rájuk, de nyilvánvalóan ismerte őket. Bécsi, 1926 tavaszi
találkozásukkor valószínűleg beszélgettek is a versek mögött meghúzódó problémákról,
a költészet hogyan továbbjáról, s az elvibb jellegű Vojtina uj ars poéticája konkréten is
szóba kerülhetett köztük – Ignotus maga is ars poéticát írt. (Első cikke végén magát a szót
is kimondta, leírta.) A versnek és a cikksorozatnak az összevetése nem is lenne tanulság
nélküli, hiszen a modern magyar irodalom két, ekkorra már megtört pályájú jeles alkotója, a „vidéki” költő és az „emigrációba” kényszerült debatter (maga is költő) kettős fénytörésében láthatnánk meg az „új” irodalom önképét. Erre azonban most nem vállalkozhatom, hiszen eltérítene a vállalt feladattól. Juhász Gyula versének két részletét azonban érdemes ide jegyeznünk.

114

tiszatáj

Az egyik, rövidebbik részlet ez: „Mert szép az export és expressio is, / (Noha magam
nem élek már vele), / De a poézis mégiscsak poézis” (JGYÖM 2:357.). A másik, kicsit
hosszabb rész pedig ez (uo. 356.):
Mit bánom én, hogy mit vallasz Uradnak
És Istenednek és hogy mit tagadsz,
Hogy mit gondolsz a költésről magadban
És társaságban, nem bánt már a harc,
Mit izmusok szélmalma s nyája ellen
És mellett vívnak ifjak és nagyok,
Már én a költőt várom mind a versben
S ha nincs benne, hoppon maradok.
Ez a két rész számunkra önmagában is roppant tanulságos. A szöveg egynémely jellegzetes szava (költés, expressio) Ignotusnál is visszaköszön. A cikksorozat első részének
a címe, mint láttuk, Költés és való, s a szövegben, első említésekor, e szó idézőjelben jelenik
meg: „a művészet, tehát a »költés« éppen ott kezdődik” stb. Az expressió szó pedig éppen
József Attilával kapcsolatban íródott le: „Gyönyörű szép – s ez a vers nem lett, nem lehetett volna meg, ha előtte nincs népdal és expressió, verses vers és szóval mondó vers” (Ignotus 1926c:469.). De ezeknél az apró, ám árulkodó szövegközi összekapcsolódásoknál
fontosabb, hogy mind Juhász, mind Ignotus egy avantgárd utáni poétika lehetőségeit kereste s igazolta. Az újraalapozott klasszikus modernséget.
Abba az irányba tapogatództak tehát, amelybe közös fölfedezettjük, a fiatal József Attila is elindult.

I RODALOM
Ignotus 1926a: Költés és való. Neo-Vojtina. = Nyugat, július 1., 62–64.
Ignotus 1926b: Művészetek és lehetőségek. Neovojtina 2.§. = Nyugat, augusztus 16., 243–245.
Ignotus 1926c: Vers és verselés. Neovojtina 3.§. = Nyugat, szeptember 16., 464–469.
Ignotus 1926d: Nyelv és írás. Neovojtina 5. = Nyugat, karácsony, 955–960.
JAlev: József Attila levelezése. Összeáll. H. Bagó Ilona, Hegyi Katalin és Stoll Béla, sajtó alá rend és
jegyz. Stoll Béla. Bp. 2006.
JAÖM: József Attila Összes művei III. Cikkek, tanulmányok, vázlatok. Sajtó alá rend. Szabolcsi
Miklós. Bp. 1958.
JATC 1/1: József Attila: Tanulmányok és cikkek 1923–1930. Szövegek. Közzéteszi Horváth Iván et al.
Bp. 1995.
JGYÖM: Juhász Gyula Összes művei 1–3. köt. Versek. Sajtó alá rend. Ilia Mihály és Péter László.
Bp. 1963.
KJA: Kortársak József Attiláról. Összeáll. Bokor László, sajtó alá rend. Tverdota György. Bp.
Lengyel András 2005a: „…íme a költő, aki indul magasba és mélybe” Juhász Gyula, József Attila és
a „provincia”. = Szeged, április–május, 9–13.
Lengyel András 2005b: A Nincsen apám se anyám ősváltozatának töredéke. = Forrás, 4. sz. 3–20.
Németh Andor 1973: A szélén behajtva. Válogatott írások. Szerk. Réz Pál. Bp.
Pikler Gyula 1926: „Költés és való” Felelet Ignotusnak. = Nyugat, július 16., 146–147.
Tverdota György 1998: A komor föltámadás titka. A József Attila – kultusz születése. Bp.
Vágó Márta 1975: József Attila. Bp.
Varga Katalin összeáll. 2005: „És ámulok, hogy elmúlok” József Attila iratai. Bp.

2008. november

115

BÍRÓ-BALOGH TAMÁS

A Holnap társaság „botrányos” kültagja
R OZSNYAY K ÁLMÁN NAGYVÁRADON


Ilia Mihálynak

1
Az 1950-es években egy „ócskapiac hínárjából” nem mindennapi könyv került elő: kemény, szürkésbarna fedélben egybekötve A Holnap mindkét antológiája. 1 Mára mindkettő
önmagában is ritkaság, árverések megbecsült darabja, az említett példány értékét
azonban az is növeli, hogy az 1908-ban megjelent A Holnap száz számozott „amatőr példánya” közül ez a 77. számú, amelyet ráadásul az antológia szerzői – Balázs Béla kivételével – mind kézjegyükkel látták el. A dedikációk pedig ismert személyhez szólnak: a kolligátum eredetileg Rozsnyay Kálmáné volt. (Hasonló darabról is van tudomásunk: A Holnap új versei egyik példányát a szerb költő-műfordító, Theodor Manojlovicsnak ajánlották mind a holnaposok. 2) A kötet ma a Petőfi Irodalmi Múzeumban található, az Ady
Endre-gyűjtemény részeként.3
A Holnap első kötetét Rozsnyay – visszaemlékezése szerint – Adytól kapta ajándékba,
egy 1908. november végi, budapesti beszélgetés során, amelyen leginkább Ady nevezetes
Duk-duk cikkéről esett szó. Rozsnyay így írja le az esetet: „Nagy idők múltán, [Ady] egyszer betegen feküdt Meteor-beli szállásán, és egy egész napot fent töltöttem nála. […] Akkor maga Ady pendítette meg a dolgot. Sokat beszélt. Hol humorral, hol undorral, de teljes magyarázatot adva.”4 Ekkor kapta „tőle aznap prezentbe” a kötetet, amelynek „vallomásos” dedikációja (I:11.) Ady álláspontjának részleges megváltozására utal: „Rozsnyaynak, a Duk / Duk ügy részleteit / beszélgetve, teljes, de e- / gyelőre diszkrét megbá- / nással, egyébként / pedig szeretettel – Ady Endre / […]”.
Dutka Ákos ajánlása (I:106.) A Holnappal szembeni támadásokat tematizálja: „Kedves
Barátom, / ez a könyv / hét poéta irói arcképét / adja. Erre a hét arcképre / jutott mindenből, a mi / a magyar hivatalos iro- / dalomból tellett, gúnyból, / epéből, babérból. Sok
/ mindent megtagadtak / tőlünk, de megmaradt / a fiatalságunk. Te tudod, / hogy ez
minden. / 908. XII/12. Dutka Ákos”.

1
2
3
4

Bárdos László: A hét rendbontó kései vallomása. Ország–Világ, 1959. máj. 27. 9.
Péter László: A szerb „Holnapos” költő. A váradi költők ajánlásai Manojlovics Teodornak. In:
Uő.: Kívül a körtöltésen. Szeged, 2001. 86–88.
Jelzete: A.144.
Rozsnyay Kálmán: Ady Endre. (Naplómból). In: Uő.: „Öreg diák élő emlékei…” Bp., 1943. 15–28.

116

tiszatáj

Emőd Tamás két lapnyi (!) beírásának (I:135–136.) második része (is) szintén a fiatalságot megértő barátnak szól: „[…] Éltem, láttam, tanultam sokat és / mindig virgácsot
fonnak ellenem / ezzel a szóval – gyerek, irodalmi / csodababa! Rozsnyay Kálmán / az
egyetlen barátom, aki nem / a gyerekes kort, hanem a fiatal- / ságot becsülte meg bennem. / Egyetlen lírai vallomásommal / nékie tartozom. / Igaz és meleg szeretettel / Emőd
Tamás. / Nagyvárad, 908. XII. 12.”
Juhász Gyula A verseim után című költeményéből idézett négy sort (I:153): „Rozsnyay Kálmánnak, / Az új dalosok közt / Régi Arany fia / Vívódó világban / Görög harmónia. / Juhász Gyula / Nagyvárad, 1908 dec. 12.” (Érdemes megjegyezni, hogy Juhász ennek az önjellemzésnek első két sorát már 1907-ben idézte egy – az első kötetébe írt – dedikációjában, valamint „nem lehetetlen, hogy Kosztolányinak adott példányába is ezt írta,
mert föltűnő, hogy Kosztolányi ismertetését […] szintén ennek a versszaknak idézésével
zárja, holott a vers nincs benne a kötetben” – mint ahogy azt a Juhász Gyula Összes Művei
kritikai kiadás jegyzete közli.5)
A kötetet az azt ajándékba adó Ady dedikálta először, Dutka, Emőd és Juhász ajánlása
egy napon, s nyilván egy alkalommal, egy asztalnál került frissen Rozsnyay kötetébe, Miklós Jutka és Babits sorai viszont csak évekkel később – ez Rozsnyay gyűjtésének tudatosságára utal –, ezért mindkettőjük ajánlása már emlékező pozícióból született. Miklós
Jutka dedikációját (I:175.) akár melankolikus öniróniával is írhatta: „Valamikor a Holnapé / ma már a tegnapé / Miklós Jutka / Nagyvárad 1915. II. 22”, Babits pedig még később, immár egy másik országból írta sorait (I:81.): „A régi – magyar – Nagyváradra /
való emlékezéssel / ebből a Feketeországból / 921 dec. 8. / Babits Mihály”. 6

2
Rozsnyay Kálmán a nagyváradi társaság közelébe valószínűleg Juhász Gyula révén került,
akivel már legalább 1907-től ismerték egymást. Levelezésük mellett ismeretes, hogy Juhász megküldte Rozsnyaynak ekkor megjelent első kötete (Juhász Gyula versei, 1907) egy
dedikált példányát. A könyvre a címzett így emlékszik vissza: „Elküldte nekem első könyvét, ezzel az ajánlással. »♥-nek: Wilde Heródese a próféta vérző fejét adta Saloménak,
a poéta e könyvvel vérző szívét adja neked.« Minden dedikálásnál emblémámat, a szívet

5
6

JGYÖM 1:420. Sajtó alá rend.: Ilia Mihály és Péter László. Bp., 1963.
Bárdos László cikke fotómásolatban közli Ady, Babits, Dutka, Emőd, Juhász és Miklós Jutka dedikációt, Adyét és Emődét azonban hiányosan, Babitsét pedig retusálva (!): a Nagyvárad jelzőjeként közbeékelt „magyar” szót fotótechnikailag törölték, s a megmaradt részeket egymáshoz illesztették; ez pedig óvatosságra int minket: a fotómásolatoknak sem lehet mindig hinni. A kolligátum tartalmazza még A Holnap második kötete szerkesztőjének, Kollányi Boldizsárnak dedikációját (II:3.), valamint a könyv belső borítólapján Pálos Endre (Eisner Manó szegedi ügyvéd, író
és újságíró, Juhász baráti társaságának tagja írt ezen az álnéven) sorait, illetve a tulajdonosnak,
Rozsnyay Kálmánnak megjegyzéseit (II:179.), mivel azonban maga a kötet jelenleg az Országos
Széchényi Könyvtár Holnap-kiállításának egyik tárolójában található, s így nem kutatható, pillanatnyilag csupán Bárdos László cikkének „hiányos” illusztrációira hagyatkozhatunk, illetve, a Babits-dedikáció kiegészítésénél, a PIM katalógusára. – Köszönöm Kelevéz Ágnes információit.

2008. november

117

rajzolta oda név helyett.”7 (Az ajánlás Wilde-utalása, mint látni fogjuk, jelen dolgozat szempontjából sem mellékes.)
Ilia Mihály kutatásaiból azonban tudni lehet, hogy Rozsnyay nem volt A Holnap társaság rendes tagja.8 Tabéry Géza szavával kültag volt: „Néhanapján a Békés megyei Szeghalom községből a külön rejtélyes kültag is berándult a kávéházba”.9 Ezt megerősíti Dutka
Ákos is, aki szerint Rozsnyay „bejött egyre gyakrabban Szeghalomról”, 10 Ligeti Ernő szerint pedig egyenesen „hetenként jelent meg Nagyváradon”.11
Rozsnyay maga – Juhász Gyula halálakor – szintén írt erről: „Tanyánk az Emke kávéház volt. Ebéd után szállingóztunk be a nagy sarokasztalhoz, ahol a hajnali órákig zajlott
az élet. Egymás hegyén-hátán a törzs és uszálya: kis riporterek és irodalmi smokkok. Látom ravaszul mosolyogva Juhászt, a drága Dutka Ákost, a helyre kis önkéntest: Emőd
Tamást, a bölcselkedő Kollányi Boldizsárt, a rajongó Manojlovits Theót, a forradalmár
Antal Sándort és aztán még Balogh Pistát, Tibor Ernőt, Tabéry Gézát, Pozsonyi Jenőt, Ligeti Ernőt és a színtársulat színét-javát. Komoly viták és bolondos mókák kergették egymást.”12
A kép azonban, amelyet a visszaemlékezés nyilvánvalóan megszépített, nem volt ennyire
idillikus.
Három évtized távlatából Rozsnyay két konkrét esetet idéz. Az első Juhász Gyula egy
„rögtönzésének” keletkezéstörténetét eleveníti fel. Az „Én az ital barátja vagyok…” kezdetű
alkalmi vers születésének szemtanúja volt: „Épp körükben mulattam, amikor mint valóságos mennykőcsapás vágott le közénk Ady Endre híres, de érthetetlen »Dukk-dukk«
cikke az Új Időkben. Pánik tört ki az irodalomnak ebben a kies berkében… Mindenki felháborodva kiabált. Megtagadták eddigi bálványukat… Csak Juhász sunyított a sarokban.
Előtte tinta és papír és rövid sorokat rótt. Aztán kaján mosollyal zsebre vágta. Haza együtt
ballagtunk… Kikotorászván a kapukulcsát, azzal együtt azt a bizonyos kis papírost is, és
a markomba nyomta. »De csak neked!« – suttogta nagy bizalmasan. […] Hányszor kérdezte
meg hosszú évek múltán is, nagy szorongva, szégyenkezéssel, megvan-e még nekem ez
a kézirat? Mondtam, hogy őrzöm, »De legalább meg ne mutasd senkinek«, kérlelt. Pedig
ha tudta volna, hogy Ady maga mulatott rajta legjobban, mikor egyszer elolvastam neki
a Meteorban.”13

7
8
9
10
11
12
13

Rozsnyay Kálmán: Pauvre Lelian. Emlékek Juhász Gyuláról. Napkelet, 1937. júl. 1. 439–444., in:
Uő.: „Öreg diák élő emlékei…” 39–50.
Ilia Mihály: Szegediek a holnaposok között. In: Acta Historiae Litterarum Hungaricarum. Tomus XXIV. Szerk.: Grezsa Ferenc és Csetri Lajos. Szeged, 1987. 43–46.
Tabéry Géza: Két kor küszöbén [1957]: In: Uő.: Két kor küszöbén. Önéletírások. Szerk.: Robotos
Imre. Bukarest, 1970. 48.
Dutka Ákos: A Holnap városa. Bp., 1955. 226.
Ligeti Ernő: [Váradi tartózkodásom alatt]. In: Marosi Ildikó: Kis \ Ligeti \ könyv. A fedélzetközi
utas elsüllyedt világa. Csíkszereda, 2002. 108.
Rozsnyay Kálmán: Im.
Rozsnyay Kálmán: Im. – Fentiek azonban csupán a Napkelet-közlésben olvashatók, a kötetben
nem. Ott a vers és annak keletkezéstörténete a már idézett Ady Endre című részben található,
utóbbi átfogalmazva, de lényegében azonos tartalommal. – A vers megtalálható még: JGYÖM
3:159, jegyzetei: 346–347.

118

tiszatáj

Persze, állításait nem lehet ellenőrizni, mint ahogy már az első közléskor sem tudták:
a történet szereplői közül akkor már mind Ady, mind Juhász halott volt.

3
Váradon Rozsnyay legtöbbször csak „szemtanú” volt, részese az eseményeknek, nem alakítója. Valós szereplése gyakorlatilag egy alkalomra korlátozódik, 1909 januárjából. Erről
is ír visszaemlékezésében, viszont az előző dokumentálatlanságával szemben itt van kontroll-anyagunk. Ha most is kizárólag Rozsnyay memoárjára támaszkodhatnánk, ismét csak
egy idilli képet kapnánk, amelyre egyedül egy magát barátnak föltüntető, valójában „rivális” kollega intrikája vetítene árnyékot.
Célszerű Rozsnyay emlékeinek felidézésével kezdeni: „Annak idején Beöthy László rendelésére lefordítottam Wilde Páduai hercegnőjét. Mondhatom, nagyszerűen sikerült, híven adtam vissza minden sorát.
Valaki beugratta Beöthyt, hogy ez a darab csak megverselve hat. A kézirat visszakerült
hozzám. Egy reggel beállít Kosztolányi és kérdi: kölcsön adhatnám-e neki az eredeti angol
kiadást, mely ritkaság lévén, nálunk senkinek sem volt meg. »Talán Beöthynek fordítod?«
Kosztolányi zavartan bevallotta, hogy igen. »Kár a gázért, nekem itt készen van, úgy, ahogy
Wilde megírta. Én ezt odaadom neked, könnyebb lesz a munkád, és szerepeljünk mint
társfordítók.« Belement. Elvitte a kéziratot. Egyszer látom, hogy a Magyar Színház hirdeti, de csak Kosztolányi nevével. […] Rohantam Váradra. Rögtön próbálni kezdték és
harmadnapra megvolt a bemutató, őszinte nagy sikerrel. […] Majd betértünk áldomásra
az Emkébe. Marci – az irodalmi főpincér –, aki nagyon kegyelt, titokzatosan félrehívott:
»Valami puccs készül a tekintetes úr ellen, előadás alatt kétszer is érdeklődött telefonon
Pestről valaki: bent van-e Juhász úr? Majd ha őt a telefonhoz hívom, tessék a szomszéd
fülkéből kihallgatni.« Elmúlt egy negyedóra, és csakugyan jelentkezett Pest. Kosztolányi
áperte megmondta, hogy neki még az éjjel híradás kell, hogy a darab átültetésemben
megbukott, sőt a színházban óriási botrány volt. Ígérte viszonzásul, hogy Juhász–Dézsi
Atalantáját, mely rövidesen színre kerül, ő fogja lanszírozni az összes fővárosi lapokban,
és ha az ennek a révén Pestre feljut, az nemcsak dicsőséget, de töménytelen pénzt is jelent. Juhász első meglepetésében ígérte, hogy fél óra múltán rendelkezésére áll Kosztolányinak. Aztán ő is, én is visszatértünk a társasághoz. Elmélázva ült, néha-néha furcsán
rám pislantott, de nem írt. Gondoltam, majd bediktálja. A telefontól igen hamar visszatért, pár szóval végzett. Marci jelentette, hogy a tanár úr csak annyit mondott, nem teljesítheti a pesti kérést, mert a siker igazán nagy volt és még ellenkező esetben sem lenne egy
barátjának az árulója.”14
A nagyváradi Wilde-bemutató története Rozsnyay emlékekeiben tehát három csomópont körül sűrűsödik, s ebből kettő Kosztolányi Dezsőhöz kapcsolódik. Rozsnyay meséje
szerint Kosztolányi a színpadra állítás előtt is, után is intrikusi szerepkörben igyekezett
megakadályozni a darab sikerét: előbb megszegte társfordítósági megállapodásukat, és
Rozsnyay formahű fordítását felhasználva készítette el saját formaidegen magyarítását,
majd a bemutató után megpróbálta – Juhász Gyulát cinkossá téve – legalább rossz hírét
kelteni az „őszinte nagy sikerrel” előadott fordításnak.
14

Rozsnyay Kálmán: Im.

2008. november

119

Kosztolányi és Rozsnyay 1907 nyarán már biztosan ismerték egymást, sőt bizalmas viszonyban álltak: Kosztolányi ekkor – állítólag – egy férjes asszonynak, Keleti Juliska énekesnőnek csapta a szelet, és ehhez a nővel egy házban lakó Rozsnyay nyújtott neki segítséget, feltehetően szobát biztosított számukra, erre utal legalábbis Kosztolányi 1907 júliusában Rozsnyayhoz írott nagyon bensőséges hangú, Didier aláírású levelének egyik sora:
„tisztelem szobádat, a pamlagodat, az íróasztalod fölött álló Wilde-képeket”.15
Bár Rozsnyay visszaemlékezésének egyes részei ma teljességgel ellenőrizhetetlenek, és
ezeket már megjelenésekor sem tudták cáfolni, hiszen Kosztolányi is halott volt már addigra, néhány tény cáfolni látszik, legalábbis részleteiben. Az egyik, hogy közvetlenül a bemutató után Rozsnyay még másképp nyilatkozott a fordítás keletkezéstörténetéről, s abban Kosztolányi szerepéről: „Nyáron múlt esztendeje, dr. Jannovics Jenő egyenes megbízásából lefordítottam híven, az eredeti mű formájában: prózában Wilde Duchess of
Padovaját. […] Mikor Jannovicstól visszakaptam a kéziratot, átadtam azt Márkus Lászlónak, akinek nagyon tetszett, és személyesen vitte el direktorának, Beöthy Lászlónak.
Beöthy nyaralni ment, s magával vitte – hogy összehasonlítsa – a darab német fordítását.
Ezt versben cselekedték, de jelezve, hogy nem színpad számára készült. […] Mikor Beöthy
hazajött, tudatta velem, hogy az én munkámat csak azért nem adathatja elő, mert nem
versben van írva, mint az eredeti. Hónapokig nem jutottam a kéziratomhoz. Ez idő alatt
Kosztolányi Dezső járt nálam, és kölcsönkérte az eredeti példányát az első angol unicum
kiadásnak. Megtagadtam. És csupán csak azért, mert egy nagyon értékes könyvem teljesen tönkretett. Ő az idő alatt, amíg az én fordításom a színháznál volt, a német fordítás
segítségével megverselte a Magyar Színházban előadásra kitűzött fordítását.” 16 Ebben
a nyilatkozatban szó nincs közös munkáról, sőt Rozsnyay éppen hogy megtagadta azt:
Kosztolányi nem az ő példányából dolgozott, hanem önállóan, a Magyar Színház szövegéből. Ráadásul még sietnie sem kellett, mert Rozsnyayék állítólagos kapkodása, mely szerint három nap alatt kellett színre állítaniuk a darabot, hogy megelőzzék a pesti előadást,
már csak azért is furcsállható, mert a Kosztolányi fordította A páduai hercegnő Magyar
Színház-beli premierjére csupán a következő évadban, 1909. szeptember 25-én került sor.
(Bár meglehet, hogy a pestiek talán éppen a váradi bemutató s az azt követő események
miatt módosították az időpontot.)
Egyelőre tisztázatlan kérdés, s valószínűleg az is marad, hogy Rozsnyay miképpen ismerte Kosztolányi még elő sem adott fordítását. Csak találgatni lehet: vagy maga Kosztolányi mutatta meg neki, vagy Rozsnyay valami más forrásból, a Magyar Színház egyik
tagjától értesült róla. Mindenesetre nem csak ő tudott róla: Szirmay Ödön a nagyváradi
Szabadság című napilapban az előadásról szóló kritikájában is foglalkozott vele: „Tudtunkkal Kosztolányi Dezső, a kiváló esztéta, a nagyszerű fiatal poéta is lefordította Pádua
hercegnőjét, mégpedig az eredeti verses formában. Azt nem tudjuk, hogy jobban sikerülte Kosztolányinak, csak annyit hallottunk, hogy a Magyar Színház az ő munkáját fogadta el
előadásra és hogy a Rozsnyai úré nem remekmű.”17

15
16
17

Kosztolányi Dezső: Levelek – Naplók. A leveleket sajtó alá rendezte: Réz Pál. Bp., 1996. 128.
Utolsó szó. Nagyvárad, 1909. jan. 15.
(-ön) [Szirmay Ödön]: Pádua hercegnője. Szabadság, 1909. jan. 12. 1–2. – Rozsnyay nevét illetően mind a mai napig nincs egyezményes írásmód. A váradi cikkek is ingadoznak ebben, ezért

120

tiszatáj

Rozsnyay fordítását nem ismerjük – csak a róla szóló híradásokat és a nyilatkozatot –,
így azt sem tudjuk, hogy tisztán prózai szövegű volt-e. Kosztolányiét viszont igen: 1910ben jelent meg Lampel Róbert kiadójánál, a Magyar Könyvtár sorozat darabjaként. Az ott
közölt szöveg – amely azonban nyilván nem azonos az előadottal – meglehetősen híven
követi az eredeti angol darabot: nagyobb része verses dialógusokból áll, de vannak benne
prózai beszédű jelenetek is. Rozsnyay mindkét állításával ellentétben tehát Kosztolányi
fordított kettejük közül formahívebben.

4
Botrány azonban valóban volt Nagyváradon a Wilde-bemutató után, és még csak Kosztolányi intrikája sem kellett hozzá. Az esetet – amelyet a fordítás kérdésének „aluldokumentáltságával” szemben éppen hogy bulvár jellege miatt a korabeli sajtó számos cikke
tárgyalt – többen is említik, legteljesebb feldolgozása azonban Ilia Mihály publikálatlan
doktori disszertációjában olvasható.18
Bár voltak előzmények, a konkrét ügy 1909. január legelején kezdődött, amikor is
a Nagyvárad című napilap egyik híre arról számolt be, hogy „a modern törekvésű nagyváradi írók, a Holnap tagjai ellen egymást érik a támadások”; legutóbb például az kapott
szárnyra, hogy a Társaság „emléktáblával jelöli meg azt a házat, melyben Oscar Wilde, a legnagyobb hedonista örök álmodásra hunyta le szemét”.19 Azt ugyan a társaság tagjai elismerték, hogy „csakugyan felmerült hasonló gondolat”, de a hírt mégis cáfolták, mert „Wilde-ban
nem a hedonistát, hanem a hatalmas gondolkodót, s a költőt becsülik”, és az álhíren alapuló
botránykeltés azok műve, akik „mindenáron kompromittálni szeretnék a társaságot”.
Ez az eset már nyilvánvalóan összefüggésben állt azzal, hogy a modern törekvéseknek
helyet adó, Erdélyi Miklós vezette nagyváradi Szigligeti Színház pár nappal később mutatta be, Magyarországon először, Wilde Pádua hercegnője (Kosztolányi fordításában:
A páduai hercegnő) című darabját. A Wilde-bemutatót a Nagyvárad az előző hírrel egy
számban be is harangozta, azzal a nem kis túlzással, miszerint „ezt a nagyszerű drámát
eddig még a világ egyetlen színházában sem adták elő”, 20 a bemutató előtti napon ugyanitt
pedig azt is hírül adták, hogy „a vasárnapi premieren Rozsnyai Kálmán, a darab fordítója
fog Wilde Oszkárról csevegést tartani”.21 Ugyanekkor az „ellenlábas” Szabadság az első játék napján közölt előzetes hírt arról, miszerint a darab „teljesen készen várja […] a mai be-

18

19
20
21

a dolgozatban idézett cikkekben mindenhol meghagytam a sajtóban megjelent változatot, viszont
saját szövegemben a Rozsnyay alakban említem, ahogy ő is használta.
Ilia Mihály: A Holnap története. Szeged, 1960. Doktori disszertáció. Illetve: Indig Ottó: Juhász
Gyula Nagyváradon. Bukarest, 1978. 46–47., F. Diósszilágyi Ibolya: Költő A Holnap városában.
Nagyvárad, 1994. 125–127. – Valójában egy lábjegyzetbe nem bezsúfolható köszönettel tartozom
Ilia Mihálynak, amiért a kéziratot rendelkezésemre bocsátotta, s így a témát „átengedte” nekem,
mint ahogy köszönöm szakmai és baráti tanácsait is, amelyekkel terelgetett ebben a kalandos
történetben.
A Holnap Wilde emlékének. Nagyvárad, 1909. jan. 5. 6.
Pádua hercegnő. Nagyvárad, 1909. jan. 5. 7.
Pádua hercegnője. Nagyvárad, 1909. jan. 9. 6.

2008. november

121

mutató előadást”, és azt „a fordító konferálása vezeti be Wilde Oszkár életéről és működéséről. Ezért az előadás már 7 órakor kezdődik.”22 Rozsnyay nevét meg sem említik.
Nyilvánvalóan nem véletlenül. Rozsnyay fellépését ugyanis megelőzte rossz híre, így
a botrány, amely végül is – nagyrészt éppen a Szabadság cikkei nyomán – kirobbant, szinte
„borítékolható” volt.
A premierről természetesen az összes mérvadó nagyváradi napilap beszámolt. A Nagyvárad kritikusa maga az egyik holnapos, Juhász Gyula volt. Ő egyértelmű rokonszenvvel
fogadta darabot, amely „egy új, maradandó babérral gazdagította a dicsőséget, amely
a Szigligeti Színház igazgatóját illeti, aki egy idő óta eredeti, önálló és művészi törekvésű
színházi politikát folytat szép és méltó sikerrel”, sőt ő – vélhetőleg a barátság „kötelezettségén” túl személyes meggyőződésből is – még a konferanszot is lelkesen üdvözölte:
„A játék előtt Rozsnyai Kálmán, aki szépen, finoman, igazán művészi módon fordította ezt
a pompázó darabot, konferált a közönségnek. A szellemes és formás csevegés nagyon tetszett, és utána, valamint a negyedik fölvonás végén számtalanszor zajos, lelkes tapssal szólították a lámpák elő Rozsnyai Kálmánt, a konferálót és műfordítót.”23
A Nagyváradi Friss Újság cikke egyáltalán nem foglalkozik a fordító személyével és
konferansziéjával, mindössze annyit ír, hogy „az előadást Rozsnyay Kálmán hatásos bevezetése előzte meg”,24 a Nagyváradi Napló kritikusa pedig inkább Wilde drámaíró munkásságát értékeli: „ez a nagy lángelme nem a színpad számára készítette legsikerültebb
munkáit”, erre bizonyíték ez a darab is, amely „aligha több a rendes rémdrámánál”, bár
hozzáteszi, hogy „a fordítás megközelítőleg is nehezen adja vissza Wilde eredeti stílusának
szépségeit”; azonban Rozsnyay másik szerepét elismerőleg kommentálja: „ügyes csevegést
[tartott] Wilde Oszkárról nagy tetszés kíséretében”.25
A három, nagyjából egybehangzó véleménnyel szemben a Szabadság kritikája más
hangnemben szólalt meg. A bemutató fontosságát és sikerét Szirmay Ödön sem vitatja, ellenben a fordító személyét és konferanszát erősen pellengérre állítja: „Hogy az elejéről
kezdjük, mutassuk be a fordítót. Neki előkelő szerep jutott. Mint konferancier jelent meg
a lámpák előtt. Ő képviselte a nézőtér felé Wilde Oszkár szellemét. A fordító-konferancier
Rozsnyai Kálmán. Nem irodalmi név, de van-e, ki e nevet meg ismeri?
Többet nem mondunk és csak azt szögezzük le, hogy a brit óriás ma már accreditált
név a világirodalomban. Mindnyájan tudunk róla. Tehát »bekonferálás« nélkül is meg22
23
24

25

Pádua hercegnője. Szabadság, 1909. jan. 10. 8.
Juhász Gyula: Pádua hercegnője. Wilde darabjának bemutatója a Szigligeti Színházban január
10-én. Nagyvárad, 1909. január 12. 1–2.
Páduai hercegnő. Nagyváradi Friss Újság, 1909. jan. 12. (?) – A lapkivágat lelőhelye: OSZK Kézirattár/Analekta/39) Rome-Schö/5183 Rozsnyay Kálmán irataiból/5). Az iratcsomó a darab előadásáról szóló újságkivágatok mellett tartalmazza Rozsnyay Kálmán Wilde-ról tartott előadásának vázlatát, valamint Kollányi Boldizsár Rozsnyayhoz írott autográf levelét a színházi botrány ügyében, illetve Rozsnyay a Keleti Újság szerkesztőjének a 20-as években írt autográf levélfogalmazványát,
esetleg el nem küldött levelét, a Wilde-dal való kapcsolatáról. Rozsnyay néhány lapkivágatra följegyezte annak forrását, de a legtöbbre nem, így sajnos, jelenleg, nem tudjuk, hogy bizonyos cikkek
a négy nagyváradi napilap közül melyikben jelentek meg. – Hálás köszönet a kézirattár munkatársának, Rózsafalvi Zsuzsanna irodalomtörténésznek, amiért számomra a dokumentumokról másolatot
készített.
Pádua hercegnője. Nagyváradi Napló, 1909. jan. 12.

122

tiszatáj

értjük. Kár volt magát Rozsnyai úrnak fárasztani. Kímélni kellett volna a hangját, ha már
minket nem nézett.
Tudjuk – hiszen Rozsnyai úr konferálta –, hogy közte és a halott író közt megértett,
érdekes irodalmi viszony volt. De épp ezért szolgálatot tehetett volna a költőnek a síron
túlig tartó barátság kedvéért, hogy Wildét, vagy irodalmi nyelven szólva, a stílus finomságait is visszatükrözve interpretálja, vagy adja át a babért arra hivatottabb embernek. […]
Ezt a néhány sort azért jegyeztük ide, mert a konferancier a színpadi karosszékből ítélkezett a magyar irodalom felett is, és azokat ostorozta, akik Wildében mást keresnek, mint
a stílus finomságát. Nos Rozsnyai úr visszaítélkezése nem nagyon sikerült.”26 A cikk ezután
valóban rátér a darab ismertetésére.
Magára a konferanszra nézve van információnk. A Szabadság egy későbbi cikke konkrétumokat is említett: Erdélyi direktor „azt hitte, hogy Rozsnyai konferálásával az irodalmi eseményt még élénkebbé teszi, s nem gondolt arra, hogy a vendég az előlegezett bizalommal vissza fog élni”, hiszen „a megállapodás az volt, hogy Wildéről fog pár apróságot
elmondani, s nem tolakodik föl irodalmi bíráskodásra”, melyben többek közt „Tóth Bélát,
sírjában nyugovó nagy írónkat bolygatta meg, s a Holnap fiatal nagyságai köré font koszorút”.27 Ezzel szemben Rozsnyay „csevegésének” lapjai fennmaradtak; a vázlatos pontokba
lejegyzett gondolatok közt egyetlen szónyi utalás sincs semmiféle irodalmi bíráskodásra,
sem a holnaposok mellett, sem a „tegnapiak”, pl. Tóth Béla ellen.28 Ez, persze, még nem
jelenti azt, hogy Rozsnyay nem mondott ítéletet a „régi” irodalomról az „új” ellenében;
könnyen elképzelhető, hogy eltért vázlatpontjaitól.
Mindenesetre a másnapi konferanszában elkövetett egy hibát: reagált a Szabadság kritikájára. Hogy ekkor pontosan mit mondott, azt sem lehet tudni. A Szabadság egy újabb
cikke szerint a fordító „elővette lapunk tegnapi kritikáját, és felolvasást tartott belőle, […]
szerény véleményünket a nyilvánosság előtt tőle telhető rosszakarattal felülbírálta”.29
Rozsnyay saját nyilatkozata szerint azonban a fordítás kapcsán „a nagyváradi Szabadság
úgy adta elő, hogy a Kosztolányié az eredeti forma. Én csak ezt korrigáltam ki, előadásom
keretében, és egy szóval sem támadtam a kritikát, amely gyönyörűen írt a darabról.”30
Bármi is hangzott el, a Szabadság – bár saját bevallásuk szerint az előző napon a szerkesztőségből senki sem volt a színházban, aki hallhatta volna az ott elhangzottakat –, nyilvánvalóan csak ürügyet keresve és találva, visszatámadásnak értékelte Rozsnyay újabb konferanszát, ezért egy még durvább hangnemű cikkben válaszolt rá: „Az, amit [Rozsnyay] mondott, reánk nézve közömbös. Szégyelltük volna, ha véletlenül megdicsér és köszönjük, hogy
csak visszabántott. Mert ez meggyőz minket arról, hogy fején találtuk a szeget, hogy pár szóban is erősen találó igazságokat mondtunk Rozsnyay úrról.” A cikk bevallja, hogy Rozsnyay,
„akit [előző] írásunkban nem legyezgettünk, akitől megtagadtuk a fordítás irodalmi érdemét, akinek nyilvános szereplését jogos kritika tárgyává tettük”, még kvázi hálás is lehet nekik, hiszen – utólag elárulják – „kíméletlenebb kritikára készültünk ellene. Nem csak ilyen
gyöngédséggel, hanem nyíltan a szemébe akartuk vágni, hogy ő, aki minden előjogát el26
27
28
29
30

[Szirmay Ödön:] A Pádua hercegnője.
Elégtétel a támadásért. Rozsnyay nem konferált. Szabadság, 1909. jan. 14. 4–5.
OSZK Kézirattár/Analekta/39) Rome-Schö/5183 Rozsnyay Kálmán irataiból/5).
Támadás a színpadról. Szabadság, 1909. jan. 13. (Rozsnyay lapkivágat-gyűjteményéből.)
Utolsó szó.

2008. november

123

vesztette arra, hogy a nyilvánosság előtt éljen, hogyan mer sajnosan közismert előéletével
úrasszonyok és fiatal leányok elé lépni, amikor ez egymaga, nem is szólva arról, amit beszél
– botrányt jelent.”31
A cikk – amely a továbbiakban annyira személyeskedett és bennfenteskedett, a színházigazgatót is támadva, hogy a mai olvasó nem érti maradéktalanul az utalásait – el is
érte célját, mert az utolsó előadáson már elmaradt a konferálás: az „nem történhetett
meg, mert Erdélyi direktor nem akarta botrányok színhelyévé tenni színházát”.32 A Szabadság büszkén, szinte mint saját érdemét említette ezt, Erdélyi igazgató pedig még aznap
táviratilag cáfolta az állítást, mondván: nem volt botrány, és a konferansziét sem ő késztette távozásra. Rozsnyay már többször idézett nyilatkozata is – természetesen – inkább
Erdélyit támasztja alá: semmiféle eltávolítás nem volt, hiszen „először csak egy estéről volt
szó, azután Erdélyi igazgató négy egymást követő estére szerződtetett, tisztességes honoráriummal. Természetes, hogy elfogadtam. Egész tisztességes kenyér volt. Mikor a Szabadság őt is támadta, én mondtam le az utolsó estét még aznap délelőtt, és nem is tartottam meg, dacára, hogy még pár perccel az előadás előtt is kapacitáltak.”33 Később a híradások már ezt vették át: Rozsnyay a Szabadság súlyosan bántó cikke után „azonnal megindította a sajtópört a cikk írója ellen becsületsértés miatt. A tegnap esti előadás előtt
ezért maradt el Rozsnyai konferálása.”34)
A konferansz nélküli „előadás simán folyt le, csak a kulisszák mögött történt egy Rozsnyait felette jellemző incidens, amelyről azonban a közönség nem vehetett tudomást”, számol be a tőle elvárható gúnnyal a Szabadság a következő estéről.35 Történt ugyanis az, hogy
„Rozsnyai az előadás alatt a kulisszák mögött settenkedett. Abból a célból, hogy felvonás végén […] ő is előlépjen a színészekkel együtt a tapsot megköszönni”. Az előadás feléig sikerült
megfékezni a fordítót, a harmadik felvonás végén azonban Rozsnyay „hirtelen a kulisszák
mögött termett, s amikor a szereplőknek szóló tapsra a függönyt széthúzták, karján egy koszorúval [a címszereplő] Síkné mellett termett, aki nagy zavarában önkénytelenül a kezét
nyújtotta neki, amit Rozsnyai úgy hálált meg, hogy kihúzta a koszorúból a pálmát s átnyújtotta a művésznőnek, a szalagot pedig zsebre tette.” A Szabadság szerint ez is botrányos
volt.
Rozsnyay szereplése ezzel véget ért, ezt követően elutazott Nagyváradról – nyilatkozatát is a fővárosból írta már –, de az események az ő személyes jelenléte nélkül is lavinaszerűen haladtak tovább, egyre nagyobb port kavarva.

5
„Színházi botrány Nagyváradon” címmel a Nagyvárad megpróbálja tárgyilagosan és részrehajlás nélkül összefoglalni az addigi eseményeket: „Ami a bemutató körül port ver föl: az
a fordító és [az] egyik laptársunk esete. Ez a lap már a bemutatóról írván: megcsipkedte

31
32
33
34
35

Támadás a színpadról.
Elégtétel a támadásért.
Utolsó szó.
Kritikus és konferancier. Nagyváradi Napló (?), 1909. jan. 14. (?) (Rozsnyay Kálmán lapkivágat-gyűjteményéből.)
Elégtétel a támadásért.

124

tiszatáj

a fordítót. Erre e fordító, mint conferencier, visszacsipkedte a színpadról az újságot. No, ezt
nem helyesen cselekedte. Színpadról kritikát felülbírálni – nem járja. De erre viszont az illető lap olyan modorban felelt, amiről viszont mi nem akarunk kritikát gyakorolni, mert elvünk, hogy más lap dolgába nem avatkozunk. Csak annyit konstatálunk, hogy az újság
rablógyilkosokkal és kikiáltott, megbélyegzett szélhámosokkal hozta párhuzamba a szerencsétlen fordítót, aki ezért sajtópört indított az illető lap ellen. Ez is az ő dolguk. Ha az illető
újságírót [az] esküdtek bűnösnek fogják találni, becsukják; vagy fizet ő vagy a kiadója, mint
a köles. Rendben van; azaz rendben lesz. Ismételjük: ezzel nem akarunk foglalkozni. Azonban a színházhoz, a nagyváradi színház jó híréhez van, ezt megvédeni, hazug támadások
ellen reputációját megoltalmazni: egyenes kötelességünk. Ezért is a fővárosi lapokban
megjelent valótlan híresztelésekkel szemben újból kijelentjük, hogy a nagyváradi színházban
semmiféle botrány nem történt; ellenben az történt, hogy Erdélyi Miklós színre hozta
– először a kontinensen – egy világhírű író egy munkáját. Ez becsületére válik a színigazgatónak. A darabot Rozsnyai Kálmán fordította, évek során végezte ez a munkát teljes szeretettel. Rozsnyai úrhoz nekünk semmi közünk. De irodalmi értékű munkát végzett. Ez becsületére válik neki. Ezt a munkát a nagyváradi közönség értékelte, élvezte, a négy estén
a színházat megtöltötte és a fordítót is honorálta, s teljesen méltóan viselkedett. Ez a becsületére válik a közönségnek.”36
Ahogy a Nagyvárad is utal rá, a fővárosi lapok is elkezdtek cikkezni az esetről, nemegyszer valótlan állításokat adva olvasóik kezébe. A budapesti sajtó persze el sősorban
Rozsnyayt szapulta, és ez „jól jött” a Szabadságnak, amely – saját állításai igazolására –
kis csokorban szemlézte is őket. A Magyar Nemzetből például azt citálta: „Olyan esetről
van szó, mely a rendőrhatóságra is tartozik. Rozsnyai-Hoske, van-e, ki e nevet nem ismeri, ez a hírhedt nevű ember mint konferancier szuverén ítéletet mond a színpadról elevenek és holtak felett. A jobb sorsra méltó közönséget azonfelül különös mondásokkal
traktálja.” Ez még csak gyaníthatóan a Szabadság kritikájából merített információt, a Pesti
Hírlap cikke azonban már bevallottan annak nyomán született: „ha ez a »bekonferálás«
volt az ára annak, hogy a darab először Nagyváradon kerüljön színre, úgy jobb, ha Erdélyi
megvárja azt a bizonyára művészi fordítást, amelyet Kosztolányi Dezső végzett a Magyar
Színház számára”.37 Érezhetően Szirmay gondolatmenete ez.
Nem a Szabadság, hanem a „Holnap-barát” Nagyvárad idézi a Neues Pester Journal
hírét, de csak azért, hogy pontról pontra meg is cáfolja: „Rozsnyay Kálmán alias Van der
Hoske, akinek a neve széles körben nem éppen irodalmi tevékenysége révén ismeretes,
Wilde életéről és működéséről felolvasást tart. Mivel a conferencier ez alkalommal szuverén módon leadta vélekedését irodalomról és írókról, és előadásában Wilde életének ismert kínos epizódját kimerítően tárgyalta, az előadást fütyüléssel és pisszegéssel kísérték
és számos hölgy fölháborodva hagyta el a színházat. Ebben az ügyben a színügyi bizottságot ülésre hívták egybe. Hírlik, hogy Rozsnyay conferencier minőségben való ténykedésének hirtelen vége fog szakadni, és őt ki is utasítják a városból.«”38

36
37
38

„Színházi botrány Nagyváradon.” Alaptalan híresztelések. Nagyvárad, 1909. jan. 15. 3–4. Idézi:
Ilia Mihály: Im. 88–91.
A nagyváradi konferálás. Pesti Hírlap, 1909. jan. 15. 7. Idézi az Elégtétel a támadásért is.
Idézi: „Színházi botrány Nagyváradon.”

2008. november

125

S bár a Nagyváradban ez utóbbi cikk állításait cáfolták, az eset még hetekkel később is
kísértett a sajtóban: pl. az Alkotmány február elején számolt be arról, hogy Nagyváradon
„egy Rozsnyai Van der Hoschke Sidney Jones Kálmán nevű úr rávette az ottani színház
igazgatóját egy Wilde-darab előadására, s nem átallotta a darab kezdete előtt olyan hangon
dicsérni a pederaszta írót, hogy a közönség felzúdult. A hosszúnevű úr, akinek még nem felejtettük el csúnya játékát, melyet huszonkét éves korában a tiszteletreméltó, de már ítélet
nélkül való, elaggott Prielle Kornéliával űzött, a végzetes életű angol író életében szívesebben
kutatta a mocskot, mint a művészetet. Ez persze nem kellett a közönségnek.”39
Mivel „a fővárosi lapok hihetetlenül kínos nézőtéri scénákról regélnek”, a Nagyváradi
Napló csak úgy tudja elképzelni ennek okát, hogy azokat „Nagyváradról valaki rosszindulatúlag tendenciózusan beugratta, misztifikálta”, emellett – immár nevesítve az addig még ki
nem mondottat – a „Szabadság belekötött ismét a Holnapba, s úgy állította oda a koholt
színházi botrányt, mintha azt a Holnap inscenálta volna”.40 Kifejtettebben állítja ugyanezt
a holnaposok pesti lapjának tartott Független Magyarország is. Ez Szirmay Ödönről azt
írta: „Egy botrányokban utazó és Nagyváradon éppen emiatt népszerűtlen újságíró, aki ott
egy napilapot szerkeszt, a napokban egy állítólagos botránnyal lármázta föl a fővárosi sajtót.
A »botrány« hőse Rozsnyai Kálmán volt […]. A merész és irodalmi hang nem tetszett
Szirmay Ödön úrnak, aki pár forintért botrányhősnek tette meg a konferálót, és róla hazug
híreket kolportált. […] Szirmay különben állandóan rágalmakat terjeszt a Holnap irodalmi
társaság ellen is.”41
Amit a két lap tényként közölt, miszerint a Szabadság, illetve Szirmay A Holnap társaságot is „bevonta” a történetbe, sőt utólag az egész botrányért őket tette meg felelőssé, nem
légből kapott állítás. A Szabadság már többször idézett Elégtétel a támadásért című hoszszú cikke ugyanis nem elégszik meg Rozsnyay nevetségessé tételével, külön részt szentel
A Holnap társaság „leleplezésének” is: „Ami Rozsnyai urat illeti, őt – tudomásunk szerint –
beugratták. Egy helyét sehol nem lelő kis csoport, mely mint Mahomed koposója lebeg
a ma és a holnap, de leginkább a soha között, és botrányok árán akarja a közönséggel megbecsültetni irodalma fattyúhajtásait; az érzékeny fordítót, aki jóhiszeműségünket kétségbe
vonta, a botrány útjára terelte.” Süt az irónia. De hogy azok is megértsék a sorokat, akik
nem beszélik a virágnyelvet, a cikk konkrétan meg is nevezi másodlagos kritikájának tárgyát: „A Holnapék jelszava az, hogy beszéljenek róluk. Hogy mit, az mellékes. Rozsnyai
beugrott a szép elvnek, és a Holnap örül, mert közben róluk is beszéltek.”
Eddig senki nem említette az ügyben az irodalmi társaságot. A Szabadságnak ez az
öngerjesztő cikke tette őket sajtóbeli beszédtémává. És hogy kívülről is „megtámogassa”
eme vélekedését, kivonatol egy cikket a Nap című lapból: „Rozsnyai mester, a közismert
ereklyeszállító, Wilde csontjaival Nagyváradra érkezett. Sem Wilde, sem Nagyvárad nem
érdemelte. Ebben a Holnap is részes, Wilde pedig haláleset miatt nem tiltakozhatott.” (Az

39
40
41

Alkotmány, 1909. febr. 3. Idézi: Babits Mihály levelezése 1907–1909. Sajtó alá rend.: Szőke Mária. Bp.,
2005. 465.
Koholt színházi botrány. Támadások a Holnap ellen. Nagyváradi Napló, 1909. jan. 15. (Rozsnyay
Kálmán lapkivágat-gyűjteményéből.)
[Pogány Béla:] A „Rozsnyai botrány”. Független Magyarország, 1909. jan. 15. (Rozsnyay Kálmán
lapkivágat-gyűjteményéből.)

126

tiszatáj

idézett lap címe elírásnak tűnik, vélhetőleg a Pesti Napló lehet, amelyet Rozsnyay be is
perelt.)
Az események ezzel új irányt vettek, mivel az újabban megtámadott társaság sem hagyta
annyiban, s válaszolt az őt ért vádakra: „A Holnap irodalmi társaság is nyilatkozik ebben
a dologban, mert ezt a társaságot is oly színben tüntették föl tendenciózusan és valótlanul,
mintha A Holnap rendezne minden tüntetést Rozsnyai Kálmán mellett; holott a tény az,
hogy a nagyváradi fiatal írók társasága a Pádua hercegnőjének fordítójával semmiféle vonatkozásban nincs. A társaság nyilatkozatát itt adjuk:
Nyilatkozat
Napok óta rendszeres és kíméletlen hajsza folyik a nagyváradi Szabadság révén több fővárosi lapban A Holnap Irodalmi Társaság ellen. Tervszerű rágalmakkal és hazugságokkal
illetik nagyváradi alakok A Holnapot, s így orv módon törnek becsületes művészi törekvésekre és alkotó emberek existenciájára. Ez ellen a gonosz és alattomos hajsza ellen tiltakoznunk kell a reánk hallgató és minket becsülő közönség színe előtt.
A Holnap nevében: Dr. Dénes Sándor elnök, Juhász Gyula, Berkovics Renée alelnökök, Dutka Ákos titkár.”42
Jól érzékelhető, hogy ekkor már egyáltalán nem a Wilde-előadásról volt szó, még csak
nem is a konferanszról: a Rozsnyay-ügyből Holnap-affér lett, amelynek hátterében a nagyváradi napilapok eltérő politikai iránya és az ebből fakadó, marakodó viszonya állt. Erről
tanúskodik az a – Rozsnyay hagyatékában fennmaradt – levél, amelyet A Holnap második
antológiájának szerkesztője, Kollányi Boldizsár írt Rozsnyaynak:43
Kedves Kálmánom,
úgy veszem észre: túlságos nagynak látod az itteni hajszát ellened. A dolog úgy áll: Te
egy nagyon elmés, becsületes és szép munkát végeztél a Páduai hercegnője [!] átültetésével. A nagyváradi közönség méltányolta, szívesen elismerte ebbeli érdemedet, mikor
négy estén keresztül sympáthiájának minden tanújelét adta. – Talán csak én – ki ismerem a publikum hűvös természetét – tudom, mit jelentenek azok az őszinte tapsok, kihívások, amelyekben, nem panaszkodhatsz, elég részed volt ezeken az estéken – az első
pillanattól kezdve az utolsóig?
A helybeli napilapok közül egy klerikális a Tiszántúl, nem számít, mert az nekiszegül
minden modern törekvésnek, ha az nem a szent, katholikus kereszt jegyében történik.
A másik Nagyvárad a függetlenségi legelterjedtebb hivatalos lap, még a maga becsületes
konzervatív felfogásával is elismerte, kiemelte a Te minőségi érdemeidet. A harmadik
Nagyváradi Napló a modern haladás egyedüli orgánuma föltétlenül melletted volt, s tudd
meg, hogy a negyedik: a letűnt ancien regime utolsó, vergődő elkeseredésében mindig és
mindenben homlok egyenest ellenkező állást foglal el, mint a többi kettő. Hogy a régi
taktikával élt, ugyanis: ha nem tudom legyőzni a szellemi fölényt: tönkreteszem becsüle-

42
43

„Színházi botrány Nagyváradon”. – A nyilatkozat megjelent több lapban is.
OSZK Kézirattár/Analekta/39) Rome-Schö/5183 Rozsnyay Kálmán irataiból/5).

2008. november

127

tében, sajnos ez annyira korunk typikus harci csele, amelyen elsiklottak Európa legjelesebbjei közül is sokan. De alig van egy is a valamirevaló emberek közül, akik ilyen gáncsot ne kaptak volna.
Sajnos, az érvényesülést nagyon meg képes nehezíteni ez a taktika, de ha a munkába
őszinte becsületességet viszünk be: kibírjuk.
Ne adj rá sokat, ne vedd nagyon a szívedre, egy kicsit bánthatja a hiúságodat, de kiheverjük.
Szervusz
Kollányi

6
Következő cikkében a Szabadság újfent a Pesti Hírlapot idézi, mely szerint a fővárosi lapnál távirati értesítést kaptak arról, hogy „a Páduai hercegnő bekonferálása miatt botrány
nem volt; a konferáló szerepléséhez a Holnap nevű társaságnak köze nincsen; a Páduai
hercegnő sikert aratott; Erdélyi színigazgató a konferálót nem parancsolta le a színpadról”.44 A Szabadság az idézés régi trükkjével manipulál tehát: ő maga nem állít, csak jóváhagyó átvétellel él. Egy idézett helyreigazítás kettős csavarára mindez még inkább igaz:
kifelé (a helyreigazítást kérők felé) védekezés, befelé (saját olvasói számára) hárítás: az
őket illető cáfolatokat közli ugyan, de „csak” idézet formájában. Látszólagos teljesítése volt
ez a helyreigazítási kérelemnek, újságírói „igazságérzetük” azonban nem szenvedett csorbát.
Csorbát szenvedett azonban – napilapok közötti belviszályról lévén szó, ma már furcsállható módon – Szirmay Ödön testi épsége: A Holnap társaság egyik tagja, Nagy Mihály,
a Nagyváradi Napló munkatársa ugyanis ahelyett, hogy cikkben válaszolt volna, ököllel felelt a támadásokra. Nyílt színen, a Bémer téren történt az incidens, a váradi polgárok szeme
láttára.
A Szabadság szerint Nagy Mihály „támadásra készült Szirmay Ödön ellen. Mint utólag
halljuk, egész délután a Szent László téri hídnál strázsált, fütykössel és boxerrel fölfegyverkezve.” Szirmay Ödönnek „a tervezett támadásról sejtelme sem volt”, ezért arra sétált.
Nagy Mihály ekkor „sötét tekintettel hirtelen elébe került”, és „megszólította Szirmayt:
– Tegnap megtámadtad a Holnapot, amelynek én is tagja vagyok.
– És most utcai botrányt akarsz?
Nagy Mihály botot emelt, mire Szirmay hirtelenül pofonütötte támadóját, s megkapta
a botot, mielőtt sújthatott volna vele. A következő pillanatban teljes erejében kitört az útcai dulakodás. Nagy Mihály Szirmay nyakkendőjét ragadta meg, az ellenfelek birokra keltek, s aztán mindketten elcsúsztak a síkos aszfalton, és az út sarában henteregve ütötték
egymást, mint két jó kollégához illik.”45
A komédiába illő képsort a Nagyváradi Friss Újság teljesen más szemszögből mutatja, mintha nem is ugyanarról az esetről írnának: Szirmay, az „alaptalan koholmányok”
szerzője, és Nagy Mihály, az „egyik leglelkesebb derék tagja a modern irodalmi társaságnak”, véletlenül találkozott a Bémer téren. A Szabadság szerkesztője köszönt a másiknak:
44
45

Verekedés A Holnapért. Szabadság, 1909. jan. 16. 4–5.
Verekedés A Holnapért.

128

tiszatáj

„– Szervusz Miska!
Nagy Mihály kérdőre vonta a szerkesztőt:
– Te azt írtad, hogy a Holnap botrányt csinált.
– Mit akarsz? – kérdezte Szirmai, és megszeppenve mellbe bökte Nagy Mihályt, aki erre
hirtelen visszatorolta a támadást, arcul ütötte a szerkesztőt. Dulakodás következett erre,
Szirmai ki akarta csavarni ellenfele bal kezéből a botot, de ez nem sikerült neki. Ellenben
Nagy Mihály a jobb kezével nyakon ragadta a szerkesztőt, a földre teperte és több erős ütést
mért rá súlyos kifejezések kíséretében.”46
A Nagyvárad – amely kommentárja szerint az „állítólagos színházi botránynak sajnálatos poentjéül szolgál […] a kínosan izgalmas jelenet”,47 és az egyik verekedő fél, Nagy
Mihály lapja, a Nagyváradi Napló is – melynek információi nyilvánvalóan első kézből
származhattak – lényegében ugyanezt írta.48 Arra nézve, hogy ki ütött előbb, valóban
nincs más lehetőség: a Szabadság azt állítja, hogy a holnapos, a másik oldal azt, hogy
Szirmay; ez utóbbiak tudósításaiban kisebb eltérések szinte csupán az elhangzott szavakat
illetően és a dulakodás jelzőiben vannak. A Nagyvárad és a Nagyváradi Napló közli még
Nagy Mihály nyilatkozatát, amelyben megindokolja tettét: „Szirmay Ödön, a Szabadság
szerkesztője közel egy fél éve tervszerű, állandó hajszát folytat nagyváradi újságíró kollégái ellen. Legutóbb azt írta a Holnap irodalmi társaságról, hogy közbotrányokat okoz működésével. Ez a kijelentés nemcsak a társaság egyetemét sérti, hanem sértő a társaság
tagjaira is.”49 Semmiféle bűntudata nincsen, sőt – újságírótól kicsit furcsállható módon –
még azt is hozzáteszi: „Meggyőződésem szerint a Szirmay-féle alakokkal szemben másképp védekezni nem lehet.”
Nincs mit csodálkozni azon, hogy erről az eseményekről a fővárosi lapok már nem tudósítottak, csupán a Pesti Napló Vasárnapi strófák rovatában jelent meg az Irodalom
című gúnyvers:50
Ilyet nem látott Pest, se Adony,
Ami tegnap volt Nagyváradon.
Pofonba hullt le az alkonyat
A Pece-parti Páris alatt
Oscar Wilde halott, bus tetemén
Veszet[t] össze két ugor, szittya legény
S mit nem tett recőc még s nem tett koboz,
A két magyar költő pofoz, pofoz.

46
47
48
49
50

Botrány a Bémer-téren. Egy konferálás utójátéka. Megvert szerkesztő. Nagyváradi Friss Újság,
1909. jan. 16. (Rozsnyay Kálmán lapkivágat-gyűjteményéből.)
Affér Pádua hercegnője miatt. Nagyvárad, 1909. jan. 16. 4.
Inzultált szerkesztő. Verekedés a Bémer-téren. Nagyváradi Napló, 1909. jan. 16. (Rozsnyay Kálmán lapkivágat-gyűjteményéből.)
Az idézet a Nagyvárad cikkéből van, a Napló kis eltéréssel közölte.
-r.: Irodalom. Pesti Napló, 1909. jan. 17. 17.

2008. november

129
S Jósua rekordja messze marad,
A Pece-parti Páris alatt,
Ő csak megállította a napot.
Itt a Ma megverte a Holnapot.

Ilia Mihály írja a holnapos igazságosztás következményeiről: „A Szabadság szerkesztője ezek után kijelentette: a Holnap-fiúkkal pedig végeztünk. (Ez nem sikerült eléggé,
mert alig fél év múlva csak ráfanyalodott a Szabadság a holnapos fiúkra, mert Váradon
minden valamirevaló jó tollú újságíró és író közéjük tartozott.) Az események vége az lett,
hogy Szirmay Ödön elküldte segédeit (Nagy Andort és Vessey Károlyt) Nagy Mihályhoz,
hogy párbajra hívja, aki viszont visszaüzent a segédeivel (Berkovits René és Kollányi Boldizsár), hogy elvből nem párbajozik. Ezt a nem éppen irodalmi verekedést a holnaposok
valószínű elítélték, mert a Budapesti Naplóban olyan hírek jelentek meg, hogy A Holnap
irodalmi társaság nem tart kapcsolatot a verekedőkkel.”51
A Szabadság verekedésről írott cikke természetesen reflektál a holnaposok a lapot
támadó nyilatkozatára is. Többek közt azt állítja, hogy a kommünikét olyanok is aláírták,
akik személyükkel csak fedik „a Holnap többi tagját, elsősorban Juhász Gyulát, akinek
igenis jelentős része van a szokatlan mozgalmakkal kísért ügyben”. (Juhász szerepének
ilyetén kiemelése nem csupán annak szól, hogy Rozsnyay vélhetőleg az ő révén került
a holnaposok közelébe, továbbá hogy méltató sorokat írt a Wilde-előadás konferansziéjáról,
hanem – Ilia Mihály szerint – mindezeken túl „a Juhász elleni rágalomnak nyilván az volt
a szülője, hogy Juhász Gyula 1908 nyarán otthagyta a Szabadságot, és átment a radikális
Nagyváradhoz újságíróskodni”.52 Viszont Szirmay Ödön sem érte be ennyivel, a holnapos
nyilatkozat miatt sajtópört indított az aláírók, illetve a nyilatkozatot saját kommentárral
közlő Független Magyarország munkatárs, Pogány Béla ellen.

7
Az igazságszolgáltatásnak nyilván fontosabb ügyei is akadtak, ezért a tárgyalásra másfél
évet kellett várnia mind a pereskedő feleknek, mint az olvasóknak – akik már talán el is
felejtették volna az egész históriát, ha nem emlékeztetik rá a tárgyalássorozatról szóló híradásokkal. „Az érdekes pörben” 1910. november 15-én „tartották meg a főtárgyalást Budapesten dr. Füzesséry törvényszéki bíró elnöklete alatt. Nagyváradról megjelentek Dutka
Ákos, Juhász Gyula, Dénes Sándor dr. és Berkovits René, tanúkul beidézték a nagyváradiakon kívül br. Hatvany Lajost, Ignotust és Schöpflin Aladárt.”53
A bírósági eljárást a felperes Szabadság részletezi: „A tárgyaláson a Holnap beidézett
tagjai […] azzal védekeztek, hogy közérdekből írták támadó nyilatkozatukat. Őket – mondották – bosszantotta az, hogy Szirmay őket kapcsolatba hozta Rozsnyai szereplésével.
Az elnök erre megjegyezte, hogy az irodalmi társaság ügye nem közérdek. Miért nem
fordultak azonnal sajtóbírósághoz?
A bepanaszoltak kijelentették, hogy Szirmay cikkeiben csak burkolt sértések voltak,
amikért nem pörölhettek.
51
52
53

Ilia Mihály: Im, 91–92.
Ilia Mihály: Im, 91.
A Holnap sajtópöre. Nagyvárad, 1910. nov. 16. 3–4.

130

tiszatáj

Az elnök: Talán nem is voltak azok sértések, csak önök nézték annak.
Juhász Gyula beismeri, hogy a kávéházban többször érintkezett Rozsnyaival.
Dr. Tarján Mihály és dr. Désy Géza védőügyvédek kérték a bíróságot, hogy a jelenlevő
dr. Nagy Mihály és Hegedüs Nándor hírlapírókat hallgassák ki, akik igazolhatják, hogy
Szirmay rendszeres hajszát indított ügyeiben a Holnap ellen.
Szirmay Ödön erre a bizonyítás legszélesebb alapon való elrendezését kérte. Egyébiránt tiltakozott az ellen a kitétel ellen, hogy ő rendszeres hajszát indított volna a Holnap
ellen. […] Igaz, hogy Rozsnyai szereplésén megtámadta a Holnapot. Rozsnyai a nevezetes
conference-okban a Holnap tapsai között prepotens és bántó élű nyilatkozatokat tett
a Szabadság kritikájáról. Tiltakozik az ellen is, hogy a fővárosi lapoknak a Holnapról szóló
kellemetlen cikkeit ő sugalmazta volna. Hogy pedig kifogásolt cikkeiben lekicsinyelte
a Holnapot, ezen sem lehet fönnakadni. Rákosi Jenő akkor egyenesen bolondoknak nevezte
a Holnap embereit.
Füzesséry elnök ekkor fölszólította a pörös feleket a békés megegyezésre. Mindnyájan
egy város társadalmának a tagjai – mondotta –, minek kell viszonyukat egy bírói ítélettel
kiélesíteni?
Pogány Béla kijelentette, hogy nem akarta Szirmayt személyében megsérteni.
Dénes Sándor szintén kijelentette, hogy nincs ellene a békés elintézésnek, ha Szirmay
teszi meg a kezdeményező lépést.
Szirmay nem volt erre hajlandó, mert hiszen ő a sértett fél. A békés elintézés ilyenformán meghiúsult.”54
A per folytatását pár nappal elhalasztották, a következő alkalommal, november 17-én
azonban „a vádlottak közül, Pogány Béla kivételével, senki sem volt jelen”, így ez a tárgyalás
sem volt eredményes. „A bíróság rövid tanácskozásra vonult vissza ezután. Majd kihirdette
dr. Füzesséry elnök, hogy a törvényszék a tárgyalást rövid időre elnapolja és egyben elrendeli a vádlottak elővezetését is.”55 Néhány nap múlva egy újabb nyilatkozat született a négy
holnapos vádlott aláírásával:56
Nyilatkozat
A múlt év január havában néhány fővárosi lapban a Holnap irodalmi társaságot támadó közlemények jelentek meg, mely közleményekre a Holnap alulírott tagjai a Független Magyarország című fővárosi lapban nyilatkozatot tettek közzé, melyet Szirmay
Ödön úr, a Szabadság felelős szerkesztője magára nézve sértőnek talált.
Miután meggyőződtünk arról, hogy Szirmay Ödön úr a fővárosi lapok Holnap ellenes cikkeitől távol áll – a Független Magyarország 1909. január 15-i számában közzétett
nyilatkozatunk Szirmay Ödön úrra sértő kifejezéseit – megjegyezvén, hogy őt személyében sérteni nem akartuk – visszavonjuk, és a történtek felett őszinte sajnálkozásunknak
adunk kifejezést.
54
55
56

A Holnap a budapesti bíróság előtt. Szabadság, 1910. nov. 16. 3. Idézi: Ilia Mihály: Im, 144–146.
A Holnap sajtópöre. Megint elhalasztották a tárgyalást. Szabadság, 1910. nov. 18. 2–3. Idézi:
Ilia Mihály: Im, 146–148.
A nyilatkozat eredetileg a Nagyvárad 1911. jan. 11-i számában jelent meg, majd a következő a napon közölte a Szabadság is. Idézi: Ilia Mihály: Im, 148.

2008. november

131

Nagyvárad, 1910. november hó 26.
Dutka Ákos, Juhász Gyula,
dr. Dénes Sándor, dr. Berkovits René
Az ügy nem sokkal később, éppen két évvel az események kezdete után, 1911 januárjában ért véget. Akkor azonban már elmaradt a per folytatólagos tárgyalása és „nem lesz bírói ítélethozatal, mert Szirmay Ödön bíróságon kívül megfelelő elégtételt kapott a Holnap
tagjaitól”.57
A Holnap társaság pedig nem sokkal később feloszlott.

8
Rozsnyay Kálmán ekkor már Szeghalmon élt, második feleségével, a Nil néven ismert Dapsy
Gizella költőnővel. Az indulatok lecsendesedtek körülötte. A Békés megyei élet azonban nem
kényszerítette elzárkózottságba, fontos irodalomszervező munkát végzett. Az időközben
megindult békéscsabai Tevan kiadó (ahol Nilnek már 1909-ben megjelent A szívem című
kötete) vezetőjét, Tevan Andort ő mutatta be a modern íróknak-költőknek, így lett – részben
általa – a viharsarki kis nyomda a tízes-húszas évek egyik meghatározó irodalmi műhelye:
többek között Adynak, Krúdynak jelent meg náluk kötete, Karinthynak és Kosztolányinak
több is, kiváltképp utóbbinak, aki jó pár évig a Tevannál adta ki szinte minden munkáját.
Természetesen Rozsnyaynak is megjelent ott két könyve, mindkettő Wilde-hoz kapcsolódik:
Sydney Carton néven 1911-ben adta ki Jegyzetek Oscar Wilderól című kötetét, valamint
ugyanebben az évben, saját nevén Wilde Vera, a nihilista lány című drámájának fordítását.
Rozsnyay életformát váltott, a világfi-lét helyett letelepedett életet élt. Régi gyűjtőszenvedélye azonban tovább élt, sőt Szeghalmon kiteljesedett: házukban múzeumot rendezett be, amelyben a barátok és ismerősök nemcsak Wilde- és Rodin, Petőfi- és Prielleereklyéket csodálhattak meg, de a kortársi irodalom relikviái is helyet kaptak.
Az egykori holnapos költő, Dutka Ákos A Holnap városa című könyvében részletesen
beszámolt Rozsnyay gyűjteményéről, melyet ő egyenesen „A »Holnap« múzeumá”-nak
nevezett el.58 A „regényes korrajz”-ban Rozsnyay gyűjtői módszeréről is szól: „Ha Juhász
[Gyula] vagy valamelyikünk egy félbemaradt vers kéziratát az asztalon felejtette, Rozsnyay
gondosan felszedte és féltve rejtette el kopott, nagy havelockja zsebében. Kiderült aztán,
hogy Szeghalmon már egy hibátlan, hiánytalan Ady- és Holnap-múzeum készül. Összeszedte már az Ady és A Holnap körüli irodalom minden sorát. Bámulatos türelmét és körültekintő figyelmét nem kerülte el egyetlen karikatúra, paródia sem. Felkutatta a pesti
nyomdákban kallódó Ady-kéziratok egész halmazát. Ez a jövőbe látó és egyéni hasznot
nem ismerő tevékenysége meghatott valamennyiünket. Az általa előlegezett halhatatlanság Juhászt s a többieket is izgatta. A maradandóság ígérete meghatott, s valamennyien
megígértük, hogy meglátogatjuk a szeghalmi Rozsnyay-múzeumot.” Dutkát Tabéry Géza
kísérte útján, mindketten pazar vendéglátásban részesültek. „Asztalbontás után […] Rozsnyay kinyitotta a múzeumot, s annak legféltettebb szekrényét, amelyben a Wilde-ereklyéket őrizte. Belseje rekeszekre oszlott, tágas, nagy láda, tele betűrendes, dátumos lapkivágatokkal, kéziratokkal. Csupa vers, csupa kritika. Ady-vers, Holnapos vers, Adyhoz írt ver57
58

A Holnap sajtópör elintézése. Szabadság, 1911. jan. 12. 5.
Dutka Ákos: A Holnap városa. Bp., 1955. 226–231.

132

tiszatáj

sek. Minden magyar sor, amit Adyról leírtak. Akkor még alig ötéves volt az Ady körüli
harc, s máris sokezer sor, sokszáz cikk és vers halmozódott itt össze.”
Az útitárs Tabéry Géza szintén feljegyezte az esetet visszaemlékezésében. Őt azonban
– mivel Nilt ismerte régebbről – inkább a vendéglátók maguk érdekelték: „Furdalt a kíváncsiság, hogy miképpen összhangolódhat az életvezetésnek Rozsnyaiban megtestesült
bűvészete feleségének, Nilnek nyílt szívével. A férj lebilincselő szélhámosságai, a művelt,
világlátott, de kleptomániás és homoszexuális tévelygésű ember természete hogyan fér
össze az asszony költői vénába oltott jóságával, otthont kedvelő, gyermekáldást nélkülöző
adottságaival.”59
Erre a látogatásra utal Rozsnyay Jegyzetek Oscar Wilderól című kötetének Tabérynek
szóló dedikációja is: „Tabéry Gézának, hogy el ne felejtse a szeghalmi házban való első visitjét. 1911. szeptember 6. Sydney Carton”60 Tabéry nem is feledte, s ha Rozsnyayra nézve
nem is túl hízelgő kép maradt meg benne, a látogatásnak maradandó következményei
lettek.

9
A Rozsnyay házaspár az 1920-as évek végén Szeghalomról Nógrádverőcére költözött, így
„A Holnap múzeuma” is székhelyet változtatott: másfél évtizedig a Dunakanyarban fogadta a látogatókat, pl. a fiatal Devecseri Gábort és Karinthy Ferencet, akik mindketten
meg is örökítették a gyűjteményt.61
A visszaemlékezések egyhangúan nyájas vendéglátást idéznek fel. Rozsnyay felesége,
Nil azonban 1940-ben meghalt, s az emlékeivel és gyűjteményével magára maradt, gyermektelen, nyugdíj nélkül tengődő Rozsnyay egyedül élte át világháborút: alkalmi jövedelmei voltak, a rádióban elevenítette fel hétről-hétre saját múltját.
Nem sokkal később döntött úgy, hogy megválik az addig féltve őrzött ereklyéitől. 1942
májusában közvetítők útján felvette a kapcsolatot az Ady-emlékhely kialakítását tervező
nagyváradi városvezetéssel. A város főispánja, Hlatky Endre kapta meg a levelet, amely
arra hívta fel figyelmét, miszerint „Rozsnyay Kálmán tulajdonában Nógrádverőcén van
egy Ady-gyűjtemény, amit Nagyvárad terve szempontjából meg kellene nézni”, és hogy
„a gyűjtemény megvásárlása nemcsak a város elgondolása szempontjából lenne üdvös, de
segítséget jelentene Rozsnyay Kálmánnak is”. 62 A váradiak természetesen érdeklődnek
a kollekció iránt, a lebonyolítás azonban húzódott, mert előbb Rozsnyay töltött hosszabb
időt otthonától távol, utóbb pedig a főispán nem ért rá Váradról Verőcére utazni. Hlatky
részletesen beszámol az egyezkedésről.
A főispán nem említi, de ez idő tájt kérték fel az egyik budapesti könyvkiadót, hogy
nézze meg Rozsnyay ereklyéit: „két behívás között – emlékszik vissza Landy Dezső –
a nagyváradi múzeum részéről azt a megbízást kaptam: állapítsam meg a Nógrádverőcén
59
60
61
62

Tabéry Géza: Két kor küszöbén [1957]: In: Uő.: Két kor küszöbén. Önéletírások. Szerk.: Robotos
Imre. Bukarest, 1970. 96.
PIM B 25.037
Devecseri Gábor: A hasfelmetszés előnyei [1974]. In: Uő.: A meztelen istennő és a vak jövendőmondó. Bp., 1977. 407–411. és Karinthy Ferenc: Mi van a Dunában? Bp., 1980. 5–19.
Hlatky Endre: Ady Endre és a „Holnap” múzeuma Nagyváradon. Magyar Csillag, 1943. márc.
15. 302–305.

2008. november

133

lévő Rozsnyay-gyűjteményről, vajon tényleg magába foglalja-e az összes, a költő életében
megjelent Ady-kötet első kiadását, a példányok tényleg sértetlen állapotban vannak-e, és
a bennük lévő dedikációk valóban Ady kezétől származnak-e. […] Mikor [Rozsnyay] meghallotta látogatásom célját, fölpattant és lelkesen kezdte mutogatni gyűjteményét. A szoba
közepén üvegtárolókban sorakoztak az Ady-kiadványok, mindegyikben más-más, ma már
túlzottnak tűnő ajánlással: puha fedelük nagyrészét Lesznai Anna színes, a Magyar Art
Nouveau stílusában készült, vidáman barátságos rajzai díszítették. Zsebemből elővettem
egyetlen, pársoros Ady-kéziratomat és a dedikációkkal összehasonlítva megállapítottam
azok eredetiségét. A gyűjteményt az első kiadásokon kívül még néhány tucat Adyról szóló
mű, idegen nyelvű Ady-kiadások egészítették ki, a falakon pedig körös-körül szinte teljes
összhangban a Lesznai-rajzokkal, a környéki népművészet darabjai, csuprok, szőttesek –
köztük üveg alatt Oscar Wilde-levelek, régi színlapok, dedikált fényképek, újságcikkek.
Az egész látogatás nem tartott másfél órát sem, és tudtam, hogy szakértői véleményemmel majd duplán jót teszek: a páratlan gyűjtemény megmarad az utókor részére,
méghozzá igen jó helyen, a fiatal Ady városában – másrészt megkönnyítem egy egyedül
maradt, anyagiakban nyilván nem bővelkedő öreg ember utolsó éveit.”63
Hlatky beszámolója szerint az adásvétel ügye 1942 szeptemberében gyorsult fel, amikor is „Rozsnyay Kálmán levelezést kezdett Tabéry Gézával, akivel egyébként valamilyen
sógorsági kapcsolatban áll”. A kezdeti huzavona után Rozsnyay „ekkor már azt közli, hogy
kb. 50 kötet volna Ady műve, az életében megjelentek dedikáltak, vagy legalább is aláírásával bírnak. Közli azt is, hogy kb. 370 kötet az Ady-irodalom. »Aztán vannak képek, fotográfiák, gyászjelentések, rajzok, rézmetszetek, érmek, a pohara, hamutartója, tolla, az ő és
Léda haja, stb.«” Rozsnyay azt is „hangsúlyozta, mennyire szeretné, hogy a gyűjteménye
Nagyváradra kerüljön, ahol valaha az első feleségének, Prielle Kornéliának igen nagy
színpadi sikere volt s ahol aztán a második feleségével, Dapsy Gizellával, vagyis »Nil«-lel ő
maga is sok szép napot töltött”. Végül hétezer-ötszáz pengőért adta el Nagyváradnak Adyrelikviáit. „A megállapodás megkötésére Tabéry Gézának Nógrádverőcére küldését javasolták, amit ő készséggel vállalt is. A megállapodást ilyen értelemben meg is kötötte Nógrádverőcén, december 4-én. A megvett gyűjtemény átvételéről és hazaszállításáról kellett
tehát most intézkedni.” A főispán december 9-én ment Verőcére, ahol „a gyűjteményt leltár szerint darabonként átvévén, mintegy háromórás munkával, a verőcei kis áldomásra is
idő telt, a Váradról oda származott Gyöngyössy Ferenc uram »Árpád« vendéglőjében, s este
9 órára már [az] egyik pesti garázsba mehetett az irodalmi jeges tehergépkocsi a váradi
Ady-gyűjtemény alapanyagával”.
Hlatky egy újságcikkben is megerősíti, hogy „a gyűjtemény 350 darab könyvből áll, Ady
művei, kéziratai, fényképei, plakettjei, Léda-emlékek, továbbá az Ady-irodalom és a Holnap
könyvanyaga és vegyes emléktárgyak foglaltatnak még benne”, és „megfelelő üvegszekrényekben most a főispáni hivatal kiadói szobájában van. Végleges elhelyezésük tekintetében
a városvezetőség egy olyan lakást igyekszik megszerezni, ahol az az újságredakció volt,
amelyben Ady Endre dolgozott vagy ahol lakott.”64

63
64

Landy Dezső: Egy kiadó emlékezik. [I.] Irodalmi újság, 1980. júl.–aug. 10–11. A cikkre Ilia Mihály hívta fel figyelmem.
Pásztor Bertalan: Megnyílik a nagyvárai Ady Endre-múzeum. Magyar Nemzet, 1942. dec. 29. 4.

134

tiszatáj

Rozsnyay több évtizedes szenvedélyes gyűjtőmunkájának eredménye, „A Holnap múzeuma” így ért vissza „A Holnap városá”-ba. Az akkor éppen újra Magyarországhoz tartozó
Nagyvárad az Ady Endre-múzeum közeli megnyitását tervezte, a világháború azonban újabb
fordulatot vett, és a múzeum ügye – értető okokból – másodlagossá vált, elfelejtődött. Végül
csak tizenhárom év múlva, 1955-ben nyílt meg, mégpedig „Ady Endre születésének 78. évfordulója alkalmából, november 26-án Nagyváradon, a Nikosz Belojannisz park egyik legszebb épületében”,65 amely korábban a Müllerei néven ismert cukrászdának adott helyet. Az
ünnepségen részt vett a nyolcvankét éves Földessy Gyula is, akinek kalauza – mint ahogy arról az akadémikus beszámolt – maga az intézmény első igazgatója, Tabéry Géza volt. 66
A múzeum anyagát több helyről gyűjtötték egybe; az 1942-ben megvásárolt Rozsnyay-gyűjtemény könyvanyagából a háború forgatagában sok megsemmisült, elkallódott vagy nyoma
veszett. Ami megmaradt, abban „majd minden európai nyelven, de még tanga nyelven, Manilában megjelent fordítások is vannak. S itt található az utolsó Ady-dedikáció is, amelyet
A halottak élén című kötetbe írt nem tudni, kinek. »1918. dec. 31. Boldog újévet kíván szeretettel a beteg Ady Endre.«”67
Rozsnyay Kálmán Ady-kollekciója két évvel később került újra reflektorfénybe. A Népszabadság 1957 nyarán adott hír arról, hogy Ady születésének 80. évfordulója alkalmából
az MTA Irodalomtudományi Intézete kutatócsoportot hozott létre, melynek célja, hogy
a tudományosság eszközeivel ápolja a költő méltó emlékét, s ennek részeként „igen nagy
munkát jelent a kallódó Ady-dokumentumok felkutatása. 1942-ben Nagyvárad városa
nyolcezer pengőért megvásárolta Rozsnyai Kálmán igen gazdag Ady-gyűjteményét, s ezt
a városházán helyezte el. 1944 szeptemberében, amikor Nagyvárad egy ideig senki-szigete
volt, az értékes anyagot széthordták.”68 A téves hírt Tabéry Géza cáfolta a bukaresti Előre
című napilapban, cikkének egy részét önkorrigálásként később átvette a Népszabadság is:
„a Nagyváradon őrzött Rozsnyay-gyűjtemény tekintélyes részét a városi levéltár háborús
sérüléseket szenvedett betonpincéjéből a felszabadulás után a Tartományi Múzeum vette
gondozásba”.69 A magyar napilap újabb cikkének címe – Megvan a Rozsnyai-féle Adygyűjtemény tekintélyes része – saját légvárát építette tovább, hiszen a gyűjtemény, bár megcsonkult, de nem is tűnt el soha.

10
Ilia Mihály A Holnap társaság elszürkülésének egyik okát annak felhígulásában látja, hiszen idővel „a holnaposok között egyre kevesebb az író, a jó író, egyre több az érdeklődő
irodalompártoló, sőt a botrányra éhes újságíró és kalandor is”, mint „például Rozsnyay
Kálmán, akinek váradi szereplése botrányba fulladt, és ezt a holnaposoknak kellett el-

65
66
67
68
69

Jancsó Elemér: Ady-ünnepély Nagyváradon. Utunk (Kolozsvár), 1955. dec. 2. 1.
Földessy Gyula: Ady-ünnep Nagyváradon. Irodalmi Újság, 1955. dec. 10. 4.
Panek Zoltán: Millió gyökerű élet. A nagyváradi Ady-múzeum megnyitása elé. Utunk, 1955. 33.
sz. 2.
Hevesi Endre: Bizottság alakult a szervezett Ady-kutatásra. Népszabadság, 1957. júl. 5. 9.
Hevesi Endre: Megvan a Rozsnyai-féle Ady-gyűjtemény tekintélyes része. Népszabadság, 1957.
aug. 23. 4.

2008. november

135

viselniük, pofozkodás, párbaj és bírósági pör lett a dolog vége”. 70 Így tehát kijelenthető,
hogy bár a társaság nagy valószínűséggel Rozsnyay váradi fellépése nélkül is feloszlott
volna, de a botrányba fulladt Wilde-előadás (pontosabban az azt megelőző fordítói konferansz) közvetve meggyorsította a hanyatlási folyamatot.
Mindazonáltal Rozsnyay utólagosan „jóvátette” ezt: kultikus rajongással összegyűjtött
„Holnap-múzeuma” (illetve annak megmaradt része) ma még valójában föltáratlan terepe, kiaknázatlan lehetősége az irodalomtörténeti kutatásnak.
Érdemes idézni a „rivális” fordító, Kosztolányi Wilde-ról szóló sorait, melyeket éppen
a Pádua hercegnője fővárosi bemutatója kapcsán írt: „Oscar Wilde nem ok nélkül hordta
Balzac ezüstfogantyús sétapálcáját, és nem puszta hóbortból vette meg Carlyle nagy fekete
íróasztalát. Irodalmi szenzációkat keresett. A vére, az idegzete, az agyveleje akképpen volt
megalkotva, hogy a közvetlen és nagyszerű benyomások nem a természetből szóltak
hozzá, hanem a művészi világból, egy csinált, mesterséges és másodlagos életből, amely
számára mégiscsak az igazi élet volt.”71
Bizonyára nem véletlen, hogy mindez Rozsnyay Kálmánra is igaz.

BABITS MIHÁLY, TÓTH ÁRPÁD, FELESÉGE, TÓTH ANNUS ÉS KARINTHY FRIGYES 1926-BAN

70

71

Ilia Mihály: Egy irodalmi kalamajka, avagy A Holnap megszűnése. In: Kiemelés tőlem. Emlékkönyv Kántor Lajos hetvenedik születésnapjára. Szerk.: Balázs Imre József, Horváth Andor, Kovács Kiss György. Kolozsvár, 2007. 109–118.
Kosztolányi Dezső: Pádua hercegnője. Élet, 1909. okt. 3. In: Uő.: Színházi esték. Szerk.: Réz Pál.
Bp., 1978. I. köt. 249–250.

Tisztelt Olvasónk!
Szerkesztőségünk célja, hogy lapunk tartalmát olvasóink igényeihez folyamatosan igazítva, mindig érdekes és értékes olvasnivalót biztosítsunk Önnek. Hogy
ez ne csak egy jól hangzó ígéret legyen, ezúton szeretnénk megismerni az Ön véleményét a Szonda Ipsos, a Nemzeti Kulturális Alap és lapunk együttműködésében történő kutatás keretében.
Kérjük, segítse munkánkat és töltse ki lapolvasási szokásokkal kapcsolatos kérdőívünket. A modern technológia előnyeit kihasználva a kérdőívet az alábbi weboldalon érheti el:
http://cawi.ipsos-szonda.hu/tiszataj
Lapunkról kialakított véleménye fontos nekünk, a kitöltők között 1 db 1 éves,
2 db féléves és 3 db negyedéves előfizetést sorsolunk ki!
A lap Szerkesztősége
Lapzártakor kaptuk a megdöbbentő hírt: Csiki László barátunk, szerzőnk október 3-án elhunyt. Négy évtizedig lapunk megbecsült szerzője volt, „A szótolvaj”
című kötete a Tiszatáj Könyvek sorozatban jelent meg. Munkásságáért 2002-ben
Tiszatáj-díjat vett át. Halála előtt két héttel küldte el „A kaptár” című új verseskötetének végleges változatát. Az újabb Tiszatáj-könyv megjelenését nagy szomorúságunkra már nem érhette meg. Fájdalommal búcsúzunk tőle, munkássága
méltatására később visszatérünk.
*

Kiss László „Árnyas utcai szép napok” című könyvének a bemutatója volt szeptember 30-án a szegedi Millenniumi Kávéházban. A szerzővel Orcsik Roland
beszélgetett. Október 8-án ugyancsak Orcsik Roland moderálta az Írók Boltjában
a novelláskötet budapesti bemutatóját.
Decemberi számunk tartalmából
OSZTRÁK TÖRTÉNETEK IV.

Ára: 450 Ft
Előfizetőknek: 4 0 0 Ft

nka

N e m z e t i Kulturális Alap

