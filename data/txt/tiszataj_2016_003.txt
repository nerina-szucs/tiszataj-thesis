március

Tartalom
LXX. évfolyam, 3. szám / 2016. március
Kortárs spanyol mozaik
Barangolás a kortárs spanyol irodalom világában (Széppróza, filmes adaptációk, színház) ....................................................................................
CSIKÓS ZSUZSANNA

A kortárs spanyol regény (Rövid fejlődéstörténet Pascual Duarte halálától a Beleszerelmesedésekig) ..............

3
5

ANTONIO MUÑOZ MOLINA A megszállott; Az árnyékember (fordították: Nyári Erzsébet–Csikós Zsuzsanna) .......................................................... 23
Spanyol regények és elbeszéléskötetek magyar nyelven 1939-től napjainkig
(Összeállította: Csikós Zsuzsanna) ........................................... 34
Magyar nyelvű cikkek, tanulmányok, könyvkritikák (Összeállította: Csikós Zsuzsanna) ................................................................................................. 38
LÉNÁRT ANDRÁS

Polgárháború utáni spanyol regények filmadaptációi ... 42

KATONA ESZTER

Vázlat a XX. századi spanyol színház történetéhez ......... 53

KATONA ESZTER

Művészi szabadság – hatalmi önkény (Buero Vallejo –
Goya, Mayorga – Bulgakov) ....................................................... 87

mérlegen
FEKETE J. JÓZSEF

Irodalom és nemzeti közösség (Elek Tibor: Irodalom
és nemzeti közösség. Válogatott és új esszék [1984–
2014]) .................................................................................................. 99

KOVÁCS KRISZTINA

A jégkorszak bejövetele (Beszédes István: Magrittesziget – Posztdramatikus versek) ........................................... 101

GAJDÓ ÁGNES

Úton a teljesség meghódítása felé (Pál József: Nézőpontok. Tanulmányok a 20. századi magyar irodalomról, tudományról és művelődéspolitikáról) ....................... 104

HANDÓ PÉTER

Megvilágítva (Szafián Zsuzsanna: Erről nem beszélünk – Hírvivő magyar lány a Bánságból) ........................... 107

BARTUSZ-DOBOSI LÁSZLÓ

„Bezár a világ?” (Bertók László: Ott mi van?) .................... 110

ÓCSAI ÉVA

Kelet-európai hanyatlástörténet (Mileta Prodanović:
Kert Velencében) .............................................................................. 113

ILLUSZTRÁCIÓK

JUAN GRIS: Violon et Guitare (1913) című alkotásának részlete a címlapon, összeállítás kortárs spanyol könyvborítókból, film- és színházi plakátokból a 4., 41., 106. oldalon
és a belső borítón.

A spanyol összeállítás vendégszerkesztői Csikós Zsuzsanna és Katona Eszter voltak.

Kortárs spanyol mozaik

Barangolás a kortárs spanyol irodalom
világában
SZÉPPRÓZA, FILMES ADAPTÁCIÓK, SZÍNHÁZ
1989–1990, tehát a rendszerváltás óta egyre több kortárs spanyol szerző munkája jelenik
meg magyar nyelven (bibliográfiai összeállításunkban csaknem nyolcvan regény és néhány
antológia szerepel), és szinte nem telik el év, hogy a Budapesti Könyvfesztiválon ne lennének
jelen hazájukban már elismertnek számító ibériai írók. Egyetlen példaként itt és most csak
Jorge Semprún nevét említjük, aki a 2006-os rendezvény díszvendége volt. Ugyanakkor az
utóbbi hetven év spanyol irodalmának fejlődéstörténete szinte teljesen ismeretlen a magyar
olvasó számára. A 2002-ben kiadásra került A spanyol irodalom rövid története című kötetben olvasható átfogó ismertető az egyetlen, amely megjelent a téma kapcsán.1
Összeállításunk, amelynek szerzői a Szegedi Tudományegyetem Hispanisztika Tanszékének munkatársai, a mai spanyol irodalom világába kalauzolja el az olvasót az 1939-ben véget
érő polgárháború utáni időktől kezdve napjainkig. E korszak első felének irodalmi fejlődését
nagymértékben meghatározta az 1975-ig tartó Franco-rezsim a maga szigorú ideológiai szabályrendszerével és cenzúrájával. A demokratikus átmenet (1975 után), majd a demokrácia
kiteljesedése pedig a sokszínűséget, különböző nemzedékek és irányzatok, köztük az emigrációból hazatért szerzők együttélését hozta magával és mind a mai napig ez a fajta heterogeneitás és sokszínűség jellemzi a spanyol irodalmat.
Az alábbiakban olvasható négy tanulmány közül Csikós Zsuzsanna a polgárháború utáni
spanyol szépprózáról ad összefoglaló történeti áttekintést. A két novella (a fordítás Csikós
Zsuzsanna és Nyári Erzsébet közös munkája) napjaink egyik legnépszerűbb írójának, Antonio Muñoz Molinának az alkotása. A számos rangos irodalmi díjjal kitüntetett írótól magyar
nyelven idáig egy regény – Tél Lisszabonban – és egy elbeszélés – Egy másik élet – jelent
meg.2 Az itt olvasható Az árnyékember és A megszállott szerkezetében és témájában egymáshoz nagyon hasonló, látszólag mások kitalált életére fókuszáló, de valójában a főszereplők saját szerencsétlen sorsát elmesélő narráció. A spanyol szépprózáról szóló összeállítást egy
bibliográfiai gyűjtés zárja egyrészt a magyar nyelven is olvasható kortárs spanyol regényekről és elbeszéléskötetekről, valamint az egyes szerzőkről és műveikről magyar nyelven megjelent írásokról (Csikós Zsuzsanna). Ez annyiban újdonság, hogy ilyen komplex katalógus
még nem készült a téma kapcsán.
Lénárt András írása a korszak spanyol filmgyártását mutatja be az akkoriban született
regények filmes adaptációinak tükrében.

1

2

Carlos Alvar-José-Carlos Mainer-Rosa Navarro: A spanyol irodalom rövid története (ford. Mester
Yvonne és Pávai Patak Márta), Budapest, Nemzeti Tankönyvkiadó, 2002.
Antonio Muñoz Molina: Tél Lisszabonban (ford. Mester Yvonne), Budapest, Ulpius-ház, 2003.
Antonio Muñoz Molina: “Egy másik élet (ford. Imrei Andrea)”, Huszadik századi spanyol novellák,
Budapest, Noran, 2011.

„

4

tiszatáj

Katona Eszter két tanulmánya közül az első a XX. századi spanyol színház fejlődését követi nyomon, a második pedig két kortárs, bár más-más nemzedékhez tartozó drámaíró, Buero
Vallejo és Juan Mayorga egy-egy darabjáról (Alszik az értelem illetve Szerelmeslevelek Sztálinhoz) közöl komparatív elemzést a mindenkori diktatúrák természete kapcsán.
A blokk címében szereplő „barangolások” szó arra utal, hogy az igen gazdag mai spanyol
irodalomnak csupán egy-egy szegmense kerül bemutatásra a teljesség igénye nélkül. Talán
kissé önkényesnek tűnhetnek a választott témák, de követik a tanulmányok íróinak főbb kutatási területeit. Ez a tény magyarázza azt is, hogy sem a költészet, sem pedig a spanyolországi nem spanyol nyelvű, ám a magyar olvasók körében is egyre népszerűbb és ismertebb
katalán, baszk, gallego irodalmak – olyan szerzők munkáira gondolunk többek között, mint
Jaume Cabré, Llorenç Villalonga, Quim Monzó vagy Bernardo Atxaga – nem kaptak helyet ebben az összeállításban. Reméljük, hogy a közeljövőben a mostani szerzőknél jóval kompetensebb személyek tollából erre is sor kerül.

2016. március

5

„

CSIKÓS ZSUZSANNA

A kortárs spanyol regény
RÖVID FEJLŐDÉSTÖRTÉNET
PASCUAL DUARTE HALÁLÁTÓL A BELESZERELMESEDÉSEKIG
A tanulmány alcíme, amely két népszerű és ismert, magyarul is olvasható regény címe, két
korszakhatárt jelöl: Camilo José Cela 1942-ben kiadott, súlyos társadalmi mondanivalókkal
terhelt műve a polgárháború utáni korszak első jelentős szépprózai alkotása, Javier Marías
2012-ben megjelent regénye pedig napjaink spanyol irodalmának egyik jellegzetes, a lebilincselő történetmondást előtérbe helyező darabja. Ennek a hetven évnek a fejlődéstörténetét
igyekszik ez az írás dióhéjban felvázolni, természetesen a teljesség igénye nélkül.1 A két regény abból a szempontból is emblematikus lehet, hogy a Pascual Duarte halála megjelenését
követően a frankóista cenzúra az egyházi vétó miatt – erkölcsileg kétségesnek találták a műben ábrázolt anyagyilkosságot – betiltotta, míg a Beleszerelmesedések esetében maga a szerző
utasította vissza a neki odaítélt rangos állami irodalmi kitüntetést, ezzel fejezve ki tiltakozását a hatalmon lévő Néppárt és a Mariano Rajoy vezette kormány politikája ellen.
A háború utáni spanyol regény története, amelyet mai vagy kortárs jelzővel is illethetünk,
alapvetően négy nagy korszakra bontható és ezek a korszakok szoros kapcsolatban állnak az
országban végbemenő gazdasági, társadalmi és politikai változásokkal. Ez a négy periódus a
negyvenes évek egzisztenciális jellegű (individualista) realista prózája, az ötvenes évekre jellemző és az ún. „századközépi” nemzedékhez kapcsolódó társadalmi próza, a hatvanas évek
strukturalista vagy kísérleti művei, amelyeknek központi kérdése az önazonosság meghatározása lesz – ez a korszak egybeesik a latin-amerikai újpróza és az ún. „boom” nemzedékéhez
tartozó írók műveinek térhódításával – végül a Franco-korszak utáni próza (1975-től), amelyet leginkább a sokszínűség, a több írói nemzedék és irodalmi irányzat együttélése jellemez.
Külön kell megemlíteni az emigráns prózát, azon szerzők műveit, akik a polgárháborút követően elhagyni kényszerültek a hazájukat és más országokban (a nyelvi lehetőségek miatt főképp Latin-Amerikában) telepedtek le. Az emigráció idején írt műveik a Franco-korszak után
fokozatosan kerültek kiadásra saját hazájukban.
A háború utáni spanyol széppróza egyik sajátosságát az adja, hogy vannak olyan írók,
akiknek alkotótevékenysége az egész periódust felölelte, tehát az 1940-es években jelentek
meg az első írásaik és egészen az 1990-es vagy a 2000-es években bekövetkező halálukig tevékeny szerepet vállaltak a spanyol irodalmi életben. A legismertebb nevek az irodalmi Nobel-díjat is megkapó Camilo José Cela, Miguel Delibes vagy Gonzalo Torrente Ballester.

1

Ez a tanulmány bevezetője a szerző most készülő A kortárs spanyol széppróza című könyvének,
amely előreláthatóan 2016-ban jelenik meg.

„

6

tiszatáj

A negyvenes évek prózája
A Franco-korszak első évtizede és a hivatalos kultúrpolitika
Spanyolországot szinte teljesen romba döntötte a három évig tartó (1936–1939) és Franco
tábornok csapatainak győzelmével véget érő véres polgárháború. A II. világháború idején
ugyan Spanyolország területén nem folytak harcok, de az ország egyre inkább elszigetelődött. Hitlernek nem fűződött különösebb érdeke a spanyol csapatok bevonásához a háborúba. 1942 után Franco egyre inkább az antant felé próbált orientálódni, különösebb siker nélkül. Ennek az elszigetelődésnek az egyik legnyilvánvalóbb jele az volt, hogy 1946-ban az
ENSZ-ben elutasították Spanyolország csatlakozási kérelmét, a NATO is hasonló határozatot
hozott és nem részesültek a Marshall-segélyből sem.
Az ország a gazdasági csőd szélén állt és a negyvenes évek Spanyolországát leginkább a
nélkülözés jellemezte. Az éhezés, a szinte csak a belső termelésre épülő gazdaság, az egyéni
és kollektív szabadságjogok hiánya és a napi szinten is érzékelhető terror határozták meg az
évtized történéseit. Az elszegényedés az élet minden területén, így a kultúrában is általánossá vált.
A jobboldali Franco-rendszer kultúrpolitikáját a Kádár-rendszer alatt Magyarországon is
olyan jól ismert három „T” (tilt, tűr, támogat) határozta meg. Tiltottak minden olyan művészeti alkotást, amely bármilyen módon kritikával illette a fennálló politikai rendszert, az azt
támogató katolikus egyházat, vagy a polgárháború előtti köztársasági korszakot és a liberális
eszméket favorizálta. A polgárháború egyébként is teljes szakítást jelentett a spanyol „ezüst
század” irodalmával (az 1898-as nemzedék színrelépésétől kezdve a polgárháború kirobbanásáig). A kedvezőtlen körülményeket tovább súlyosbította az a tény, hogy a legjobb és legismertebb írók vagy elhagyták az országot vagy felhagytak az írással. A kultúrát és ezen belül
az irodalmat is erősen cenzúrázták: az 1938-ban érvénybe lépő sajtótörvény értelmében
minden publikálásra szánt írást, a sport napilapokat is beleértve, előzetes cenzúrának vetették alá. A törvényből azonban hiányoztak az egységes és koherens kritériumok, továbbá az
egyház, illetve a hivatalos kultúrpolitika által megfogalmazott alapelvek sem mindig estek
egybe.
Ez a szigorú, de anomáliáktól sem mentes cenzúra az írók jó részében egyfajta belső öncenzúrát alakított ki: pontosan ismerték azokat a korlátokat, amelyeket nem léphettek át,
azokat a témákat, amelyekről tilos volt szólni, így azután a műveikben kerülték ezeket.
Ugyanakkor a hivatalos kultúrpolitika támogatását főként a külföldi, sokszor ponyvairodalom szintű, a társadalmi mondanivalótól teljes mértékben eltekintő művek élvezték.
A negyvenes évek legismertebb szerzői
Természetesen ilyen körülmények között is maradtak olyan neves írók az országban, akik
túlélték a háborút, a maradás mellett döntöttek és az alkotásról sem kívántak lemondani. Közéjük tartoztak a híres 98-as nemzedék képviselői közül Pío Baroja (1872–1956) vagy Azorín
(1873–1967). A polgárháború idején mindketten ideiglenesen elhagyni kényszerültek Spanyolországot, mert mindkét oldalról halálosan megfenyegették őket. A polgárháborút követően visszatértek, de a kritikusok szerint az ezt követően kiadott munkáik színvonala elmaradt a korábbi műveikétől.
A 98-as nemzedékkel kapcsolatban a hivatalos kultúrpolitika viszonyulása elég ellentmondásos volt: egyfelől éles kritikával illették a nemzedék irodalmi tevékenységét, nyíltan

2016. március

7

„

megtagadni azonban nem merték: sőt, egyetlen kivétellel a 98-as írók valamennyi művét újra
kiadták.2 Az új kiadások azonban nagyon drága kivitelben kerültek a könyvesboltokba, így az
olvasók számára sokszor elérhetetlenek maradtak. Ügyes propagandalépésnek tekinthetjük
mindezt, hiszen ezek után senki nem vádolhatta a Franco-féle kultúrpolitikát azzal, hogy elhallgatta ezeknek az íróknak a tevékenységét. Másfelől, több, tekintélynek örvendő és kezdetben a falangisták mellé álló író, mint például Gonzalo Torrente Ballester, nyíltan védelmére kelt a 98-as nemzedék íróinak, azt hangoztatva, hogy irodalmi vonatkozásban a legtiszteletreméltóbb nemzedékről van szó, ami Spanyolországban a XVII. századtól kezdve csak létezett.
A polgárháborút követő időszak prózájának új impulzust azok a szerzők adtak először,
akik a negyvenes években jelentek meg első műveikkel az olvasóközönség előtt. A legismertebb közülük Camilo José Cela (1916–2002), akinek 1942-ben jelent meg a már említett
Pascual Duarte családja című regénye.3 A barcelonai születésű Carmen Laforet (1921–2004)
Semmi című regénye 1944-ben elnyerte az akkoriban alapított és az évek során az egyik legrangosabb irodalmi elismeréssé kinövő Nadal-díjat. A mű azért hatott az újdonság erejével,
mert egy fiatal nő szemszögéből láttatja a történéseket egy olyan társadalomban, amelyet teljes mértékben a férfiak irányítanak, és amelyben a nők szerepe a család és a háztartás ellátására korlátozódik. Carmen Laforet egyébként az első képviselője lesz a háború után fokozatosan kialakuló és folyamatosan jelen levő nagyon nívós női irodalomnak, amellyel a későbbiekben külön is foglalkozom.
García Serrano (1917–1988) 1943-ban megjelent La fiel infantería (A hű gyalogság) című
munkája, amely az 1920-as évek spanyol diktátoráról, Primo de Riveráról elnevezett Nemzeti Irodalmi díjat kapta meg, és amelyet a Franco-i kultúrpropaganda egyik leghűségesebb terjesztőjének tartott Nacional kiadó jelentetett meg, a polgárháborúban a nacionalisták oldalán
harcoló katonák hősi küzdelmének állított emléket. A mű ugyanakkor gyorsan lekerült a
könyvesboltok polcairól, az egyház ugyanis vétóval élt a szereplők nem éppen erkölcsös magatartása miatt, akik a mise helyett inkább a bordélyházakat látogatták. Csak 1958-ban került újra kiadásra. A katalán származású falangista Ignacio Agustínak (1913–1974) 1944-ben
jelent meg két regénye, amelyek egy családregény első köteteiként (Mariona Rebull, El viudo
Ríus, Az özvegy Ríus) láttak napvilágot. A szerző egy előkelő katalán család életét ábrázolja,
XIX. századi realista írói eszközökkel. A valladolidi születésű Darío Fernández Flórez (1909–
1977) Lola, espejo oscuro (Lola, sötét tükör) címmel 1948-ban megjelent regénye egy madridi prostituált életét mutatja be a negyvenes években. Szintén a ’40-es években jelenik meg a
már említett Gonzalo Torrente Ballester első regénye, a Javier Mariño.4
A bilbaói születésű, de élete nagy részét Madridban töltő Juan Antonio Zunzuneguinek
(1901–1982) már a harmincas években is jelent meg regénye, de irodalmi pályafutásának
zöme a polgárháború utáni időszakra esett. Pío Baroja után ő írta a legtöbb regényt hazájában. Mesterének Benito Pérez Galdóst és Pío Baroját tarthatjuk, az előbbihez művei szereplőinek számában és széles tárházában, utóbbihoz a közvetlen és életszerű narrációi miatt ha2
3

4

A kivételt Leopoldo Alas, Clarín: La regenta (A főbíróné) című műve képezte.
A magyarra is lefordított műveknél a címeket magyarul jelölöm. Az összeállítás végén található bibliográfiában tüntettem fel a kiadásokhoz kapcsolódó adatokat.
A regény megjelenését követően csak két hétig volt elérhető az olvasók számára, azután hirtelen eltűnt a könyvesboltokból, az utólagos cenzúra következtében.

„

8

tiszatáj

sonlítják. Regényeiben a háború utáni hanyatló és egyre inkább a szétesés jeleit mutató spanyol polgárságról festett hű képet. Nyelvezete sokban emlékezteti az olvasót a 27-es nemzedék egyik kiváló képviselőjének, Ramón Gómez de la Sernának a találmányára, a gregueríára
épülő nyelvi fordulatokra, amely nem más, mint a metafora és a humor sajátos keveréke,
egyfajta szabad és szellemes gondolattársítás. Zunzunegui kétszer kapta meg a Nemzeti Irodalmi díjat, először La úlcera (A fekély, 1948) című szórakoztató regényért, majd 1962-ben
az El premio (A díj) című művéért. Zunzunegui az egyik legolvasottabb szerző volt a ’60-as
években.
A negyvenes évek spanyol szerzői esetében nem beszélhetünk egységes írói nemzedékről, ugyanakkor ezekben a művekben legtöbbször a kiábrándultság és a reménytelenség
gondolata fogalmazódott meg a szereplők egyéni sorsa kapcsán. A legelterjedtebb irányzat a
„tremendismo” volt, a szó maga rútságot, nyomorúságot jelent, és a narratívák szintjén mindez főként a cselekmény kegyetlenségében, a szereplők erőszakosságában, mentális vagy fizikális fogyatékosságában és a nyers megfogalmazásban került kifejezésre. A valóság egy olyan
sajátos ábrázolásáról van szó, amely az emberi természet negatív vonásaira összpontosít. Ez
a fajta megközelítés nem új a spanyol irodalomban: a XVI. században megjelenő és nagy népszerűségre szert tett pikareszk regény egyfajta modern változatával állunk szemben. Ezt a
szoros kapcsolatot jelzi többek között Cela harmadik, a Nuevas andanzas y aventuras de
Lazarillo de Tormes (Lazarillo de Tormes újabb viszontagságai és kalandjai) címmel 1944ben publikált regénye is, amely a klasszikus XVI. századi spanyol irodalmi hőst, Lazarillo de
Tormest kelti életre és helyezi saját korába a pikareszk regény kereteit megtartva.
Az ötvenes évek társadalmi prózája
Az ötvenes évek gazdasági-társadalmi változásai
A spanyol regény megújulása az ötvenes évek közepétől kezdve részben az országban bekövetkező változásoknak is köszönhető. Spanyolország lassan kikerült az elszigeteltségből és
bekapcsolódott a világpiaci vérkeringésbe. A mérsékelt belső gazdasági fejlődés jeleként főként a középosztályba tartozók életszínvonala emelkedett.
A politikai enyhülést mutatta, hogy az Egyesült Államok és a Vatikán is felújította diplomáciai kapcsolatait Spanyolországgal. Ez utóbbi azért is volt kiemelkedő fontosságú esemény, hiszen a katolikus egyház számított a Franco-rendszer egyik fő ideológiai támaszának.
Az ország belépett az ENSZ-be és más világszervezeteknek is a tagja lett. A változások nemzetközi hátterében megtalálhatjuk a hidegháborút, a bipoláris világrend születését, ahol már
nem az volt a fő kérdés, hogy a Franco rendszer antidemokratikus-e, hanem sokkal inkább az
számított, hogy erősen antikommunista eszmeiséget képviselt.
A spanyol kultúrában is lágyabb szellők kezdtek fújdogálni: elkezdődött egyfajta párbeszéd az emigrációba kényszerült értelmiségiekkel, a cenzúra is megengedőbbnek mutatkozott, mint az előző évtizedben. Az a tény pedig, hogy a spanyol állampolgároknak az évtized
végétől lehetőségük nyílt külföldre utazni és onnan is jöhettek turisták, látogatók, nyitottabbá tette az országot: lehetővé vált más kultúrák és más népek irodalmának a megismerése.

2016. március

9

„

A spanyol neorealista regény jellemzői
A negyvenes évek individualista prózája után az ötvenes évek közepétől a neorealista társadalmi regény lett az uralkodó irányzat. Az említett időponttól kezdve mind nagyobb számban
jelentek meg olyan prózai alkotások a spanyol irodalmi élet palettáján, amelyek meghatározó
közös vonatkozásokkal rendelkeztek. Alapvetően változott meg a regények szerkezete, a térben és időben leredukált történésekhez nagyszámú szereplő társult. A rövid időintervallumban sokszor párhuzamosan játszódó események a jelenre korlátozódtak, a múltra szinte
semmilyen formában nem történt utalás. A regények tere jól behatárolt, konkrét, beazonosítható, valós helyszínek összességévé vált. Eltűnt az egyéni főszereplő, helyét szereplők sokasága vette át, az egyén sorsa csak annyiban volt érdekes, amennyiben a bemutatásra kerülő társadalmi csoporthoz való viszonya került ábrázolásra. Tematikailag mindez azt jelentette, hogy olyan regények születtek, amelyek az egyes társadalmi rétegekhez kapcsolódó közösségi, kollektív tudatot mutatták be.
Az új szerkezet új nézőpont alkalmazását is magával hozta: eltűnt a mindent tudó elbeszélő, helyét és szerepét olyan narrátor vette át, akinek a működése leginkább a fényképezőgéphez hasonlítható: a szereplők mozdulatait, beszédét, külsejét rögzítette, a környezetet,
amelyben mozognak, tehát csak a külsőségekre fókuszált és objektivitásra törekedett. Ez az
objektív technika egy szélesebb filozófián alapult, az Egyesült Államokban születő behaviorizmuson (a viselkedés, mint az objektív megfigyelés egyetlen lehetséges tárgya). A behaviorista technikát alkalmazó íróknál alapvető a bizalmatlanság minden olyan dologgal szemben,
amit direkt módon nem lehet igazolni, éppen ezért a szereplők beszédét minden kommentár
és magyarázat nélkül rögzítik. Ennek következményeként az ilyen típusú regényeknél bőségesen találhatunk köznapi nyelven és zsargonban írt párbeszédeket. Rövid mondatok, egyszerű mondatszerkesztés és a kijelentő mód túlsúlya jellemzi stilisztikailag ezeket az alkotásokat.
A spanyol társadalmi regény szoros kapcsolatban állt az olasz neorealista mozival is,
gondolhatunk itt Vittorio de Sica vagy Visconti filmjeire többek között.
A spanyol neorealista regény előfutáraként három prózai alkotást szoktak megemlíteni:
Camilo José Cela Méhkas című regényén kívül, amit egyébként az író legjobb alkotásának tart
a kritika, José Suárez Careño: Las últimas horas (Az utolsó órák) című művét 1949-ből és Luis
Romero: La noria (A kút) címen 1951-ben kiadott munkáját. A Cela által 1945–1950 között
írt regény először Buenos Airesben jelent meg 1951-ben, az érvényben lévő spanyol cenzúra
miatt. A mű első spanyol kiadására 1963-ban került sor, a teljes szöveg pedig 1966-ban látott
napvilágot. A regény Madridban játszódik 1943 decemberében és két és fél nap történetét
meséli el, amely a műben feltűnő mintegy 160 szereplő beszéde, cselekedetei és mozdulatai
alapján kerül bemutatásra. A regény egységét a nyomasztó társadalmi légkör adja, a nyomor,
amely szinte az összes szereplőt sújtja. A mű zárómondatai ambivalens életérzést fogalmaznak meg: a reménytelen monotónia mellé azért némi optimizmust is csepegtet a szerző: „A
reggel, ez az örökösen ismétlődő reggel, játszik egy kicsit; megváltoztatja ennek a potyaleső
városnak, ennek a sírgödörnek, ennek a méhkasnak az arculatát…”5
José Suárez Careño (1914–2002) mexikói származású író – hat éves korában került Spanyolországba –, aki regényéért megkapta a Nadal-díjat. A Las últimas horas egy nihilista mű,

5

C. José Cela, Méhkas, Budapest, 2011, 267.

„

10

tiszatáj

amely a kor létbizonytalanságát fejezte ki. Egy falatozóban zajlanak az események egyetlen
este, a szereplők pedig ebbe a falatozóba betérő emberek.
Luis Romero (1916–2009) barcelonai író alkotása, amely szintén elnyerte a Nadal-díjat,
sok tekintetben hasonlít Cela művére. A címben szereplő kút olyan, mint a méhkas: az emberek egymás mellett élnek ugyan, de magányosan: nincsenek valódi emberi kapcsolatok.
Ugyanúgy egy nagyváros – ebben az esetben Barcelona – mindennapjait mutatja be, viszonylag nagyszámú szereplőt vonultat fel (mintegy 40) a társadalom legkülönbözőbb rétegeiből.
Az események egyetlen napra korlátozódnak, amely ugyanolyan, mint a tegnap és a holnap. A
rutin, a monotónia és a szorongás határozzák meg az emberek mindennapi létét.
A spanyol neorealista regény főbb témái között megtalálhatjuk a tétlenség, az emberi
passzivitás és konformizmus ábrázolását éppúgy, mint a vidék, a falu életének, a munka világának és a nagyvárosokban szegénynegyedeiben uralkodó nyomorúságos körülményeknek a
bemutatását.
Külön ki kell emelni az útleírások vagy úti irodalom jelentőségét, amelyek a korabeli Spanyolország egy-egy régiójáról a dokumentumfilmek hitelességével kívántak szólni. Ennek az
áramlatnak is Camilo José Cela volt az előfutára a ’40-es években, az 1948-ban megjelent
Viaje a la Alcarria (Utazás Alcarriába) című munkája a guadalajarai régióban található és
méztermeléséről híres tartományt mutatja be. Az útleírás egy valós utazás élményein alapul,
melyen a szerző 1946 júniusában vett részt, és amelyről feljegyzéseket is készített. Cela művének egyik sajátossága, hogy nem egyes szám első személyben meséli el a tapasztalatait,
hanem harmadik személyben, akit „az utazó”-ként azonosít, ezzel is kiemelve történetének
dokumentarista jellegét. A narrátor-utazó Madridból indul, hogy felfedezze azt a valódi vidéki Spanyolországot, amely oly sokban különbözik a hivatalostól.
A „századközépi” nemzedék és főbb képviselői
A neorealista regény Spanyolországban az ún. „századközépi” nemzedék íróihoz kapcsolódik.
Mindannyian 1924 és 1936 között születtek, tehát a polgárháború és annak következményei
nagymértékben meghatározták ifjúságukat és tanulmányaikat. Zömében Madridban jártak
egyetemre, többen közülük elkötelezett baloldaliak voltak. Írásaik ugyanazon folyóiratokban
jelentek meg és ugyanannál a kiadónál publikáltak. Irodalmi összejöveteleiket a Gijón nevű
kávéházban tartották. Közös vonásuk, hogy elégedetlenek voltak a társadalom állapotával, és
elégedetlenségüknek az objektív bemutatás eszközével adtak hangot. Ez sokszor azt is jelentette, hogy a társadalmi mondanivaló előnyt élvezett az esztétikai jelentéssel szemben.
A nemzedékhez tartozó szerzők többsége az 1960-as évektől kezdve felhagyott a társadalmi regény műfajával, tehát irodalmi pályájuk csak egy meghatározott szakaszán írtak
ilyen típusú műveket. Az 1954-es esztendő indította útjára a „századközépi” írókat, ekkor és
a következő években válnak országosan ismertté és olvasottá a nemzedék fő képviselői: Rafael Sánchez Ferlosio (1927), Juan García Hortelano (1928–1992), Jesús Fernández Santos
(1926–1988), Ana María Matute (1925–2014), Carmen Martín Gaite (1925–2000), Ignacio
Aldecoa (1925–1969), Juan Marsé (1933) továbbá Juan Goytisolo (1931), Luis Goytisolo
(1935), Alfonso Grosso (1928–1995) és López Salinas (1925–2014).
Rafael Sánchez Ferlosio magyarul is olvasható A Jarama című regényét (1954), amelyet a
közönségesség eposzának is neveznek triviális cselekménye miatt, a behaviorista széppróza
egyik legjelentősebb alkotásaként tartják számon. A banalitás, a mentális szegénység, a közömbösség, amely mind az életuntság érzéséből fakad, hűen tükrözik az akkori spanyol tár-

2016. március

11

„

sadalom életérzését. A spanyol kisember alakja áll a regény középpontjában, a sok szereplő
mind egyformának tűnik, az olvasó nehezen különbözteti meg egyiket a másiktól, de ennek
nincs is jelentősége, mert ezek a szereplők egymással felcserélhetők. Erre utal az is, hogy a
párbeszédeknél sokszor nem is kerül jelölésre a beszélő, a csoporthoz tartozó bármelyik
személy mondhatná az adott mondatot vagy tehetné meg a leírt mozdulatot. Lényegtelen tehát a nevük, mert nem válnak önálló személyiségekké.
A hatvanas–hetvenes évek kísérleti-strukturalista prózája
A hatvanas évek gazdasági-társadalmi változásai
A hatvanas évek Spanyolországát általánosságban viszonylagos puhulás jellemezte gazdasági
és társadalmi vonatkozásban is. Ha néhány újdonságot ki szeretnénk emelni, akkor megemlíthetjük, többek között a katolikus egyház és a Franco-rendszer közötti szoros kapcsolat lazulását, az ETA és vele együtt a baszk szeparatista törekvések megjelenését, a katalán nacionalizmus felerősödését, és az egyre gyakoribb sztrájkokat a dolgozók jogaiért (munkabér,
munkaidő stb.). Az 1959-ben életbe léptetett ún. Stabilizációs Terv a gazdaság liberalizációját
tűzte ki fő célul, háttérbe szorítva egyidejűleg az állami szerepvállalást. A külföldi tőke egyre
nagyobb mértékben áramlott az országba, az ötvenes évektől megindult gazdasági fejlődés
töretlenül ívelt felfelé. Az ipari fejlődés hatására a vidéki lakosság tömegével költözött a
nagyvárosokba vagy ment külföldre (ez utóbbiak száma mintegy egymillióra tehető). A kivándorlás elszívta a felesleges munkaerőt is. Ez a fajta nyitás azt is jelentette, hogy egyre nagyobb számban érkeztek turisták is az országba, akik új szokásokat és életszemléletet is magukkal hoztak.
Figyelembe véve Franco előrehaladott korát, időszerűvé vált az utódlás kérdése is, így
került sor 1969-ben XIII. Alfonz unokájának, János Károlynak a kijelölésére az említett szerepkörre.
Témánk szempontjából mindenképpen meg kell említeni az 1966-os sajtótörvényt is,
amely tovább enyhítette a cenzúrára vonatkozó megkötéseket.
A kísérleti-strukturalista regény jellemzői
A hatvanas évek elejétől kezdve a társadalmi regény egyre inkább háttérbe szorult, amelynek
egyik legfőbb oka az volt, hogy tucatjával jelentek meg az ilyen típusú prózai alkotások és az
olvasók egyszerűen belefáradtak, beleuntak ezeknek a szinte egyformának ható műveknek
az olvasásába. Azt is meg kell említeni, hogy ezek a munkák egyre inkább elszakadtak a társadalmi valóságtól, mivel a szegénység, a nyomor leírásának állandó ismétlése nem tükrözte
az ország valós állapotát: a gazdasági fejlődésnek köszönhetően az emberek is valamivel jobb
körülmények között élhettek.
Az íróknak tehát új kifejezési formákat kellett találniuk, új értékrendet közvetíteni és ezt
az alapvetően szubjektív, módszerét tekintve pedig kísérleti-strukturalista prózában vélték
megtalálni. Visszatért a mindent tudó narrátor, a hangsúly pedig a művek szerkezetére helyeződött. Új elemként jelent meg a képzelet és a fantázia világának beiktatása a prózai művekbe és a kifinomult – sokszor tudományos precizitással használt – nyelvezet. Tartalmi vonatkozásban az önmeghatározás, az egyén személyiségjegyeinek a meghatározása lett a fő

„

12

tiszatáj

téma. Az identitáskeresés három szinten zajlott egyidejűleg: a szereplő egyén szintjén, a társadalmi kapcsolatok vonatkozásában és abban a történelmi időben, amelybe beleszületett.
Az ilyen típusú regények főszereplője inkább szemlélődő, passzív lény, semmint cselekvő
ágens. Próbálja saját magát kiismerni, meghatározni a társadalomban betöltött szerepét, de
ez a vállalkozás sokszor kudarcra van ítélve, állandó tépelődéseinek, önmarcangolásának
eredménye sokkal inkább a menekülés, semmint a ’ki vagyok én’ kérdésre adandó válasz
pontos meghatározása. Elmerül a múltban, saját képzelete világában, elveszettnek tűnik és
nehéz róla pontos jellemrajzot készíteni, az állandó átalakulás állapotában található.
A művek hátteréül szolgáló történelmi korszak a jelen Spanyolországa a maga összetettségével és bonyolultságával, amely a szereplők számára sokszor egy labirintusra hasonlít. Az
ilyen típusú regényeket a szerkezeti bonyolultság jellemzi: több narrátor, több nézőpont,
belső monológok dominanciája, az időrendi sorrend felborítása mind-mind az írók által előszeretettel alkalmazott technikák közé tartoznak.
Az irányzat első jelentős alkotása Luis Martín-Santos (1924–1964) Tiempo de silencio (A
csend ideje) című, 1962-ben megjelent regénye volt. Ezt követték az évtized végéig olyan
reprezentatív művek, mint Juan Goytisolo Személyleírás, (1966), Miguel Delibes Cinco horas
con Mario (Öt óra Marióval, 1966) és Parábola del náufrago (A hajótörött példázata, 1969),
Juan Marsé Utolsó délutánok Teresával (1966) valamint Juan Benet (1927–1993) Volverás a
Región (Vissza fogsz térni Regiónba, 1967) című alkotásai.
A kísérleti-strukturalista próza még a hetvenes évek első éveiben is népszerű volt, ezt jelzik olyan kiváló regények, mint Juan Goytisolo Reivindicación del conde Don Julián (Don Julián
gróf követelése, 1970) és Juan sin tierra (Földnélküli János, 1975) című művei, Camilo José
Cela Oficio de tinieblas, 5 (A sötétség szolgája, 5, 1973) című munkája, Carmen Martín Gaite
Retahilas (Hosszú sorok, 1974) című regénye vagy éppen Gonzalo Torrente Ballester La
saga/fuga de J. B. (J. B. mondája/szökése) címet viselő önirónikus regénye, amely magát a
túlbonyolított szerkezetű irányzatot parodizálta.
A felsorolt szerzők korántsem teljes listájából kitűnik, hogy különböző nemzedékekhez
tartoztak: Gonzalo Torrente Ballester, Miguel Delibes, Camilo José Cela már a negyvenes
években megjelentették első műveiket, Juan Goytisolo, Juan Marsé vagy Carmen Martín Gaite
a századközép íróiként kezdték irodalmi pályafutásukat, Luis Martín-Santos és Juan Benet
pedig a hatvanas évek írói nemzedékéhez tartoztak.
A kísérleti-strukturalista prózában az írók a vallomás (Delibes, Goytisolo), a szatíra (Marsé, Ballester) vagy pedig az elégia (Benet) formáját választják gondolataik közlésére. A társadalmi regényt jellemző tényszerűség itt ékes, sokatmondó vallomásba csap át, a kritikai
szándék mindent elsöprő szatírává válik, és a lehetséges változás reménye a reménytelenség,
a pusztulás, a meghiúsulás elégiájává lesz.
Fontos megemlíteni ezzel az irányzattal kapcsolatban, hogy térnyerése egybeesett a spanyol-amerikai újpróza sikeríróinak világhírűvé válásával. A hatvanas években épp a spanyol
kiadók vállaltak úttörő szerepet abban, hogy olyan korszakos írók, mint Julio Cortázar, Carlos
Fuentes, García Márquez vagy Mario Vargas Llosa művei Európában és Spanyolországban is
egyre népszerűbbé váljanak. A spanyol-amerikai újpróza világsikere háttérbe szorította a félszigeti szerzők alkotásait a spanyol olvasóközönség előtt, ami nem kis mértékben frusztrálhatta magukat a szerzőket is.

2016. március

13

„

Az emigráns próza
Némi túlzással igaz lehet az állítás, hogy a Franco-korszak idején a spanyol irodalom az Atlanti-óceán két partján íródott, hiszen a polgárháború alatt és közvetlenül utána értelmiségiek, köztük írók jelentős csoportja hagyta el Spanyolországot. Első állomásuk általában Franciaország volt, ahol éveket kellett menekülttáborokban tölteniük, majd innen a II. világháború befejezését követően zömében spanyolajkú amerikai államokban, főként Mexikóban, telepedtek le, így legalább nyelvi problémáik nem voltak.
A száműzetésbe kényszerült írók többsége ismert és elismert alkotónak számított a harmincas évek Spanyolországában, így az új hazában hamarosan szembesülniük kellett azzal a
ténnyel, hogy elveszítették korábbi olvasóközönségüket. Két kitűnő tanulmány is foglalkozik
ezzel a kérdéssel, Manuel Andújar (1913–1994) Crisis de la nostalgia (A nosztalgia válsága)
és Francisco Ayala (1906–2009) ¿Para quién escribimos nosotros? (Kinek írunk mi?), amelyekben egyértelműen megfogalmazódik, hogy ha az írók új olvasókat akarnak szerezni, akkor új témák után kell nézniük, hiszen a Spanyolország sorsán való töprengés kevéssé fogja
érdekelni jövőbeli olvasóikat. Így azután az emigrációba kényszerült írók többsége, ha írt is
hazája múltjáról a műveiben, próbált az amerikai kontinens jelenéhez kapcsolódó témákkal
foglalkozni és olyan műveket alkotni, amelyek nem köthetőek konkrét helyhez és időhöz.
A spanyol emigráns próza három emblematikus figurájának Max Aubot (1903–1972),
Ramón Sendert (1901–1982) és Francisco Ayalát tartják. Külön kategóriát képviselt Jorge
Semprún (1923–2011), aki Franciaországban telepedett le és francia nyelven írta a regényeit, tehát nem csupán hazát cserélt, hanem nyelvet is.
Max Aub különleges életutat járt be, hiszen francia-német zsidó családból származott és
11 éves volt, amikor a család, az I. világháború kitörését követően Spanyolországba költözött.
Apját elkísérte az üzleti útjaira, így volt lehetősége keresztbe-kasul bejárni az országot és
megismerni annak legeldugottabb szegleteit is. Aub irodalmi pályafutását avantgarde íróként
kezdte, a polgárháború kitörésekor nyíltan a köztársaságiak oldalára állt és Párizsban, a szocialista kormány képviseletében kulturális tanácsosként dolgozott. A polgárháború végét követően éveket töltött francia és algériai menekülttáborokban, amíg 1942-ben végre sikerül
megszöknie. Mexikóban telepedett le, ahol 1972-ben bekövetkezett haláláig élt.
Aub irodalmi munkássága nagyon gazdag és változatos, több mint 30 regényt írt, csaknem ugyanannyi novellát, több színházi művet és rengeteg irodalmi, kulturális és politikai
tárgyú tanulmányt.
Max Aub nevéhez fűződik az egyik legjelentősebb regényciklus, El laberinto mágico (A
mágikus labirintus) címmel, ami a spanyol polgárháborúról megjelent. A hat regény, amely
1943 és 1968 között került kiadásra, leginkább a Benito Pérez Galdós által a Napóleon elleni
függetlenségi harcokról és a XIX. századi spanyol történelem főbb eseményeiről írt Episodios
Nacionales (Nemzeti Epizódok) ciklusra, valamint Dos Passos U.S.A. trilógiájára emlékezteti
az olvasót.
Aub művei közül érdemes kiemelni két igen eredeti, a fikció és a valóság kapcsolatával
mesterien játszadozó alkotást. Az egyik egy kisregény, amely 1960-ban látott napvilágot, La
verdadera historia de la muerte de Francisco Franco (Francisco Franco halálának igaz története) címmel. Már a címből világossá válik, hogy egy gyilkos tréfával áll szemben az olvasó, hiszen Franco még ereje és hatalma teljében volt a publikálás évében. A címbeli igaz történet
kifejezés a valóságot hangsúlyozza, miközben egy kitalált történetről van szó, amely azt me-

„

14

tiszatáj

séli el öt tételben, hogy egy mexikói pincér, egy bizonyos Ignacio Jurado Martínez hogyan öli
meg a diktátort 1959 júliusában csak azért, mert képtelen tovább elviselni a spanyol emigránsok évek óta zajló állandó hangos vitatkozását és keserédes nosztalgiáját a polgárháború
eseményeivel kapcsolatban, amelyeken képtelenek túltenni magukat. Azt reméli, ha Franco
meghal, akkor az emigránsok is hazamennek végre és hőn szeretett munkahelye, a kávéház
ismét a béke és a nyugalom szigete lesz. Természetesen Franco Spanyolországában azonnal
betiltották még a mű címének az említését is, mert úgy vélték, hogy az elbeszélés nyílt felhívás a tábornok megölésére.
Nem kevésbé szórakoztató és újszerű a Jusep Torres Campalans című regénye (1958,
Spanyolországban először 1970-ben kerül kiadásra), amelyben egy fiktív katalán kubista festő életútját mutatja be oly módon, mintha valós személyről lenne szó. A regényben az 1886ban született Campalanst csupa valós személyiség veszi körül, mint például Picasso vagy Juan Gris, akit fő ellenségének állít be. A valóság és fikció összefonódása odáig fajul, hogy az illusztrációkkal kísért könyv, amelyek Jusep Torres Campalansnak tulajdonított, de valójában
Max Aub által készített alkotások, még pontos katalógust is közöl a kubista művész képeiről.
Találhatunk még egy közös fotót is Campalansról és Picassóról, amely természetesen szintén
az író saját „szerzeménye”. A regény szerkezete a kubista alkotásokra emlékezteti az olvasót,
totális perspektívából kívánja láttatni és bemutatni a campalansi művészetet.
Az emigráns próza különleges képviselője volt Jorge Semprún, aki a Franciaországban
töltött évei alatt francia nyelven kezdett publikálni, így ezen a nyelven jelent meg világhírű
regénye, a Nagy utazás is 1963-ban, míg a spanyol változat csak 1976-ban került kiadásra.
Első spanyol nyelven megjelent műve az Autobiografía de Federico Sánchez (Federico
Sánchez önéletírása, 1977), amelyben saját élettörténetét mesélte el. A címben szereplő Federico Sánchez név az író álneve volt az illegalitásban, ebben a művében pedig megírta, hogy
miért is zárták ki a Spanyol Kommunista Párt soraiból. Semprún egyébiránt 1988-ban tért
vissza Spanyolországba és hamarosan kormányzati tisztséget is vállalt Felipe González kormányának kulturális minisztereként. 2003-ban megjelent Húsz év, egy nap című regénye a
polgárháború eseményeit idézi fel.
A Franco-korszak utáni regény fejlődése (1975–1990)
Gazdasági, társadalmi és politikai változások
Francisco Franco 1975 novemberében bekövetkezett halálával Spanyolországban új politikai
korszak vette kezdetét: fokozatosan megkezdődött a demokratikus átmenet folyamata,
amelynek eredményeképpen az ország alkotmányos monarchia lett. A demokratikus átmenet időszaka a szocialista párti Felipe González kormányra kerülésével zárult le 1982-ben.
Az egészen 1996-ig hatalmon maradó González kormányzatnak az első kormányzati ciklus idején sikerült a gazdaságot stabilizálnia és ennek eredményeképpen az ország az EU tagja lett 1986-ban. A második kormányzati ciklus alatt (1986–1989) erőteljes gazdasági és infrastrukturális fejlesztésekre került sor jórészt EU-s források segítségével. Spanyolországról
lassanként, mint jóléti államról lehetett beszélni, ugyanakkor egyre inkább szétnyílt a társadalmi olló, nőttek a társadalmi különbségek, amelyek egyre nagyobb elégedetlenséget okoztak és végül az 1989 decemberében bekövetkező általános sztrájkhoz vezettek.

2016. március

15

„

Sokszínű széppróza
Az 1975 után végbemenő gazdasági, társadalmi és politikai változások a kulturális fejlődésre
is hatást gyakoroltak, amelynek első jeleként megszűnt a kulturális termékek cenzúrázása és
nem maradtak tabutémák a művészek, írók számára.
Az emigrációba kényszerült írók egy része visszatért Spanyolországba, mivel az 1975ben és 1976-ban kihirdetésre került két királyi dekrétum amnesztiában részesítette azokat
az értelmiségieket, akik a polgárháború idején hagyták el az országot.
Mindezek a változások három fontos következménnyel jártak az irodalom vonatkozásában. Azok a művek, amelyek eddig tiltott alkotásoknak számítottak Spanyolországban, most
végre megjelenhettek a legjelentősebb könyvkiadók gondozásában. A megcsonkított, cenzúrázott szövegek eredeti formájukban, teljes terjedelmükben kerültek kiadásra. Az emigrációban megjelent alkotások most már hivatalosan is bekerültek a spanyol irodalom történetébe,
több szerzőt és műveiket jelentős irodalmi díjjal tüntettek ki.
Ugyanakkor azt is el kell ismerni, hogy a hetvenes évek közepén a spanyol széppróza fejlődését tekintve bizonyos válságjelek mutatkoztak. A kísérleti-strukturalista próza kifulladóban volt, és újabb írói nemzedékek sem jelentkeztek akkoriban. A véleményszabadságtól, a
cenzúra eltörlésétől mindenki azt várta, hogy az íróasztalok fiókjaiból remekművek sora kerül elő, ám nem így történt. Ezzel kapcsolatban jegyezte meg Camilo José Cela 1979-ben egy
interjúban, hogy micsoda paradoxon, hogy Franco idején jobb művek születtek, mint mostanában. Az olvasók érdeklődése a végbement társadalmi-politikai változások miatt is egyre
inkább a történelmi munkák felé fordult, az igazság megismerése sokkal fontosabbnak tűnt
adott pillanatban, mint a szépirodalom.
Minden negatív tényező ellenére 1975-ben mégis megjelent egy olyan regény, amely
nagymértékben hozzájárult a későbbiekben a műfaj megújulásához és annak a sokszínűségnek a megteremtéséhez, amely a spanyol kortárs szépprózát a mai napig jellemzi. Eduardo
Mendoza (1943) La verdad sobre el caso Savolta (Az igazság a Savolta-ügyről) című munkájáról van szó, amelyet a demokratikus átmenet első fontos alkotásaként tartanak számon. Sajnos magyar fordításban ez a mű még nem olvasható, de más Mendoza-regények, a nem kevésbé sikeres, a háttérben Barcelona világvárossá fejlődését bemutató A csodák városa, illetve az egyik legújabb, Pomponius Flatus különös utazása már igen.
Az 1975-ös Mendoza regény nagy érdeme, hogy újra a történetre és a történetmondásra
helyezte a hangsúlyt, szemben a strukturalista próza diszkurzív jellegével. Egy bűnügyi történetről van szó, amelynek társadalmi hátterét az 1917–1919 között zajló barcelonai társadalmi megmozdulások adják. A címben szereplő Savolta egy gazdag barcelonai vállalkozó, aki
gyilkosság áldozata lesz és rejtélyes körülmények között leli halálát a munkások megmozdulásával rokonszenvező újságíró is. Az események felderítésére sok év távlatából, egy bírósági
tárgyalás révén kerül sor. A regény emblematikussá lett mind a megjelenés dátuma miatt,
mind pedig szintetizáló jellege révén, hiszen többfajta narrációt foglal magába. Egyidejűleg
krimi, társadalmi realista és történelmi regény is, átmenetiségét jól mutatja, hogy amíg a regény első része sokat megőriz a kísérleti-strukturalista próza sajátos vonásaiból – több elbeszélőszál, különböző nézőpontok és diszkurzív formák beépítésével–, a második részben a
szerkezet teljesen megváltozik, a mindent tudó narrátor veszi át a főszerepet, ő irányítja a
cselekményt és állandósul a párbeszéd.

„

16

tiszatáj

A széppróza igazi feltámadása a nyolcvanas évekre tehető, amelyben nagy szerepet játszott az is, hogy különböző írói nemzedékek együttesen voltak jelen akkoriban az irodalmi
palettán. A negyvenes években már publikáló szerzők továbbra is aktívak voltak, és még
mindig képesek a megújulásra (Cela, Delibes, Torrente Ballester). Több, az emigrációból viszszatért író is bekapcsolódott a spanyol irodalmi vérkeringésbe (Francisco Ayala, Rosa Chacel,
Manuel Andújar), a századközép nemzedékének írói is a kor kívánalmaihoz igazított új alkotásokkal jelentkeztek (Juan Goytisolo, Carmen Martín Gaite, Ana María Matute, Juan Marsé,
García Hortelano), és megjelent egy új írói nemzedék is, a 68-asok, akik már mind a polgárháborút követően születtek. Ennek az új nemzedéknek az írói jól ismerték az európai és az
amerikai irodalmat és különösen vonzották őket a latin-amerikai újpróza, a „boom” nemzedékéhez tartozó írók munkái, akik közül külön is kiemelhető és megfigyelhető az argentin
Julio Cortázar hatása. Olyan ismert nevek tartoznak ehhez a nemzedékhez, mint például a
már említett Eduardo Mendoza, a sajátos krimijeiről és politikai regényeiről híressé vált Manuel Vázquez Montalbán (1939–2003), a világszerte népszerű Javier Marías (1951), Luis
Mateo Díez (1942) vagy éppen a hétköznapi fantasztikum világát megidéző Juan José Millás
(1946). Ezek a szerzők a magyar olvasók előtt sem ismeretlenek, mivel több művüket is lefordították.
A demokratikus átmenet időszakának szépprózai alkotásait legfőképpen a sokszínűség
jellemezte: a metaregény, a női irodalom, a történelmi regény, a krimi és intrikus regény
(krimi elemekben bővelkedő és annak szerkezetére épülő mű), valamint a tényirodalom (legismertebb képviselője Francisco Umbral) mind-mind nagy népszerűségnek örvendtek az akkori spanyol olvasók körében. Nagyon fontos leszögezni azonban, hogy nem húzódik szigorú
határ az egyes regényfajták között, sőt, sokkal inkább a műfajok átjárhatósága figyelhető
meg, például egy történelmi regény lehet egyben krimi és kalandregény is, de a tényirodalomban is találunk krimi elemeket, nyomozást, intrikát stb.
Összességében ezek az irányzatok is azt mutatják, hogy történt egyfajta visszatérés a hagyományos regényhez, amelynek középpontjában a főhős története és sorsa áll. Az esetek
többségében nem lehet a regényeket egyik vagy másik csoportba beskatulyázni, sokszor több
irányzat is megjelenik egy-egy narratíván belül. Ami viszont biztos, hogy ebben az időszakban továbbra is meghatározó maradt a realista ábrázolásmód.
A spanyol regény a kilencvenes évektől napjainkig
Gazdasági-társadalmi változások az 1990-es évektől napjainkig
1996-ig Spanyolországban folytatódott a szocialista párti kormányzás. Az 1992-ben Barcelonában megrendezett Olimpiai Játékok és a Sevillai Világkiállítás azt a képet sugallták, hogy az
ország valódi modern állammá lett és két évtized alatt nagyon messze került a Franco-féle
Spanyolországtól.
Ugyanakkor a kilencvenes években a spanyol gazdaság egyre nehezebb helyzetbe került,
amit csak tetézett a hibás gazdaságpolitika, az infláció és az egyre növekvő munkanélküliség.
A korrupciós botrányok és a Néppárt igen kemény választási kampánya után 1996-ban, a választásokat követően, a Néppárt vezetője, José María Aznar alakíthatott kormányt.
Az első néppárti kormányzás alatt (1996–2000) sikerült stabilizálni a gazdaság állapotát,
csökkenteni a munkanélküliséget, teljesíteni a maastrichti kritériumokat, így 2002-ben sor

2016. március

17

„

került az euro bevezetésére. A 2004. március 11-én történt terrortámadás, amelynek mintegy 200 halálos áldozata és majdnem 2000 sebesültje volt, a Néppárt választási vereségét jelentette. A kormány végig azt állította, hogy az ETA volt az elkövető, de később kiderült, hogy
az Al-Káida robbantott az Atocha pályaudvar közelében.
Az újabb szocialista kormányzati periódus 2011-ig tartott. Spanyolországot igen súlyosan
érintette a 2000-es évek gazdasági világválsága, többek között az építőipar csődje, a háztartások nagymérvű eladósodása, soha nem látott magasságba emelkedett a munkanélküliség,
és ezen belül is a fiatalok állástalansága.
Társadalmi vonatkozásban az egyik legsúlyosabb probléma a bevándorlók nagy aránya. A
’90-es évek második felétől bekövetkező gazdasági növekedés hatására Spanyolország egyre
vonzóbb lett a külföldről kivándorlók szemében, a 2000-es évektől pedig a világ egyik legtöbb bevándorlóját fogadó országa lett.6
A kultúra és az irodalom helyzete 1990 után
A jóléti állam megszületése paradox módon a kultúra vonatkozásában egyfajta ideológiai kiüresedést hozott magával, az újonnan jelentkező valós társadalmi problémák, mint például a
társadalmi kirekesztettség, a kábítószer fogyasztás, vagy a munkanélküliség, nem nagyon kerültek be témaként az irodalomba. Divat volt a könyv, az olvasás, de a ponyva és a minőségi
irodalom nem határolódott el egymástól, sokkal inkább a piacgazdaság érdekeinek megfelelően tömegcikké vált. Ez azonban nem feltétlenül járt együtt a széppróza igényességének a
fenntartásával.
A spanyol irodalomban is általános tendenciává vált a komercializálódás: a kiadók diktálták a feltételeket, minél egyszerűbb nyelvezettel megírt, könnyen fogyasztható, de a cselekmény vonatkozásában nagyon fordulatos műveket vártak, amit viszonylag nagy példányszámban el tudtak adni. Az olvasó megnyerése minden áron, ez volt a fő célkitűzés, és az eladási mutató lett a sikeresség egyedüli fokmérője, bár az sem ártott, ha az adott mű alkalmasnak bizonyult arra, hogy mozifilmet készítsenek belőle. Egy sikeres film után ugyanis
még nagyobb példányszámban el lehetett adni az adott regényt.
1990 után nagymértékben nőtt a publikáló írók száma, amiben nagy szerepet játszottak a
megszaporodó irodalmi díjak és főként az ezekkel járó jelentős pénzdíjak.
A kiadók két dologért versengtek: a fiatal írókért és a női olvasókért. Ugyanakkor nagyon
is határozott módon formálták az irodalmi közízlést, egyes nagyobb, tekintélyesebb kiadóknál megjelent mű mintha már eleve garancia lett volna a sikerre és persze a tömegkommunikációs eszközök befolyásoló hatását sem kell elfelejteni, már csak azért sem, mert sokszor a
kiadók és az írott sajtó, rádió és tv között gazdasági összefonódás is volt.
Az egyszerű olvasó jól manipulálható játékszerré vált, ezt szolgálták például a sikerlisták
vagy eladási listák is. A cél kettős volt, minél több művet eladni és befolyásolni a közgondolkodást. Ugyanakkor ez az időszak nemzetközi viszonylatban a kortárs spanyol próza aranykorának is számított, sok nyelvre fordítottak le viszonylag nagyszámú művet.
A főbb tendenciák nem változtak túlságosan, a fantasztikus próza megerősödése jelenti
az egyik jelentősebb újdonságot, illetve a humor, a paródia és a szatíra elemeinek alkalmazása a szereplők jellemének kidolgozásában, ezzel is utalva a valós emberi értékek hiányára a
6

Lénárt András, „Bevándorlók a mai Spanyolországban – szubjektív közelkép a mai fővárosról”, Mediterrán Világ, 2010/15. szám, 55–66.

„

18

tiszatáj

mai társadalomban. Előtérbe kerültek az egyes szám első és második személyű narrációk,
amelyek a személyes, a belső világ ábrázolását előnyben részesítő elbeszélések népszerűségét jelzik. Domináns irányzat azonban nincs és sokszor közös vonásokat sem könnyű találni,
de továbbra is marad a műfaji átjárhatóság, a regényfajták közötti laza határvonal.
Továbbra is jól megfigyelhető a különböző írói nemzedékek együttélése. A „nagy öregek”
újabb regényekkel jelentkeztek, példaként említhetjük Miguel Delibes El hereje (Az eretnek)
című, mind a kritika mind pedig az olvasók körében nagy sikert aratott regényét 1998-ból.
Camilo José Cela 1993-ban jelentette meg az El asesinato del perdedor (A vesztes megölése)
című regényét, 1994-ben pedig a Planeta Díjat elnyerő, bár később plágium gyanújába keveredett La cruz de San Andrés (Szent András keresztje) című alkotását. Gonzalo Torrente
Ballester is rövid időn belül három új regényt írt, amelyek arról árulkodnak, hogy az írás
számára továbbra is egyfajta játékot jelentett.
A századközép nemzedékének írói közül talán Juan Goytisolo a legaktívabb. A ’90-es
években megjelent regényeit a tematikai sokszínűség jellemzi: írt többek között a 40 napos
öbölháborúról – La cuarentena (A karantén, 1991) –, a jugoszláv háborúról a boszniai muzulmánok védelmében – El sitio de los sitios (Ostromok ostroma, 1995) – vagy éppen egy fiatal homoszexuális költőről, akit a polgárháború kezdetén egy katonai pszichiátriai intézetbe
zárnak – Las semanas del jardín (A kert hetei, 1998). Ez utóbbi érdekessége, hogy anonim regényként került kiadásra.
A 68-as nemzedékhez tartozó és a krimik kapcsán említett Manuel Vázquez Montalbán a
’90-es évek elején hűtlen lesz Pepe Carvalho nyomozó alakjához, de nem a műfajhoz.
Galíndez (1990) című regénye, amelyből film is készült, egy 1956-os politikai gyilkosság történetét dolgozza fel, amikor is az emigráns baszk kormány egyik képviselőjét megölték. Az El
estrangulador (A fojtogató, 1994) címet viselő regénye pedig egy őrült története, aki a bostoni fojtogatónak képzeli magát. Detektívjéhez majd 1996-ban tér vissza az El premio (A díj)
című regényével, amely a spanyol irodalmi díjak és a könyvkiadás körüli visszásságokat tárja
fel.
Luis Mateo Díez 1996-ban megjelent El espíritu del páramo (A puszta lelke) című munkájában már találkozhatunk azzal a mitikus, képzeletbeli tartománnyal, amivé a korábbi regényeinek valóságos emlékeken alapuló helyszíneit gyúrja. Celama a neve és talán nem véletlen
a hasonlóság Celama és Comala, a mexikói Juan Rulfo Pedro Páramo című világhírű regényének hasonlón mitikus tere között. A Celama ciklus következő darabja a La ruina del cielo (Leomlott égbolt, 1999), amellyel elnyerte mind a Kritikusok Díját mind pedig a Nemzeti Prózadíjat.
Az újabb nevek közül kiemelkedik a bevezetőben már említett, andalúz származású Antonio Muñoz Molina (1956), aki 1988-ban, tehát igen fiatalon megkapta második regényéért
(Tél Lisszabonban) mind a Kritikusok díját, mind a Nemzeti Irodalmi díjat. Muñoz Molina
nyíltan elutasítja a ’60-as évek strukturalista prózáját és a cselekmény fontosságát favorizálja. Ugyanakkor a történetmondás lehetőségeinek széles tárházát felhasználva általában lebilincselő, a krimi elemeit felhasználó, de nem klasszikus detektívtörténeteket idéző műveket
ír. Ez a szándék teljesen nyilvánvaló az említett regényben is, amely egy szerelmi történet és
egy kémhistória keveréke némi zenei beütéssel megspékelve (A főhős, Santiago Biralbo
ugyanis jazz zongoristaként keresi a kenyerét). Egyszerre fejlődésregény (bildungsroman) és
az amerikai ún. „elveszett nemzedék” regényeit idéző munka. Ezt a kettősséget érzékelteti az

2016. március

19

„

első fejezet utolsó mondata: „S ez nem holmi irodalmi hasonlat: valóban érdekes volt a története, és revolver is volt nála”.7 1992-ben az El jinete polaco (A lengyel lovas) című regényéért
másodszor is megkapta a Nemzeti Próza díjat. Az író népszerűsége a mai napig töretlen, idáig
csaknem húsz regénye jelent meg.
Enrique Vila-Matas napjainkban az egyik legeredetibbnek tartott kortárs spanyol író, aki
messze elkerüli a piac diktálta igények szerinti alkotást. Regényeinek sajátos hangvétele elsősorban a modern elbeszélő technikák alkalmazásának köszönhető, de a műfaji határokat
sem kezeli a hagyományos értelemben. Vila-Matas regényeinek témája sok esetben maga az
irodalom és az ebből eredő szövegköziség. Nincs ez másképpen a magyarul is olvasható
Bartleby és társai (1999) című munkájában sem, ami egy meta és egy anti metaregény is egyben, hiszen a címben szereplő személy Melville Bartleby a tollnok című novellájából kiindulva
azt feszegeti, hogy miért is nem kell írnia, ugyanakkor ebből az egyfajta tagadásból mégiscsak megszületik egy regény, a nem írás regénye.
A ’90-es években kiemelkedő népszerűségnek örvendtek Arturo Pérez-Reverte krimijei,
amelyek hamarosan a magyar olvasóhoz is eljutottak. Ebbe a csoportba tartoznak A flamand
tábla rejtélye (1990), A Dumas klub (1993), a Dobpergés Sevillában (1995), illetve A Dél királynője (La reina del Sur, 2002).
José María Merino (1941) a spanyol fantasztikus próza és a metairodalom egyik legkiválóbb képviselője napjainkban. Merino számára valóság és fikció két egymástól elválaszthatatlan dolog, hiszen sokszor előfordul, hogy a képzelet lép a valóság helyébe. Narrációinak központi témája sok esetben az identitás, ennek állandó elemei írásaiban az alterego jelenléte, a
szereplők valamint a bennünket körülvevő tárgyak metamorfózisa, az emlékezet és az utazás, mint a változás metaforája.
A 2000-es évek kapcsán azokat a neveket emeljük ki, akiknek a regényei magyarul is olvashatóak, mint például Pedro Zarraluki, Luis Leante, Félix J. Palma, Javier Cercas, Jesús
Carrasco, Antonio Gala, Carlos Ruiz Zafón vagy éppen Javier Moro, Ildefonso Falcones. Vannak köztük olyan szerzők, akiknek alkotásai megosztották a kritikát, hiszen sokszor bizony
nehéz eldönteni, hogy csupán a szórakoztató irodalom kategóriájába tartoznak vagy annál
magasabb minőséget képviselnek. Egy biztos, Spanyolországban hatalmas közönségsikert értek el.
A kortárs spanyol széppróza írónői
A polgárháborút követő spanyol széppróza egyik sajátos vonása, hogy szinte valamennyi írói
nemzedékben markánsan jelen voltak és vannak az írónők, például 1945 és 1960 között tizennégy elsőkötetes írónőt találunk. A női temák egyébként is fontos szerephez jutottak a
tárgyalt korszak irodalmában. Említettük Carmen Laforet nevét, aki első regényével egy csapásra igen népszerű és ismert íróvá vált hazájában. A századközép írói között találjuk Carmen Martín Gaitét és Ana María Matutét valamint Elena Quirogát, aki 1983-ban a Spanyol Királyi Akadémia második női tagja lett. Ők mindannyian fontos szerepet töltöttek be a spanyol
széppróza megújításában a polgárháborút követően.
Az 1939 után Spanyolországot elhagyó írók között volt Rosa Chacel (1898–1994), a 68-as
nemzedékhez sorolhatjuk Soledad Puértolast és az újságíróként is igen népszerű Rosa
Monterót (1951), aki az 1979-ben kiadott Crónica del desamor (A viszály krónikája) című re7

A. M. Molina, Tél Lisszabonban, Budapest, Ulpius, 2003, 17.

„

20

tiszatáj

gényével vált széppróza íróként is ismertté. Szintén a ’70-es évek végén jelentek meg Esther
Tusquets (1936–2012) első regényei. Napjainkban népszerűek Almudena Grandes (1960),
Cristina Fernández Cubas (1945), Elvira Lindo (1962) írásai, de említhetjük – a teljesség igénye nélkül – Nuria Amatot (1950), Lucía Etxebarríát (1966), Laura Freixast (1958), Eugenia
Ricót (1972) vagy éppen Clara Sánchezt (1955).
Az irodalmi díjak világa
Több nagy presztízzsel rendelkező spanyol irodalmi díj nevét említettem meg már eddig is és
nem véletlenül. A spanyol irodalmi életben az 1940-es évektől kezdve kiemelkedő szerepe
volt a különböző irodalmi díjaknak és ez a tendencia a mai napig nem változott. Ezeknek a díjaknak egy részét a kiadói díjak alkotják, mint például a Nadal-díj, a Planeta díj, a Biblioteca
Breve díj vagy az Alfaguara. A többi irodalmi elismerés más formában, részben állami és önkormányzati (Nemzeti Irodalmi díj, Kritikai díj, városi díjak, stb.), részben egyéb (bankok, takarékpénztárak stb.) finanszírozással működött és működik. A legrangosabb elismerésnek a
spanyol irodalmi Nobel-díjként is számon tartott Cervantes-díj számít, amivel egy egész irodalmi életutat ismernek el.
Ugyanakkor azt is el kell mondani, hogy az irodalmi díjak főként a nyolcvanas évektől
kezdve nagyon elszaporodtak, ami részben az elértéktelenedést is magával hozta. Sok íróból
„megélhetési” szerző lett, tehát csak azért írt regényeket, hogy indulhassanak egy-egy irodalmi díjért és persze az ezzel járó pénzjutalom sem volt mellékes. Csak néhány adat szerepeljen itt, hogy milyen nagyságú pénzösszegekről van szó: a Biblioteca Breve díjjal mintegy
30.000 euro jár, a Nadal-díjért 18.000 euro és persze a díjnyertes munka publikálása. Ezek az
összegek mégis eltörpülnek például az Alfaguara díjjal járó 196.000 euro mellett. A Cervantes-díjjal 125.000 euro jár. A Nemzeti Széppróza díj pénzjutalma 15.000 euro, a Nemzeti Irodalmi díj 40.000 euróval jár.
A Planeta díjat 1952-ben alapították, a kiadói díjak közül ezzel járt a legtöbb anyagi elismerés is. A díjjal olyan regényeket jutalmaztak és jutalmaznak mind a mai napig, amelyek
széles olvasótábort vonzanak. Így a díj reklámértéke némileg nagyobb, mint az irodalmi
presztizse. A ’80-as években például a díj elnyerése már 500.000-es példányszámot jelentett.
A kiadói díjak közül legnagyobb hagyománnyal az 1944-ban alapított Nadal-díj rendelkezik. Ezt minden évben január 6-án Barcelonában adják át. A díjat a Destino nevű folyóirat alapította, a nagyon fiatalon elhunyt főszerkesztő, Eugenio Nadal Gaya tiszteletére és emlékére.
A háborút követően ez az irodalmi díj volt a legnagyobb hatással a széppróza fejlődésére. A
díj kevesebb pénzzel jár, mint más kiadói díjak, de nagyobb az irodalmi rangja.
Hosszú évtizedeken át kevésbé ismert vagy éppen első regényes szerzők kapták, de a ’90es évektől ez a koncepció változott és itt is előtérbe kerültek némileg az üzleti érdekek, mármint, hogy egy ismertebb névvel nagyobb példányszámot lehet elérni. A Nadal-díjjal klasszikusabb, hagyományos regényeket jutalmaznak általában, és az évenkénti versenyben a második, harmadik helyezett műveket is kiadják, a könyv borítóján pedig fel is tüntetik ezt a
tényt. A magyarul is olvasható művek közül Carmen Laforet A semmi, Rafael Sáchez Ferlosio
A Jarama, pedro Zarraluki Újrakezdés és Clara Sánchez A láthatatlanok című regényei nyerték el azt az elismerést.
Először 1958 és 1972 között került átadásra a Biblioteca Breve díj, amelyet a barcelonai
Seix Barral kiadó finanszírozott, és az előző kettővel ellentétben, ezt a díjat spanyol-amerikai
szerzők is megkaphatták. Így például 1962-ben a perui Mario Vargas Llosa nyerte el a Város

2016. március

21

„

és a kutyák című világhírűvé vált alkotásáért, 1964-ben pedig a kubai Guillermo Cabrera
Infante Tres tristes tigres (Három szomorú tigris) című munkájáért. 1967-ben a mexikói Carlos Fuentes Cambio de piel (Vedlés) című regényét jutalmazták, más kérdés, hogy a cenzúra
megvétózta a mű spanyolországi kiadását. A díjat elsőként 1958-ban Luis Goytisolo kapta
meg Las afueras (Külvárosi telek) című regényéért, majd a következő évben Juan García
Hortelano lett a díjazott a Nuevas amistades (Új barátságok) című munkájáért, tehát két társadalmi regény volt az első két díjazott mű. A ’60-as években Juan Marsé Utolsó délutánok
Teresával (1964), illetve Juan Benet Una meditación (Töprengés, 1969) című munkáit jutalmazták a spanyol szerzők közül. Ezzel a díjjal egyébként a kiadó szándékai szerint a modern,
újító szándékú munkákat részesítették elismerésben. 1973 és 1998 között nem adták át ezt a
díjat, majd 1999 óta ismét ott van a legelőkelőbb irodalmi díjak listáján Spanyolországban.
2005-ben például Elvira Lindo nyerte el a Csak egy szóval mondd című regényéért.
Az Alfaguara kiadói díj mindig is nagy népszerűségnek örvendett. Ennek a díjnak a története is két szakaszra osztható, először 1965 és 1972 között osztották ki, majd 1998-tól kerül
újra odaítélésre. A díjat spanyol és spanyol-amerikai szerzők kaphatják és a díjnyertes munkát egyidejűleg jelentetik meg minden spanyol anyanyelvű országban. Ez a második legmagasabban dotált irodalmi díj. 1998 óta csupán négy alkalommal kapta spanyol szerző a díjat,
köztük találjuk Clara Sánchezt – Últimas noticias del paraíso (Friss hírek a paradicsomból,
2000) –, illetve Luis Leantét az Ó mennyire szeretlek (2007) című regényével.
Ami a nemzeti irodalmi díjakat illeti, a legrangosabb irodalmi elismerést, a Cervantesdíjat (Premio Cervantes) 1974-ben alapították, de az első díj átadására csak 1976-ban került
sor. Azóta minden év április 23-án – Cervantes halálának a napja – adományozzák oda egy
spanyol vagy spanyol-amerikai írónak az életművéért. A személyre a Spanyol Királyi Akadémia valamint a spanyol anyanyelvű országok tudományos akadémiái tesznek javaslatot és a
spanyol király adja át ünnepélyes keretek között az Alcalá de Henares-i Egyetem dísztermében. Ebben a kitüntetésben részesült, többek között, Gonzalo Torrente Ballester (1985),
Francisco Ayala (1991), Miguel Delibes (1993), Camilo José Cela (1995), Francisco Umbral
(2000), Rafael Sánchez Ferlosio (2004), Juan Marsé (2008), Ana María Matute (2010) és Juan
Goytisolo (2014).
A második legrangosabb díjnak a Nemzeti Irodalmi díj (Premio Nacional de Letras) számít. Ezt 1984-ben alapították, a Kulturális Minisztérium dönt az odaítéléséről és ez is életműdíj. Megemlítendő még a Nemzeti Széppróza díj (Premio Nacional de Narrativa), amelyet
1924 óta ítélnek oda és minden évben egy spanyol, baszk, katalán vagy gallego nyelven írt
munkáért adnak át. A díjat a Kulturális Minisztérium ítéli oda.
Az egyéb elismerések közül a Kritikai díj csupán szalmai elismerést jelent, pénzjutalommal nem jár. 1956 óta kerül átadásra minden év áprilisában széppróza és vers kategóriákban. A díjjal, amelynek odaítéléséről 22 irodalomkritikus dönt, az előző évben megjelent
spanyolul, katalánul, baszkul és gallegóul íródott munkát jutalmazzák.
Érdekességként megemlíthetjük még az 1949-ben alapított Café Gijón díjat, amely nevét
arról a híres madridi kávéházról kapta, ahol az alapítók összejöttek (köztük találhatjuk
pédául Celát is). A kezdetben novellára szakosodott díjat később már regényeknek is odaítélték. Az 1970-es évek végéig maga a Kávéház dotálta a díjat, később ezt a szerepet Gijón városa vette át. A díj 20.000 euro pénzjutalommal is jár.

„

22

tiszatáj

Spanyol regények magyar nyelven
Zárásként nagyon röviden szólnunk kell a kortárs spanyol széppróza jelenlétéről Magyarországon. Nagy általánosságban azt mondhatjuk, hogy egyfajta kettős tendencia látszik érvényesülni. Az tény és való, hogy a II. világháborút követően egészen a rendszerváltásig igen
kevés alkotás és nagyon esetlegesen került magyar nyelven a könyvpiacra. Ennek nyilván
voltak politikai okai is – egy jobbos és egy balos diktatúra –, elég arra gondolnunk, hogy
1977-ig nem volt hivatalos diplomáciai kapcsolat a két ország között. Mindazonáltal ez a történelmi tény felveti a lehetséges párhuzamok és közös vonások vizsgálatát is a két nemzet
irodalma között. Érdemes itt idézni ezzel kapcsolatban M. Nagy Miklós véleményét, aki A narancs a tél gyümölcse című antológiáról írt könyvkritikájában megemlíti, hogy a kötet hangvételét fájdalmasan ismerősnek érezte, „a hosszú francóizmus alatt mintha átjárta volna a
spanyol irodalmat is az a fajta mikrorealizmus, az a makacs gyökerekbe kapaszkodás (mely
át-átcsúszhat provincializmusba), az a történelmen kívüliség (vagy helyenként áthallásos
szövegalkotói mentalitás), amely sokáig a magyar irodalmat is jellemezte […].”8
A rendszerváltást követően azt látjuk, hogy a kiadók általában az éppen aktuális spanyol
sikerregény kiadására törekszenek, és ha az Magyarországon is kellő példányszámban fogy,
akkor az adott szerzőtől más művet is megjelentetnek, legyen szó igényes, szórakoztató vagy
akár lektűr prózáról.
Ugyanakkor, ha igényes kortárs spanyol szépprózáról beszélünk Magyarországon, mindenképpen meg kell említenünk a Patak könyvek sorozatot és Pávai Patak Márta nevét, aki
rengeteget tett és tesz a mai napig ennek az irodalomnak a népszerűsítéséért mind fordítóként, mind könyvkiadóként, mind pedig kritikusként. Köszönjük.

8

M. Nagy Miklós, „Deszenzitizált halál”, Élet és Irodalom, 2001/14, április 6.

2016. március

23

„

ANTONIO MUÑOZ MOLINA

A megszállott
Marino felpillantott a kávéja mellől, és a hátsó asztalok felé sandított. Ijesztő megérzése helyesnek bizonyult, a rúzsozatlan ajkú lány ott ült és miután élénk színű
dossziéjának helyet csinált az asztalon, épp egy kis műanyag pénztárca belsejében
kotorászott, mint aki nem biztos abban, hogy ki tudja fizetni a reggelijét. Annyira fiatal volt, hogy még évek választották el végleges arcvonásainak kialakulásától. Az
orra, a szája, a járomcsontja és a lerágott körmű, rövid ujjai még egy gyerekre emlékeztettek, de a mozdulatban, ahogy a szájába vette a cigarettát, és a bejáratra szegezett, néha szinte teljesen üveges tekintetben nem maradt már semmi gyermeki.
Rosszul aludt, persze, karikásak voltak a szemei és nagyon sápadt az arca, minden
bizonnyal hajnalban kelt, hogy időben a bárba érjen, otthon pedig azt hazudta, hogy
az órái nagyon korán kezdődnek, de még az sem kizárt, hogy nem járt iskolába.
Nem is lehetett elképzelni azt az arcot, amint éppen egy ablak melletti padsorban
ülve valakinek a magyarázatait követi figyelmesen.
Kilenc után egy vagy két perccel érkezett, és mindig ugyanahhoz az asztalhoz ült
le. Marino tudta ezt, s a pultnál elhelyezkedve várta a lányt, miközben reggelizett és
az újságot lapozgatta. A reggelijét igazából már kérnie sem kellett, ami az állandóság egyik apró jele volt. Amint belépett az ajtón, a pincér már kereste is az aznapi
újságot, hogy átnyújthassa neki, beindította a kávéfőzőt, és szívélyes, sőt kedves
mosollyal üdvözölte. Marino hónapok óta ugyanabban az időben jelent meg a bárban, ahonnan pontosan húsz perccel később távozott, hogy idejében visszaérjen az
irodába, a beléptető órához, amelybe beletette a fényképes műanyag kártyát, és
már hallotta is a felmentésként ható rideg kattanást pontban fél tízkor. Mások szerint ő maga volt az óra, lényéből fakadt a pontosság.
Kilenctől fél tízig a világ az iroda és a bár közötti útra zsugorodott össze. Ezt az
időt átélni olyan élvezet volt számára, mintha az egyik Európa közepén található
mini hercegség állampolgára lenne, ahol mindenki ismeri egymást, nincs szegénység, sem hadsereg, csak zavartalanul működő bankok számozott bankszámlákkal.
Egy kedvezményeket adó kis világ: elég volt behelyezni a mágneskártyát az óra résébe, hogy az ember átléphessen a határán, és utána lemenjen az utcára és áthaladjon a téren, amelyen fák voltak meg egy kert egy átlagos szökőkúttal. Marino pontosan tudta, hogy kivel fog találkozni minden utcasarkon, és ki lesz majd a bárban,
amikor belép, lógó alkalmazottak, érett korú hölgyek, akik tisztelettudóan mártogatják croissantjukat a hosszú poharakba töltött kakaóba. Ezek az emberek legalább
annyira ismerősek, mint ismeretlenek voltak, mert a város más részein Marino so-

„

24

tiszatáj

hasem találkozott velük, mintha mindegyikük létezése, beleértve Marinóét is, arra a
fél órára korlátozódna, amíg reggeliznek.
A bárba szinte soha nem mentek idegenek. Ha mégis érkezett valaki, arról a
gondolataikban elmerült törzsvendégek nehezen vettek tudomást, mert már hozzászoktak ahhoz, hogy kevesen vannak, észrevétlenek, és talán még boldogok is. Ezért
beletelt néhány napba, amíg feltűnt neki a lány jelenléte. Amikor meglátta, olyan
volt, mint egy lassú szaturációs folyamat vége, ahhoz hasonló, mint amikor színtelen folyadékot csepegtetnek egy pohár vízbe, amely hirtelen, minden előzmény nélkül, kékes vagy vöröses árnyalatot kap. Egy nap teljes természetességgel figyelt fel
rá, és nem kellett hozzá tíz perc sem, hogy beleszeressen. Húsz perccel később, az
irodában, már el is felejtette. A másnapi viszontlátás kellett ahhoz, hogy felismerje a
szerencsétlenség pontos és halálos dózisát, rádöbbenjen, hogy nem fiatal és hogy
elvesztett valamit, boldogságot vagy teljességet, amiről addig fogalma sem volt, elkerülte a figyelmét egy futó hír egy olyan helyről, ahová sohasem jut el.
A pultnál ülve, az ajtónak háttal, Marino érezte, amint a lány elhaladt mellette a
helyiség belseje felé igyekezve, olyan volt, mint egy erős széllökés vagy mint egy folyó hömpölygése. A nyár a szokottnál hamarabb beköszöntött, így mindenki rövid
ujjúban járt, kivéve a lányt. A férfi, akire várt, szintén közömbösnek mutatkozott a
meleggel szemben. Barna öltönyt, szűk zakót, enyhén viseltes nadrágot, vastag
csomóra kötött nyakkendőt és napszemüveget hordott, ez utóbbit még felhős reggeleken is. A lány sóvárogva várta minden másodpercben, hogy megérkezzen.
Szemmel láthatóan a várakozás miatt volt kialvatlan, és amikor a bárba tartott az a
kétségbeesett remény hajtotta, hogy a férfi már ott lesz, de ő sohasem jött korábban
nála. A pontatlanság és a közöny a férfiasságához tartoztak.
Két-három reggeli elegendőnek bizonyult, hogy Marino összerakja az egész történetet. A férfi úgy harmincöt vagy negyven éves lehetett és a lánnyal – talán hogy
elkerülje a leleplezést – túlságosan ridegen bánt. Nős volt, Marino látta a gyűrűjét a
bal gyűrűsujján. A gyerekei nem sokkal lehettek fiatalabb a lánynál, talán egy apró,
nem túlságosan jövedelmező üzlete volt, egy butikja a külvárosban vagy egy rádiójavító műhelye, és reggelente nyitni ment, miután a lányt valamelyik buszmegállóban hagyta, megkönnyebbülten és kissé titokzatos ábrázattal, engedélyezve magának a szabadság és a hízelgés diszkrét érzését: az ő korában ki ne vágyna egy ilyen
lánnyal való kapcsolatra, ha megkaphatja.
Ajándékokat vitt neki. Kis csomagokat, borítékokat, amikben olcsó kis gyűrűcskék, legalábbis Marino ezt feltételezte, vagy hasonló dolgok lehettek. Könnyen elrejthető tárgyak, amiket a férfi a zsebéből vett ki, a zárt markában átcsúsztatta őket
az asztalon, és azok azonnal eltűntek a lány táskájában vagy a dossziéjában, mintha
ez a minden reggeli találkozás egy gyerekes játék lenne a számukra. Marino oldalra
sandítva kémlelte őket, mialatt önhitten és irigykedve arra gondolt, hogy milyen ostoba dolog a szerelem. Néha tíz percig sem maradtak a bárban. Egyik reggel a férfi
még csak be sem jött. Marino látta, ahogy a lány a kialvatlanságtól duzzadt, vörös

2016. március

25

„

szemeit hirtelen az üvegajtó felé fordította. A férfi az utcán állt zsebre tett kézzel,
sötét napszemüvegben, hanyagul megkötött nyakkendővel, mintha neki is rossz éjszakája lett volna, és amikor megbizonyosodott róla, hogy a lány észrevette, intett
felé. Mint valami alvajáró, a lány felkelt, fogta dossziéját, a csomag cigarettáját, és
kiment utána.
– Már megint fizetés nélkül távozott – mondta a pincér.
– Majd én kifizetem. – Marinót néha elragadta a felesleges vakmerőség.
– Nem tudtam, hogy ismeri – a pincér gyanakvó rosszallással nézett rá.
– Ő sem tud róla.
– A maga dolga.
Marino, aki végtelenül szégyenlős volt, kifizette a két kávét, amit azon nyomban
meg is bánt, mindig így járt, amikor azon gondolkodott, hogy megtegyen-e valamit
vagy sem, és aznap a szokásosnál tíz perccel hamarabb fejezte be a reggelijét, a beléptető óra kilenc óra huszonöt perckor regisztrálta a visszaérkezését közvetlen felettesei megelégedésére, ennek a hónap végén csekélyke fizetésemelésben kellett
megnyilvánulnia. Ugyanígy, ha bármikor csak egy percet is késett, a számítógép levont a béréből egy minimális összeget, és a legrosszabb nem az anyagi veszteség
volt, amit alig lehetett észrevenni egy már egyébként is nagyon alacsony fizetésnél,
hanem a tudat, hogy a legkisebb pontatlanságok is automatikusan bekerültek a
személyi anyagába. Ezért Marino inkább néhány másodperccel később indult reggelizni, és nagyobb időráhagyással, egy vagy két perccel korábban érkezett vissza, így
fél tízkor már az asztalánál ült írógépe előtt, és apró mentacukrot szopogatott,
minthogy már nem dohányzott, vagy azzal foglalatoskodott, hogy tűhegyesre faragjon egy ceruzát. Az irodában volt, aki magában sztrájktörőnek nevezte.
Marino három napig nem mert a szokásos helyén reggelizni. Szégyellte magát,
szinte elvörösödött, amikor eszébe jutott, hogy a pincér hogyan nézett rá, amikor
kifizette a kávékat. Úgy mosolygott, gondolta, mint aki rájött egy eltitkolt bűnre, bizonyára úgy vélte, hogy ő is azok közé az idősebb, mogorva férfiak közé tartozik,
akik a lányiskolák környékén leskelődnek. Ezekről a hihetetlen, de megtörtént dolgokról Marino is olvasott alkalmanként a bűnügyi rovatban és abban az egészségügyi ismeretterjesztő folyóiratban, amelyre előfizetett.
Rémülten gondolt arra a lehetőségre is, hogy a pincér minden rossz szándék
nélkül ugyan, de beszélt róla a lánynak, ami mindenki számára rendkívül kínos
helyzetet teremtett volna, a lány biztosan sejtett valamit, sőt ki is gúnyolta, a férfi
pedig vetélytársának tekintette Marinót, olyasvalakinek, aki mások szerelme után
ácsingózik. Hiába él valaki tisztességes életet, hiába van munkája, amit ráadásul kifogástalanul végez, és mindig teljesíti a kötelességét, ha egy egyszerű gesztus, egy
hirtelen szeszély folytán veszélybe kerül a becsülete. Önkéntes száműzetésének három napja alatt Marino úgy vészelte át a kilenctől fél tízig tartó időszakot, mint egy
árvíz okozta káoszt. A kelleténél tovább tartott, mire másik kávézóra lelt. Az új helyen dohány és vizelet szag terjengett a levegőben, a padló piszkos volt a fűrészpor-

„

26

tiszatáj

tól, a kávé ócska, a croissant szikkadt, a vendégek ismeretlenek, a pincérek pedig ellenségesek. Így azután gyomorfájással, valamint három perc késéssel tért vissza az
irodába, és másnap reggel egy másik bárt választott, de ezúttal is hiába, a harmadik
napon pedig már nem is reggelizett, beteges csüggedés lett rajta úrrá, mint aki elveszti az önfegyelmét, és ivásnak adja a fejét. Szabadságának siralmas félóráját azzal töltötte, hogy az irodához közeli utcákon bandukolva ismeretlen bárokat vizsgálgatott kívülről, akár egy koldus, aki tudja, hogy ha bemerészkedne, azonnal kidobnák, fürkészte az elsiető lányok arcát, akik mellükhöz szorított színes dossziékkal léptek ki a kapukon, vele azonban sohasem futott össze, pedig öntudatlanul is a
lányt kereste. Tíz óra tizenkilenc perckor, miután egy akta címét piros tintával aláhúzta, eldöntötte, hogy elfogadja a nyilvánvaló tényeket: szerelmes, és a városban
sehol nem főznek olyan jó kávét, mint amilyet a megszokott bárjában.
Másnap a visszatérés gondolatának izgalma ébresztette, mint ahogyan fiatalabb
korában sem hagyta aludni egy közelgő utazás ígérete. Nyolc óra előtt három perccel már az irodában volt, mindenkit megelőzött, nem úgy, mint azok a bohém kollégái, akik zihálva és ápolatlanul jelentek meg nyolc óra után öt perccel, és bocsánatkérések közepette rosszullétre hivatkoztak. Marino mély szánalommal nézte őket,
megkönnyebbülten, hogy ő nem tartozik közéjük, és folytatta ceruzáinak a hegyezését. Aznap reggel több hegyet is eltört, bár ez nem ütött csorbát a hegyezéssel kiérdemelt cseppnyi tekintélyén, mert senki sem vette észre. Marino elutasította a ceruzahegyezőt és ragaszkodott az idejétmúlt borotvapengéhez.
Nyolc óra ötvenhét perckor szokásával ellentétben már felvette a dzsekijét és
kulcsra zárta íróasztala fiókját, amelyben ceruzákat, pengét, tollakat, ceruza- és tollradírt, valamint különböző méretű tűzőkapcsokat őrzött. Nyolc óra ötvenkilenc
perckor pedig már lesben állt az iroda digitális órája előtt kártyájával a kezében,
várva a pillanatot, hogy megjelenjen a kijelzőn a kilenc óra nulla-nulla. Amikor az
óhajtott pirosas számok végre előtűntek, olyan bravúros pontossággal helyezte a
kártyát a résbe, mint ahogy a torreádor döfi a tőrt a bika nyakszirtjébe. Marino viszont szerelmes volt és még saját tökéletessége iránt is közömbösnek mutatkozott.
A lány már ott volt a bárban, ebben a visszakapott édes otthonban, amely a legszebb, legmeghittebb oldalát, talán ki nem érdemelt könyörületét mutatta Marinónak. A pincér, akinek az arcán Marino a legkisebb ellenérzés jelét sem vélte felfedezni, odasietett hozzá, s pontosan úgy szolgálta fel neki a kávét és a pirítóst, ahogyan szerette, a kávét röviden, forró tejjel és a végén egy csepp hideggel, ami pedig
a pirítóst illeti, soha nem evett tökéletesebbet. Azonban minden igyekezet egy csapásra hiábavalóvá vált, mert Marino étvágyát elvette a szerelem, épp úgy, mint kamaszkorában.
A lány egyedül volt a bárban és őt nézte. A szokásos asztalánál ült, a korai időpont ellenére is dohányzott, kedvetlenül iszogatta a kávéját, miközben a csésze alja
kör alakú foltokat hagyott az iskolai dossziéján lévő jegyzetein. Sápadtabb és kócosabb volt, mint valaha, szűk, koszos, sárga szaténnadrágot és egy durva anyagból

2016. március

27

„

készült pulóvert viselt egy alóla itt-ott kilógó inggel, amely egy nála sokkal magasabb férfié lehetett, azé, aki aznap reggel már nem fog jönni, a hűtlen. A lány szemét
eltakarta egyenes szálú, ápolatlan haja. Kirepedezett, rózsaszín ajkai között egy hajtincset rágcsált, beletemetkezve a kétségbeesésbe, a magányba és az álmatlanságba.
Valahányszor feltűnt valakinek az alakja a bár ablakai mögött, a lány felegyenesedett, mintha egy pillanatra magához tért volna. Valójában nem Marinót nézte,
nem úgy tűnt, hogy bárkire vagy bármire képes lenne figyelni, csupán a pupillái
éledtek fel egy pillanatra, amíg ismét meg nem bizonyosodott arról, feleslegesen várakozik. Kilenc óra húsz perckor elment. Alig érezhető izzadságszagot árasztott,
ahogy elhaladt Marino mellett, aki csak akkor mert utána fordulni, amikor már nem
láthatta.
– Van egy lányom – szólalt meg a pincér keserűen –, félek, mi lesz vele, ha felnő.
Az ember olyan sok mindent lát.
Marino hevesen bólintott. Kiérdemelni a pincér, egy ismeretlen ember bizalmát,
sokkal jobban megindította, mint a szerelem, hiszen ezt az érzést jóformán nem is
ismerte.
Éjjel tíz óra körül, egy esti tanfolyamról hazafelé tartva, a buszból egy ismerősnek tűnő férfit látott. Mielőtt az emlékezetében sikerült volna teljesen felidéznie, a
haragja már beazonosította. A férfi egyedül, zsebre tett kézzel és kigombolt dzsekiben ment, nyakkendőjének vége már-már obszcén módon lógott ki barna mellénye
alól. Egy kicsit is magára adó ember már évek óta nem hordott olyan hosszú pajeszt, mint ő. Marino riadtan kereste a lányt a járdán, és kezdetben csalódottan,
mégis megkönnyebbülve vette tudomásul, hogy nem látja. A férfi hátramaradt, de
azután a busz megállt egy jelzőlámpánál, és az egy perccel azelőtt látott kép megismétlődött, mintha az idő visszatért volna a közelmúltba, ez az érzés gyakran nyugtalanította Marinót, amikor buszon utazott.
Ezúttal viszont már a lányt is látta. A férfi mögött gyalogolt, pont ugyanúgy volt
öltözve, mint reggel, combjait takaró gyűrött ingben, a karjában a dossziéjával, fáradtabbnak, sápadtabbnak és még kétségbeesettebbnek tűnt, mintha egyebet sem
tett volna, mint hasztalanul kereste és követte a férfit reggel nyolc óta, kócosan,
akár egy alvajáró a kivilágított utcán, megállás nélkül és tántoríthatatlanul. A férfi
hátra sem fordult, hogy rápillantson vagy bevárja, annyira biztos volt abban, hogy
hűségesen követi, mit egy kivert kutya, ő maga pedig távol tartotta magát tőle és
minden mástól. A lámpa zöldre váltott és Marino nem látta őket tovább.
– Ott van – mondta másnap reggel a pincér és leplezetlenül rámutatott. – Már fél
órája vár. Valakinek értesítenie kellene az apját.
– Ha van neki – válaszolta Marino. A gondolat, hogy árva, kicsit zavaróan eltúlozta a szerelmét.
– Undorító az élet – mondta a pincér, és kérés nélkül átadta Marinónak a félbehajtott, még érintetlen újságot. Marino éppen ki akarta nyitni a lapot, amikor a lány
tett egy mozdulatot, ő pedig összerezzent félelmében. A lány felállt az asztaltól, és

„

28

tiszatáj

úgy tűnt, őt nézte, és felé indult egy pénztárcával vagy egy tolltartóval a kezében.
Amikor azonban a pulthoz ért, és rákönyökölt, már nem rá nézett. A haja alatt, az
arcán és a homlokán izzadságcseppek csillogtak, mint kicsi, tünékeny üveggyöngyök. Marino először hallotta a lány hangját, amikor az sietve egy pohár vizet kért a
pincértől, mialatt lerágott és lakkozott körmű, rövid ujjaival idegesen dobolt a márványon. A hangja és a pupillái mintha nem is hozzá tartoznának: talán a sajátjai
lesznek sok év múlva, amikor az életében már minden pótolható lesz.
Néhány dolog pedig már az volt, tartott tőle Marino, amikor látta, hogy a mosdó
felé tart: a magány, a félelem, az álmatlanság. Kétségkívül a barna öltönyös férfi úgy
döntött, hogy nem tér vissza, átlátszó gyávasággal és hazugsággal kimentette magát
a lány előtt, újra tisztességes apa lett, bűnbánó és vétkező férj. Becsapták, gondolta
Marino, miközben a mosdókhoz vezető rövid folyosót szemlélte, megalázták, elhagyták. Szétterpesztett lábakkal sírt egy bár mellékhelyiségében, és talán attól félt,
hogy a titoktartás és a napra beszámozott apró fehér pirulák, mint a holdfázisok a
naptárban, nem bizonyultak elégnek ahhoz, hogy minden rejtve maradjon. Kilenc
óra tizenhat perc volt, és a lány még nem jött ki a mosdóból. Marino, elkerülendő,
hogy a pincérben a hálátlanság legkisebb gyanúja is felmerüljön, úgy tett, mintha az
újságot olvasná, miközben azon járt az esze, hogy mi fog történni: „amikor kijön, ki
lesznek festve a szemei, már nem fog sírni, olyan lesz, mintha közben eltelt volna öt
év, és az egészre nagyon távolról fog emlékezni”.
Kilenc óra huszonegy perckor a pincér már nem figyelt Marinóra, mert a pult
környéke teljesen megtelt vendégekkel, és az egyetlen üres asztal az elhagyott lányé
volt: egy rózsaszín dosszié énekesek és tévészínészek fényképeivel, egy csésze kávé,
egy hamutartó egyetlen cigarettacsikkel, amelyen Marino rúzs nyomait vélte felfedezni. Azonban a szerelem kitörölte Marino emlékezetéből a részleteket is, így elképzelhető volt, hogy a lány nem is használt rúzst. Hogy elterelje saját türelmetlenségéről a figyelmet, titkos női dolgokról képzelődött, az ágyékhoz ragasztott betét
eldugott, savanyú szagáról. Olyan volt, mintha egy félig behajtott ajtó mögül kémkedne valami után, ami után nem kellene, titokban megszagolná a haját vagy a pulóverét.
A lány viszont nem került elő, és Marino tudatában az idő olyan szédítő gyorsasággal pergett le, ahogy a másodpercmutató számai váltottak át az órán, ahol hat
percen belül regisztrálnia kellett magát, mert már kilenc óra huszonnégy perc volt,
és még ki kellett fizetnie a reggelijét, össze kellett hajtania az újságot, és át kellett
mennie a téren a hivatal kapujáig, és fel kellett mennie a lifttel, és mindez a legjobb
esetben, és ha azon nyomban elindul, akkor is több mint öt perc, kockázatos határidő, de már lehetetlen, mert a vendégektől kimerült pincér egyáltalán nem figyelt
rá, neki pedig nem volt aprópénze, és fizetés nélkül sem mert távozni, és ki tudja,
hogy amikor kilenc óra huszonhét perckor odaér a kapuhoz, nem lesz-e leállítva a
lift, merthogy ez a kellemetlenség többször megtörtént vele.

2016. március

29

„

A mosdók felé vezető sötét folyosó olyan volt, mint egy mutatók nélküli óra. Marino úgy számította, hogy a lány több mint húsz perce volt odabenn. Az ember, ha az
idő tört része áll rendelkezésére, általában vakon, öntudatlanul cselekszik. Marino
vakmerő módon úgy döntött, hogy vizelnie kell. Kilenc óra huszonhat percre már az
utcán lehet. Utoljára elővigyázatosságból még egyszer ránézett a pincérre: hangosan beszélt valakivel, miközben egy nedves ronggyal tisztította a pultot, és Marino
viselkedése egyébként sem kelthetett gyanút senkiben; bárki felkelhet a székéről és
elindulhat a mosdó felé.
Legalább tíz éve nem dobogott olyan vadul a szíve, nem érezte azt az émelygést
a gyomrában. A női mosdó ajtaján egy esernyős japán női sziluett volt. Félig nyitva
állt, és kihallatszott a víztartály hangja. Kilenc óra huszonhét perc volt, és Marinóból
elszállt az elszántság, hogy tovább szimuláljon. Mint aki a romlásba és a bűnbe veti
magát, úgy lökte be az ajtót. Kétségbeesve konstatált egy makacs, mozdulatlan akadályt. A bidé mellett, a földön, még mielőtt belépett volna, egy felfelé tartott kezet
látott, ernyedt volt, mint egy halott madár.
„Elájult”, gondolta Marino, mintha egy lidérces álomban hallaná azokat a szavakat, majd addig nyomta az ajtót, amíg a teste az ajtó és az ajtókeret közé nem szorult, és a szerencsétlenség fojtásában úgy érezte, hogy mindjárt rajtakapják, és elveszíti a munkáját, és soha többé nem helyezi be műanyag kártyáját a megfelelő időben az óra résébe. Csak másnap reggel, újságolvasás közben – nem a bárban, ahová
soha többé nem tért vissza – értette meg, amit látott. A lány arca olyan fehér és hideg volt, mint a bidé porcelánja és meztelen karja is, amelyen egy lila folt látszott,
kicsit sötétebb, mint az ajkai, amelyek ínye fölé húzódtak. Nyitott szemeiben úgy
csillogott a poros villanykörte fénye, akár egy deres üvegen. Összegörnyedve feküdt
a padlón, lehetetlen pózban, és úgy tűnt, mintha az utolsó pillanatban egy vérzést
akart volna elállítani, mert egy hosszú, mintás zsebkendő volt az alkarjára kötve.
Mielőtt kiment volna, Marino rálépett valamire, egy műanyag tárgyra, amely megreccsent a jobb lába alatt, és szétpukkadt, mint egy vérszívó.
Remegve haladt át a báron. Senki sem vette észre, és senki sem látta a piros
nyomokat, amelyeket maga után hagyott. Kilenc óra harminckét perckor behelyezte
mágneskártyáját az iroda órájába. Jóval később, mint álmában, egy rendőr vagy egy
mentőautó szirénájának hangja ért fel hozzá, enyhén belehasítva a meleg levegőbe,
a légkondicionálók és az írógépek zajába.

„

30

tiszatáj

Az árnyékember
Santiago Pardo frissen fésült frizurával sétálgatott és arcát hol jobbra, hol balra fordítva bámulta magát a kirakatüvegekben. Hosszas szemlélődése szokás szerint odáig fajult, hogy megint egy akciófilm hősének képzelte magát, és egy ellenséges kém
éppen őt üldözte az egész városon keresztül. Amikor pedig egy szőke parókát viselő, erősen rúzsozott ajkú hölgy rápillantott egy kávézó pultja mellől, Santiago
Pardóban komoly gyanú ébredt, hogy a nő, bájos megjelenésével és figyelmes tekintetével maga is részese ennek az üldözéses jelenetnek.
Santiago Pardo aznap délután, alig félórával a találkozó előtt, a moziból kijövet,
ismét ott tartott, hogy szabadjára engedje a fantáziáját, vagyis azt képzelte, hogy a
navaronei erőd felrobbantásának titkos és igen veszélyes küldetésével tartózkodik
a városban. Ám amikor kilépett a moziból, a szeptemberi hosszú éjszaka és az eső
illata emlékezetébe idézte Nélidát, aki most bizonyára hozzá hasonlóan, idegesen és
elégedetlenül nézegeti blúzát vagy a frizuráját a kirakatokban, miközben a fél kilencig hátralévő percek irdatlan lassú múlását kémleli az órán, és a szobor talapzatát
bámulja, ahol negyedórán belül találkozni fognak. Nélida, mondta, mert jólesett kiejtenie a nevét, és a hangját is próbálta felidézni, mint ahogy a mellette elhaladók
között is keresni kezdte a legszebbet és legbájosabbat, de hiába, nem talált egyet
sem, amelyik Nélidához méltó lett volna, mint ahogy egyik hallatszó hang sem illett
hozzá. Szenvedélyes ragaszkodással óvta azt a felvételt, amelyen a nő lassú, szelíd
beszéde és orrhangja volt hallható, amely hol követelődzött, hol könyörgött, vagy
időnként elhallgatott, hogy elengedjen egy könnyeket sejtető, csüggedt sóhajt, különösen a végén, ugyanazon az estén, amikor azt mondta, hogy nincs tovább, és
hogy mindent képes eltűrni, kivéve a hazugságot. „Mindent – ismételte –, még azt is,
hogy elmenj”. Így azután a kémhistóriát és a Navarone utcáin köröző német járőröktől való félelmet a Nélidára való emlékezés váltotta fel. Nevének csengése,
ahogy elképzelte a járását, vagy ahogy a szobor lábánál álldogál az utcasarkokat figyelve, és várja a pillanatot, hogy vége legyen a hazudozásnak, a színlelésnek, még
akkor is, ha tudta, hogy a hosszúra nyúló isten veled sohasem fejeződik be a búcsúzással, sőt, akkor kerít igazán a hatalmába. Amikor a találkozó idejének és helyének
pontosítása után Nélida elhallgatott, Santiago Pardo mondani akart valamit, és már
éppen megszólalt volna, de rájött, hogy hiába minden, szavai tehetetlennek bizonyultak a csenddel és talán a telefonvonal másik végére befurakodó sírással szemben, amely nagyon távolról, egy másik világból jött, egy olyan házból és szobából,
amelyet Santiago még sohasem látott.
Néha képes volt teljesen tisztán látni maga előtt Nélidát, különösen azt követően, hogy egyik éjjel vele álmodott. Nem a pontos vonásait, a haja színét vagy a frizuráját sem mindig, de a magas homlokát, a gyors járását, a vékony lábát igen, és azt a
lassú, édes mozdulatot is, ahogyan a fejét oldalra fordítva és a haját megigazítva

2016. március

31

„

előrehajolt, hogy meggyújtson egy cigarettát. Kék függönnyel a háttérben Nélida azt
az öngyújtót használta, amelyet Santiago Pardo másnap reggel az éjjeliszekrényén
talált, és amely váratlan ismertetőjelévé vált az álom emlékének. Még ébredésekor
is megmaradt Nélida alakjának halvány árnyéka és ahhoz, hogy újra felidézze teljes
valóságában, elégnek bizonyult, hogy kimondja a nő nevét és meztelen testét gyerekkora egyik szobájába képzelje, amely egyet jelentett a boldogsággal. „Ha mást
nem is – gondolta, mialatt végighaladt a térre vezető utolsó utcán, ahol a szobor és
talán Nélida is várta már –, de legalább egy szép álmot kaptam tőle”.
Nélidának köszönhette a telefon mellett várakozással eltöltött estéket is, a hűséget és kis túlzással még az életet is, amely lassanként visszatért belé az első vagy
második alkalom óta, hogy meghallotta a hangját. Újra eszébe jutott az első éjjel, az
alkoholmámoros, álmatlan éjszaka, a lepedők összevisszasága, a sötétben szeme
előtt mozgó cigarettahegy és a hajnali kettőkor szívét megrengető, hirtelen telefoncsörgés. Akármennyi legyen az idő, az ember mindig várja, hogy valaki felhívja,
vagy, hogy a lépcső felől lehetetlen lépéseket halljon. Azon az estén, miután a lámpát leoltotta, Santiago Pardo úgy vált semmivé a sötétségben, mintha már nem is létezne. Ezért amikor megszólalt a telefon, előbb a férfi teste és tudata újra alakot öltött, megkereste a villanykapcsolót, majd felvette a telefonkagylót, de azonnal rá
kellett jönnie, hogy a hívás téves. „Mario?” mondta egy hang, amely akkor még nem
Nélidáé volt, és Santiago Pardo, akin egy csapásra átfutott a becsapottság megalázó
érzése, keserűen válaszolt, és kis híján letette a telefont, de a nő a vonal túlsó végén
úgy tett, mintha nem hallaná. „Én vagyok az, Nélida”, mondta, majd rövid csend következett, sőt talán volt egy másik hang is, de az utóbbit Santiago Pardo nem hallotta. „Éjfélig vártalak. Gondolom, elfelejtetted, hogy kilencre beszéltük meg”. Nem
kérlelően és nem is vádlóan, hanem egyfajta ironikus nyugalommal mondta mindezt. A másik férfi, Mario bizonyára felesleges bocsánatkérésbe fogott, és egy hazugságnak ugyan silány, de annál hosszadalmasabb magyarázattal állt elő, mert Nélida
egyre csak azt ismételgette, hogy igen, mintha csupán ezzel a lenéző hangnemével
tudna védekezni, majd hirtelen letette a telefont, Santiago Pardo pedig döbbenten
bámulta tovább a készüléket, mint aki most ébredt tudatára, hogy varázserejénél
fogva képes kísértetek szavait közvetíteni.
Másnap reggelre Nélida, mint ahogy az álmok is, visszavonhatatlanul kitörlődött
Santiago Pardo emlékezetéből. Két estével később azonban újra telefonált, hogy
Mario szenvtelen hallgatásával szemben hangot adjon vádjainak vagy odaadásának,
a szemtelen gyengédségének, és Santiago Pardo, mint aki egy kulcslyukon át leskelődik, a sötét hálószobában mozdulatlanul és óvatosan hallgatta a rögtön felismert,
áhított hangot, és elképzelte, hogy Nélida hozzá beszél, és hogy társalgásuk célja
egy simogatás vagy egy titkos randevú részleteinek felidézése. Nélida hangja felébresztette a férfi vágyát a láthatatlan test iránt és lassanként a féltékenységét meg
valamiféle nyers dühöt is a Mario nevű alak iránt. Örömmel képzelte maga elé az
arcátlan, tisztességtelen, kicsinyesen közönséges, széles, csicsás nyakkendőt, és

„

32

tiszatáj

szőrös csuklóján ezüst karkötőt viselő embert. Kétségkívül szereti a külföldi kocsikat és Nélidával hivalkodik a találkáik színhelyéül szolgáló szállodák bárjaiban.
„Tudom, hogy meggondolatlanság a részemről – mondta a nő egyik este –, de nem
bírtam tovább anélkül, hogy ne halljak felőled”. Nélida szeme néha zöld volt, máskor szürke vagy kék, de mindig hatalmas és olyan tiszta, hogy a dolgok áttetszővé
váltak, ha rájuk nézett. Több alkalommal, amikor a csend egyre nőtt, és csak Nélida
lélegzése hallatszott a telefonkagylóban, Santiago Pardo könnyesnek és merevnek
képzelte a tekintetét, és később, a városban ténferegve is ezeket a szemeket kereste
minden nő tekintetében, de sohasem lelt rá, mert ezek a szemek annyi jóindulatot
és gyengédséget sugároztak, amilyen csak Nélida hangjában létezett, és kivételesek
voltak, mint maga Nélida is.
Igen, látta a szemeit, hosszú, kiengedett haját, talán a száját és a mosolyát, egy
sárga szoknyát és egy fehér blúzt, amiről a nő egyszer azt mondta, hogy nemrégen
vette, egy kék cipőt és egy bizonyos parfümöt is, amelynek a nevét nem hallotta.
Ilyen nőt keresett az utcákon, és egyszer egy egész délutánon át követett egy lányt,
mert az úgy volt felöltözve, mint Nélida, de amikor meglátta az arcát, teljesen biztos
volt benne, hogy nem ő az. Hamarosan azonban végleg lemondott ezekről a képzeletbeli akciókról: szívesebben maradt otthon és lankadatlanul várt, amíg a délután
folyamán vagy éppen hajnali egykor Nélida titokban és egyedül felbukkant, akár
egy rab szerető, akit Santiago Pardo legszívesebben elrejtett volna, hogy a nő társasága nyújtotta élmény kizárólag az övé lehessen. Előfordult, hogy Nélida napokig
nem telefonált, és eltelt egy végtelennek tűnő hét is, amikor Santiago Pardo már attól tartott, hogy sohasem hallhatja újra a nő hangját. Tudta, hogy a sors lehet éppen
bőkezű, de tisztában volt határtalan kegyetlenségével is. Ki tudja, talán valaki örökre tönkretette a kettejük vonalát összekapcsoló finom érintkezést, vagy esetleg
Nélida döntött úgy, hogy soha többé nem hívja Mariót.
Az utolsó alkalommal már nem is tudott beszélni vele: kétségkívül, Mario becsapta
Nélidát, sohasem érdemelte meg őt. „Beszélhetnék Marióval, kérem?”, kérdezte egy
pillanatnyi habozás után, mintha megfordult volna a fejében, hogy inkább leteszi a telefont. Rövid csend következett, majd Nélida komoran azt felelte, hogy nem, majd később még felhívja, talán tizenegykor. A jelzett időpontban Santiago Pardo a telefon
mellett őrködött, és mialatt Nélida hangjára várt, azt kívánta, hogy a nő most se tudjon beszélni a férfival, aki közben a riválisa lett. Nélida végre ismét telefonált, de az
előző hang feltételezhetően azt válaszolta, hogy Mario még nem érkezett meg, mert
Nélida megköszönte, majd egy másodpercnyi várakozás után letette a kagylót. „Menekül előle, a gyáva. Ott van, de nem akar beszélni vele, és ezt Nélida is tudja”. Santiago Pardót elfogta a düh és a féltékenység, mintha arra számítana, hogy Nélida a Marióval való szakítása után majd őt fogja keresni. Így amikor kilépett a moziból, beleszippantott a szeptemberi levegőbe és eldöntötte, hogy elmegy a randevúra, azt képzelte, hogy Nélida őt és nem Mariót várja a szobor lábánál. Ahogy az utcák és a percek
egyre inkább közelítették a nőhöz, Santiago Pardo kezei remegni kezdtek, és egész

2016. március

33

„

gyomra görcsbe rándult, amin az útközben egy kávézóban egy szuszra felhörpintett
konyak sem segített. Az alkohol szokás szerint beindította a képzeletét és a rendíthetetlen akaraterő illúziójával ruházta fel, ám minden eltökéltsége félelemmé változott,
amikor arra térre ért, ahová Nélidának is meg kellett érkeznie, és megpillantott egy
nőt, aki a szobor talapzata mellett állt. Öt perc híján fél kilenc volt és a nő, aki csak a
galambokat állt meg megnézni, tovább sétált Santiago Pardo felé, és egy nagyon hoszszú hajú fiatalemberré változott. „Talán nem jön el – gondolta –, talán megértette,
hogy Mario nem lesz itt, vagy, hogy hasztalan lenne a búcsúzással vergődni, magyarázatot követelni, könyörögni vagy bocsánatot kérni”.
Akkor meglátta Nélidát. Fél kilenckor még senki nem állt a szobor talapzatánál,
de amikor Santiago Pardo kiürítette a második poharat, s felemelte a tekintetét, már
ott volt Nélida, kétségtelen, az óráját nézte, és figyelt minden utcasarkot, ahol Mario
feltűnhetett volna. Távolról nem látszott magasnak, de tényleg szőke volt, fölényes,
mégis sorsába beletörődő, mintha valami régi szokásról lenne szó, így, amikor Santiago Pardo kilépett a bárból, majd elindult felé, nem láthatta rajta a nyugtalanságnak és talán a kétségbeesésnek a jeleit, jóllehet a nőn már eluralkodtak ezek az érzések, csupán azt, ahogy állandóan az órájára pillantott, vagy ahogy cigarettát és
öngyújtót keresett a táskájában, ahogy határozott mozdulattal karba tette a kezét,
és lehajtotta a fejét, ahogy elindult, mintha távozni készülne, de csupán a szobor körül tett néhány lépést, nyugodt maradt, eldobta a cigarettáját, és kék cipője hegyével eltaposta a csikket. Tényleg sárga szoknyát viselt, de szemeit napszemüveg mögé rejtette, orrának és szájának látványa először felkavarta a férfit, mert Nélida arcának ezt a részét nem sikerült korábban elképzelnie.
Ismeretlen volt, lassan ismert rá, ahogy közelített felé és hozzáadta a valóság apró,
finom részleteit. Gondolataiba merülve vágott át a téren a galambok és a kávézók üres
asztalai között, Nélida, suttogta a nevét, ami korábban egy hang volt, teljes természetességgel öltött egyszerre végtelenül távoli és közeli testet, pontosítva a nő vonásait
és gyűrűt nem viselő kezeit, csak a napszemüveg mögé rejtett szemeit nem láthatta,
pedig azok már nem az utcasarkok felé tekintgettek, hanem megállapodtak rajta, a
szélhámos Santiago Pardón, mintha felismerték volna, és amikor mellé ért, olyan közel, hogy már a nő parfümjének illatát is érezte, tüzet kért, és igyekezett visszafogni a
cigarettát tartó kezének remegését. Nélida előkereste az öngyújtót, és amikor meggyújtotta, könnyed mosolyával Santiago Pardóra pillantott, mintha arra invitálná,
hogy azt mondja: „Nélida”, nem a nevét, hanem a vallomást és a gyengédséget, a varázsszót, hogy elűzze a kudarcba fulladt randevúk és az üres szobákban magányosan
csengő telefonok bánatát. „Nélida”, mondta, mialatt a kivilágított járdákon egyedül
ballagott, mialatt a vörös és kék éjszakát szelte lehorgasztott fejjel, és felment a lifttel
és belefúrta a fejét a párnába, hogy ne emlékezzen a gyávaságára és a szégyenére,
hogy ne hallja a telefont, amely kitartóan csengett addig, amíg ki nem nyújtotta érte a
kezét a sötétben, és a félretett, néma kagylót az éjjeliszekrényen nem hagyta.
(fordították: NYÁRI ERZSÉBET–CSIKÓS ZSUZSANNA)

„

34

tiszatáj

Spanyol regények és elbeszéléskötetek
magyar nyelven 1939-től napjainkig
Amat, Nuria: A kokainkirálynő (ford. Pávai Patak
Márta)
(Reina de América, 2002)
Leányfalu, Patak Könyvek, 2006

Díez, Luis Mateo: Az Élet Vize (ford. Pávai Patak
Márta)
(La Fuente de la Edad, 1986)
Budapest, Ulpius-ház, 2003

Ayala, Francisco: Rút halál (ford. Imrei Andrea)
(Muertes de perro, 1958)
Budapest, L’Harmattan, 2010

Dueñas, María: Öltések közt az idő (ford. Cserháti
Éva)
(El tiempo entre costuras, 2009)
Budapest, Gabo, 2012

Carrasco, Jesús: Kegyetlen idő (ford. Dobos Éva)
(Intemperie, 2013)
Budapest, Magvető, 2013
Cela, Camilo José: Pascual Duarte családja (ford.
Scholz László)
(La familia de Pascual Duarte, 1942)
Budapest, Európa, 1976
Cela, Camilo José: Méhkas (ford. Szalay Sándor)
(La colmena, 1951)
Budapest, Európa, 1960
Budapest, Metropolis, 2011
Cela, Camilo José: Szélmalom (ford. Benyhe János)
(El molino de viento y otros cuentos, 1956)
Budapest, Európa, 1956
Cela, Camilo José: Az archidoniai bájdorong páratlan és dicsőséges hőstette (ford. Szőnyi Ferenc)
(La insólita y gloriosa hazaña del cipote de
Archidona, 1977)
Budapest, Európa, 1991
Cercas, Javier: Szalamiszi katonák (ford. Körösi
Ivett)
(Soldados de Salamina, 2001)
Budapest, Európa, 2013.
Cercas, Javier: A határ törvényei (ford. Pál Ferenc)
(Las leyes de la frontera, 2012)
Budapest, Európa, 2015.
Delibes, Miguel: A patkányok (ford. Pávai Patak
Márta)
(Las ratas, 1962)
Leányfalu, Patak könyvek, 2008

Dueñas, María: Elfelejtett misszió (ford. Cserháti
Éva)
(Misión olvido, 2012)
Budapest, Gabo, 2014
Etxebarría, Lucía: Szerelem, kíváncsiság, prozac és
kétségek (ford. Mester Yvonne)
(Amor, curiosidad, prozac y dudas, 1997)
Budapest, Európa, 2004
Falcones, Ildefonso: A tenger katedrálisa (ford.
Cserháti Éva)
(La Catedral del Mar, 2006)
Budapest, Kiss József Könyvkiadó, 2007
Falcones, Ildefonso: Fátima keze (ford. Cserháti
Éva)
(La mano de Fátima, 2009)
Budapest, Kiss József Könyvkiadó, 2011
Fernández Santos, Jesús: Kívül a falon (ford. Pávai
Patak Márta)
(Extramuros, 1978)
Leányfalu, Patak Könyvek, 2013
Ferrero, Jesús
A bukott angyalok (ford. Pávai Patak Márta)
(Ángeles del abismo, 2005)
Leányfalu, Patak Könyvek, 2006
Gala, Antonio: Török szenvedély (ford. Mester
Yvonne)
(Pasión turca, 1993)
Budapest, Ulpius-ház, 2004
Grandes, Almudena: Lulú korszakai (ford. Nagy
József)
(Las edades de Lulú, 1989)
Budapest, Maecenas, 1994

2016. március
Grandes, Almudena: Kártyavárak (ford. Vajdics
Anikó)
(Castillos de cartón, 2004)
Budapest, Geopen, 2006
Grandes, Almudena: Megdermedt szív (ford. Cserháti Éva)
(El corazón helado, 2007)
Budapest, Scolar, 2013.
Gómez-Jurado, Juan: Júdás a Vatikánban (ford.
Székely Ervin)
(Espía de Dios, 2006)
Budapest, Kelly, 2006
Goytisolo, Juan: Hordalék (ford. Lengyel Péter)
(La resaca, 1958)
Budapest, Európa, 1962
Goytisolo, Juan: Szigeti krónika (ford. Benyhe János)
(La isla, 1961)
Budapest, Európa, 1964
Goytisolo, Juan: Személyleírás (ford. Hargitay
György)
(Señas de identidad, 1966)
Budapest, Kossuth, 1969
Laforet, Carmen: Semmi (ford. Pávai Patak Márta)
(Nada, 1944)
Leányfalu, Patak könyvek, 2006
Ledesma, Francisco González: Szomszédom a halál
(ford. Latorre Ágnes)
(Una novela de barrio, 2007)
Budapest, Kossuth, 2014.
Leante, Luis: Ó, mennyire szeretlek! (ford.
Dornbach Mária)
(Mira si yo te querré, 2007)
Budapest, Ulpius-ház, 2010
Lindo, Elvira: Csak egy szóval mondd (ford. Imrei
Andrea)
(Una palabra tuya, 2005)
Budapest, Noran, 2010
Llamazares, Julio: Sárga eső (ford. Pávai Patak
Márta)
(La lluvia amarilla, 1988)
Budapest, Európa, 2000
Llamazares, Julio: Farkasok ideje (ford. Pávai Patak Márta)
(Luna de lobos, 1985)

35

„

Budapest, Ulpius-ház, 2004
Maldonado, Salvador: A cuencai gyilkosság (ford.
Szőnyi Ferenc)
(El crimen de Cuenca, 1979)
Budapest, Magvető, 1983
Marías, Javier: A szívem fehér (ford. Mester
Yvonne)
(Corazón tan blanco, 1992)
Budapest, Európa, 1998
Marías, Javier: Farkasvilág (ford. Benyhe János)
(Los dominios del lobo, 1970)
Budapest, Magyar Könyvklub, 2000
Marías, Javier: Holnap a csatában gondolj rám
(ford. Pávai Patak Márta)
(Mañana en la batalla piensa en mí, 1994)
Budapest, Európa, 2000
Marías, Javier: Amikor halandó voltam (ford.
Kutasy Mercédesz)
(Cuando fui mortal, 1996)
Budapest, Európa, 2008
Marías, Javier: Beleszerelmesedések (ford. Mester
Yvonne)
(Los enamoramientos, 2011)
Budapest, Libri, 2012
Marsé, Juan: Gyíkfarkak (ford. Dobos Éva)
(Rabos de lagartija, 2000)
Budapest, Európa, 2005
Marsé, Juan: Utolsó délutánok Teresával (ford. Dobos Éva)
(Últimas tardes con Teresa,1966)
Budapest, Európa, 2008
Marsé, Juan: Szerelmes dalok a Lolita klubban
(ford. Dobos Éva)
(Canciones de amor en Lolita’s club, 2005)
Budapest, Európa, 2009
Martínez de Pisón, Ignacio: Mellékutakon (ford.
Pávai Patak Márta)
(Carreteras secundarias, 1996)
Leányfalu, Patak könyvek, 2013
Mendoza, Eduardo: A csodák városa (ford.
Tomcsányi Zsuzsanna)
(La ciudad de los prodigios, 1986)
Budapest, Európa, 2003

„

36

tiszatáj

Mendoza, Eduardo: Pomponius Flatus különös utazása (ford. Pál Ferenc)
(El asombroso viaje de Pomponio Flato, 2008)
Budapest, Európa, 2011

Pérez-Reverte, Arturo: A Dumas klub (ford.
Dornbach Mária)
(El club Dumas, 1993)
Budapest, Ulpius-ház, 2005

Millás, Juan José: A szekrényjáró (ford. Csuday
Csaba)
(Ella imagina y otras obsesiones de Vicente
Holgado, 1994)
Budapest, Magyar Könyvklub, 2002

Pérez-Reverte, Arturo: Dobpergés Sevillában (ford.
Latorre Ágnes)
(La piel del tambor, 1995)
Budapest, Ulpius-ház, 2006

Muñoz Molina, Antonio: Tél Lisszabonban (ford.
Mester Yvonne)
(El invierno en Lisboa, 1987)
Budapest, Ulpius-ház, 2003
Navarro, Julia: A Szent Lepel titkos szövetsége
(ford. Cserháti Éva)
(La hermandad de la Sábana Santa, 2004)
Budapest, Kiss József Könyvkiadó, 2006
Navarro, Julia: Ártatlanok vére (ford. Mester
Yvonne)
(La sangre de los inocentes, 2007)
Budapest, Kiss József Könyvkiadó, 2012
Navarro, Julia: Amélia titka (ford. Varga Gábor)
(Dime quién soy, 2010)
Budapest, Kiss József Könyvkiadó, 2012
Navarro, Julia: Az agyagbiblia (ford. Bakucz Dóra)
(La Biblia de barro, 2005)
Budapest, Kiss József Könyvkiadó, 2009
Palma, Félix, J.: Az idő térképe (ford. Latorre Ágnes)
(El mapa del tiempo, 2008)
Budapest, Európa, 2011.
Pérez-Reverte, Arturo: A flamand tábla rejtélye
(ford. Dobos Éva)
(La tabla de Flandes, 1990)
Budapest, Helikon, 1996
Pérez-Reverte, Arturo: A vívómester (ford. Szilágyi
Mihály)
(El maestro de esgrima,1988)
Budapest, Európa, 2003
Pérez-Reverte, Arturo: A Dél királynője (ford.
Latorre Ágnes)
(La Reina del Sur, 2002)
Budapest, Ulpius-ház, 2004

Pérez-Reverte, Arturo: Alatriste kapitány kalandjai (ford. Bart Dániel)
(Las aventuras del capitán Alatriste, 1996)
Budapest, Ulpius-ház, 2007
Pinilla, Ramiro: Vak hangyák (ford. Tomcsányi
Zsuzsanna)
(Las ciegas hormigas, 1960)
Budapest: Európa, 1984
Posadas, Carmen: Meghívás gyilkosságra (ford.
Dobos Éva)
(Invitación a un asesinato, 2010)
Budapest, Kossuth, 2014
Rico, Eugenia: Szomorú szeretők (ford. Pávai Patak
Márta)
(Los amantes tristes, 2000)
Budapest, Ulpius-ház, 2001
Rico, Eugenia: Fehér halál (ford. Pávai Patak Márta)
(La muerte blanca, 2002)
Budapest, Ulpius-ház, 2004
Rojas, Carlos: Az Elesettek Völgye (ford. Pál Ferenc)
(El Valle de los Caídos, 1978)
Budapest, Magvető, 1984
Sánchez, Clara: A láthatatlanok (ford. Dornbach
Mária)
(Lo que esconde tu nombre, 2010)
Budapest, Park Kiadó, 2012
Sánchez Ferlosio, Rafael: A Jarama (ford. Pávai Patak Márta)
(El Jarama, 1955)
Leányfalu, Patak könyvek, 2007
Semprún, Jorge: Ramón Mercader második halála
(ford. Szabolcs Katalin)
(La segunda muerte de Ramón Mercader, 1969)
Budapest, Európa, 1990
(a magyar fordítás a francia változat alapján készült)

2016. március
Semprún, Jorge: A nagy utazás (ford. Réz Pál)
(El largo viaje, 1963)
Budapest, Európa, 2006
(a magyar fordítás a francia változat alapján készült)
Semprún, Jorge: Húsz év, egy nap (ford. Pál Ferenc)
(Veinte años y un día, 2003)
Budapest, Európa, 2006
Sender, Ramón J.: Rekviem egy spanyol parasztért
(ford. Huszágh Nándor)
(Réquiem por un campesino español, 1960)
Budapest, Európa, 1983
Tomeo, Javier: Szerelmetes szörnyeteg (ford. Mester Yvonne)
(Amado monstruo, 1985)
Budapest, JAK-Jelenkor Kiadó, 1995
Tomeo, Javier: Gyilkosság az Orient moziban (ford.
Mester Yvonne)
(El crimen del cine Oriente, 1995)
Budapest, Fiesta, 1999
Tusquets, Esther: Szerelmi pasziánsz (ford. Gajdos
Zsuzsanna)
(El amor es un juego solitario, 1979)
Budapest, Magvető, 1991
Vázquez Montalbán, Manuel: Déltengerek (ford.
Patkós Judit)
(Los mares del Sur, 1979)
Budapest, Zrínyi, 1982
Vázquez Montalbán, Manuel: A menedzser magányossága (ford. Patkós Judit)
(La soledad del manager, 1977)
Budapest, Zrínyi, 1987

37

„

Vila-Matas, Enrique: Bartleby és társai (ford. Pávai
Patak Márta)
(Bartleby y compañía, 2000)
Budapest, Geopen, 2008)
Vila-Matas, Enrique: Dublineszk (ford. Imrei Andrea)
(Dublinesca, 2011)
Budapest, Magvető, 2014)
Zafón, Carlos Ruiz: A szél árnyéka (ford. Vajdics
Anikó)
(La sombra del viento, 2001)
Budapest, Palatinus, 2005
Zafón, Carlos Ruiz: Angyali játszma (ford. Latorre
Ágnes)
(El juego del ángel, 2008)
Budapest, Ulpius-ház, 2008
Zafón, Carlos Ruiz: A mennyország fogságában
(ford. Latorre Ágnes)
(El prisionero del cielo, 2011)
Budapest, Ulpius-ház, 2012
Zarraluki, Pedro: Újrakezdés (ford. Módos Andrea)
(Un encargo difícil, 2005)
Debrecen, Aquila, 2006
ANTOLÓGIÁK
A narancs a tél gyümölcse. Modern spanyol elbeszélések (vál. Patkós Judit, szerk. Scholz László)
Budapest, Nagyvilág, 2001
XX. századi spanyol novellák (vál. Imrei Andrea és
Latorre Ágnes, szerk. Imrei Andrea)
Budapest, Noran, 2011
(Összeállította: Csikós Zsuzsanna)

„

38

tiszatáj

Magyar nyelvű cikkek, tanulmányok,
könyvkritikák
ÁLTALÁNOS
Báder Petra: „Hogyan készült? XX. századi spanyol
novellák. Interjú Imrei Andreával”
http://www.prae.hu/prae/lazarilloetc.php?menu
_id=115&aid=184&type=2
Báder Petra: „XX. századi spanyol novellák”
http://www.prae.hu/prae/lazarilloetc.php?menu
_id=115&aid=183&type=2
Alvar, Carlos-Mainer, José Carlos-Navarro, Rosa: A
spanyol irodalom rövid története, Budapest, Nemzeti Tankönyvkiadó, 2002.
Kiss Tamás Zoltán: „A P vs C a 20. század középső
szakaszának (1936–1975) spanyol irodalmában”,
A perifériáról a centrum. Világirodalmi áramlás a
20. század középső évtizedeitől 1. kötet, Pécs,
2003.
http://periferia.btk.pte.hu/old/periferia/ktz.htm

Francisco Ayala
Zelei Dávid: „A diktátor és a kutyák”
http://www.prae.hu/prae/lazarilloetc.php?menu
_id=115&aid=81&type=2
Javier Cercas
Benczi Boglárka: „Egy maréknyi morál”, Élet és
Irodalom, 2014/15. szám, április 11.
Gyürky Katalin: „Zsigeri fikciók (Roberto Bolaño
Vad nyomzók és Javier Cercas Szalamiszi katonák
című kötetéről)”, Irodalmi Szemle 2014. január
http://www.irodalmiszemle.bici.sk/lapszamok/2
014/2014-januar/1896-gyuerky-katalin-zsigerifikciok-roberto-bolano-vad-nyomozok-es-javiercercas-szalamiszi-katonak-cim-koeteterl
Petrőczi Éva: „Spanyol világsiker – „magyar nyitánnyal”. Javier Cercas: Szalamiszi katonák”,
Nagyvilág, 2014/59, 343–345.

Kovácsy Tibor: „Sors-társak. Három spanyol regény”, Magyar Narancs, 2008/3. szám, január 17.

Zelei Dávid: „Egy hős lehetősége”, Élet és Irodalom, 2014/15. szám, április 11.

Pávai Patak Márta: „Kortárs spanyol regényeink”,
Élet és Irodalom, 2006/16. szám, április 21.

Miguel Delibes
Bényei Tamás: „Ex libris. Miguel Delibes: A patkányok”, Élet és Irodalom, 2009/7. szám, február 13.

M. Nagy Miklós: „Deszenzitizált halál”, Élet és Irodalom, 2001/14. szám, április 6.
Zelei Dávid: „Élet Cervantes után” Élet és Irodalom, 2011/28. szám, július 15.
„Jobb-e a hispán a skandinávnál? Interjú
Dornbach Máriával a Spanyol-krimi sorozatról”
http://www.prae.hu/prae/lazarilloetc.php?aid=2
94&menu_id=115&type=2
EGYES SZERZŐKRŐL
Nuria Amat
Bényei Tamás: „Ex libris. Nuria Amat: A kokainkirálynő”, Élet és Irodalom, 2007/4. szám, január 26.
Pávai Patak Márta: „A kokainkirálynő - Nuria
Amat (1950)”
http://elofolyoirat.blogspot.hu/2008/12/kokaink
irlyn-nuria-amat–1950.html

Végh Dániel: „Spanyol recept válságos időkre: ecetes patkánysült. Miguel Delibes: A patkányok”,
http://www.prae.hu/index.php?route=article/art
icle&aid=1888
Rafael Sánchez Ferlosio
Bényei Tamás: „Ilyen az élet”, Élet és Irodalom,
2008/6. szám, február 8.
Rabár Zsuzsa: „Rafael Sánchez Ferlosio: A Jarama”
http://patakkonyvek.hu/konyveink/ferlosio/ferl
osio_jarama_rabar_reci.html
Jesús Ferrero
Bényei Tamás: „Ex libris. Jesús Ferrero: A bukott
angyalok”, Élet és Irodalom, 2007/4. szám, január
26.

2016. március

39

„

Antonio Gala
M. Nagy Miklós: „Ex libris. Antonio Gala: Török
szenvedély”, Élet és Irodalom, 2005/20. szám, május 20.

Julio Llamazares
Kálmán Emese: „Az emlékezés hagyománya (Julio
Llamazares: Sárga eső)”, Nagyvilág, 2000/8. szám,
670.

Juan Goytisolo
Csuday Csaba: „Új kísértet Európa felett. (Juan
Goytisolo: Makbara)”, Nagyvilág, 1982/6. szám,
294–295.

M. Nagy Miklós: „Ex libris. Julio Llamazares: Farkasok ideje”, Élet és Irodalom, 2005/20. szám, május 20.

Marék Dénes: „Juan Goytisolo: Szigeti krónika és
más írások”, Alföld, 1965/7. szám, 79–80.
Pál Ferenc: „Juan Goytisolo birodalma”, Nagyvilág,
1990/2. szám, 173.
Luis Goytisolo
Csuday Csaba: „Luis Goytisolo és az Antagonía”,
Nagyvilág, 1987/1, 35.
Almudena Grandes
Gyürky Katalin: „Ex libris. Almudena Grandes:
Megdermedt szív”, Élet és Irodalom, 2014/12.
szám, március 21.
Szolcsányi Ákos: „A rendhagyás. Almudena
Grandes: Kártyavárak”
http://www.prae.hu/prae/lazarilloetc.php?menu
_id=115&aid=40&type=2
Carmen Laforet
Bényei Tamás: „Ex libris. Carmen Laforet: A semmi”, Élet és Irodalom, 2007/4. szám, január 26.
Bezeczky Gábor: Carmen Laforet: A semmi című
könyvéről
http://patakkonyvek.hu/konyveink/laforet/lafor
et_carmen_a_semmi_bezeczky.html
Mester Yvonne: „Egy nő a kollektív frusztráció peremén”, Élet és Irodalom, 2006/36. szám, szeptember 8.
Pávai Patak Márta, „Az élet peremvidékén” Carmen Laforet (1921–2004)”, Irodalmi Centrifuga,
2008. november 13.
http://elofolyoirat.blogspot.hu/2008/11/vilgrnkcarmen-laforet.html
Elvira Lindo
Zelei Dávid: „Nem gyerek-, nem lányregény”
http://www.prae.hu/prae/lazarilloetc.php?menu
_id=115&aid=104&type=2

Javier Marías
Éles Árpád: „Mindenki kényszerít mindenkit”, Élet
és Irodalom, 2013/4. szám, január 25.
Kő Zoltán: „Ki akar írni sikeres regényt? (Javier
Marías: Holnap a csatában gondolj rám), Magyar
Narancs, 2000/50. szám, december 14.
M. Nagy Miklós: "Melodrámák smirglipapíron."
Élet és Irodalom, 2001/38. szám, szeptember 21.
Mester Yvonne: „Javier Marías regényéről”, Nagyvilág, 1997/7–10. szám, 437–439.
„Röviden, velősen – Javier Marías: Amikor halandó voltam”, Magyar Narancs, 2008/17. szám, április 24.
Szalai Zsuzsanna: „A középszerűség diszkrét bája.
Javier Marías: Amikor halandó voltam”, Három évforduló-három generáció? Budapest, Palimpszeszt,
2008.
http://www.prae.hu/prae/lazarillo.php?menu_id
=112&jid=6&year=2008
Tönkő Vera: „Ex libris. Javier Marías: Amikor halandó voltam”, Élet és Irodalom, 2008/48. szám,
november 28.
Zelei Dávid, „Hát most merre?”, Élet és Irodalom,
2013/4, január 25.
Juan Marsé
Bényei Tamás: „A betolakodó”, Élet és Irodalom,
2008/46. szám, november 14.
Bistey András: „Egy különös szerelem története
(Juan Marsé: Szerelmi dalok a Lolita Klubban)”,
Ezredvég, 2006/10. szám, 124–125.
„Hangok a szurdokban”, Élet és Irodalom,
2005/26. szám, július 1.
„Kijózanító szerelmi történet. Juan Marsé: Utolsó
délutánok Teresával”
http://www.litera.hu/hirek/kijozanito-szerelmitortenet

„

40

Klempáné Faix Dóra: „A spanyol polgárháború
gyermekei Juan Marsé műveinek tükrében”, Ezredvég, 2007/17. szám, 61–70.
M. Nagy Miklós: „Ex libris. Juan Marsé: Gyíkfarkak”, Élet és Irodalom, 2005/20. szám, május 20.
Carmen Martín Gaite
Pávai Patak Márta: Világjárónők 2.: Carmen Martín Gaite
http://elofolyoirat.blogspot.hu/2008/11/vilgrnk
–2-carmen-martn-gaite.html
Luis Martín-Santos
Kovács Pál, „Luis Martín-Santos a fordíró. Thomas
Mann tra(nsz)dukciója a Tiempo de silencio című
regényben”, A szőnyeg visszája. A spanyol nyelvű
irodalmak és a fordítás. Budapest, Palimpszeszt,
2009,
Ignacio Martínez de Pisón
Zelei Dávid: „Hát most merre?”, Élet és Irodalom,
2013/4. szám, január 25.
Ana María Matute
Pávai Patak Márta: „Halott gyermekek anyja-Ana
María Matute”, Irodalmi Centrifuga, 2009/január
6.
http://elofolyoirat.blogspot.hu/2009/01/halottgyermekek-anyja.html
Luis Mateo Díez
Bényei Tamás: „A csonkák brancsa”, Élet és Irodalom, 2004/29. szám, július16.
Scholz László: „Budapesti beszélgetés Luis Mateo
Díez-szel”, Nagyvilág, 2001/4, 637–641.
Eduardo Mendoza
Báder Petra: „Mendoza újabb regénye magyarul”,
http://www.prae.hu/prae/lazarilloetc.php?aid=1
81&menu_id=115&type=2
Kovács Edit: „Eduardo Mendoza: A csodák városa”, Szépirodalmi figyelő, 2003/4. szám, 85–86.
Pávai Patak Márta: „Eduardo Mendoza regényrészlete elé”, Nagyvilág, 1991/9. szám, 1276.
Scholz László: „Eduardo Mendoza a könyvfesztiválon”, Nagyvilág, 2001/9.
Juan José Millás
Bazsányi Sándor: „Ex. libris. Juan José Millás: A
szekrényjáró” ”, Élet és Irodalom, 2002/48. szám,
november 29.

tiszatáj
Antonio Muñoz Molina
Klempáné Faix Dóra: „Antonio Muñoz Molina különleges detektívregényei”, Mediterrán Világ,
2009/10. szám, 43–50.
Félix J. Palma
Veres Miklós: „Futó vagy bástya. Felix J. Palma: Az
idő térképe”
http://www.prae.hu/prae/lazarilloetc.php?aid=3
14&menu_id=115&type=2
„Azt akartam, hogy ne tűnjön sci-finek”- beszélgetés Félix J. Palma spanyol íróval”
http://www.origo.hu/kotvefuzve/blog/2011041
6-azt-akartam-hogy-ne-tunjon-scifinekbeszelgetes-felix-j.html
„Félix J. Palma: Az idő térképe”, HVG, 2011/29.
szám, 38–39.
Pávai Patak Márta: „Félix J. Palma: Posztmodern
kalandregény” (interjú az íróval)
http://www.litera.hu/hirek/felix-j-palmaposztmodern-kalandregeny
Arturo Pérez-Reverte
Demény Péter: „A legutolsó úriember” Élet és Irodalom, 2003/46. szám, november 14.
Dornbach Mária: „Keresd a könyvet! Scherlock
Holmes és D’Artagnan színre lép”, Mediterrán Világ, 2009/10. szám, 50–56.
Eugenia Rico
M. Nagy Miklós: „Platón és a képregény”, Élet és
Irodalom, 2001/18. szám, május 4.
M. Nagy Miklós: „Ex libris. Eugenia Rico: Fehér halál”, Élet és Irodalom, 2005/20. szám, május 20.
Clara Sánchez
Harsányi Iván: „Életre – halálra (Clara Sánchez:
Láthatatlanok)”, Ezredvég, 2012/3. szám, 131–
133.
Zelei Dávid: „Holocaust light, nyaraláshoz”
http://www.prae.hu/prae/lazarilloetc.php?menu
_id=115&aid=237&type=2
Jorge Semprún
Kiss Csilla: „Meghalt Jorge Semprún”, Élet és Irodalom, 2011/24. szám, június 17.
Klempáné Faix Dóra: „Budapest Nagydíj 2006:
Jorge Semprún”, Könyvhét, 2006/ 10. szám, 154–
155.

2016. március
Mester Yvonne: „Ex libris. Jorge Semprún: A nagy
utazás”, Élet és Irodalom, 2006/17. szám, április
28.
Mester Yvonne: „Ex libris. Jorge Semprún: Húsz
év, egy nap”, Élet és Irodalom, 2006/17. szám, április 28.
Manuel Vázquez Montalbán
Csikós Zsuzsanna: „Bevezető gondolatok a kortárs
spanyol bűnügyi regényhez. Manuel Vázquez
Montalbán és a Pepe Carvalho sorozat”, Mediterrán Világ, 2009/10. szám, 31–43.
Lénárt András: „Manuel Vázquez Montalbán:
Franco démonai”, Klio, 2008/3. szám, 111.
Enrique Vila-Matas
Csuhai István: „Nem ír a nevem”, Élet és Irodalom,
2009/15. szám, április 10.
Dömötör Andrea: „Elvégre az a normális, ha az
ember olvas”

41

„

http://www.prae.hu/prae/lazarilloetc.php?menu
_id=115&aid=44&type=2
Csuhai István: „A Guttenberg-Google-járat”, Élet és
Irodalom, 2014/19. szám, május 9.
Takács Ferenc: „Talán Dublinnak igaza van”, Mozgó Világ, 2015/5. szám, 115–119.
Carlos Ruiz Zafón
Bárány Tibor: „A Mennyország léptei”, Élet és Irodalom, 2008/49. szám, december 5.
Bényei Tamás: „Ex libris. Carlos Ruiz Zafón: Angyali játszma”, Élet és Irodalom, 2009/7. szám,
február 13.
Pál Kata: „Carlos Ruiz Zafón: A szél árnyéka”
http://www.litera.hu/hirek/carlos-ruiz-zafon-aszel-arnyeka
(Összeállította: Csikós Zsuzsanna)

„

42

tiszatáj

LÉNÁRT ANDRÁS

Polgárháború utáni spanyol regények
filmadaptációi
A spanyol filmgyártás a 20. század második évtizedétől kezdődően előszeretettel támaszkodott a nemzeti kultúra rendkívül gazdag irodalmi kincseire. A különböző korok elbeszélései,
színművei, regényei és novellái folyamatosan érkeztek a filmvásznakra, függetlenül attól,
hogy éppen mely domináns csoport tartotta kezében a filmpolitikát. A különbség leginkább
abban volt tetten érhető, hogy egy adott időszakban milyen írásokat tartottak érdemesnek
audiovizuális formában is a közönség elé tárni. A spanyol irodalomból táplálkozó adaptációk
összesített száma nehezen határozható meg. Nagy volumenű vállalkozás volt a Biblioteca
Virtual Miguel de Cervantes részéről annak az internetes adatbázisnak1 a létrehozása, amely
igyekszik feltüntetni minden olyan filmalkotást, amely spanyol irodalmi mű alapján készült,
így a téma iránt érdeklődők könnyebben beazonosíthatják a keresett művet. A Gloria
Camarero Gómez madridi filmtörténész által koordinált projekt keretében máig 1100-nál is
több filmet sikerült katalogizálni; az adatbázis még hiányos, frissítése napjainkban is tart.
Történt már kísérlet arra is, hogy e hatalmas anyagmennyiségen belül számba vegyék a legfontosabbnak ítélt filmadaptációkat2, a végeredmény azonban rendkívül szubjektív és irodalmárok, filmtörténészek által vitatott lett.
A filmtörténelemben nem ismert olyan alkotás, amely maradéktalanul vissza tudná (vagy
akarná) adni az alapjául szolgáló regény cselekményét. Egy ilyen szándék nem is lenne megvalósítható, hiszen egy film vagy sorozat játékidejébe nem fér bele egy regény minden eleme.
De nem is ez a legfőbb ok. A filmek más narratív megoldásokat követelnek meg az alkotóktól,
így egy írott szöveg precíz „vászonra másolása” eleve kizárt. A filmadaptáció mindenekelőtt
az írott és az audiovizuális médium közötti kölcsönhatásként értékelhető, a kettő közötti
oda-visszautalással a néző számára új jelentést alakít ki.3 Egy filmre adaptált regény semmiképpen sem alsóbbrendű az alapját képező szövegnél, két különálló, de mégis összekapcsolódó művészi megnyilatkozási formaként tekintendők. Adaptációról lévén szó, az egyetlen
követelmény, hogy lényeges pontokon kapcsolódjon a film az eredeti műhöz; e kritérium
egyik ellenpéldája az a nagy számú, úgynevezett Poe-adaptáció, amelyeket a filmtörténet Edgar Allen Poe művei alapján készült feldolgozásokként kezel, miközben az egyetlen közös
elem sokszor csak a cím, vagy egy feltűnő jellegzetes motívum (lásd az amerikai Universal
stúdió, illetve Roger Corman Poe-filmjeit).
1

2

3

Adaptaciones de la literatura española en el cine español. Elérhető: http://www.cervantesvirtual.com/
portal/alece/Letöltés ideje: 2014. augusztus 17.
Arranz, David Felipe: Las cien mejores películas sobre obras literarias españolas. Madrid, Cacitel,
2009.
Dragon Zoltán: Tennessee Williams Hollywoodba megy, avagy a dráma és film dialógusa. Szeged,
AMERICANA eBooks, 2011. 9.

2016. március

43

„

A spanyol filmesek a klasszikus művek esetében általában törekednek arra, hogy a lehető
legkevesebb változtatással történjen a filmrevitel, ezáltal hűek maradjanak a közönség által
már jól ismert irodalmi alapanyaghoz. Vannak persze jelentős kivételek, ahogyan ezt látni is
fogjuk. A ’30-as évekig a mozgóképes spanyol identitás felépítése az españoladán4 kívül a
klasszikus spanyol irodalmi művek és színdarabok szinte szöveghű filmre adaptálásában
merült ki. A polgárháború után felálló és 1975-ig fennmaradó Franco-diktatúra idején a spanyol nemzeti filmpolitika egyik legfőbb feladata a rezsim bel- és külpolitikájának alátámasztása volt.5 A klasszikus, leginkább a 20. század előtt keletkezett művek megfilmesítése vált
divattá, mivel ezek a rezsim által felmagasztalt hispán értékeket jelenítették meg. Mindez általános jelenség volt a modern európai diktatúrákban: a történelem sajátos átértelmezésével
szimbolikus jelentőséget adtak a múltnak, a filmet pedig a nemzeti irodalmi kánonba tartozó
alkotások adaptálása révén előkelő művészi magasságokba emelték, így legitimizálták annak
akár még propagandaeszközként történő használatát is. Paradox módon éppen a par excellence spanyol klasszikusok filmreviteléhez volt kevés köze a nacionalista rezsim filmművészetének. Bár a Charlton Heston és Sophia Loren főszereplésével készült El Cid (El Cid, Anthony Mann, 1961) Spanyolországban forgott Franco tábornok engedélyével, valamint a hadsereg és spanyol történészek közreműködésével, mégsem beszélhetünk spanyol nemzeti
produkcióról, hiszen egy ízig-vérig hollywoodi blockbusterről van szó. Cervantes elsőszámú
klasszikusa esetében 1992-ig kellett várni, hogy egy spanyol produkció tévéfilm formájában
feldolgozza Don Quijote történetének bizonyos elemeit; korábban főleg francia, brit, amerikai
és szovjet stábok nyúltak a búsképű lovag kalandjaihoz. Az amerikai-spanyol szál itt is megjelenik: Orson Welles 1955-ben kezdte forgatni Spanyolországban a saját Don Quijoteparafrázisát, de számos ok miatt nem tudta azt befejezni. Később a megmaradt felvételek felhasználásával Jesús Franco spanyol rendező egészítette ki a filmet és mutatta be 1992-ben
Orson Welles Don Quijotéja (Don Quijote de Orson Welles) címmel.
Az alábbiakban a spanyol polgárháború (1936–39) után született regények filmadaptációi közül emelek ki néhány jelentősebb darabot. A válogatás szükségszerűen szubjektív, a legfőbb szempont, hogy az adaptáció milyen szerepet tölt be a spanyol filmművészetben. Egy
olyan országban, ahol a szóban forgó évszázadot alapvetően meghatározta egy diktatúra,
nem meglepetés, hogy a fontos és sikeres regények (és az azokból készült filmek) többsége is
valamilyen módon kapcsolódik az adott rezsimhez, vagy annak előzményeihez, esetleg utóéletéhez.
Bár irodalmi szempontból nem bír kiemelkedő értékkel, filmes aspektusból annál fontosabb megemlíteni: a Francisco Franco tábornok saját kezűleg, de Jaime de Andrade álnéven
írt filmregényének mozgóképes változata megteremtette a tökéletes propagandajátékfilm
prototípusát. A Faj (Raza, José Luis Sáenz de Heredia, 1941) ugyanis felvonultatja a diktatúra

4

5

Az españolada nem műfaj, hanem filmtípus, leginkább a vígjáték és a zenés film műfaján belül jelenik
meg: sztereotípiák halmozása az andalúz jelleg túlhangsúlyozásával, ezáltal meghamisítva a földrajzi, társadalmi és tradicionális szempontból is sokszínű Spanyolország-képet. Egy idillikus vidéket
mutat be, ahol az erkölcs és a tisztelet uralkodik. Eltúlozza a spanyol viselkedést és a szokások ábrázolásmódját. Prosper Mérimée Carmen karaktere több españoladában is feltűnik. Ez a filmtípus egészen a Franco-korszak végéig létezett.
Erről lásd részletesen: Lénárt András: A spanyol film a Franco-diktatúrában. Ideológia, propaganda
és filmpolitika. Szeged, JATE Press, 2014.

„

44

tiszatáj

által hirdetett hispán felsőbbrendűség minden elemét, tökéletes ideológiai kollázsát adva a
rezsim eszmerendszerének. A szerző (vagyis Franco) nyílt propagandaüzeneteket ad a szereplői szájába, a mondatokból a hazafias érzés, a spanyol nemzet és a hispán faj magasztalása, a katolicizmus felsőbbrendűsége és az ellenfél becsmérlése sugárzik. Az eredeti filmregény valójában egy dramatizált politikai pamfletként is értékelhető, az ebből forgatott film
pedig ennek vizualizált változata. Áttekintve a világ propagandafilmjeit, megkockáztatható az
a kijelentés, hogy a megvalósított cél és a mondanivaló egyértelműsége szempontjából a diktatúrák filmjei közül Sáenz de Heredia műve az egyik legtökéletesebbként értékelhető, mert
a Franco-rezsim ideológiai önmeghatározásának minden eleme megtalálható benne.
Az erőteljes ideológiai tartalommal rendelkező adaptációk között magyar vonatkozású6
művet is találunk, amely szorosan kapcsolódott a diktatúra kommunista-ellenes politikájához. Az elsősorban karrierdiplomataként és sajtóügyekkel foglalkozó szakpolitikusként tevékenykedő, de íróként is ismert José Antonio Giménez-Arnau 1954-ben megjelent Mielőtt a
kakas szól című regénye egy közelebbről meg nem nevezett, szovjet befolyás alatt álló keleteurópai országba helyezi a cselekményét. A Graham Greene egyik korábbi műve (Hatalom és
dicsőség, 1940) által ihletett történet középpontjában egy katolikus pap áll, akit a vallásellenes kommunista hatalom üldöz, ezért a túlélés érdekében számos, morálisan megkérdőjelezhető tettre kényszerül. A filmváltozat sem konkretizálja egyértelműen, hogy hol járunk, de a
falakon látható feliratok és az alkalmanként elhangzó magyar szavak mégis egyértelműsítik:
a Mielőtt a kakas szól (El canto del gallo, Rafael Gil, 1955) kétségkívül az ’50-es évek Magyarországán játszódik. A filmbéli magyar környezet valószínűleg a produkciós vezetőnek, Révész Tibornak köszönhető.
Már a nemzeti megbékélés irányába mutatott Pedro Lazaga filmje, a Rafael García
Serrano két regényének (A hű gyalogság és A béke tizenöt évig tart) bizonyos részleteit felhasználó és azokat egymással vegyítő A hű gyalogság (La fiel infantería, 1959). A film első fele egy a frontról kimenőt kapott felkelő zászlóalj mindennapjait mutatja be, a családdal és
menyasszonyokkal történő találkozásokat, tanulmányi vizsgákat, szórakozást, mindezt romantikus, helyenként vígjátéki tónusban. Az alkotás második felében azonban visszavezénylik őket a harctérre, ahol a korabeli hollywoodi háborús filmekhez hasonló, tökéletesen megkoreografált, vérben és erőszakban bővelkedő csatajeleneteket láthatunk. Ez az egyik első
olyan film a Franco-korszakban, amely a szuronyok és golyók behatolását közelről is mutató
képekkel illusztrálja, hogy a háborúban valóban emberi életeket oltanak ki. Lazaga egyértelműen a nemzeti megbékélés, a győztesek és vesztesek közötti különbségek eltörlése mellett
tette le a voksát, és még azt is megengedte magának, hogy helyenként ironikus hangnemben
közelítsen az állam életét meghatározó hivatalos intézmények és személyek felé. A spanyol
filmművészetben a művészeti-politikai nyitás ezzel a darabbal kezdődött meg.
A Franco-korszakról, valamint az azt követő demokratikus átmenet ellentmondásairól,
zavaros folyamatairól kiváló szatirikus képet nyújtanak Fernando Vizcaíno Casas regényei,
amelyek valódi bestseller státuszt értek el a maguk korában. A szerző egyéni sorsokon keresztül világítja meg, hogyan mutatkoznak meg az individuum szintjén a nagypolitikában és a
társadalomban végbement változások. Egyszersmind görbe tükröt is tart a társadalom elé.
Legsikeresebb regényeiből népszerű filmek is készültek, melyek a bemutatás évében bevételi
6

A spanyol diktatúra filmjeiben felbukkanó magyar témákról lásd: Lénárt András: „A BudapestBarcelona tengely. Magyar témák a spanyol filmekben”, in: Filmvilág, 2014/06. 26–29.

2016. március

45

„

rekordokat döntöttek. Mind közül a legérdekesebb A köpönyegforgató (De camisa vieja a
chaqueta nueva, Rafael Gil, 1982), amely az 1976-ban, egy évvel a diktátor halála után megjelent regénye alapján készült. A polgárháborútól a diktatúra végéig tartó negyven évben kísérjük végig a főszereplő életét, aki csak egy célt tart szem előtt: mindig a tűz közelében maradjon, jóban legyen a befolyásos személyekkel, hiszen csak így juthat előrébb, és őrizheti meg
privilegizált helyzetét. Ennek érdekében, igazodva a változó helyzethez, elvakult szélsőjobboldaliból az átmenet éveire már Marxot is fejből idéző baloldalivá válik, de a politikai állásfoglalás egyik esetben sem valódi ideológiai meggyőződést jelent, kizárólag saját érdekeinek
megfelelő alkalmazkodást, köpönyegforgatást. Tértől és időtől függetlenül is értelmezhetjük
a történetet, amely tökéletesen szemlélteti, hogyan próbál a hatalmon lévő csoportok kedvére tenni egy önérdek vezérelte gyenge jellemű személy. Vizcaíno Casas hasonlóan népszerű
szatírájának adaptációja az … És a harmadik évben feltámadt (… Y al tercer año, resucitó, Rafael Gil, 1979), melyben Franco tábornok feltámad halottaiból, és kritikusan szemléli, mi folyik az országban demokratizálódás címén. A történet nem Franco-apológia, hanem éles demokráciakritika. Vizcaíno Casas írásai, és az azokból készült, eddig összesen hét darab filmadaptáció7 máig érvényesnek ható, lényeglátó, egyszersmind rendkívül szórakoztató analízisét adják a spanyol politikai változásoknak és az azokat elszenvedő (vagy azokból éppen
hasznot húzó) társadalomnak.
Mario Camus a ’60-as években szárnyait bontó Új Spanyol Mozi egyik emblematikus filmrendezője. Életművének legfontosabb darabjai irodalmi adaptációk, az állítás pedig fordítva
is igaz: az irodalmi műveken alapuló filmadaptációk legkiemelkedőbb darabjai Camus rendezésében kerültek mozivászonra vagy tévéképernyőre. Ignacio Aldecoa regényeiből készült
filmekkel lépett először az irodalom területére, amikor leforgatta A keleti széllelt (Con el
viento solano, 1965) és a Baden-Baden madarait (Los pájaros de Baden-Baden, 1975), de kirándulást tett Calderón de la Barca, Federico García Lorca és Benito Pérez Galdós világába is.
A ’80-as években azonban Camilo José Cela volt az a szerző, akinek művei Camus számára valódi rendezői sikereket hoztak. Celát, ellentmondásos megítélése ellenére8, a polgárháború
utáni spanyol irodalom egyik legkiemelkedőbb alakjaként tartjuk számon. Az eredeti megjelenéstől (1951) számítva több mint harminc év telt el, mire moziba került a Méhkas (La
colmena, Mario Camus, 1982) filmváltozata, amely a spanyol filmtörténet egyik alapkövévé
vált, a Berlini Nemzetközi Filmvesztiválon elnyerte az Arany Medve díjat is. A szereplők között ott találjuk a korabeli spanyol filmjátszás szinte minden jelentős alakját, még a kisebb
szerepeket is színészóriások alakítják – maga Cela is feltűnik a vásznon. A ’40-es évek elejének Madridjában játszódó történet az anyagi és szellemi értelemben vett szegénység problémáját járja körül, melynek legfőbb oka a társadalom felett sötét árnyként tornyosuló politikai elnyomás (ez az időszak a Franco-diktatúra legkegyetlenebb periódusa). Egy kávéház állandó vendégeinek életébe enged bepillantást a történet, sorsukon keresztül bontakozik ki

7

8

A továbbiak: Lányok, a szalonba! (Niñas ...¡al salón!, Vicente Escrivá, 1977), A gyerek az enyém (El hijo
es mío, Ángel del Pozo, 1978), A tiszteles úr esküvője (La boda del señor cura, Rafael Gil, 1979), Apu fiai (Los hijos del papá, Rafael Gil, 1980), Az önállósulók (Las autonosuyas, Rafael Gil, 1983).
Camilo José Cela a diktatúra első évtizedeiben Franco-hű cenzor, számos korabeli filmet is az ő
iránymutatásai alapján vágtak meg, amit a spanyol filmesek és filmtörténészek máig nem tudtak neki megbocsátani. Irodalmi tevékenységében azonban az 1950-es évektől megjelennek a kritikai motívumok is.

„

46

tiszatáj

szemünk előtt a spanyol társadalom kevésbé szerencsés tagjainak élete, akik napról napra
élnek, fennmaradásukhoz pedig gyakran törvénytelen eszközökhöz kell folyamodniuk. A
filmtörténészek egy része úgy tartja, hogy ez esetben a film túlszárnyalta a regényt, Camus
kijavította a regényben tetten érhető hibákat és következetlenségeket. Ezen felül, míg a regényben néhány szereplő motivációja nem világos, cselekedeteikkel sem tud mindig azonosulni az olvasó, addig a filmben, köszönhetően az elsőosztályú színészi játéknak, minden karakter közel kerül a nézőhöz.9
Szintén Camus kamerája előtt kelt életre az előszeretettel a vidéki, valamint a középosztálybeli spanyolok problémáit boncoló Miguel Delibes regénye, az Ártatlan szentek (Los
santos inocentes, 1984). A Cannes-i Filmfesztiválon több díjjal is elismert alkotással ért el a
spanyol filmművészet a csúcspontjára, szereplői pedig, különösen a férfi főszerepeket alakító
Alfredo Landa és Francisco Rabal, karrierjük legjobb alakításait nyújtják – mindkettőjüket díjazták az említett nemzetközi filmfesztiválon. Egy spanyol filmtörténész úgy véli: ez a mű tökéletesen illusztrálja, hogyan kell egy nagyszerű regényt oly módon filmre vinni, hogy a végeredmény tökéletes legyen.10 Az Ártatlan szentek filmváltozata még a regénynél is több elismerést kapott a kritika és a közönség részéről is. Itt sem a regény minden elemének pontos
vászonra ültetéséről van szó, hanem egy olyan filmről, amely filmnyelvi eszközeit, cselekmény- és színészvezetését, valamint kifejező erejét tekintve önmagában is lenyűgöző. A lineáris narratív szerkezetet flashback részekkel megtörő film az eredeti regényből több szálat és
karaktert is kihagy, de ez nem válik a mű kárára; Delibes maga is részt vett a végső forgatókönyv összeállításának munkálataiban, az ő egyetértésével írták át a cselekmény bizonyos
részeit, vagy adtak hozzá új dialógusokat. A szerzőt elkápráztatta Landa és Rabal alakítása
is.11 A történet a vidéki Spanyolország kisemberének megalázó helyzetét mutatja be, egy
olyan rétegét, amely kénytelen mindent eltűrni a felettük uralkodó, magasabb társadalmi
osztályt képviselő személyektől. A nyomor és a műveletlen csoportok által uralt közegben a
túlélés érdekében a szereplők feláldozzák magukat a szervilizmus oltárán. A regényhez képest a filmben még hangsúlyosabbá válnak az elmúlt évtizedek során végbement folyamatok
és a kiszolgáltatott emberek nyomorúságos helyzete. A színészek kiemelkedő alakításának
köszönhetően a szereplők személyes tragédiái és egymással kialakított alá- és fölérendeltségi
viszonyai olyan mélységet érnek el, amely mesterművé teszi Camus alkotását. Delibes más
regényeit is megfilmesítették12, de az Ártatlan szentek minőségét és sikerét egyik sem érte el.
Camus filmjei amellett, hogy önmagukban is kiemelkedő darabok, a spanyol filmtörténet
egy új korszakának termékei. Az 1982-ben választást nyert szocialista kormány és a filmfőigazgatónak kinevezett Pilar Miró rendezőnő alapvető változásokat vezetett be a filmfinan-

9

10

11
12

Ez, többek között, José María Caparrós Lera filmtörténész véleménye is, aki e sorok szerzőjével személyesen osztotta meg a film iránti nagyrabecsülését és a regény iránti fenntartásait.
Utrera, Rafael: „Los santos inocentes” in: Pérez Perucha, Julio (ed.): Antología crítica del cine español.
1906–1995. Madrid, Ediciones Cátedra – Filmoteca Española, 1997. 857.
Interjú Miguel Delibesszel, in: Diario 16, 1984. június 10.
Néhány közülük: Az út (El camino, Ana Mariscal, 1964), Családi portré (Retrato de familia, Antonio
Giménez Rico, 1976 – a Bálványozott fiam, Sisi cimű regény alapján), Hosszú a ciprus árnyéka (La
sombra del ciprés es alargada, Luis Alcoriza, 1989), Patkányok (Las ratas, Antonio Giménez Rico,
1997). Az Öt óra Marióval című regényét nem a forrásmű, hanem annak jelentősen átdolgozott színpadi változata alapján vitték filmre Esti előadás (Función de noche, Josefina Molina, 1980) címmel.

2016. március

47

„

szírozás terén, melynek következtében jóval kevesebb alkotás készült, mint az azt megelőző
években, ám ezek magasabb színvonalat is képviseltek. Ebben az időszakban jelent meg
nemzetközi színtéren is az új, demokratikus spanyol film.13 A spanyol filmgyártás minden területét (újra)szabályozó törvények eredménye a megnövekedett jelentőségű adaptációs politika, valamint az állami televízió fokozottabb jelenléte a mozifilmgyártásban. A két médium
együttműködéséből számos értékes, színvonalas produkció született, többek között klasszikus és kortárs spanyol irodalmi műveken alapuló mozi- és tévéfilmek, valamint tévésorozatok.
Camilo José Cela egy másik fontos regényét, a tremendismo jegyében született Pascual
Duarte családját (1942) Pascual Duarte (Ricardo Franco, 1975) címen adaptálták a diktátor
halálának évében. Bár ebben az időszakban már végóráit élte az egyre kevésbé szigorú cenzúra, a filmnek így is nehéz útja volt, mire eljutott a közönséghez. Egy olyan mű ugyanis,
melynek központi témája a szegénység, az emberi gyarlóság és a társadalom egyes szegmenseinek negatív ábrázolása, még az eltűnőben lévő diktatúrában is elfogadhatatlannak bizonyult az ítészek számára. A filmváltozat nagyobb hangsúlyt fektet a cselekmény és a valóság
közötti párhuzamra, a közönség számára egyértelmű volt, hogy a mű a rendszer árnyoldalaira reflektál. Ez a film is több rangos szakmai díjban részesült. Cela sajátos kapcsolatban állt a
spanyol filmművészettel, társforgatókönyvíróként és színészként több mozi- és tévéfilm elkészítésében is részt vett.
Számos példa akad Spanyolországban arra, hogy egy csekély visszhangot kiváltó regény
alapján hatalmas kritikai és közönségsikert arató film készül. Adelaida García Morales könyvét valószínűleg kevesen ismernék, ha férje, Víctor Erice filmrendező nem készíti el belőle a
Dél (El sur, 1983) című filmet, amely máig előkelő helyen szerepel a spanyol filmtörténet legjobb alkotásainak toplistáján. A történet kevéssé újszerű, így nem véletlen, hogy a regény
csak mérsékelten lett ismert. A főszereplők egy házaspár és a lányuk, az ő részvételükkel
bontakozik ki a cselekmény magányról, elidegenedésről, a felnőttek és gyermekek közötti ellentétekről, valamint a felnőtté válásról. A gyönyörűen komponált jelenetek sorára felfűzött
dialógusok és az egyes szituációk ritkán jelölnek konkrétumokat, fontosabb szerepet kap a
csend és az érzés, hogy valamit nem láttunk vagy hallottunk, pedig fontos lett volna. Ez a
mesterségesen létrehozott hiányérzet adja a film egyik lényegét. A történet végén a lány elindul dél felé, ám ekkor a mű félbeszakad, anyagi okokból ugyanis le kellett állítani a forgatást, Erice azonban úgy döntött, így is bemutatja a félkész filmet (korábban, többek között,
Orson Welles és Erich von Stroheim filmrendezők is folyamodtak már ilyenhez, hogy ne veszszen kárba a leforgatott anyag). Az eredmény őket igazolta, a nyitott befejezés a regényt nem
ismerő nézőket további gondolkodásra sarkallja, valamint azóta is napirenden tartja a lehetőségét annak, hogy valaki (akár az eredeti rendező, akár más) elkészíthesse a film folytatását. Erice előző filmjéhez, A méhkas szelleméhez (El espíritu de la colmena, 1973) hasonlóan a
Dél egy filmköltemény, amelyet inkább érezni kell és nem érteni; fontosabbak a ki nem mondott gondolatok és a meg nem mutatott jelenetek, az ezek által szőtt titokzatosság. A művészi
kamerakezelés megteremti azt az utánozhatatlan atmoszférát, amely a regényben még nem
létezett, mert szavakkal nem lehet azt leírni vagy körülírni.
13

Camus filmjeinek berlini és cannes-i sikeréről már szóltam. 1982-re datálódik az első Oscar-díj is,
amelyet egy spanyol film nyert el a legjobb idegen nyelvű film kategóriában: Újrakezdés (Volver a
empezar, José Luis Garci, 1982).

„

48

tiszatáj

A katalán Vicente Aranda elsősorban sikerkönyvek adaptálójaként szerzett magának hírnevet. Filmre vitte Manuel Vázquez Montalbán egyik legolvasottabb Pepe Carvalho-regényét,
a Gyilkosság a Központi Bizottságbant (Asesinato en el Comité Central, 1981), mely egy bűnügyi történet álcája mögé bújva a diktatúra lezárultával ismét legalizált Spanyol Kommunista
Párt berkeiben zajló, hatalomért folyó önpusztító helyezkedéseket állítja pellengérre. A
Carvalho magánnyomozóról szóló írások csak részben tekinthetők krimiknek, legfőbb témái
a demokratikus átmenetben kezdődő politikai és társadalmi folyamatok vizsgálata (hasonlóan Vizcaíno Casas írásaihoz, de kevesebb humorral és iróniával), a főszereplő pedig mindezeknek szerves részét képezi. Összesen négy Carvalho-történetből készült mozifilm.14
Az egyik legfontosabb Aranda-film a Luis Martín-Santos könyvéből készített A csend ideje
(Tiempo de silencio, 1986). A 20. századi spanyol irodalom meghatározó regényéből készült,
hasonlóan magas színvonalú alkotás a polgárháború utáni francói Spanyolországban boldogulni próbáló kutatóorvos története, akit a társadalmi és személyes környezete meggátol abban, hogy a rák gyógyítására irányuló kísérleteit megfelelően elvégezhesse. A körülmények
áldozataként elveszíti szerelmét, végül fel kell hagynia a kutatói munkájával is. A tehetetlenségtől, elnyomástól és elkeseredettségtől fuldokló társadalom szakmai és magánéletében is
bukásra ítéli. A mű egyik legnagyobb erénye a tökéletes korrajz, a különböző társadalmi csoportok és a rájuk jellemző helyszínek (kávézók, kutatóintézetek, börtön, bordélyház) pontos
bemutatása.
Szintén Aranda nevéhez kötődik több Juan Marsé-regény filmadaptációja, bár a szerzőnek ezek többsége nem nyerte el a tetszését. Ezek a közönség körében mérsékelt sikert arattak, a kritika azonban nem sok pozitívumot írt róluk. Legkiemelkedőbbnek talán a cselekményét a polgárháború utáni Barcelonába helyező Ha azt hallod, hogy elestem (Si te dicen que
caí, 1989) számít. A ’70-es években egy tragédia okán ismét találkozó fiatalok visszaemlékeznek gyermekkorukra a nélkülözés és a konszolidálódó diktatúra elnyomása sújtotta katalán város utcáin. A nehéz körülmények között felnőtté váló szereplők története bepillantást
enged a korabeli Spanyolország fiataljainak mindennapjaiba, miközben a polgárháborúból
nyertesként kikerülő nacionalista csoportok bosszúhadjáratot folytatnak a legyőzöttek ellen.
Aranda a környezet ábrázolásában hű marad a regényhez, egyszersmind sikerrel jeleníti meg
a történet szellemiségét. Juan Marsé regényeivel más rendezők is próbálkoztak, sőt maga a
szerző is közreműködött az egyik legjobbnak tartott műve, az Utolsó délutánok Teresával
(Últimas tardes con Teresa, Gonzalo Herralde, 1984) forgatókönyvének megírásában, így az
elég sok hasonlóságot mutat az írott alapanyaggal; ugyanakkor, az eredmény felemás lett.
Bár a cselekmény valóban hűen követi a regényt, a film karakterei papírmasé figurákból állnak, hiányzik a valódi filmnyelvi interpretáció, a színészek mintha csak felolvasnák a könyvből átvett dialógusokat, nem telik meg élettel a filmvászon. Nem alkotott maradandót
Fernando Trueba rendező sem a szerző regényéből készült A sanghaji varázslat (El embrujo
de Shanghai, 2001) című filmmel. Áttekintve a Marsé-adaptációkat, arra a következtetésre
juthatunk, hogy regényei vagy nem alkalmasak filmrevitelre (ez nem valószínű), vagy a rendezőknek eddig még nem sikerült megragadniuk azok lényegét.

14

A továbbiak: Tetoválás (Tatuaje, Bigas Luna, 1976); A görög labirintus (El laberinto griego, Rafael
Alcázar, 1992), Déltengerek (Los mares del Sur, Manuel Esteban, 1991). Készültek alacsony színvonalú koprodukciós tévésorozatok és egy tévéfilm is Carvalho nyomozó főszereplésével.

2016. március

49

„

A gallego Manuel Rivas számos irodalmi díjat nyert és bestsellerré vált regénye alapján
készült Ácsceruza (El lápiz del carpintero, Antón Reixa, 2003) a legjobb irodalmi adaptációk
alapján készült filmek között foglal helyet. Az 1936-ban, a spanyol polgárháború kitörésének
évében játszódó történet a baloldali nézetei miatt bebörtönzött galíciai orvos és az őt gyakran látogató szerelme körül bontakozik ki, valódi főszereplője azonban egy börtönőr, aki a
találkozások állandó szemtanúja. Az őr szerelmes a lányba, de csak akkor van esélye látni őt,
amikor az látogatóba érkezik az orvoshoz. Hogy továbbra is kapcsolatban maradhasson a
lánnyal, mindenhová követi a folyamatosan más fegyintézetbe áthelyezett orvost, több alkalommal meg is védi őt. A történet az őr által tanúsított emberség és empátia fokozatos fejlődését mutatja be. A film a romantikus szálat helyezi előtérbe, így népesebb közönséget tudott
a moziterembe csábítani, míg a regény nagyobb hangsúlyt fektet a börtönben fogva tartottak
között kiépülő kapcsolatokra.
A népszerű írónő Almudena Grandes három regénye is megfilmesítésre került. A Malena
egy tangótánc neve (Malena es un nombre de tango, Gerardo Herrero, 1996) és a Még ha te
nem is tudod (Aunque tú no lo sepas, Juan Vicente Córdoba, 2000 – Az erkélyek szótára című
regény alapján) csak mérsékelt sikert arattak a közönség körében, a Lulú (Las edades de Lulú,
Bigas Luna, 1990)15 azonban már jóval nagyobb visszhangra talált. Ennek legfőbb oka a már
a regényt is meghatározó erotikus téma explicit megjelenítése, amely egyértelműen a munkásságában a filmvásznon ábrázolt szexualitást teljesen új alapokra helyező Bigas Lunának
köszönhető. A főszereplő fiatal lány és az életét meghatározó férfiak közötti együttlétek során Lulú egyre veszélyesebb helyzetekbe sodorja magát, testi és lelki épségét is kockára teszi.
Életét végül a szerelem menti meg. A film hatalmas sikert aratott Európa-szerte, a rendező
pedig az európai erotikus filmműfaj megreformálójaként került be a filmtörténetbe. Eredetileg az írónő is részt vett a forgatókönyv megírásában, de összekülönbözött a rendezővel, mivel Grandes szándéka szerint a filmben ábrázolt szexualitásnak öncélúnak kellett volna maradnia, míg Bigas az erotikus jelenetek mögé tett egy morális igazolásként szolgáló magyarázatot is. A férj a nő iránt táplált igaz, el nem múló szerelme pedig megoldással is szolgált a
problémákra. A rendező az őt pornográfiával vádoló újságíróknak is azt válaszolta, hogy amit
a filmen látunk, az nem pornográfia, hanem egy gyönyörű szerelmi történet.16
Arturo Pérez-Reverte regényeit Spanyolország határain belül és kívül is előszeretettel
használták fel a filmesek. A szerző máig hét folytatást megélt regényfolyamának bizonyos
szegmensein alapuló Alatriste kapitány (Alatriste, Agustín Díaz Yanes, 2006) a spanyol filmtörténet második legköltségesebb vállalkozása volt, és a világ több részén is nagy sikerrel
mutatták be. A Tőrbe csalva (El maestro de esgrima, Pedro Olea, 1992 – A vívómester című regény alapján), a brit Lóhalálában (Uncovered, Jim McBride, 1994 – A flamand tábla rejtélye
alapján), A comanche-zóna (Territorio comanche, Gerardo Herrero, 1997) és A hajózási térkép
(La carta esférica, Imanol Uribe, 2007), többek között, különböző mértékű sikert arattak külföldön is. A Dél királynője (La reina del Sur) című regényéből pedig egy azonos című, Magyarországon is népszerű, 63 részes koprodukciós tévésorozat készült. A legismertebb adaptáció
azonban a szerző A Dumas-klub (El club Dumas) műve alapján készült film Roman Polanski
rendezésében, A kilencedik kapu (The Ninth Gate, 1999). A nemzetközi sztárokkal forgatott
15

16

Magyarországon a filmet az egyszerűsített Lulú címen mutatták be, míg a regény magyar fordítása
megőrízte az eredeti Lulú korszakai címet.
Sanabria, Carolina: Bigas Luna. El ojo voraz. Barcelona, Laertes S.A. Ediciones, 2010. 58–59.

„

50

tiszatáj

mű a rendezői oeuvre-ben nem foglal el kitüntetett helyet, sokan egyenesen a lengyel direktor legrosszabb filmjének tartják, miközben Pérez-Reverte kimondottan elégedett volt az
eredménnyel.17 Polanski az eredeti regény hangsúlyait jelentősen megváltoztatja, abszolút
prioritást adva a sátáni-misztikus vonalnak. Mindez akár kiváló eredményt is adhatna, hiszen
a rendező korábban mesterien nyúlt ilyen témához a Rosemary gyermekében (Rosemary's
Baby, 1968) is, most azonban nem éri el az említett klasszikusának színvonalát. A regény címéül szolgáló Dumas-téma már meg sem jelenik a filmben, a főszereplő (az eredeti Lucas
Corso helyett az „amerikanizált” Dean Corso Johnny Depp alakításában) már csak Az árnyak
királyságának kilenc kapuja példányait hajszolja egy titokzatos (ördögi) figura megbízásából.
A film szabadon kezeli a regény történetszálait, ezért a Pérez-Reverte-olvasók körében rendkívül népszerűtlen az alkotás. Önmagában szemlélve azonban egy helyenként valódi feszültséggel teli, filozofikus thriller nagyszerű szereposztással a Sátánról, a Gonosz hatalmába került halandók eszméléséről, kombinálva a művészfilmekre és a közönségfilmekre jellemző
stílusjegyeket.
Imanol Uribe filmrendezőt elsősorban a Baszkfölddel kapcsolatos társadalmi és politikai
problémák érdeklik, legsikeresebb filmjei is e témakörhöz kötődnek. Az ETA baszk terrorszervezet témájának legjelentősebb filmes megjelenése is az ő kamerájának köszönhető: a
Juan Madrid regényéből készült Megszámlált napokat (Días contados, 1994) jelentős díjakban
részesítették Spanyolországban. A történet egy 18 éves drogfüggő prostituált lány és egy nála idősebb ETA-tag között kibontakozó valószínűtlen és tragédiára ítélt szerelem története. A
regénytől Uribe jelentősen eltér, ugyanis a férfi főszereplő Madridnál még fotós volt, nem
terrorista; így vált az ETA-ról szóló történetek egyik kötelező darabjává egy olyan mű,
amelyben eredetileg meg sem jelent a terrorizmus. A filmnek nem célja bemutatni a terrorszervezet működését, helyette egy ahhoz tartozó férfi vergődését állítja középpontba, aki továbbra is teljesíteni akarja a feladatát, közben azonban a saját életét is próbálná más mederbe terelni. Mind a téma, mind a megvalósítás kényes határokat feszegetett, több spanyol mozi
nem is volt hajlandó bemutatni a művet, mert felmerült, hogy a nézők talán szimpatizálhatnak a főszereplő terroristával, valamint túlzásnak tartották az erőszak és a szexualitás ábrázolását. A vásznon fiatal, részben elsőfilmes színészek alakítják a karaktereiket nagy átéléssel. A regény eltérő társadalmi csoportokhoz tartozó fiatalok között kibontakozó szerelmi
történetként, a film pedig a szélsőséges körülmények között élő, reményt vesztett útkeresők
kálváriájaként vált népszerűvé.
Ezzel ellentétben, ugyanez a rendező már a legnagyobb tisztelettel nyúlt Gonzalo
Torrente Ballester egyik fontos regényéhez: Az elképedt király (El rey pasmado, Imanol Uribe,
1991) szinte pontos filmre ültetése az írott forrásnak. Távol a baszk témától, a IV. Fülöp spanyol király szeszélyeit, egyszersmind a hanyatló 17. századi spanyol udvarra jellemző kusza
viszonyokat, a képmutatást és az erkölcsösség fátyla mögé bújó növekvő dekadenciát feltáró
történelmi tabló tragikomikus színezetet ölt, a szerző által lefektetett cselekményt a színészi
alakítások még magasabb szintre emelik, a valós történelmi személyeket valódi profizmussal

17

Lásd a szerzővel készült interjút: http://www.hislibris.com/entrevista-a-perez-reverte/ Letöltés
ideje: 2014. augusztus 17. Itt említi Pérez-Reverte, hogy szerinte a Tőrbe csalva a legjobb adaptáció,
ezt követi A kilencedik kapu, a Lóhalálábant viszont olyan elhibázottnak tartja, hogy legszívesebben
eltörné Jim McBride rendező lábát.

2016. március

51

„

hozzák közel a nézőhöz; sok esetben a színész és az általa alakított személy között meggyőző
hasonlóság is fennáll.
A Salamina katonái (Soldados de Salamina, David Trueba, 2003)18 filmváltozata talán az
egyik legjobb példa arra, hogy külön kezelve az alapul szolgáló regényt, valamint a filmadaptációt, két különleges, önmagában is értékes és magas színvonalú alkotást kapunk. Még akkor
is, ha lényeges eltérések vannak a két mű között. Javier Cercas 2001-ben megjelent regénye
azonnal az eladási listák élére került, és máig az egyik legnépszerűbb könyv Spanyolországban. A főszereplő maga Cercas, aki oknyomozása során megismerkedik Rafael Sánchez
Mazas, a szélsőjobboldali Spanyol Falange ideológusának történetével. A polgárháború utolsó harmadában Sánchez Mazast elfogják a köztársaságiak, a kivégzés előtt azonban megkegyelmez neki egy baloldali katona. A regény több szálon fut: az első bemutatja, miért és hogyan kezdett el érdeklődni Cercas a téma iránt, a második leírja Sánchez Mazas megmenekülését, a harmadik pedig ismét az íróról szól, aki megpróbálja felkutatni a főszereplőt megmentő, talán még életben lévő egykori katonát. A részben megtörtént eseményeken alapuló
cselekmény kapcsán azonban nem világos, hogy Cercas oknyomozásából mi a valóság és mi a
fikció. A megfilmesíthetetlennek tűnő történet a rendező számára nagy kihívást jelentett. David Trueba meggyőződése, hogy a regényeket képtelenség filmre adaptálni; annak elemeit és
az érzelmeket azonban át lehet ültetni a vászonra. Trueba alapvető változást is eszközölt: nála a főszereplő nem férfi, hanem nő, mert úgy érezte, hogy az így még érdekesebb lesz, új jelentésrétegekkel gazdagodhat a nyomozás. A film a főszereplőnőre koncentrál, a játékidő
nagy részében őt láthatjuk, Sánchez Mazas alakja háttérbe szorul, róla alig tudunk meg valamit. Trueba filmje így tekintélyes mértékben eltávolodik az alapanyagtól, művének középpontjába a jelenkori Spanyolország múlthoz való viszonyulása kerül, a történelmi emlékezet
egy újabb fejezetét tárja fel. A Salamina katonái regényként és filmként más-más vetületét
térképezi fel ugyanannak a témának, két különálló, egymástól függetlenül is értelmezhető
(sőt, leginkább úgy értelmezendő), de mégis összekapcsolódó alkotást nyújtva a közönség
számára. A két mű viszonyáról és a forgatásról érzékletes képet ad az a filmpremier évében
megjelent könyv19, amely az író és a rendező beszélgetéseit tartalmazza.
Napjainkban a közönség körében Eduardo Mendoza számít az egyik legkedveltebb írónak, több regényéből is készült filmadaptáció. A kevéssé szöveghűen feldolgozott Mi az igazság a Savolta-ügyről? (La verdad sobre el caso Savolta, Antonio Drove, 1978) az 1910-es évek
Barcelonájában játszódik. Dúl az első világháború, ebben Spanyolország semleges marad, de
politikai, gazdasági és társadalmi hatásai alól nem tud kibújni. A bankárok és az ipari fejlődésben kulcsszereppel bíró tőkések a munkásokat alsóbbrendűeknek tartják, követeléseikre
elnyomással válaszolnak, egyetértésben a hatalommal. A főszereplő szakmai és magánéletének bemutatása mellett a mű legnagyobb erénye a korabeli Barcelonára jellemző állapotok
bemutatása: állandósult a konfliktus a munkásosztály és a polgárság között, az erőszakos tiltakozások és az anyagi bizonytalanság határozzák meg a mindennapokat. Ugyanezzel a környezettel találkozunk A csodák városában (La ciudad de los prodigios, Mario Camus, 1999) is,
18

19

Magyarországon a filmet Salamina katonái címen mutatták be 2008-ban. A regény magyarul csak
2013-ban jelent meg, a címválasztás (Szalamiszi katonák) azonban elég szerencsétlenre és félrevezetőre sikerült.
Cercas, Javier – Trueba, David; Alegre, Luis (ed.): Diálogos de Salamina. Un paseo por el cine y la
literatura. Madrid-Barcelona, Plot Ediciones-Tusquets Ediciones, 2003.

„

52

tiszatáj

ahol Barcelona lakossága már a szakszervezetek és a munkaadók összecsapásából fakadóan
az elharapózott agresszió és a szervezett bűnözés terrorjában él. Camus ebben a filmjében,
eltérően a korábbi irodalmi adaptációitól, kevés figyelmet fordít a karakterek kidolgozottságára, jobban érdekli őt a társadalmi háttér, a fennálló viszonyok ábrázolása. A Bűnbeesés (El
año del diluvio, Jaime Chávarri, 2004 – Az özönvíz éve című regény alapján) a legsikeresebb
Mendoza-feldolgozás, leginkább a rendező által teremtett kifinomult atmoszférának és a színészi játéknak köszönhetően. A háború utáni Katalóniában egy apáca és egy földbirtokos között lángra gyúló szenvedély története a filmben melodrámai jegyeket mutat, miközben a
háttérben a francói fegyveres erők a még bujkáló ellenállókat üldözik.
Adaptációk esetében számos alkalommal előfordul, hogy az író rendkívül elégedetlen lesz
az eredménnyel, nemtetszését pedig nyíltan ki is fejti. Így tett Javier Marías is, amikor Minden
lélek (Todas las almas) című regényét filmre vitte Gracia Querejeta. A Robert Rylands utolsó
utazása (El último viaje de Robert Rylands, 1996) névre keresztelt brit-spanyol koprodukció
miatt a szerző annyira felháborodott, hogy előbb az El País napilap hasábjain folytatott egyre
durvább hangnemű vitát a rendezőnővel és édesapjával (aki a film producere volt)20, majd
bíróságra vitte az ügyet, követelve, hogy se a nevét, se a regénye címét ne tüntessék fel a film
stáblistáján, valamint fizessenek neki kártérítést erkölcsi károkozásért. A bíróság végül tízéves procedúra után a szerzőnek adott igazat. Maríasnak az volt a problémája a filmmel, hogy
szerinte nem sok köze volt a regényhez, a szereplők jelleme, viselkedése és a regény szellemisége teljesen megváltozott a vásznon; azt nem vitatta, hogy jó film (kritikai sikert aratott
és számos fontos díjat nyert), de nem akarta, hogy a regényéhez kössék. A spanyol filmtörténet leghíresebb ilyen jellegű konfliktusa volt ez: sokan megkérdőjelezik ma is, képes-e a bíróság dönteni abban a kérdésben, hogy egy film kellő mértékben tiszteletben tartja-e a regény
szellemiségét (ez volt ugyanis Marías fő vádja, aminek végül helyt adtak). A történet az Oxfordi Egyetemen játszódik, az itt tanító és tanuló szereplők közötti, különböző természetű
kapcsolatokat mutatja be, valamint egy háttérben lappangó titkot is körüljár. A film ugyanezt
a történetet használja, de más hangsúlyokkal, illetve a szereplők viselkedése, motivációi is eltérőek.
A spanyol filmipar napjainkban is kutatja, hogy mely irodalmi műveket tudnák felhasználni az újabb produkciókhoz. Bár egyre inkább az eredeti forgatókönyveken alapuló közönségfilmek kerülnek túlsúlyba, jelenleg is fejlesztés alatt állnak olyan projektek, amelyek a
kortárs spanyol irodalom népszerű, vagy éppen kevésbé ismert, de filmvásznon életképesnek tűnő darabjait próbálják adaptálni.

A szerző írása: Marías, Javier: „El novelista va el cine. Disensiones de un autor” in: El País, 1996. november 3.
A producer válasza: Querejeta, Elías: „Algunas precisiones sobre 'El último viaje de Robert Rylands'” in:
El País, 1996. november 10.
20

2016. március

53

„

KATONA ESZTER

Vázlat a XX. századi spanyol színház
történetéhez
A spanyol színház történetének hazánkban megjelent irodalma nagyon szerény. Az aranykori
drámaírók, Lope de Vega, Calderón de la Barca, Tirso de Molina, valamint a XX. századból
García Lorca színdarabjait leszámítva a magyar közönség nemcsak a magyar nyelvű szakirodalom1, de a fordítások hiánya miatt sem ismerheti igazán a hispán drámairodalom említetteken kívül is létező jeles alkotóit és azok munkásságát. A spanyol barokk színház utáni hanyatlás két évszázada, a XVIII-XIX. század színházi élete, drámaíróinak munkássága is megérne legalább egy rövid összefoglalást, hiszen az erős francia befolyás alatt álló felvilágosodás, valamint a spanyol romantika is büszkélkedhetett jó néhány drámaíróval, bár vitathatatlan, hogy esztétikai minőségben nem tudták megközelíteni a XVI-XVII. századi nagy példaképeket. Hasonlóan a XX. század spanyol színháza kronológiai közelsége és lezárultsága ellenére sem került egyelőre a magyar kutatók, színháztörténészek figyelmének a középpontjába.
Érdekes és elgondolkodtató, hogy számos magyar irodalmár és egyetemi oktató foglalkozik a
hispán – akár spanyol akár latin-amerikai – irodalommal, mégis főleg a prózairodalomra
koncentráló kutatások kapnak hangsúlyt, s a színház csak a nagybetűs irodalom mostohagyermekeként, mindig egy szerény bekezdésként jelenik meg. Nehéz megválaszolni, hogy vajon mi lehet ennek az oka, de azt kijelenthetjük, hogy semmiképp sem a spanyol színház minőségében kell keresnünk a magyarázatot. Hozzá kell tennünk, hogy a XX. századi spanyol
drámaírók munkássága – néhány kivételtől eltekintve – hosszú ideig szinte észrevétlen maradt nemcsak a magyar, de az európai irodalomkritikában is, vagy, ha írtak is róla, akkor éppen annak spanyolságát, periférián rekedtségét, és a modern európai irányzatoktól való távolságát emelték ki. Ezek a bírálatok azonban legtöbbször a Spanyolországról kialakult közhelyes klisékből (a szenvedélyek, a bor, a bikaviadal és a vér romantikus országa) és a Franco-rezsim „Spanyolország más” turisztikai szlogenjéből merítették kritikájuk alapját.
A fentebb felvázolt hiányosságok már bőven indokolnák egy magyarul olvasható spanyol
színháztörténeti monográfia időszerűségét, azonban jelen tanulmány keretei között természetesen erre képtelenség vállalkozni. Így ezt nem is tesszük, megelégszünk azzal, hogy egy
hosszabb, a XX. század spanyol színházának irányvonalait és fontosabb alkotóit érintő lehetséges összefoglalást próbálunk adni. A rendkívül színes és aktív kortárs, XXI. századi spanyol
színház áttekintése talán még problémásabb feladat, mint a lezárult század bemutatása, hi1

A XX. századra vonatkozólag hiánypótló a Lengyel György szerkesztésében megjelent Színház és
diktatúra című könyv Spanyolországgal foglalkozó fejezete Kiss Tamás Zoltántól (LENGYEL György
(szerk.): Színház és diktatúra a 20. században, Budapest, Corvina, 2011. 108-125.), valamint Matuz
János Ramón del Valle-Inclán esperpentóit tárgyaló doktori disszertációja. MATUZ János: Valle-Inclán
és a groteszk. Az „eszperpentó” Valle-Inclán Bohémia fényei című színpadi művében. Letölthető:
http://www.filmacademy.hu/uploads/dokumentumtar/matuz-janosdla-dolgozat.pdf (2014-06-19).

„

54

tiszatáj

szen élő jellege és az időbeli távolság rövidsége miatt valóban nehéz egyelőre objektíven
megítélni, hogy a mai szerzők közül kik fognak a XXII. század színháztörténeti összefoglalásaiba, ha nem is iskolateremtőkként, de legalább említésre méltóan bekerülni.
1. A spanyol színház a századvégtől a polgárháborúig (1898–1936)
Spanyolország számára a XX. század az utolsó tengerentúli gyarmatok elvesztése miatti válságérzettel köszöntött be. Jóllehet az 1898-as esztendő az Egyesült Államokkal folytatott
vesztes háborút és Kuba anyaországtól való függetlenedését jelölő valóban konkrét évszám, a
dátum jelentése, jelentősége – mai szemmel – sokkal inkább szimbolikus, mellyel a múlt, a
spanyol nagyság illúziója végérvényesen lezárult. A krízisérzésből és az arra való válaszok
kereséséből felnövő generáció ugyan a 98-as nemzedék néven vonult be az irodalomtörténetbe, de nemcsak őket, hanem már a Spanyolország újjáélesztését zászlajukra tűző regeneracionsimo híveit is a gazdasági, társadalmi és kulturális elmaradottság leküzdése és az ország Európához közelítésének kérdése foglalkoztatta.
Ilyen történelmi és politikai kontextusban mindenképp figyelemre méltó, hogy a XX. század első évtizede nemcsak a dekadenciát, hanem egy irodalmi Nobel-díjat is hozott a spanyoloknak, s a rangos elismerést 1904-ben éppen egy drámaíró, José Echegaray kapta.2 A Svéd
Királyi Tudományos Akadémia indoklása ellenére („nagyszerű és mély értelmű munkásságának elismeréseképpen, amellyel a spanyol dráma nagy hagyományát eredetiséggel újította
fel”3) semmi újító nem volt Echegaray munkásságában, ezért érthető, hogy a döntés heves vitát váltott ki a spanyol értelmiségi körökben. 1922-ben újabb spanyol drámaírónak, Jacinto
Benaventének ítélték az irodalmi Nobel-díjat („a spanyol színház nemes hagyományainak
méltó folytatásáért”4), aki azonban egy ígéretes, körülbelül a húszas évekig tartó kezdet után,
újító darabjai kudarcaiból – pl. az El nido ajeno (A távoli fészek) című műve – okulva a XIX.
századi polgári színház kényelmes és bejáratott modellje mellett tette le a voksát.5 Hozzá hasonlóan a kereskedelmi – eladható és bevételt hozó – színház igényeit tartották leginkább
szem előtt Carlos Arniches szórakoztató komédiái, az Álvarez Quintero-testvérek (Serafín és
Joaquín) andalúz közegben játszódó közhelyesen kosztumbrista művei, Pedro Muñoz Seca
komikus astracánjai6, vagy Eduardo Marquina történelmi drámái is.

2
3
4
5

6

A díjat megosztva vehette át Frédéric Mistrallal.
Forrás: http://www.irodalmiradio.hu/femis/muveszetek/4muveszek/e_menu/echegaray.htm (201406-20).
Idézi KISS Tamás Zoltán: „Csend! Csend, ha mondom! Csend!”, in: Színház és diktatúra a 20. században (Szerkesztette: LENGYEL György), id. mű, 109.
A több mint 170 színműből álló életművet maga után hagyó Benavente megítélését erősen befolyásolták a szerzőt érő polgárháború alatti vádak és rágalmak. Előbb a köztársasági kormány igyekezett a
saját oldalára állítani, majd a polgárháború után Benavente a győztesek felé próbálta „eladni” magát.
Ugyan darabjait játszották, nevét kritikákban leírni, vagy akár a darabok plakátján megjelentetni tilos
volt. A magyarázat egyik oka talán a drámaíró homoszexualitása lehetett, melyet a másságot nem tűrő
Franco-rezsim nem nézett jó szemmel. A rendszer külföld felé mutatott „kozmetikázása” jegyében a II.
világháború után hirtelen megszűnt a korábbi nacionalista averzió Benavente felé, sőt még a rangos
állami elismerést, X. Bölcs Alfonz Nagykeresztjét is megkapta a drámaíró.
Az astracán (vagy astracanada) az 1930-as évekig népszerű, a komikus színház sajátos spanyol
műfaja, melynek egyedüli célja a közönség megnevettetése volt.

2016. március

55

„

A pusztán kereskedelmi szempontokat mérlegelő, a korabeli európai áramlatokat (Ibsen,
Csehov, Appia, Antoine, Sztanyiszlavszkij, Artaud) teljesen figyelmen kívül hagyó, szórakoztató színház mellett azonban találkozhatunk néhány újító, az impresszáriókkal, a közönséggel és a kritikával folyamatos szélmalomharcot vívó törekvéssel is. Ezek, mint például a 98-as
nemzedék tagjai közül Miguel de Unamuno végletekig lecsupaszított filozofikus esztétikája,
Antonio Azorín színházi és filmes technikákat ötvöző, a tudatalattit is színre vivő darabjai,
Ramón Gómez de la Serna szürrealista esztétikát mutató művei, vagy Jacinto Grau szimbolista drámái, jóllehet a kortárs színpadon nem tudtak sikereket elérni, utat nyitottak azonban a
spanyol színház két legjelentősebb XX. századi alakjának: a groteszk esperpento műfaját létrehozó Ramón del Valle-Inclánnak és a drámairodalom mára már klasszikusának számító
Federico García Lorcának. Ez utóbbi nagyságára itt nincs szükség kitérni, Valle-Inclán munkássága azonban sokkal nagyobb figyelmet érdemel, és a spanyol színháztörténet és esztétika az utóbbi időben már meg is kezdte az extravagáns, a hetvenes évekig inkább prózaíróként számon tartott művész színpadi műveinek újraértékelését és értelmezését.7 Ennek tükrében egyre elfogadottabb az a nézet, mely szerint Ramón del Valle-Inclán szinte egymaga
vezette át a spanyol drámaművészetet a XIX. századból a XX. századba.
A II. Spanyol Köztársaság kultúrpolitikájában fontos szerep jutott a színháznak, s azon
belül is annak népművelő funkcióját tartották szem előtt az olyan kezdeményezések, mint
például a García Lorca és Eduardo Ugarte vezette, egyetemistákból álló vándorszínház, a La
Barraca, vagy a Misiones Pedagógicas keretén belül létrehozott, Alejandro Casona irányította
Teatro del Pueblo. A Méridai Színházi Fesztivál 1933-as megalapítása8 a klasszikus színház
értékeinek továbbörökítését tűzte zászlajára.
Federico García Lorca rövid, de annál maradandóbb munkásságával a spanyol színház újra az aranykort idéző magasságokat ért el, ahonnan a polgárháború törésvonalán indult meg
az a mélyrepülés, mely a Franco-rezsim első évtizedeinek színházát jellemezte.
2. „Csend! Csend ha mondom!”9 – A polgárháború és a posguerra színháza (1936–1975)
Spanyolország a XX. században már Franco tábornok előtt is megtapasztalt egy diktatúrát
Primo de Rivera vezetésével. Ugyan az 1923–30 közötti önkényuralmi rendszer cenzúrájának figyelmét sem kerülte el a színház10, azonban intenzitása és hatékonysága tekintetében
csak halvány előképe volt az 1939-ben kezdődő, majd négy évtizedig tartó Franco-rezsim
7
8

9

10

Magyar nyelvű irodalomból Matuz János disszertációját már korábban említettük.
A nyitó előadás Seneca Médeája volt, melyet Unamuno adaptált színpadra, Cipriano Rivas Cherif
rendezte, a főszerepben pedig a katalán dívát, Margarita Xirgut láthatta a közönség. 1934-ben a
belpolitikai helyzet miatt felfüggesztették a fesztivált, 1953 óta azonban töretlenül működik.
Federico García Lorca Bernarda Alba háza című drámájának zárómondatai. (Federico GARCÍA LORCA:
„Bernarda Alba háza”, in: Federico García Lorca összes művei, Budapest, Helikon, 1967. 646. Ugyan a
darabot 1936-ban fejezte be az andalúz drámaíró, a Franco-korszak cenzúrájára is érvényes végszó
kifejező ereje miatt jogosan választotta Hans-Jörg Neuschäfer színházi cenzúrával foglalkozó
fejezetének kiinduló gondolataként. (Hans-Jörg NEUSCHÄFER: Adiós a la España eterna, Barcelona,
Anthropos, 1994.) Kiss Tamás Zoltán is ezt a Lorca-idézetet adta a diktatúra színházáról szóló
fejezetének címként (LENGYEL György (szerk.): id. mű, 108-126.).
Betiltatta például García Lorca Don Perlimplínjének előadását, mely – a rendőrség vezetője, Martínez
Anido szerint – egyik jelenetével a spanyol hadsereget gúnyolta és gyalázta (Ian GIBSON: Vida, pasión
y muerte de Federico García Lorca, Barcelona, De Bolsillo, 2010. 349.).

„

56

tiszatáj

kulturális vasszigorának. Az alcímben idézett, a Bernarda Alba házából (1936) vett mondatok mellett kísérteties, ahogy már az 1933-ban bemutatott Vérnászból is kiolvashatjuk –
„Anya: […] Eljött megint a vér nagy pillanatja. Két tábor. Te a tieiddel, én az enyéimmel.”11 –
Lorca megérzését kettészakadt hazájának véres polgárháború felé sodródásáról.
Nemcsak az előbb idézett sorok, de szerzőjük meggyilkolása is szimbolikus jelentésű volt
1936 augusztusában, vagyis a polgárháború első pillanatában: mindarra, amit az újító spanyol színház a harmincas évekig elért, a diktatúra kegyetlenül lesújtott. Ahogy láttuk, a köztársasági kormányok idején már születtek a színházra építő népnevelő szándékú kezdeményezések, illetve a szinte teljes egészében magánkézben levő színházak központi támogatására és ellenőrzésére is történtek 1931-től kísérletek, több-kevesebb sikerrel.
A polgárháború alatt a nagyvárosok színházaiban – már amennyire a harcok engedték –
továbbra is repertoáron maradtak a silány művészi értékű, de a nézők szórakoztatást és kikapcsolódását maximálisan kielégítő darabok. A baloldali El Mono Azul folyóiratban a költő
Luis Cernuda így írt erről:
„Nem hiszem, hogy van annál nagyobb hitványság, mint ami a színházunkat sújtja. Olyannyira,
hogy a szégyenpír öntheti el arcunkat, ha bármelyik színház műsorát elolvassuk. Idióták és törtetők, együgyűek és szégyentelenek jelennek meg karöltve ezeken.”12

Cernuda egyszersmind a II. Köztársaság színházat illető erőfeszítéseinek a kudarcát is
megfogalmazta kritikájában.
Felismerve mind a moziban, mind a színházban rejlő erőt, a köztársaságiak és a felkelő
nemzetiek egyaránt megkezdték ezen művészeti ágak ellenőrzését szigorú adminisztratív intézkedéseken keresztül. Mindkét oldal fel- és kihasználta a színház propagandisztikus hatalmát, politikailag elkötelezett szerzők háborús tematikájú darabjainak a bemutatásával. A
köztársasági ideológia tolmácsolójává vált Miguel Hernández, Rafael Dieste, Rafael Alberti,
vagy Max Aub13 néhány darabja, míg a falangista értékrendet leginkább a nacionalisták ünnepelt szerzője, José María Pemán képviselte.
Franco tábornok győzelme után megkezdődött az egész kulturális élet és ezen belül a
színház gyökeres átalakítása. Ennek irányát a diktatúra pillérei, a nemzeti katolicizmus és a
falangizmus ideológiai alapvetései jelölték ki, vagyis a győztes oldal értékrendjét közvetítő
darabokat, az aranykori klasszikusokat, és a XIX. század csekély művészi értékű polgári színdarabjait tűzhették műsorra a társulatok.
A drámaírók közül néhányan életüket vesztették a háborúban14, többen börtönben voltak,
míg sokan inkább az emigrációt választották. A Spanyolországban maradt íróknak két lehetősége volt: műveikkel a rendszer elvárásainak megfelelni, vagy írásaikon keresztül felvenni a
diktatúrával a harcot. Az utóbbi út gyakorlatilag a szigorú cenzúra miatt járhatatlan volt, ennek
ellenére mégis többen megpróbálkoztak vele. Az előbbi lehetőséget választók – mint a már em-

11
12
13
14

Federico GARCÍA LORCA: „Vérnász”, in: Federico García Lorca összes művei, id. mű, 455.
Idézi: José MONLEÓN: „La cultura del teatro”, in: Primer Acto, 346. 2014. 1. Elérhető: http://primeracto.com/primer-acto-346/la-cultura-del-teatro-jose-monleon; 2014-06-29.
Aub egyébként a La Barraca példájából ihletet merítő, 1934–1938 között működő, valenciai El Búho
egyetemi színházi társulat vezetője is volt két éven keresztül.
Lorca mellett Valle-Inclán és Unamuno is 1936-ban vesztette életét, azonban ők nem erőszakos halált haltak.

2016. március

57

„

lített José María Pemán vagy Juan Ignacio Luca de Tena, Claudio de la Torre, Joaquín Calvo
Sotelo, Víctor Ruiz Iriarte – darabjait sorra mutatták be a színházak, többségüknek igen nagy
közönségsikere volt. A harcot választó drámaírók, ha nem az öngyilkosságba kívántak rohanni,
kénytelenek voltak olyan drámai formákat és nyelvet kifejleszteni, amivel gondolataikat áttételesen tudták közvetíteni, mintegy a sorok közötti rejtett üzenetként kódolva.
2.1. Az emigráns spanyol színház
A polgárháború alatt és után számos jelentős színházi ember, köztük drámaírók, rendezők és
színészek hagyták el Spanyolországot. Többségük Mexikóban és Argentínában telepedett le, de
nem hagytak fel addigi munkásságukkal. A cenzúra korlátai nélkül tevékenykedő írók drámái
közül több valóban magas esztétikai minőséget képvisel, és éppen ezért talán nem túlzás kijelenteni, hogy a legjobb spanyol színházat az ötvenes évekig külföldön írták. Ezzel egyetérthetünk, ha a polgárháborút a spanyol színház fejlődésének töréspontjaként és a húszas, harmincas évek újító színházi törekvéseinek temetőjeként értelmezzük. Ilyen tekintetben a „győztesek” és az otthonmaradt színház – legalábbis az ötvenes évekig szinte teljes egészében – számára valóban a dramaturgiailag és esztétikailag konvencionális, ideológiailag problémamentes,
könnyed hangvételű drámaművészet maradt az egyetlen járható út. Az irodalomtörténetek
gyakran említik a törés (ruptura) és a folytatólagosság (continuidad) fogalmát drámairodalmi
korrajzokban. Ezek a fogalmak az otthoni és az emigrációban írt drámatörténet esetében is értelmezhetők, habár éppen ellentétes előjellel, hiszen a külföldre kényszerített művészek munkássága jól példázza azt az erőfeszítést, amit ők a Valle-Inclán-i és a García Lorca-i hagyományok, vagyis a modern spanyol színház kontinuitása érdekében tettek.
Az emigráns prózaírókkal ellentétben a száműzetésbe kényszerült drámaírók a színház
előadóművészeti aspektusa miatt hazájuktól távol sem voltak könnyű helyzetben, mivel egy
színmű esetében az alkotói folyamat nem fejeződik be az írással, hanem folytatódik a színrevitellel. Nehéz megfejteni, hogy ezek a művészek mennyire a nézőkhöz vagy mennyire az olvasókhoz fordulva írtak, mint ahogy a speciálisan spanyol – és itt nem a nyelvi, hanem az
anyaország történelmi, politikai és társadalmi valóságát kell a jelző alatt értenünk – tematika
is felveti annak a kérdését, hogy vajon a spanyol-amerikai közönség mennyire volt fogékony
és nyitott erre a színházra. Az bizonyos, hogy több szerző igyekezett – talán éppen az új „haza” igényeihez igazodva – univerzálisabb témákat választani, vagy a spanyol problémákat
próbálták egyetemes dimenziók közé helyezni. Mások azonban nem tudtak szabadulni a szülőföldjükkel kapcsolatos kérdések hálójából, s ihletőjük változatlanul a polgárháború emléke,
a diktatúra gyötrő valósága és annak társadalmi vetülete maradt.
A tengerentúlon született spanyol drámák nagy része kifejezi az emigráció kollektív érzését: a gyökerek megőrzése/elvesztése kérdését, valamint a történtek okának és magyarázatának a keresését. Az emigráns írók között találunk olyan alkotókat, akik már a polgárháború
előtt, hazájukban is írtak színdarabokat – Jacinto Grau, Max Aub, Rafael Dieste, Paulino
Massip, José Ricardo Morales, Alejandro Casona –, míg mások – León Felipe, Pedro Salinas,
José Bergamín – éppen az emigrációban fordultak a dráma műfaja felé.
A 27-es nemzedék költőként ismertté vált tagja, Rafael Alberti, mint utaltunk rá, a polgárháború alatt a köztársasági oldal színházának írójává vált, s az emigrációban is tovább
foglalkoztatta a politikai és történelmi téma. Ekkor írt műveinek kidolgozottsága és esztétikai értéke azonban messze felülmúlja az agitatív és kevésbé értékes, sokszor a háborús körülmények ihlette színház (teatro de circunstancias) darabjait. A Noche de guerra en el Museo

„

58

tiszatáj

del Prado (Háborús éjszaka a Prado Múzeumban) az irodalomtörténész Ricardo Doménech15
szerint a legjobb színdarab, amit a spanyol polgárháborúról valaha is írtak. A műben két milicista Prado-beli éjszakai őrködése szolgál háttérként a háború miatt evakuált, de korábban
a híres múzeumban kiállított festmények megelevenedéséhez. A képekből kilépő alakok
ugyan Madrid ostromáról és a polgárháború következményeiről dialogizálnak, mégsem
pusztán politikai színdarabot látunk. Alberti a Valle-Inclán-i esperpento sajátosságait vegyíti
a költészet és a próza váltakoztatásával, kitűnően ötvözve saját lírai és festői hivatását is. Három másik művében (El trébol florido (A virágzó lóhere), El adefesio (A pojáca), La Gallarda)
a „Mi a spanyolság?” kérdés megválaszolása foglalkoztatja. Alberti színpada azért sem tekinthető tisztán politikai színháznak, mert az emigrációban írt műveinek művészi értéke túllépett minden ideológián, anélkül persze, hogy politikai konnotációit elveszítette volna.16
Albertihez hasonlóan Max Aub is írt már korábban háborús tematikájú, propagandisztikus, baloldali ideológiával terhelt színpadi műveket. Száműzetése alatt alkotott darabjai – tíz
hosszú és több mint húsz egyfelvonásos mű – a korszak legfájdalmasabb és legszélesebb társadalmi vetületű problémáit érintik. A háborút és a nácizmust (San Juan (Szent János); El
rapto de Europa (Európa elrablása); Morir por cerrar los ojos (Közöny általi halál); No
(Nem)), az emigrációt (Las vueltas (Visszatérések)), az üldöztetést, az értelmiségiek politikával (Cara y cruz (Fej vagy írás)) és a diktatúrával szembeni magatartását bemutató (La vida
conyugal (Házasélet)) művei mind-mind egy pontba konvergálnak: az egyén szabadságának
védelme és a szabadságot fenyegető elnyomó erők leleplezése felé mutatnak. A szerző állásfoglalása határozott, darabjait egyértelműen lehet értelmezni, mivel Aub emigrációs munkássága egyetemes kérdésekre egyetemes válaszokat adó színházat képvisel.
Az Argentínában nagy közönségsikert arató Alejandro Casona, mint korábban említettük, a
II. Köztársaság alatt egy népszínházi kezdeményezés (Teatro del Pueblo) zászlóvivője volt hazájában. Három jelentős művét (La sirena varada (A zátonyra futott szirén); Otra vez el diablo
(Már megint az ördög); Nuestra Natacha (A mi Natachánk)) is színre vihette a köztársaság éveiben. Míg az utóbb említett darabjában Casona a társadalmi valósághoz közeledett – egy fiatal
tanítónő alakján keresztül a spanyol oktatási helyzetet bírálja –, addig az első kettőben már kirajzolódik az a fajta költői, erősen szimbolista és idealista színház, melyet az emigráció után is
képviselni fog. Mivel műveiben nem érinti az aktuálpolitika és a történelem nyomasztó kérdéseit, sokan a valóságból való meneküléssel vádolták meg, s drámái valóban az ún. evazív
(evasivo) színházi irányt képviselik. Casona szimbólumokkal, allegóriákkal teli lírai univerzumára szép példák az alábbi művei: Prohibido suicidarse en primavera (Tilos tavasszal öngyilkosságot elkövetni); La dama del alba (A hajnal asszonya); La barca sin pescador (A halász nélküli
csónak); Los árboles mueren de pie (A fák állva halnak meg); Siete gritos en el mar (Hét sikoly a
tengeren); La casa de los siete balcones (A hét erkélyes ház). Három évvel halála előtt, 1962-ben
tért vissza hazájába, ahol utolsó művét, az El caballero de las espuelas de oro (Az aranysarkantyús lovag) című, Quevedóról szóló drámáját még láthatta színpadon.
Az emigráns írók egy része külföldön halt meg, néhányan visszatértek hazájukba már
1975 előtt, míg mások csak Franco halála után léptek ismét spanyol földre. Külföldön született munkásságuk azonban a spanyol színház történetének szerves részét alkotja.

15
16

Őt idézi Juan Ignacio FERRERAS: El teatro en el siglo XX (desde 1939), Madrid, Taurus, 1988. 22.
Uo.

2016. március

59

„

2.2. Buero Vallejo, Sastre és a realista nemzedék
A művészeti ágak közül talán éppen a színház van a legjobban kiszolgáltatva a cenzúrának17,
hiszen többszűrős ellenőrzésen kell egy színdarabnak szabad utat kapnia. Az írott szöveg, a
színpadi interpretáció és a rendezői koncepció minimum három cenzor jóindulatát kellett,
hogy elnyerje, de még ezeken túl is a színészi játék, a jelmez, a díszlet, vagy akár a zene is piros jelzést kaphatott. Az utólagos ellenőrzések miatt még azért is küzdeni kellett, hogy az
egyszer már bemutatott darabok műsoron maradhassanak.18 Érdekes, és a rezsim művészetpolitikájának ideológiai diszkrepanciáit jól kifejezi, hogy néha a felkelést támogató, rendszer
közeli drámaírók művei is fennakadtak a rostán, míg, paradox módon, szabad jelzést kaphatott néhány ideológiai szempontból akár veszélyesen felforgatónak is aposztrofálható darab.19 Ezen a vékony mezsgyén, szinte borotvaélen haladva kellett tehát a drámaíróknak alkotniuk, s kidolgozni művészi életben maradásuk eszközeit.
Az egyik lehetséges irányt a színdarabírók számára a valószerűtlen, illogikus és intellektuális humor – mely nem egyezett a kommersz színház olcsó viccelődésével – jelentette. Ezen
az úton indult el Miguel Mihura Tres sombreros de copa20 (Három cilinder) című korai művével, mely a humor mellett néhány pontján az abszurd színházat – Beckett, Ionesco darabjait –
idézheti fel joggal bennünk. Szintén a valóságtól elrugaszkodó szituációk és a humor eszközével élt Jardiel Poncela többek között olyan színdarabjában, mint az Eloísa está debajo de un
almendro (Eloisa egy mandulafa alatt), vagy az inkább filmrendezőként ismertté vált Edgar
Neville is. Ez utóbbi az abszurdot (El baile [A tánc]) néha a fantasztikummal (Veinte añitos
[Húsz rövidke év]) is vegyíti.
Más úton járt Antonio Buero Vallejo, akivel a spanyol színház hosszú letargiájából felébredni látszott. A baloldallal való kollaborálása miatt letartóztatott és nyolc hónapig bebörtönzött
Buero 1949-ben bemutatott Historia de una escalera (Egy lépcsőház története) című darabját
valóban mérföldkőnek tekinthetjük a posguerra színházának történetében. Az egzisztencialista
és szimbolikus elemeket is ötvöző darab markáns realizmusával igen erős társadalomkritikát is
megfogalmazott, és ez utóbbi – valamint szerzőjének baloldali múltja – miatt szinte érthetetlen
a cenzúra jóindulata. Buero Vallejo másik művében, az En la ardiente oscuridad (Égető sötétségben) című darabban a vakság motívumának szimbolikus színházi nyelvével üzent a szerző.
A vakság metaforáját viszi tovább jó évtizeddel későbbi történelmi drámának szánt, de saját ko-

17

18

19

20

Az 1939–1975 között működő cenzúra alapvetéseiben ugyan nem sokat változott, adminisztratív
szempontból azonban időről-időre más intézmény jogkörébe utalták. 1939–1941 között a
Belügyminisztériumtól függött, 1942–1945 között a Falangista Párt Népnevelési Helyettes Államtitkársága alá, majd 1946–1951 között az Oktatási Minisztérium jogkörébe került, s végül 1951 után
az újonnan alakult Tájékoztatási és Idegenforgalmi Minisztérium látta el a cenzori feladatokat
(Hans-Jörg NEUSCHÄFER: id. mű, 48.).
A színházi cenzúráról részletesebben: Berta MUÑOZ CÁLIZ: El teatro crítico español durante el
franquismo, visto por sus censores. Doktori értekezés, Madrid, 2005. Elérhető: http://www.xn-bertamuoz-r6a.es/censura/indice.html (2014-06-20).
A több, mint kétezer doboznyi cenzori jelentés iratanyagába enged betekinteni: Berta MUÑOZ CÁLIZ:
Expedientes de la censura teatral franquista, Madrid, Fundación Universitaria Española, col. Investigaciones Bibliográficas sobre Autores Españoles, 2006. Elérhető: http://www.xn--bertamuozr6a.es/exedientes/indice.html (2014-06-20).
Az 1932-ben írt darab csak 1947-ben jelent meg nyomtatásban, majd 1952-ben három előadás után
gyorsan be is tiltották.

„

60

tiszatáj

rával párhuzamot mutató El concierto de San Ovidio (Szent Ovidio-i koncert), majd a Llegada de
los dioses (Az istenek eljövetele) című, már a hetvenes évek elején írt művében. Szintén a történelmi dráma műfajánál maradva írja meg az El sueño de la razón (Alszik az értelem) című drámáját, melyben egy újabb testi fogyatékosság, a süketség szimbolikus jelentését aknázza ki újító
színpadtechnikai megoldásokkal. Ebben a művében – a Franco-diktatúra utolsó éveit élte már
ekkor – az elnyomó hatalom és az alkotói szabadság viszonyát vizsgálja VII. Ferdinánd abszolutista rendszerébe diszlokálva a cselekmény idősíkját. Ricardo Doménech ez utóbbi két Buerodarabot a spanyol történelem kritikai olvasatát adó színművek csoportjába sorolja, elkülönítve
a korabeli spanyol társadalom bírálatát nyújtó daraboktól. Az Egy lépcsőház története mellett ez
utóbbi csoportba tartozik még például az Hoy es fiesta (Ma ünnep van), a Las cartas boca abajo
(Fedett kártyákkal) és az El tragaluz (Tetőablak) is. A két csoport között igen erős a hasonlóság,
azzal a különbséggel, hogy az előbbiben a történelmi drámában rejlő indirekt lehetőségeket
használja fel Buero Vallejo azzal a céllal, hogy az értő olvasó/néző a saját jelenével történő analógiákat találjon. Már önmagában árulkodó, hogy milyen korszakokat választ a történelemből:
az Un soñador para un pueblóban (A népboldogító) az Esquilache-zendülést, a Las Meninasban
Velázquezt és korát, az El concierto de San Ovidióban (Szent Ovidio-i koncert) a francia forradalom előestéjét, az El sueño de la razónban (Alszik az értelem), mint említettük, Goya és VII. Ferdinánd korszakát, míg a La detonaciónban (A robbanás) a XIX. századot elemzi Mariano José de
Larra megidézésével. E két csoport mellet Doménech elkülöníti Buero (neo)szimbolista színpadát (La tejedora de sueños (Az álomszövő); La señal que se espera (A várva várt jel); Casi un
cuento de hadas (Mint egy tündérmese); Aventura en lo gris (Kaland szürkében); Llegada de los
dioses (Az istenek eljövetele); La fundación (Az intézet)), habár itt is találkozhatunk átfedésekkel a szimbolizmus és a történelmi drámák között (pl.: Alszik az értelem). Az említett drámák is
jól példázzák, hogy Buero a szimbolista és történelmi színház lehetőségeinek kiaknázásával,
hogyan tudta el/megkerülni a cenzúrát, és ezáltal színre vinni az indirekt társadalmi kritikával
teli realista drámáit.
Vallejo és követői nevéhez fűződik a posibilismo irányzatának a kidolgozása, mely annyit
tett, hogy a szerzők társadalomkritikájukban csak addig a pontig mentek el, amit a cenzúra
még éppen tolerált, ezáltal darabjaik eljuthattak a közönséghez. Bueróhoz hasonlóan Alfonso
Paso műveinek társadalomkritikája is a lehetségesség, vagyis a bemutathatóság határain belül maradt. Paso művei nagy részét láthatta is a közönség, népszerűségéhez21 pedig sokban
hozzájárult, hogy több művéből filmes adaptáció is készült. Az ötvenes évek után az írói termékenységben – kis túlzással ugyan – szinte Lope de Vegához hasonlítható Alfonso Paso
(több mint 150 darabját ismerjük) már egyre inkább a populárisabb színház felé fordult, az
úgynevezett hivatalos kultúra részévé vált, aláásva ezzel művészi hitelét.
Buero Vallejo nyomdokain indult el, de annak posibilismóját erősen kritizálta az igen polemikus karakterű és megítélésű22, a posguerra máig élő alkotója Alfonso Sastre. Az általa megalkuvónak tartott buerói és pasói vonallal szemben ő az imposibilismo, vagyis a lehetetlen felvál21

22

1968-ban például hét madridi színház párhuzamosan hét Paso-darabot játszott. A szerző drámai
helyzetteremtő képessége miatt leginkább krimi vígjátékai maradtak népszerűek halála után is,
többek között az Usted puede ser un asesino (Ön is lehet gyilkos) és a ¡Vamos a contar mentiras!
(Hazudj inkább, kedvesem!) című darabok.
Politikai szerepvállalása – szélsőbaloldali nézetei, a baszk nacionalizmussal való szimpatizálása és
felesége ETA-merényletben való közreműködése – miatt sok kritika érte Sastrét és darabjait sokáig
bojkottálták a spanyol színházak.

2016. március

61

„

lalása, a meg nem alkuvás iránya mellett tette le a voksát.23 Ennek eredménye lett, hogy az öncenzúrát kiiktató, vakmerő és a betiltással eleve számoló szerző jó néhány darabja évtizedekig
nem kerülhetett színpadra. Fontos azonban kiemelni, hogy a posibilismo esetében sem elvtelen
behódolásról és művészi meghunyászkodásról, hanem sokkal inkább az adott helyzet reális értékeléséről kell beszélnünk. Sastre talán – habár tagadta – ráébredt erre, és néhány műve, mint
például a La mordaza (A szájkosár) már ezt példázza. Ez az éles hangú, a diktatúráról, az elnyomásról szóló (többen a Bernarda Alba háza „férfi változatának” tartják) műve tematikája ellenére szabad utat kapott a cenzorok részéről, s ez azt példázza, hogy Sastre mégiscsak „megalkudott” a posibilismo határaival. Ezzel szemben például a mindössze három előadást megért,
egzisztencialista színház útján járó Escuadra hacia la muerte (Halálosztag) című színdarabjának
erősen antimilitarista és háborúellenes hangneme, ha nem is a cenzoroknál24, de a hadsereg
vezérkaránál már kiverte a biztosítékot, így tiltólistára került 1956-ban.
Sastre munkássága színházelméleti szempontból is jelentős, mivel ő volt kortársai közül
az egyedüli, aki jó néhány színházzal kapcsolatos, teoretikus művet is írt: Drama y sociedad
(Dráma és társadalom), Anatomía del realismo (A realizmus anatómiája), La revolución y la
crítica de la cultura (A kultúra forradalma és kritikája). Az említett címek is jelzik, hogy Alfonso Sastre számára a színház elsősorban társadalmi misszió és csak másodsorban volt művészi küldetés. Ugyan tagja volt az illegalitásban lévő Spanyol Kommunista Pártnak, műveit
mégsem tekinthetjük pártideológiai színháznak, hanem sokkal inkább egy határozottan baloldali drámaíró valóságról alkotott és annak átalakítására irányuló művészi vízióiként kell
értelmeznünk. Ebből adódóan valóban harcos, leleplező és radikális színházat képviselt. A
bűnösség és az ember társadalmi felelősségének kérdése (Escuadra hacia la muerte [Halálosztag]; Muerte en el barrio [Halál a kerületben]; Asalto nocturno [Éjszakai támadás]) mellett
a mindent bekebelező hatalom problematikáját vizsgálja az ún. Saturnus25-drámákban (pl. La
mordaza [A szájkosár]; La cornada [A bika öklelése26]). Forradalmi tematikát követő drámáival (Prólogo patético [Ünnepélyes előszó]; El cubo de basura [A szemetesvödör]; El pan de
todos [Mindenki kenyere]; Tierra roja [Vörös föld]; Guillermo Tell tiene los ojos tristes [Tell
Vilmos szomorú szemei]; La sangre de Dios [Isten vére]; En la red [Csapdában]) a társadalmi

23

24

25
26

A három drámaíró vitája a Primer Acto színházi folyóirat 1960-as számaiban bontakozott ki élesen:
Alfonso SASTRE: „Teatro imposible y pacto social”, in: Primer Acto, 1960. 14. szám, 1-2.; Uő.: „A modo
de respuesta”, in Primer Acto, 1960. 16. szám, 1-2.; Alfonso PASO: „Los obstáculos para el pacto Alfonso Paso”, in: Primer Acto, 1960, 12. szám, 7-8.; Antonio BUERO VALLEJO: „Obligada precisión acerca del
imposibilismo”, in: Primer Acto, 1960, 15. szám, 1-6.
A cenzori jelentésekben a művet méltató mondatokkal találkozhatunk, azonban a darabot
korlátozottan bemutathatónak véleményezték az ítészek, „ideológiailag kilengő és kétkedő nézők”
előtt nem előadhatónak, s végül veszélyessége miatt maximum kamaraszínházi bemutatóra kaphatott
engedélyt. Egy Carlos Asensio által jegyzett levél azonban már a hadsereg nemtetszését és a darab
engedélyének visszavonását mutatja be. A cenzori jelentéseket lásd: Berta MUÑOZ CÁLIZ: Expedientes
de la censura teatral franquista, id. mű, az Escuadra hacia la muertéről szóló jelentések: http://
www.xn--bertamuoz-r6a.es/exedientes/02%20sastre/ficha7.html (2014-06-21).
Utalás Goya ún. fekete sorozatához tartozó, Saturno devorando a su hijo (Szaturnusz felfalja egyik
fiát) című festményére.
Magyarul Délután ötkor (András László fordításában) címmel került kiadásra, utalva a bikaviadalok
kezdési időpontjára, illetve szépen asszociálva García Lorca híres torreádor-siratójának, az El llanto
por Ignacio Sánchez Mejíasnak refrénként ismétlődő soraira („A las cinco de la tarde”).

„

62

tiszatáj

realizmus – mely nem egyenlő a mi szocreál fogalmunkkal – irányvonalát jelölte ki Sastre,
melynek az ötvenes, hatvanas években számos követője akadt. Sastre színpada, fogyatékosságai ellenére is újító és forradalmi. Dramaturgiai hiányosságaira mentségként szolgál, hogy
sokszor a cenzúra miatt már eleve a bemutathatatlanság tudatával kellett írnia, és éppen
emiatt technikai megoldásaiban érződnek az olvasásra szánt színház jellegzetességei.
Az ötvenes-hatvanas években a spanyol regényhez hasonlóan a drámairodalom is túlnyomórészt a társadalmi realizmus irányába, a buerói és a sastrei nyomvonalon haladt tovább. Buero színpada, mint láttuk, nem pusztán társadalmi, habár társadalmilag jól körülhatárolt univerzumokat ábrázol forradalmiságtól mentes műveiben. Sastre forradalmisága és
radikalizmusa is sokak számára vált mértékadóvá. A társadalmi realizmus irányzatához tartozó darabokban nehéz sorsú munkások vagy lesüllyedt középosztálybeli figurák jelennek
meg, a művek tematikája pedig a hétköznapi valóságon alapul: a munkanélküliség, az emigráció és az életért való harc. E drámákban megjelenik a társadalmi igazságtalanság kritikája,
valamint az osztályharc, anélkül, hogy a művek megoldást kínálnának ezekre a problémákra.
A realista színház mind színpadi környezetében (külvárosi környezetet, lepusztult bérházakat, nyomornegyedeket idéző szcenika), mind nyelvhasználatában (az utca nyelve, a lumpenek argója) eltávolodik a ’40-es évekig monopolhelyzetben lévő dramaturgiailag jól megírt,
hagyományos polgári színháztól27, mely természetesen továbbra is virágzott a már említett
Alfonso Paso és Joaquín Calvo Sotelo sikerdarabjaival.28
Az ún. realista nemzedék 1920–30 között született alkotói közül kiemelkedik Lauro
Olmo, akinek a legismertebb műve, a La camisa (Az ing) a munkásosztály problémáit (munkanélküliség, emigráció) vitte színre. Hasonlóan a proletariátus mindennapjai a témája a La
pechuga de la sardina (A szardínia melle), az El cuerpo (A test) című műveknek is, míg az
English Spoken az emigrációból visszatért spanyolok nehéz körülményeit dramatizálta. Későbbi műveiben, melyek közül több nem is jelenhetett meg, a brechti színházhoz, valamint a
mérsékeltebb expresszionizmus dramaturgiájához közelít.
Az andalúz származású José Martín Recuerda első darabjai még García Lorca hatását idézik, az El teatrito de don Ramón (Don Ramón kisszínháza) 1959-es bemutatójától kezdve
azonban a realista és kritikus színház felé fordul. Az említett mű a színház a színházban technikájával él: a hősök magányuk leküzdésére egy darabot visznek színre. Minden erőfeszítés
ellenére azonban nem járnak sikerrel, a darab után ugyanabba a magányba süllyednek viszsza, mint amiben korábban érezték magukat. A Las salvajes de Puente San Gil (A San Gil híd
bestiái) drámája néhány revüszínésznő meghurcoltatásáról szól, akik azonban vállalják önmagukat és nem lehajtott fejjel, hanem hangos énekkel vonulnak be a börtönbe.
A társadalmi realizmus irányát természetesen az említett szerzőkön kívül mások is művelték. Néhányuk nevét említhetjük itt csak: Carlos Muñiz, Alfredo Mañas, Ricardo Rodríguez
Buded, José María Rodríguez Méndez. Sorsukban közös volt, hogy sokszor darabjaik nem kerülhettek bemutatásra, hiszen társadalomkritikájuk túlmutatott a cenzúra tűrőképességén.
Emiatt többen fel is hagytak a drámaírással, jó néhányan a filmiparban forgatókönyvíróként
próbáltak megélni.
27
28

Juan Ignacio FERRERAS: id. mű, 69.
Calvo Sotelo La muralla (A fal) című darabja a század második felének legnagyobb színházi sikere
volt. Spanyolországban és külföldön több mint ötezer előadást ért meg a mű (KISS Tamás Zoltán: id.
mű, 119.).

2016. március

63

„

2.3. A hatvanas évek nyitása
Spanyolország nemzetközi elszigeteltsége gyakorlatilag az ötvenes években befejeződött.
Mivel a hidegháború éveiben sokkal inkább a spanyol rezsim kommunizmusellenessége értékelődött fel, a nyugat-európai vezetőket már nem különösebben zavarta Franco diktatórikus hatalma. Az országot 1952-ben felvették az UNESCO-ba, 1955-ben az ENSZ-be, 1958-ban
a Nemzetközi Valutaalapba. 1953-ban Franco a Vatikánnal írt alá konkordátumot, míg az
USA, ugyan a Marshall-tervből kirekesztette Spanyolországot, jelentős anyagi támogatáshoz
– igaz, nem teljesen önzetlenül, hanem katonai támaszpontok használatáért cserébe – juttatta az autarkiában teljesen kimerült spanyolokat. Az 1960-as évektől a külföldi turizmus beindulása és a gazdaság megélénkülése elkerülhetetlenül változásokat idézett elő a rezsim arculatában. A nyugati demokráciákkal való gazdasági kapcsolatok a diktatúra liberális „kozmetikázását” kényszerítették ki, s ez hatással volt a kulturális életre és a színházra is. A Manuel Fraga Iribarne vezette Tájékoztatási és Idegenforgalmi Minisztérium 1962–69 között
egy sor olyan reformot vezetett be, melyek liberálisabb és nyitottabb országimázst festettek
a külföld felé. Természetesen bizonyos „játékszabályok” továbbra is érvényben voltak, vagyis
csak adott határon belül lehetett mozogni.
Vitathatatlan, hogy ezekben az években a mozgástér kezdett kiszélesedni a színház számára és ez a drámaművészet színesedésében és differenciáltabb irányaiban is jól kitapintható. Ugyan a realista nemzedék tovább írja darabjait, a hatvanas években már kirajzolódik egy
haladóbb szellemű, újító és kísérleti jellegű színház is. Az ideológiai fellazulást jelzi, hogy
például néhány korábban tiltott García Lorca-darab színpadra kerülhetett, valamint Buero
Vallejo 1971-ben akadémiai székfoglaló beszédét Lorca színházáról tartotta. Hasonlóképp
szabad jelzést kaphatott néhány cenzúrázott Buero-mű, vagy akár Sastre Halálosztaga is újra
színpadra kerülhetett 1956-os betiltása után. A társadalmi realizmus műveit, köztük Olmo
híres Az ing című művét, vagy Recuerda színműveit is megtapsolhatta végre a közönség.
Természetesen jó néhány emblematikus mű továbbra is a cenzori feketelistán szerepelt. Új
jelenségként értékelhetjük, hogy néhány társulat az emigrációban alkotó írók munkáit is szerette volna repertoárra tűzni, ezért Max Aub, José Bergamín, León Felipe és Rafael Alberti
írásai is a cenzorok elé kerültek. Jóllehet néhány ezek közül megkapta az engedélyt, esetükben, érthető okokból, a cenzúra még nagyobb elővigyázatossággal járt el. Figyelemfelkeltő,
hogy a külföldi szerzők közül a határozottan baloldali ideológiát képviselő alkotók (Brecht,
Sartre, Weiss) munkássága is megjelenhetett a spanyol színpadon, habár legtöbbször kamaraszínházi bemutatásra és kis előadásszámra kaptak engedélyt ezek a művek. Az is jellemző
volt, hogy a leginkább fiatal nézők elsősorban nem a darabok irodalmi értéke miatt keresték
ezeket az előadásokat, hanem sokkal inkább azért, hogy egyfajta politikai tiltakozást fejezzenek ki részvételükkel. Ezáltal egy-egy színházi előadás nem annyira irodalmi/esztétikai jelentősége, hanem társadalmi-politikai esemény volta miatt értékelődött fel.
Bizonyos esetekben szinte felfoghatatlan és megmagyarázhatatlan, hogy egy mű miért kapott éppen piros, míg egy másik pedig szabad jelzést a cenzori hivatalban. A hosszabb póráz tehát nem mindig volt következetes, és egészen Franco haláláig egyfajta huzavona, vagyis a nyitás
(aperturismo) és a mozdulatlanság (inmovilismo) hívei kötélhúzásának eredményeként kell
szemlélni a spanyol színházi életet. Az is biztos, hogy a cenzoroknak számolniuk kellett már a
tiltás miatti ellenállással és a külföld visszhangjával (főleg az említett európai szerzők esetében), így ezt mérlegelve, és egy esetleges nemzetközi botrány elkerülése végett, inkább megad-

„

64

tiszatáj

ták az engedélyt. Hasonló elv mozgathatta a cenzorokat Buero Vallejo kimondottan Francoellenes darabjainak engedélyezésekor, hiszen Buero országhatáron túli hírneve miatt műveinek
tiltása a rezsim imázsát igencsak alááshatta volna külföldön. Látszik tehát, hogy már nemcsak
az íróknak kellett cenzúrát kijátszó technikákkal alkotniuk, hanem a cenzoroknak is egy egészen megváltozott politikai erőtérben kellett dolgozniuk. A rezsim ideológiai alapvetései mellett már a nyugat-európai demokráciák véleményét sem hagyhatták figyelmen kívül.
Fernando Arrabal ugyan a cenzúrázott drámaírók példáját, vagyis a rezsim nyitásának
éppen az ellenpontját mutatja, kronológiailag mégis a hatvanas években indult máig tartó,
részben az emigráns írókhoz tartozó, de alapvetően besorolhatatlan életműve. A polgárháború után közvetlenül száműzetésbe kényszerülő írókkal szemben ő csak 1955-ben hagyta el
hazáját. Az extravagáns viselkedésű, gyakran botrányt keltő Arrabal már az úgynevezett Új
Színház (Nuevo Teatro) előkészítője. Korai művei még a postismo29 költői irányzat és a szürrealizmus hatását mutatják, és a társadalmi realizmussal való gyökeres szembefordulást
képviselik. Párizsi tartózkodása során került kapcsolatba Alejandro Jodorowsky ukrán-zsidó
származású (egyébként Chilében született) filmrendezővel, valamint Roland Topor francia
grafikussal, és hárman 1962-ben alapították meg az ún. Pánik-mozgalmat, melynek hatása
alatt alakul ki Arrabal pánikszínháza (Teatro Pánico). Drámái egy részét franciául és francia
színpadra írta – ezt sok kortársa a szemére is hányta, és inkább tartották francia, mintsem
spanyol szerzőnek –, mivel a hetvenes évekig gyakorlatilag tudomást sem vettek róla hazájában. A minden hagyományt felrúgó, tabukat nem ismerő, és gyakran kegyetlen arrabali pánikszínház látszólag összefüggés nélküli, szertartásos jelenetek színrevitelével akar választ
adni a megbomlott világ értelmezhetetlen kérdéseire. Ez a fajta, ún. szertartás-színház
(teatro ceremonial) markánsan rányomta bélyegét a lázadó író szinte egész életművére,
olyan darabokra mint például a Pic-Nic (Tábori piknik), az El triciclo (A tricikli) , a Fando y Lis
(Fando és Lis), a Ceremonia por un negro asesinado (Szertartás egy meggyilkolt négerért), a
La coronación (A megkoronázás), az El gran ceremonial (A nagy szertartás), és az El arquitecto y el emperador de Asiria (Az építész és az asszír császár). Színházának talán legkegyetlenebb oldalát az El cementerio de automóviles (Autótemető) című művéből ismerhetjük meg.
Az apokaliptikus jövőben játszódó brutális történetet egyébként mozivászonra is adaptálták,
természetesen korhatáros filmként. Politikai színházába sorolható a Ciugrena (szójáték a betűk felcserélésével, jelentése: Guernica) drámája, mely a baszkok szent városának bombázásakor egy illemhelységbe szorult házaspár dialógusára épül. E nevetséges, de egyben tragikus szituációval Arrabal háborúellenes gondolatai is a színpadra kerültek – igaz, csak Párizsban. Az anarchista drámaíró számára minden típusú hatalom elfogadhatatlan, s ezt színpadi
műveiben sem rejti véka alá. Érthető tehát, hogy miért volt sokáig Arrabal bemutathatatlan
szerző saját hazájában.30 A nyolcvanas éveit taposó Arrabal lázadása mára alábbhagyott, bár
élete az elmúlt húsz évben sem volt botránymentes.31

29

30

Az „izmusok utáni” jelentésű, 1945–50 között működő spanyol irodalmi irányzat a korábbi avantgárd irányzatok (dadaizmus, futurizmus, szürrealizmus, kubizmus) szintézisét akarta megalkotni. A
postismo vezéregyénisége, Carlos Edmundo de Ory a szürrealista automatikus írással szemben „a
kontrolált őrültségben” látta az irányzat lényegét.
Nemcsak színdarabjaiban foglalkozott a politikával, hanem prózai műveiben is. Egyik leghíresebb
ilyen írása, Francóhoz írt nyílt levele (Carta al General Franco) 1971-ben – vagyis még a Genera-

2016. március

65

„

Arrabal kortársa az 1930-ban született Antonio Gala korai darabjai a realista színház költői vonulatához tartoznak. Ilyenek a Los verdes campos del Edén (Az éden zöld mezői), illetve
a markánsan szövegszínházhoz tartozó darabjai, mint például az El caracol en el espejo (Csiga
a tükörben), vagy az El sol en el hormiguero (Napfény a hangyabolyban). Ez utóbbit ugyan
bemutatták Madridban, azonban a diktatúrára való allegorikus utalásaiért a Fraga Iribarne
vezette cenzúra két hét után levette a madridi María Guerrero Színház műsoráról. Az El
caracol… pedig a bemutatóig sem jutott el, nyomtatásban is csak 1970-ben jelenhetett meg.
Gala művei – a társadalmi realizmus színházának témáihoz hasonlóan – a magányról, a csalódásról, a párbeszédre való képtelenségről és az individuum frusztrációiról szólnak, azonban nyelvezete sokkal líraibb és szimbolikusabb, mint a realistáké. A hetvenes évektől egyre
nagyobb sikereket ért el olyan műveivel, mint a Los buenos días perdidos (Az elveszett szép
napok), a Noviembre y un poco de hierba (November és egy kis fű), vagy a történelmi témát
feldolgozó, de egyértelműen a szabadság és a diktatúra viszonyát feszegető Anillos para un
dama (Gyűrűk egy hölgynek) című darabja.
A Franco-éra utolsó öt évében a rendszer széthullását már nem lehetett megállítani, legfeljebb csak lassítani. E fékező erőt képviselte még a végórákban is a cenzúra, mely azonban
már nem tudta feltartóztatni a fiatal színházi generáció újításait. A tiltás ellenére az alkotók
politikailag egyre élesebb és esztétikájukban egyre újítóbb drámákat írtak.
Megfigyelhető, hogy a ’60-as évek derekától a színházba járó közönség egyre differenciáltabbá válik. Továbbra is megmarad a széles középosztály igénye a szórakoztató, könnyed,
zenés darabok iránt, ennél szűkebb a közönsége a társadalmi kérdéseket boncolgató realista
daraboknak, de megjelenik immár egy még szűkebb értelmiségi réteg, amely a kísérleti színház iránt mutat érdeklődést.32
2.4. Az Új Színház (Nuevo Teatro)
A hetvenes években kibontakozó színházi irányzathoz tartozó szerzők nehéz helyzetben voltak, szinte légüres térben tevékenykedtek. Egyrészt a diktatúra utolsó éveiben – sőt, valójában még utána is, hiszen 1978-ban törlik csak el hivatalosan a cenzúrát33 – továbbra is küzdeniük kellett művészi önkifejezésük szabadságért, másrészt Franco 1975-ben bekövetkezett halála sem jelentett számukra egy csapásra szabad utat a közönség felé.
Paradox módon tehát, még Franco halála után sem válhattak sikeres szerzőké az Új Színházi irány képviselői. Ekkor azonban már nem a cenzúrát kellett hibáztatniuk, hanem a közönséget. A diktatúra négy évtizedének kulturális öröksége volt ez a jelenség, hiszen a hagyományos, polgári színházon és a szórakoztató revüműsorokon nevelkedett nézők értetlenül álltak a fiatalok újításaival szemben, így nem is csoda, hogy nyíltan elutasították ezt az új
színházat. Látható, hogy a politikai környezet megváltozása önmagában nem volt elegendő

31
32
33

lissimus életében – született. Lázadó és a politikának fricskát mutató attitűdjét példázzák Sztálinhoz
(Carta a Stalin) és Castróhoz (Carta a Fidel Castro) írt levelei is.
Sokszor éppen botrányos közszereplései (pl. részegen jelent meg egy tévéműsorban) keltik fel a
közönség érdeklődését iránta.
KISS Tamás Zoltán: id. mű, 122-123.
Az 1978. március 4-én elfogadott, Juan Carlos által aláírt (262/1978. számú) királyi rendelet állította
vissza – negyven év után – a színházi bemutatókra vonatkozó teljes szabadságot.

„

66

tiszatáj

ahhoz, hogy az új szerzők sikereket érhessenek el. Ehhez a társadalom átalakulására, kulturális ízlésének felemelésére és nyitottabbá tételére is szükség volt.
Milyen újításokat hoztak ezek az szerzők, vagyis pontosabban, ha lehetőségük lett volna a
bemutatókra, mit szerettek volna színpadon látni?34 Elsőként a szereplők belső destrukcióját
kell kiemelni: az Új Színház alkotóinak hősei mintha egy eszme szócsöveivé válnának, mindenféle pszichológiai mélység nélkül. Ruiz Ramón35 egyenesen az emberi szereplők haláláról
beszél, vagyis hogy az új törekvések az ember-szereplőket jel-szereplőkkel helyettesítik. A
drámaírók előszeretettel használnak az adott szituációtól idegen, szimbolikus értelmű tárgyakat is a színen. Közös vonás még, hogy a színpadi cselekmény parabolikus, önmagán túli
jelentéseket hordoz. A színpadi nyelv vonatkozásában a hatvanas évek derekától a fiatal alkotókban megfigyelhető a kimerült társadalmi realizmustól való elszakadás igénye, s ennek
következményeképp egy sor avantgárd jellegzetesség (abszurd, happening, kegyetlen színház) kezd a spanyol drámákban is meghonosodni, összefonódva azonban az allegorikusanszimbolikusan ábrázolt rezsim- és Franco-ellenes tematikával.
Az arrabali ceremónia-színház hatása erősen érződik a szereplők szinte bábszerű mozgatásában (mechanikus gesztusok, robotszerű érzéketlenség, egyforma mondatok ismételgetése) is. Ezeknek a szertartásoknak, rítusoknak az értelmezése nem egyszerű a nézők számára.
Nem ritka, hogy a szerzők olyan színpadi apparátust (Ruibal egyik művében egy tengeralattjáró jelenik meg egy medence közepén) álmodtak műveikhez, mely a gyakorlatban szinte
megvalósíthatatlan volt. Ebben azonban nem a valóságtól való teljes elrugaszkodás őrültségét, hanem sokkal inkább a kifejező eszközöket korlátok nélkül alkalmazó, teljesen szabadon
gondolkodó attitűdöt kell felfedeznünk. Az újító írók mindezen eszközökkel az allegorikus
színháztól az absztrakcióig kívántak eljutni.
A születési dátumuk szerint igen nagy különbséget mutató, 1925–1940 közötti születésű
művészekről van szó, így nem is nevezhetjük őket egy generációba tartozóknak. A teljesség
igénye nélkül a sok szerző közül csak néhányat van itt mód kiemelni.
Az Új Színház egyik legfontosabb alakja a teljes dramaturgiai szabadságot hirdető Francisco Nieva, akinek legtöbb művét színpadra is állították. Darabjainak erotikus jeleneteit nem
a szabadosság – melyre a nyolcvanas években bőven lesz példa a spanyol moziban és színházban egyaránt –, hanem az emberi szabadság kifejeződéseként kell értelmeznünk.
Nieva munkássága mellett kiemelkedik még Miguel Romero Esteo alakja. Színháza radikálisan szakítani akar mind nyelvben, mind tartalmában a korábbi színdarabokkal, erősen
építve azonban Arrabal ceremónia-színházára. Terjedelemben igen hosszú drámái sajnos
sokszor színpadra sem kerültek vagy megcsonkítva lettek bemutatva. Nem ritka, hogy kiadásban is – terjedelmi okok miatt – befejezetlenül jelentek meg egyes művei.

34

35

Legtöbb mű csak nyomtatásban jelent meg, habár ritka kivételekkel (pl. Francisco Nieva darabjai)
színpadon is találkozhatott ezekkel egy szűk réteg. Pontos statisztikák nincsenek a művek bemutatásáról, azonban Ferreras számításai szerint száz színdarabból kb. húsz került színre, negyvenet
kiadtak nyomtatásban, míg a maradék negyven gyakorlatilag észrevétlen maradt. A mintegy húsz
körülire tett bemutatóval kapcsolatban sem lehetnek illúziónk: általában egy-két előadást értek meg
fesztiválokon vagy külföldi bemutatókon (Juan Ignacio FERRERAS: id. mű, 80.).
Francisco RUIZ RAMÓN: „Prolegómenos a un estudio del nuevo teatro español”, in: Primer Acto, 1974,
173. szám, 4-9.

2016. március

67

„

Manuel Martínez Mediero a társadalmi realizmus talajában gyökerező korai művei után
színháza allegorikusabb és absztraktabb irányt vesz, míg végül az általa emberevőnek
aposztrofált színházban (teatro antopofágico) találja meg az igazi hangját.
Luis Riaza az arrabali hagyományt követő szertartásos színház legextrémebb példája.
Riaza számára a forma a tartalom fölé kerekedik, vagyis számára nem az a lényeg, hogy mit
mond, hanem, hogy hogyan mondja. Természetesen ez nem jelenti azt, hogy drámáinak nem
lenne cselekménye, de maga a nyelv(ezet) válik a színházi rítus legfontosabb elemévé. Nem
ritka emiatt, hogy Riaza szemére hányják barokkos-manierista stílusát.
José Ruibal allegorikus-szimbolista korai műveiben megjelenik a Franco-rezsim szatírája
(száműzetésben is volt emiatt), míg későbbi darabjaiból – hasonlóan Nieva vagy Romero
Esteo koncepciójához – a közönséggel való radikális szakítás vágyának lehetünk tanúi. Színpadi műveiben nem ritka, hogy állatok alakítanak allegorikus személyeket.
José María Bellido egy allegorikus-kritikai, az avantgárd irányzatokra nyitott színházat
hagyott ránk örökül; hozzá hasonlóan Antonio Martínez Ballesteros moralizáló és didaktikus
színpada is előszeretettel használja az avantgárd vívmányait. Luis Matilla rövid (többnyire
egyfelvonásosokat írt) színdarabjai ötvözik az avantgárd, az epikus színház, a bohózat, az
esperpento és a zenés revü jellegzetességeit. Ángel García Pintado agresszív és radikális, de a
humort sem nélkülöző társadalmi szatírákat ír, míg Alberto Miralles kihívó kérdéseket megfogalmazó színdarabjainak a célja a készen kapott eszmék megkérdőjelezése.
Az Új Színházként aposztrofált irányzatnak természetesen ennél sokkal több képviselőjét
említhetnénk, akik műveinek keletkezési dátumai már a demokrácia éveire nyúlnak át. A nevek további sorolásánál azonban sokkal fontosabb az irányzat egy lényeges, és már említett
problémájának a kiemelése, mégpedig a (korabeli) bemutatók és ezzel összefüggésben a kritikai visszhang hiánya. Így a gyakran csak nyomtatásban megjelent színdarabok elemzése
sokkal inkább irodalomesztétikai és nem annyira drámaesztétikai megvilágításba került
mindaddig, amíg a XX. század végén, illetve a XXI. század elején újra nem értékelték, értékelik
ezeket a műveket.
2.5. A független spanyol színház
A hatvanas években indul meg Spanyolországban egy független színházi mozgalom, melynek
köszönhetően a fentebb említett Új Színház irányzatához tartozó szerzők is teret kaphattak a
bemutatkozásra. A hatvanas-hetvenes években jelentkező független társulatoknak leginkább
egyszeri bemutatókra, szintén korlátozott közönségérdeklődésére számot tartó fesztiválrészvételre volt lehetőségük, ám ezeken is folyamatosan jelen voltak a rezsim emberei. Általában elmondható, hogy a hatalom és a kultúra párharcában, ha az utóbbi jogai és függetlensége sérül, illetve mozgásterének határai beszűkülnek, természetes folyamat, ha a kultúra
résztvevői radikalizálódnak. Ebben a negyven évig tartó küzdelemben a spanyol rezsim tehát
éppen az ellenkezőjét érte el, mint amit szeretett volna, vagyis a kultúrát – esetünkben a
színházat – nem tudta mentesíteni a politikától, sőt, éppen a tiltás révén idézte elő annak
erős politizálódását.
A független vonal a félsziget több városában létrehozta jellegzetes színházi csoportjait,
bár leginkább Madridban és Barcelonában vált egyre markánsabbá a színjátszás ezen újító
alternatívája. Ruiz Ramón 1973-ban mintegy 150 nem kereskedelmi jellegű, de különböző
kategóriákba – amatőr színház, kamaraszínház, stúdió színház, egyetemi színpad, független

„

68

tiszatáj

színház – sorolt színházi csoportosulást említ országszerte.36 Az idézett elnevezések már rávilágítanak arra a problémára, ami a független színház fogalmára vonatkozik, s éppen ezért,
még mielőtt a mozgalom jellegzetességeit és fontosabb csoportjait bemutatnánk, érdemes a
független elnevezés kapcsán egy rövid kitérőt tennünk.
Az I. San Sebastián-i Független Nemzetközi Színházi Fesztiválon37 1970-ben a Primer
Acto című folyóirat színházi alkotókat (drámaírókat, színészeket, kritikusokat, színháztörténészeket) faggatott a független színház jelenségéről. Az interjúk konklúziójából az derült ki,
hogy a folyamatot belülről látók/átélők véleménye szerint, valójában nem létezett független
színház Spanyolországban. Nézzük meg néhány megkérdezett válaszát. Ricardo Doménech
úgy fogalmaz, hogy a „Független Színház csak egy törekvés”; Frederic Roda is hasonlóan
szkeptikus: „A Független Színház nem létezik se ma, se holnap; egy irányzat, egy feszültség,
egy szenvedély… egy még «függetlenebb» színház felé.”; José Monleón sem látja tisztán a függetlenség mibenlétét: „A független színház egy etikai igény, egy társadalmi szükség. A «független» kifejezésnek van egy hagyományos értelme, mivel a színház mindig is meg fogja őrizni függőségeit. A fogalom tehát viszonylagos…”; Alfonso Sastre válasza a legradikálisabb: „A
«független színház» fogalma használhatatlan. Felesleges egyáltalán azon is fáradozni, hogy
egy ennyire «tudománytalan» kifejezést fogalomként határozzunk meg. Beszéljünk inkább
marginális színházakról.”38 Monleón emelte ki, hogy a színház nem tud szabadulni a függőségeitől. Valóban így van: 1975-ig ezek a színházak – pontosabban társulatok – a cenzúra függvényeként tevékenykedhettek csak. A drámai szöveg cenzúrája, a színpadra állítás tiltása, a
már bemutatott művek repertoárról való levétele, az anyagi támogatás megvonása, pénzbírság kiszabása, a próbafolyamat korlátozása… stb. és még hosszan sorolhatnánk, hogy mennyi
minden determinálta tehát ennek a független színháznak a függőségét. Mindebből már érezhető az irányzat elnevezésének problematikus volta. Jobb híján azonban maradnunk kell a kifejezésnél, hiszen a színháztörténeti írások is ezt használják.
A független társulatok kollektív jellege – vagyis, hogy a tagok a színház minden feladatát
vállalták, a színpadépítéstől kezdve, a jelmezek varrásán át a színjátszásig – a II. Köztársaság
amatőr, többnyire egyetemistákból álló színtársulatainak (La Barraca, Teatro del Pueblo, El
Búho) a hangulatát idézi. Tevékenységükkel azonban nem a spanyol klasszikusok terjesztését vállalták fel, mint elődeik, hanem a modern nyugat európai drámaírók és a hazai Új Színház képviselőinek a műveit akarták a közönséggel megismertetni. Kitartóan küzdve a cenzúrával, több társulat munkáját siker koronázta, és a mai napig életben vannak, míg mások, kisebb szerencsével, a nyolcvanas években végleg eltűntek.
Ezek a társulatok célul tűzték ki, hogy saját repertoárjuk alapján jól felismerhetőek legyenek, illetve nem elégedve meg az egyszeri bemutatókkal, a lehető legtöbb előadásszámra
törekedtek vegyes nézőközönség előtt. Ezt mérlegelve, az előadásokat a közönséghez és a
körülményekhez rugalmasan alakították, s a jegyáraik is változóak voltak. A kollektív munka
36
37

38

Francisco RUIZ RAMÓN: Historia del teatro español. Siglo XX., Madrid, Cátedra, 1997, 457.
A Festival Ceróként (Nulladik fesztivál) is emlegetett színházi találkozón a cenzúra három művet nem
engedett színpadra. Az esemény így a tervezettnél két nappal korábban, hatalmas tiltakozás és
botrány közepette fejeződött be (José MONLEÓN: „Otra vez, festivales y política”, in: Triunfo, 1970.
május 16. 44.).
„Encuesta sobre el Festival Cero de San Sebastián”, in: Primer Acto, 1970. 123-124. szám, 25-37. A
hivatkozott oldalak: 26., 30., 34.

2016. március

69

„

részeként kisebb csapatok alakultak a drámai nyelv, az esztétikai és ideológiai koherencia,
valamint a közös részvétel lehetőségének a vizsgálatára. Céljuk a „negyedik fal” áttörése,
vagyis a nézők és a színészek közötti szeparáció megszűntetése volt. Korábbi előadásaik tapasztalatait mindig beépítették a későbbi bemutatókba.39 A hagyományos szövegszínház helyett a fiatal függetlenek a mozgásszínház, a pantomim, cirkuszi elemek, sőt még a pirotechnika lehetőségeit is igyekeztek kihasználni látványos előadásaikban. A hangsúly a darabról
egyértelműen az előadásra tolódott el, s ezáltal a színház önmagán túlmutatva egyre multidiszciplinárisabbá vált. Közös jegyként említhetjük még a Franco-rezsim ideológiájával való
szembenállást, a kereskedelmi színház teljes elutasítását, a konvencionálistól eltérő új helyszínek keresését, a színházi munka decentralizálását, valamint a szerzői színház helyett a
rendezői színház előnyben részesítését.
A függetlenek első jelentős csoportja, az Els Joglars40 – nevük a középkori énekmondókra,
a jokulátorokra utal – 1962-ben Barcelonában, Alberto Boadella vezetésével jelent meg.
Számukra a színház társadalmi és politikai szerepet töltött be, így előadásaikkal – leginkább
az irónia eszközével – folyamatos társadalomkritikát kívántak gyakorolni. Nem kímélték
Franco alakját sem, és mivel egy máig aktívan játszó csoportról beszélünk, a katalán és a
spanyol politikai és közélet számos figuráját (Jordi Pujol, Pasqual Maragall, Felipe González,
Salvador Dalí, Josep Pla) pellengérre állították már darabjaikban. Kritikájuk nem kerülte el a
végóráit élő rezsim figyelmét sem, de a legmeglepőbb, hogy még 1977-ben, vagyis a demokratikus átmenetben is szigorúan megbüntették őket a Boadella írta és rendezte La torna (A
viszonzás) darab bemutatója után.41 A botrányairól híres társaság 2003-ban nagyjátékfilmet
is rendezett ¡Buen viaje, excelencia! (Jó utat, excellenciás úr!) címmel, melyben Franco utolsó
napjait parodizálták ki.
Az Els Joglars példáját követve, esztétikájukban és formanyelvükben azonban más irányokat képviselő szintén katalán társulatok gombamód szaporodtak a hetvenes években.
Közülük érdemes kiemelni a Joan Font vezette Comediants (1971) társulatot, mely a cirkuszt,
a zenét és a mozgást ötvöző látványos előadásaikkal számos hazai és nemzetközi eseményen
vett már részt.42 A Dagoll-Dagom43 (1974) társulat a zenés komédiák színrevitelére specializálta magát, és az elsők között volt, aki Franco halála után 1975-ben már katalánul játszott. A
nagy presztízsű, 1976-ban alapított Teatre Lliure (jelentése: szabad színház) a katalán alternatív és független színjátszás máig működő, fontos központja. A performance, a látványszín-

39
40
41

42

43

Monleón a társulatok több jellegzetességéről is ír, itt csak a fontosabbakat emeltük ki (José MONELÓN: „Del teatro de cámara al teatro independiente", in: Primer Acto, 1970, 123-124. szám, 12-14.).
Francisco RUIZ RAMÓN: El teatro español…, id. mű, 460-463. A társulat történetéről lásd: http://
www.cervantesvirtual.com/bib/bib_autor/ElsJoglars/compania.shtml (2014-07-28).
Boadellát a hadsereget gyalázó darab miatt haditörvényszék elé állították. Börtönéből megszökött,
majd Franciaországba menekült. Hivatalosan csak 1981-ben mentették fel a drámaírót. Boadella
2012-ig állt a társulat élén, utána Ramon Fontserè vette át posztját.
A csoport társadalmi elfogadottságát és művészi elismerését jól kifejezi, hogy többek között
játszottak az 1992-es barcelonai Olimpiai Játékok záróünnepségén, ugyanabban az évben a sevillai
Expón, 1998-ban a lisszaboni, 2000-ben pedig a hannoveri világkiállításokon.
A társulat történetéről lásd:
http://bib.cervantesvirtual.com/bib_autor/Dagoll_Dagom/ presentacion.shtml (2014-07-28).

„

70

tiszatáj

ház, sőt az opera felé nyitó La Fura dels Baus (1979) a Comediants társulathoz hasonlóan
fontos nemzetközi eseményekre is meghívást kap.44
Madridban az 1960-ban alakult Teatro Estudio de Madrid (TEM, Madridi Stúdió Színház)
volt az első jelentős színiiskolával egybekötött független társulat, mely a hivatalos, 1941-ben
létesített Teatro Universitario Español (TUE, Spanyol Egyetemi Színház) alternatívájaként
működött. Az alapítók, William Layton és Miguel Narros közötti ideológiai jellegű nézeteltérések miatt a társulat végül 1968-ban felbomlott, pontosabban Teatro Experimental
Independiente (TEI, Független Kísérleti Színház)45 néven alakult újjá. Az első bemutatójukat
– Brechtnek a III. Birodalomról szóló, nyíltan náciellenes darabját – rögtön betiltották, és a
társulat is egészen 1974-ig elnémult. Az ezt követő négy évben több külföldi szerző (Synge,
Williams, Albee, Pinter, Camus, Voltaire, Gorkij, Shakespeare) művét állították színpadra,
majd 1978-ban a TEI helyébe a Teatro Estable Castellano (TEC, Állandó Kasztíliai Színház)
lépett, mely – mint a neve is jelzi – állandó társulatként működött. Vezetőik a már korábban
említett William Layton, Miguel Narros (később a Teatro Español igazgatója lesz) és José Carlos Plaza (a Centro Dramático Español vezetői posztját fogja betölteni 1989–1994 között)
voltak. Az állami támogatásban is részesült társulat Lorca-, Csehov-, Lope de Vega-, Schiller-,
Nieva-, Cocteau-, O’Neill- és Strindberg-darabokat vitt színre 1980-ig. Később Layton önállóan folytatta a szervezést és megalapította a Laboratorio de Teatro William Layton (William
Layton Laboratórium Színháza) társulatot.
A fővárosi független színjátszás másik fontos csoportja az egyetemi kamaraszínházként,
Ángel Facio vezetésével 1964-ben alakult Los Goliardos46 (jelentése: goliárdok). Első bemutatójuk egy Unamuno-darab volt (El otro [A másik]), majd azt követték Csehov, O’Neill, Pinget,
Arrabal, Beckett és Mrożek művei. 1964–70 között összesen 17 darabot (263 előadással) állítottak színre.47 1971-ben ugyan feloszlott a társulat, azonban néhányszor – legutóbb 2011-ben
– rövidebb ideig újra összeálltak az eredeti alkotók egy-két bemutató erejéig.
Szintén Madridból indult 1968-ban a Tábano48 (jelentése: bögöly) társulat. Már első bemutatójukat pénzbírsággal sújtotta, később pedig több darabjukat be is tiltotta a cenzúra.
Legnagyobb botrányt a Franco-rezsim utolsó éveit parodizáló Castañuela 70 (Kasztanyetta
70) című zenés darabjukat kísérte, mely hatalmas siker volt, ám a cenzúra betiltatta. Ezután a
csoport egy része külföldre vitte az előadást, Európa és Latin-Amerika spanyol emigránsok
lakta városait keresve fel. Hazájukban visszatérve 1972-ben a La Barraca küldetését idéző
turnéjukon Lorca El retablillo de Don Cristóbalját és Cervantes El retablo de las maravillas című művét vitték színre. Ezeket az előadásokat leszámítva azonban egészen 1976-ig nem sikerült normális keretek között, a cenzúra beleszólása nélkül bemutatni darabjaikat.
A két színházi központ, Madrid és Barcelona mellett érdemes kiemelni még egy vidéki,
andalúz kezdeményezést is. A társulatok közül az 1966-ban alakult, Juan Barnabé vezette
Teatro Estudio Lebrijano49 (Lebrijai Stúdió Színház) vitte tovább leginkább a La Barraca szellemiségét. Lorcához hasonlóan ez a társulat is a népszínház mottóját tűzte zászlajára: a nép44
45
46
47
48
49

A már említett barcelonai Olimpia nyitóünnepségén is előadtak.
Francisco RUIZ RAMÓN: El teatro español…, id. mű, 476–479.
Uo. 464–467.
Uo. 466.
Uo. 467–470.
Uo. 472–475.

2016. március

71

„

ben gyökerező, a néppel együtt megvalósított és a népért küzdő színház illúziója hajtotta az
alkotókat. Mindezt Dél-Spanyolország egyik legelmaradottabb agrár falujában, Lebrijában
kívánták megvalósítani. Céljuk olyan művek bemutatása volt, melyben a kizsákmányolt parasztok magukra ismerhettek. Az agrár színház célkitűzését nehéz volt a cenzúrával szemben
megvalósítani, azonban minden akadály (pénzbüntetés, a játszóhelyükről való kitiltás) ellenére a stúdiószínház tovább játszott, kivonulva a település utcáira, kis terecskéire, vagy akár
a mezőre – kísértetiesen idézve García Lorca társulatának a küldetését. Elérték céljukat, hiszen paraszti közönségük lelkesen követte őket. Barnabé korai halála 1972-ben azonban
pontot tett a népművelő csapat tevékenységének a végére.
Spanyolország más tartományaiban is több független társulat kezdte meg a hatvanas,
hetvenes években a működését. Ezek a színházi irányzatok a demokráciában tovább éltek,
azonban néhánynak a nyolcvanas évekre elhalványodott korábbi szerepe, hisz a megváltozott politikai és társadalmi közegben már nem tölthették be ugyanazt a funkciót, amely a
hatvanas években életre hívta őket. A politikai nyitás után néhány társulat vezetője, mint fentebb utaltunk rá, fontos tisztséget vállalt már államilag támogatott intézményekben. A változások ellenére több társulat ma is működik és sikereket ér el világszerte.

*
A Franco-rezsim cenzúráját, ahogy láttuk, nem egységes tömbként kell vizsgálnunk, hanem
folyamatosan a rendszer politikai változásainak a tükrében. Az első évek – Serrano Suñer
belügyminisztersége idején – fasisztabarát hangja fokozatosan, Hitler és Mussolini II. világháborús vereségével párhuzamosan a nemzeti katolicizmus kidomborításának irányába tolódik el. Láthattuk, ahogy a hatvanas években, Manuel Fraga Iribarne minisztersége50 idején,
a gazdasági fellendülést a cenzúra bizonyos korlátok között tartott nyitása is követte. A liberalizálás folyamata a rezsim dekadenciájával (hetvenes évek eleje) egyre erőteljesebb lesz,
ami végül a cenzúra teljes megszűnéséig (1978) vezet majd lassan el.
A színházi cenzúrát több tényező is befolyásolta. Nemcsak a mű tartalmát és hangvételét
bírálták piros ceruzáikkal a cenzorok, hanem a szerzők ismertségét és politikai jelentőségét
is figyelembe kellett venniük az ítészeknek. Ezért nem ritkán olyan esetek is előfordultak,
hogy ugyan az adott darab semmi felforgatót nem tartalmazott, szerzője (pl. Alberti, Sastre,
vagy Arrabal esete) politikai beállítódása miatt mégis tiltólistára került a mű.
Összességében elmondható, hogy a politikai élet fontosabb momentumait követő cenzúra
változásai mind a színház, mind a prózairodalom területén hasonló jelenségeket idéztek elő.
Mindkét műnemben a megrekedt társadalmi realizmust a hatvanas években új, kísérletező
hangok váltják fel. A dráma esetében pedig a hatvanas és hetvenes évek független színháza
jelenti a diktatúrán belüli liberalizáció csúcsát.
3. A spanyol színház Franco után (1975-1978)
Franco halála 1975 novemberében a diktatúrából a demokráciába való politikai átmenet kezdetét jelöli. 1936–39 fájó emléke is hozzájárult ahhoz, hogy ez az átmenet ne egy polgárháború
eredményeként jöjjön létre, hanem békés reformokon és konszenzuson alapuljon. Az 1977 jú50

Jóllehet Fraga Iribarne jelentőségét hangsúlyoztuk csak eddig, nem maradhat el José María García
Escudero említése sem. García Escudero töltötte be 1962-68 között a Tájékoztatási és Idegenforgalmi Minisztériumon belül a színházzal és a mozival foglalkozó ügyosztály igazgatói posztját.

„

72

tiszatáj

niusára kiírt választások, majd a 1978-ban elfogadott alkotmány ennek a demokratikus újjászületésnek fontos állomásai voltak. Ez az alaptörvény a spanyol alkotmányosság történetében
először szentelt kitüntetett figyelmet a kultúrának: elismerte minden spanyol kultúrához való
egyenlő jogát és kimondta annak decentralizálását. Ezzel az autonóm tartományok51 hatáskörébe ruházott át több kultúrát érintő feladatot és jogkört. Érdekes azonban, hogy míg a kulturális kérdéseken belül az alkotmány kitér a múzeumokra, zeneakadémiákra, könyvtárakra, levéltárakra vagy a nemzeti örökség körére, addig a kultúra más szektorai, mint például a mozi és a
színház nem kapnak külön említést.52 Ami a cenzúrát illeti, formálisan már 1976-tól sem létezett, hivatalosan azonban csak egy 1978-as királyi rendelet szüntette meg véglegesen, habár az
egy évvel korábbi szólásszabadságról szóló törvény elfogadása már az első lépés volt a teljes alkotói szabadság felé. A jogi szabályozás kereteinek lefektetése előtt is már tanúi lehetünk a mozi liberalizálódásának: 1976-ban bemutatják az illegalitásban 1971-ben készített, a polgárháborúról szóló Canciones para después de la guerra (Énekek a háború utánra) című filmet, illetve
Chaplin híres remeke A diktátor is vászonra kerülhetett. 1977-ben Buñuel Viridianája, Pasolini
Dekameronja, Eisenstein Patyomkin páncélosa vagy Bertolucci Utolsó tangó Párizsban című alkotásait nézhette meg a spanyol közönség. 1978 januárjában pedig végre törvénybe53 iktatták a
színházi előadások bemutatásának a szabadságát is.
A négy évtizedes diktatúra kulturális és mentális hagyatékát azonban nem lehetett egyik
pillanatról a másikra törvényileg eltörölni. A hivatalos cenzúránál talán még ártalmasabb öncenzúra nyomta rá bélyegét sok színházalkotó tevékenységére és ettől a mentális/lelki – Juan
Goytisolo szerint54 egyfajta szuper egóként jelen lévő – beidegződéstől nem volt könnyű
megszabadulni. Ez a hirtelen jött szabadság szakadékként tátongott a korábban többszörösen gúzsba kötött művészek előtt, akik a kötelek nélkül is bénultan álltak a mélység szélén.
Vagy, ahogy Fernández Santos fogalmaz: „Levették a szájkosarat a színházról, az mégis néma
marad, továbbra is hallgat.”55 Sőt, még 1992-ben is az alábbi megdöbbentő kritikákat olvashatjuk a sajtóban: „A szabadság sem termékenyítőbb, mint a cenzúra.”56
Következésképp, a remények nem váltak azonnal valóra: hiába nem volt már cenzúra,
nem robbant be az a fajta minőségi irodalom és színház, ami negyven évig rejtve maradt. A
spanyol színház jellegzetes vonása volt még, hogy jó néhány alkotó egyszerűen képtelen volt
témát váltani: mintha tudomást sem vettek volna arról, hogy a vertikális rendszer eltűnésével már nincs kivel harcolni, és színműveikkel továbbra is ugyanúgy a rezsimmel szembeni
ellenzékiségüket akarták demonstrálni.
Az (egyes) alkotók bénultsága mellett a közönség reakcióját is érdemes megemlíteni. Az
Új Színház irányzatának hatvanas évekbeli megjelenése kapcsán már utaltunk arra, hogy hiába minden újító törekvés, ha a közönség – a színház éltetője – nem fogékony erre. Spanyol51
52
53
54
55
56

Spanyolországot közigazgatásilag 17 autonóm tartomány (comunidad autónoma) és két autonóm
város (az észak-afrikai Ceuta és Melilla) alkotja.
Az egyes tartományok külön statútumaiban jelennek meg a színházzal és annak adminisztratív és
gazdasági szervezésével foglalkozó kérdések, elsőként Baszkföldön és Katalóniában.
Boletín Oficial del Estado, 1978. március 3., 5153–5154.
Juan GOYTISOLO: „Reinar después de morir. In memoriam F.F.B. 1892-1975”, in: Cuadernos de Ruedo
Ibérico, 1975, 46-48. szám, 159–164.
Ángel FERNÁNDEZ-SANTOS: „Mirada a las cunetas”, in: Diario 16, 1978. február 2.
Lorenzo LÓPEZ SANCHO: „Alfonso Sastre, entre la libertad y la censura”, in: ABC, 1992. október 16.

2016. március

73

„

országban ez történt: az 1939-től ízlésében félrenevelt nézők nem válhattak egyik pillanatról
a másikra az értékest az értéktelentől elválasztani képes műértő közönséggé, továbbra is a
konvencionális, polgári színház darabjait és a zenés revüket látogatták előszeretettel.
Az említett negatív jelenségek ellenére a színházi társulatok bizakodását azonban jól jelzi, hogy 1976-ban a társulatok közel 1400 darab bemutatásáért folyamodtak engedélyért az
illetékes hatósághoz, s ez a szám a duplája volt az előző évek kérvényezett előadásainak. Reményeik részben valóra is váltak, hiszen olyan problematikusnak és veszélyesnek ítélt darabok, mint például Buero Vallejo Doktor Valmyja, vagy Arrabal Asszír császárja kapták meg a
lehetőséget, s ez korábban elképzelhetetlennek tűnt. Bemutatható lett Martín Recuerda,
Lauro Olmo vagy Sastre néhány cenzúrázott műve is. Ellenpéldákat is találhatunk azonban,
ami azt jelzi, hogy a szabadság még nem volt teljes. 1976-ban megtiltják például Olmo La
condecoración (Az érdemjel), vagy Arrabal En la cuerda floja (Kötélen táncolva) című darabjainak a bemutatását. A sajtó természetesen már nem ment szó nélkül el az ilyen események
mellett, mint ahogy Fernández-Santos 1976 decemberében megjelent A cenzúra folytatódik57
című éles kritikája is mutatja:
„A madridi színházműsorok telis-tele vannak hangzatos baloldali nevekkel, és még nagyobb gyönyörünket lelhetjük benne, hogy a vörös minden árnyalata jelen van. A kínzásról szólnak egyes
művek; míg másokban a szenvtelenség és a meztelenség az általános; «független» színháztermeinkbe olyan társulatok léphetnek be, mint például a lisszaboni A Comuna csoport, szélsőbaloldali,
agitatív propaganda szövegeket harsogva; a travesztizmus teljesen hétköznapi dologgá vált […].” 58

Amiket az idézett újságíró kiemel, valóban jellegzetes vonásai lesznek a postfranco spanyol színház első pár évének, de ezen nincs is mit csodálkozni. Egyrészt, bizonyos szerzők
mártírként, vagyis politikailag („a vörös minden árnyalata”), mintsem esztétikailag értékelődnek fel, másrészt, Fernández-Santos az ún. vetkőzés-jelenségre (destape) is felhívja a figyelmünket. Emlékezzünk vissza, hogy a Franco-rezsim kultúrpolitikájának egyik fontos
alapvetése volt a szexualitás színpadon/filmen történő teljes cenzúrája. A tiltás megszűnése
után a testiség és az erotika robbanásszerűen elárasztotta leginkább a filmvásznat59, de a
színpad sem maradt érintetlen e tekintetben – ahogy Fernández-Santos kritikájából ki is derült. A házassági hűtlenség és a pornográf jelenetek kártyájának kijátszása kihagyhatatlan és
mindig közönségsikert hozott – írja Monleón60 is. Amint azonban a társadalom ráébredt arra,
hogy a szexről beszélni már nem tabu, gyorsan alábbhagy ez a fajta igénytelen pornográf bulimia. Az öncélú meztelenség mellett azonban olyan fajsúlyosabb témák is megjelentek, mint
a travesztizmus, a homo- vagy a transzszexualitás. Ugyanakkor nevetséges, hogy míg a meztelenség szinte tiltás nélkül jelenhetett meg a színpadon, addig a művek ideológiai elbírálása
sokkal szigorúbb volt az 1975–78 közötti, a cenzúra teljes eltörlése előtti időszakban.
Fernández-Santos azonban nem hagyja figyelmen kívül azt sem, hogy a művészi értékű
színház sok esetben (pl. Arrabal) továbbra is némaságra ítéltetett. Ennek okát leginkább a bevé57
58
59

60

Ángel FERNÁNDEZ-SANTOS: „La censura, sigue”, in: Diario 16, 1976. december 16.
Uo.
Korábban a diktatúra még a szoknya hosszát, vagy a női blúzok dekoltázsának a kivágását is
szabályozta. A mozivásznon nagy lehetőségek rejlettek még a szinkronban is, hiszen ennek
kiaknázásával könnyűszerrel a nemzeti katolicizmus alapvetéseinek megfelelően lehetett alakítani a
dialógusokat. A durva tiltás után nem meglepő tehát az erotika és a pornográfia túlkapása.
José MONLEÓN: „El teatro”, in: El año literario español 1975, Madrid, Castalia, 1976, 65.

„

74

tiszatáj

telek elmaradásában keresi a kritikus, vagyis utal arra, hogy a gazdasági-vállalkozói érdekszféra kimondatlan – de a színház kereskedelmi tömegtermékké válása óta létező – cenzúrája kezdett egyre erősebben érvényesülni. Figyelmet érdemel, hogy az 1974-ben alapított, a független
színházzal foglalkozó Pipirijaina (jelentése: vándorkomédiások) folyóirat még 1978-ban, majd
1980-ban is külön számot szentelt a törvényi eltörlése ellenére is életben lévő cenzúrának.61
A változások tekintetében, ami az egyik oldal számára lassúnak tűnt, a másik oldal számára viszont elfogadhatatlanul gyors és radikális volt. A Franco-rezsimhez hű El Alcázar hasábjain megjelent Antonio Izquierdo-írásból is ez derül ki:
„Hölgyeim és Uraim, jöjjenek és lássanak! Madridban, alig három hónappal Francisco Franco halála után, fél tucat bármilyen értelmiségi munkára alkalmatlan rakodómunkás a gyűlöletből, az
arcátlanságból és a pornográfiából meríti erejét – és tehetségét –, hogy egy kiváló államférfi
alakját ócsárolja.”62

A nyitás és a bunker-pártiak közötti harc a kormányon belül is jelen volt, ám a jobboldal
nemtetszésének olyan, az újságírói tollnál már sokkal veszélyesebb megnyilvánulásai is előfordultak, mint például az 1976 márciusában a madridi Valle-Inclán Színházban elhelyezett,
Martínez Mediero Las hermanas de Búfalo Bill (Buffalo Bill nővérei) című előadása közben
robbant bomba.
Megfigyelhető, hogy a cenzúra-pártiak (a „bunker”) száma az 1978-as törvény beiktatása
után ugyan lecsökkent, azonban kisebbségük ellenére hangjuk egyre radikálisabb lett. Közöttük találhatunk olyan régi cenzorokat, akik egyenesen a cenzúra jótéteményeként könyvelték
el, hogy az általuk gyatra minőségűnek titulált darabok nem jutottak el a deszkákig. Sőt, ezek
a cenzúrázott szerzők hálával kell, hogy tartozzanak a cenzúrának – írja Manuel Díez Crespo,
egykori ítész.63
Az el/bezártság korábbi zavaró határai a nyolcvanas években már nem is tűntek olyan
rettenetesnek, egyesek inkább nosztalgiával tekintettek vissza arra a korszakra, amikor a játékszabályok legalább egyértelműek voltak. Megjelent az a „Franco ellenére, mégis jobban éltünk” érzés, ami, ha a Kádár-korszak boldog békeidőire gondolunk, a rendszerváltás utáni
magyar olvasók számára sem ismeretlen. Egyes írók a békés együttélés zálogaként „visszasírták” a cenzúra jól kijelölt korlátait:
„Nem vagyok a cenzúra pártján: én magam is íróként szenvedtem tőle; de tekintettel az ember
korlátaira, úgy gondolom, hogy szükséges [a cenzúra]; leginkább ebben az országban, ahol az
összhang hiánya annyira markáns. Úgy gondolom szükséges, hogy valami felügyelje a szólásszabadságot a szabad és erkölcsös polgár számára elfogadható keretek között.”64

– olvashatjuk Sebastián Bautista de la Torre drámaíró (és egyébként korábbi cenzor) gondolatait.
61
62
63

64

Pipirijaina, 1978. 6. szám, „La censura cae. La censura sigue” (A cenzúrának vége. A cenzúra
folytatódik). Pipirijaina, 1978. 13. szám, „¡Que viene la censura!” (Jöjjön a cenzúra!)
Izquierdót idézi Alberto MIRALLES: „¡Los tiempos no están cambiaaando...! A Ramón de Sagaseta, La
Torna de Els Joglars”, in: Pipirijaina, 1978. 7. szám, 59.
Manuel DÍEZ CRESPO: „Lo que muchos genios deben a la censura”, őt idézi: Berta MUÑOZ CALIZ: El
teatro crítico…, id. mű, 5. fejezet: http://www.xn--bertamuoz-r6a.es/censura/cap5_2.html (201406-24).
Sebastián Bautista de la Torre szavait idézi Berta MUÑOZ CALIZ: El teatro crítico…, id. mű, 5. fejezet:
http://www.xn--bertamuoz-r6a.es/censura/cap5_2.html (2014-06-24).

2016. március

75

„

Az új színházpolitika élesen kirajzolódó iránya volt a polgárháború előtti drámahagyományok felélesztése. Elsőként leginkább Valle-Inclán és García Lorca-darabok sikerének lehettek a spanyol nézők a tanúi. A Los cuernos de Don Friolerát (Lárifári hadnagy felszarvazása) és a Divinas palabrast (Isteni szavak) 1976-tól, míg a Las galas del difuntót (Halotti pompa) és más Valle-Inclán darabokat 1978-tól láthatott a közönség. García Lorca sikere még
hangosabb volt: 1976-ban bemutatják a Bernarda Albát, az Öt év múlvát, 1979-ben a Rosita
leányasszonyt, majd 1986-ban az andalúz művész legmerészebb – általa egyébként bemutathatatlannak minősített – színművét, az El públicót (A közönség) is. Az emigráns írók csak
sokkal lassabban nyertek teret, közülük elsőként Rafael Alberti Noche de guerrája került
színpadra 1978-ban.
A közönség ízlése, valamint gazdasági megfontolások motiválták a műsorpolitikát, amikor Muñoz Seca művészi érték szempontjából igen csak megkérdőjelezhető darabjait vagy
Carlos Arniches idejétmúlt színműveit tartották színpadon. A humorra építő színház Jardiel
Poncela darabjaival csábította a szórakozni vágyókat, és ismét bemutatták az 1952-ben betiltott Három cilindert, Miguel Mihura abszurd humorú színpadi játékát. A társadalmi realizmus
alkotói közül, mint említettük, Sastre és Olmo néhány műve közönség elé kerülhetett, ám
csekély sikerükből kiderült, hogy a nézők, a megváltozott társadalmi és politikai közegben
nem vágytak már a posguerra korai alkotóinak komor színházára. Az ötvenes években indult
drámaírók közül egyedül Buero Vallejo tudott jelentősebb sikereket elérni: az 1976-os Doktor Valmy bemutatóját követte a Jueces en la noche (Bírák az éjszakában), a Caimán (A kajmán), a Diálogo secreto (A titkos párbeszéd), majd a Lázaro en el laberinto (Lázár a labirintusban). A lázadó arrabali színház azonban hiába került színre (Az építész és az asszír császár; Autótemető) csúfosan megbukott, szimptomatikusan jelezve a recepció helyzetét.
Az ún. Új Színház alkotóinak a művei is végre a cenzúra tiltása nélkül kerülhettek a nézők
elé, azonban a közönség elutasítása egyelőre ezt a vonalat is kudarcra ítélte. Hiába mondta
még 1935-ben García Lorca, hogy a közönséget nevelni kell, és hogy „a színháznak kell magát
rákényszerítenie a közönségre, nem pedig a közönségnek magát a színházra”65, az újító drámaírók nem tudták művészetüket a társadalomra „erőltetni”, és közülük szinte csak Francisco Nieva könyvelhetett el magának egy-egy nem túl tartós sikert.
A színházpolitika korábbi szerzőket és műveiket feltámasztó iránya azonban már önmagában hordozta bizonyos esetekben (pl. a társadalmi realista színház, az Új Színház) a kudarc
lehetőségét, hiszen azokat a műveket, amiket most elővettek, más korban, más politikai és
társadalmi közegben írták az ellenzéki művészek. Ebből a fajta fáziseltolódásból adódott,
hogy a demokráciában a nézők már nem ezt akarták a színpadon látni. Már nem volt létjogosultsága a kritikát álcázó paraboláknak, a metanyelvnek, kiüresedtek a nézővel való, az ellenzékiséget szimbolizáló összekacsintások, és a sorok közé rejtett titkos üzenetek is feleslegessé váltak. Ezek mind a darabok születésének pillanatában, adott kontextusra vonatkoztak, így
a hetvenes évek végére, a nyolcvanas évek elejére aktualitásukat vesztették. Miralles éppen
ennek a jelenségnek a szociológiai hátterét ragadja meg:
„Franco halálával a spanyolok nagy része azt akarta, hogy vele együtt az a korszak is haljon meg,
habár megrémültek attól, hogy fogalmuk sem volt, mi fog a helyébe lépni. Mindenesetre világos
volt, hogy a demokrácia tűnt a legkevésbé riasztónak, leszámítva azokat a kézenfekvő nehézsé65

Federico GARCÍA LORCA: „A színházról”, in: Federico García Lorca összes művei, id. mű, 802. (András
László fordítása).

„

76

tiszatáj

geket, melyeket le kellett küzdeni a megvalósításához. […] Előbb a Franco érát kellett a memóriánkból kitörölni, habár ezzel együtt járt a Franco-ellenzék eltörlése is […].”66

Egyértelmű lett, hogy a színház már nem politikai tribün szerepét töltötte be a társadalom szemében. Olyan folyamat játszódott le tehát, hogy a korábban a cenzúra által gúzsba kötött, agitálónak és felforgatónak cimkézett művészek, most színpadra kerülhettek volna, ám
darabjaikra már senki nem volt kíváncsi. Ezt azonban sajnos nemcsak a közönség látta így,
hanem a szakmán belül is megjelentek a posguerra drámaíróinak művészi értékét megkérdőjelező – tegyük hozzá, sokszor igazságtalan – vélemények. Az egyik oldalon a minőség, a másik oldalon a rendszerhűség kategóriái immár átértékelődtek, és nem minden ellenzékiség
képviselt értékeset. Sajnos a tabula rasa, vagy nevezzük kollektív memóriatörlésnek, áldozata lett több, valóban minőséget képviselő drámaíró (Sastre, Muñiz, Olmo, Rodríguez Méndez,
Martín Recuerda) munkássága is. Többen erre úgy reagáltak, hogy nem is a színpadra írtak,
hiszen a megváltozott helyzetben publikálni sokkal könnyebbnek bizonyult. Ezzel azonban a
dráma, mint műnem sajátosságai szenvedtek csorbát, hiszen a színház elsődleges célja, hogy
bemutassák, nem pedig, hogy olvassák – figyelmeztet Miralles.67 A hetvenes évek végének
színházi helyzetét az El País egyik cikke foglalta jól össze:
„A szerzőknek nincsenek bemutatói: a nagy öregek – a régiek, a korábbiak – rezignáltak és átkozódnak; az újak, akik már őszülnek és aggódva vesznek tudomást az idő múlásáról, mindenkire
haragszanak, és ugyanott maradnak, mint korábban. A független csoportok továbbra is zord és
szegény körülmények között vannak, folyamatosan üldözve és elhagyatva érzik magukat. És
mindenki pénzt kér.”68

Az egyre sokszínűbbé váló spanyol színházi életből érdekes kiemelni, hogy a letűnt rezsimet éltető, a demokráciát és az átmenet folyamatát folyamatosan támadó szélsőjobboldali
drámaírók is helyt kaptak a színpadon. José Monleón megdöbbenve írt arról, hogy színikritikusi pályafutásának huszonöt éve alatt soha nem találkozott olyan reakciós darabokkal, mint
például Eloy Herrera Un cero a la izquierda (Egy nulla balra), vagy Antonio D. Olano Cara al
sol69 con la chaqueta nueva (Arccal a nap felé, új kabátban) művei.70 És hogy miért volt e daraboknak létjogosultsága akkor, amikor a Franco-ellenes szerzők éppen mondanivalójuk aktualitása miatt kerültek le a színpadról? A választ talán ott kell keresnünk, hogy a jobboldali
diktatúra idején nem volt szükség ilyen darabokra, hiszen a cenzúra, a tömegkommunikációs
eszközök közvetlen és totális ellenőrzése mellett felesleges volt egy nyíltan fasiszta ideológiájú színházat csinálni. Paradox módon tehát a demokrácia termelte ezt is ki magából.
A nehézségek ellenére mégiscsak egy gazdag és heterogén színházi arculat rajzolódik ki a
nyolcvanas évekre a demokratikus kormányok anyagi támogatása mellett. Mégis, akkor mi
hiányzott? – kérdezhetnénk. Alkotókból és darabokból bőven volt, csak a közönség hiányzott.

66
67
68
69
70

Alberto MIRALLES: Creación escénica y sociedad española, Murcia, Universidad de Murcia, Cuadernos
de Teatro, 1998. 100, 106.
Alberto MIRALLES: Nuevo teatro español: una alternativa social, Madrid, Villalar, 1977. 157.
„El desierto es desierto”, in: El País, 1979. április 22.
A Cara al sol a Falange himnuszának a címe volt.
José MONLEÓN: „1978: el año del desconcierto”, in: El año literario español 1978, Madrid, Castalia,
1978. 82.

2016. március

77

„

A postfranco spanyol színház e súlyos problémájának a megoldását a következő generációk
kapták feladatul.
4. A demokrácia színháza (1980–2000)
A demokratikus átalakulást veszélyeztető első komolyabb kísérletre az alkotmány elfogadása
után három évvel került sor. Ugyan János Károly királynak, a fegyveres erők parancsnokaként sikerült a hadsereg monarchia iránti hűségére alapozva megfékezni Antonio Tejero
1981. február 23-i puccsát, azonban a Franco-hű katonák spanyol parlamentben kirobbantott fegyveres akciója is jól példázta, hogy a békés átmenet mögött valójában milyen ellentétek és indulatok feszültek. Amikor az 1982-es választásokon a szocialisták szereztek többséget, világosan látszott, hogy a politikai erőviszonyok radikálisan átrendeződtek. Ekkor a
Franco alatt illegalitásba kényszerített PSOE (Partido Socialista Obrero Español – Spanyol
Szocialista Munkáspárt) Felipe González vezetésével alakított kormányt és a szocialista irányítás egészen 1996-ig, négy választáson keresztül meg tudta tartani vezető pozícióját.
A színház krízise ugyan a nyolcvanas évek elejéig tartott, több olyan intézkedés született
már ekkor, melyek a színházi életet aktivizálták: 1978-ban újjáalakult a Kulturális Minisztérium; 1980-ban az öt évvel korábban leégett Teatro Español megnyitotta kapuit; 1983-ban
létrejött egy színházi dokumentációs központ (Centro Dramático Teatral), valamint 1986ban a klasszikus színházzal foglalkozó nemzeti társulat (Compañía Nacional de Teatro
Clásico). A színházi élet decentralizálása is termékenyítően hatott a színpadi alkotásra. Madrid és Barcelona mellett a demokratikus kormányok a félsziget többi tartományát is támogatták (színházépületek építése71, régiek renoválása72, fesztiválok ösztönzése, társulatok turnéinak támogatása) a színházi élet fellendítése érdekében, ennek ellenére a két nagyváros színházi vezető szerepe nem változott és a mai napig jellemző. A támogatott színházak mellett a
magánerőből működő társulatok nehéz helyzetben voltak, és sokszor gazdaságilag képtelenek voltak az államilag dotált társaikkal felvenni a versenyt, így több bezárt közülük.
A megkezdődött változások ellenére erős volt a színházi élet miatti pesszimizmus. „A
színház átalakulása csak a felszínen ment végbe”73 – véli Alberto Fernández Torres. A szintén
színikritikus és több színházi folyóiratot alapító Moisés Pérez Coterillo hasonlóan pesszimistán fogalmaz: „A spanyol színház modernizációjának és változásának a nyolcvanas évek elején keltett illúziójából már csak a csalódás és a kétkedés maradt.”74 Másokban az anyagi támogatási rendszeren keresztül érvényesített túl erős állami befolyás ébresztett bizalmatlan-

71

72

73
74

1980–2000 közötti időszakban csak Katalóniában és Andalúziában közel 40 színház épült, amit ha
összevetünk az 1960–80 között az egész országban épült 35 színházzal, jól látszik a növekedés
mértéke (Silvia GURBINDO: „Apuntes sobre la descentralización teatral en España”, in: Rilce, 2008.
18/2. szám, 229.).
Andalúziában például több, mint 35 színházat renováltak az 1983 decemberében elfogadott Városi
Színházak Rehabilitációjának Terve (Plan de Rehabilitación de Teatros Públicos) keretén belül (Silvia
GURBINDO: id. mű, 228.).
Wilfried FLOECK: „El teatro español contemporáneo (1939–1993). Una aproximación panorámica”,
in: Teatro español contemporáneo: Autores y tendencias, Kassel, Reichenberger, 1995. 14.
Uo., 14.

„

78

tiszatáj

ságot, de a nézőszám csökkenése – 1983-ban 11 millióan, 1990-ben már csak 5 millióan váltottak jegyet színházi előadásra75 – is okot adhatott joggal az aggodalomra.
Az élő szerzők gyakran arról panaszkodtak, hogy nincs lehetőségük bemutatókra. Ezt
azonban a statisztika meglepő módon cáfolta: 1984-1990 között a hivatásos spanyol társulatok 160 színdarabot mutattak be, melynek 36%-át élő spanyol szerzők, 19%-át élő külföldi
írók, 11,9% külföldi kortárs76 szerzők, 9,4 %-át spanyol kortárs drámaírók, 7,9 %-át külföldi
és 6,3%-át spanyol klasszikusok munkái tették ki. A kimutatás szerző nélküli, ún. kollektív
alkotói folyamaton alapuló bemutatókat is említ (9,4%).77 A spanyol aranykori nagyok közül
Lope de Vega, Calderón de la Barca, Cervantes és Tirso de Molina darabjai, illetve a romantikus Zorilla Don Juanja voltak a fenti időszakban a legkedveltebbek. A kortárs spanyolok közül
García Lorca és Valle-Inclán drámái vezették a listát, a felét (!) lefölözve a bemutatóknak.
Mögöttük tisztes távolságban következett Alejandro Casona, Miguel Mihura, az Álvarez
Quintero-testvérek és Enrique Jardiel Poncela. Az élő spanyol szerzők közül az élen José Luis
Alonso de Santos állt (évi 6 bemutatóval), majd Fernando Arrabal, Alonso Millán, Josep Maria
Benet i Jornet (évi 5 premierrel) és Alfonso Sastre (évi 3 művel) következett. Az élő spanyol
írók népes csoportja (28 névvel, köztük José Sanchis Sinisterra, Francisco Nieva, Rodolf
Sirera, Alberto Miralles, Antonio Buero Vallejo, Antonio Gala) kevesebb bemutatóval ugyan,
de eljutott a nézőkhöz.78
Több tekintetben valóban pozitív változások indultak el: az állami támogatásnak köszönhetően kerültek színpadra Valle-Inclán vagy García Lorca korábban nem látott művei; az aranykori nagyok nagy költségvetésű produkciókban éledtek újjá; az állandó munkanélküliséggel sújtott színházi szakma foglalkoztatottsága nőtt; a fesztiválélet fellendült; a fiatal rendezők számára garantált bemutatkozási lehetőséget jelentő, ösztönző erejű színházi díjakat alapítottak.
1982 nemcsak a szocialista kormányzás kezdetét jelölte, hanem egy új színházi nemzedék, az ún. „1982-es színházi generáció”79 (vagy máshol, az átmenet színházi nemzedéke)
megjelenését is. A csoporthoz tartozó írók közvetlenül a polgárháború után születtek, gyermekkorukat a Franco-rezsim legkeményebb, az „éhínség éveinek” is nevezett korszakában, a
negyvenes-ötvenes években élték. A polgárháborúról személyes élményük ugyan nem volt,
azonban szüleik, nagyszüleik emlékei az ő fiatalságukat is meghatározták. A hatvanas években kerültek egyetemre, ahol a rezsimmel szembeni ellenállás első gócai éppen akkor, a nyitás éveiben kezdtek izmosodni. A diktatúra bukása és a politikai átalakulás magával hozta a
múltról alkotott kép revízióját, az egyéni és a kollektív emlékezet vizsgálatát. Ez a generáció,
megszabadulva a cenzúrától, már megtehette, hogy a negyven éves diktatúráról a színpadon,
művészi formában és ideológiától mentesen fejezze ki a véleményét. Sőt, nemcsak, hogy meg75

76
77
78
79

Eduardo GALÁN: Reflexiones en torno a una política teatral, Madrid, Fundación para el Análisis y los
Estudios Sociales, 1995. 21. Hozzá kell azonban tenni, hogy ez az országos statisztika nem árulja el
azokat a nagy különbségeket, amik régiónként mutatkoztak. Madridban valóban nagyon megcsappant a nézőszám (1984–1994 között 3,3 millióról 1,8 millióra csökkent), ugyanakkor Barcelonában
ugyanebben az időszakban megduplázódott a színházba járók száma (Alberto FERNÁNDEZ TORRES:
„Público y repertorio en el teatro español actual, in: ADE Teatro, 1996. 50–51. szám, 36.).
Kortárs alatt a XIX. század kezdetétől a II. világháborúig tartó periódust érti a statisztika.
Alberto FERNÁNDEZ TORRES: „Público y repertorio en el teatro español actual…”, id. mű, 37.
Uo., 38.; Valamint: Alberto FERNÁNDEZ TORRES: „De autores y etrenos, in: ADE Teatro”, 1994. 37–38.
szám, 151–158.
Ignacio Amestoy drámaíró használta először ezt az elnevezést.

2016. március

79

„

tehette, hanem erkölcsileg kötelezve érezte magát. Érthető módon tehát a történelmi emlékezet vált a generáció meghatározó témájává. A cenzúra nélküli alkotás lehetősége pedig
megengedte számukra, hogy a posguerra spanyol drámaírók kriptikus, szimbolikus, allegorikus nyelvétől eltávolodva új színházi nyelvet dolgozzanak ki, végső soron ugyanannak a valóságnak az ábrázolására, amit a nagy elődök – Buero Vallejótól kezdve Arrabalig – rejtett
üzeneteikkel igyekeztek leleplezni. Az új nemzedék nyelve következésképp sokkal személyesebbé, direktebbé és közvetlenebbé vált, de ugyanolyan kidolgozottságra törekedtek akkor
is, ha már nem volt szükség a sorok közötti rejtett mondanivalóra.
A múlt értelmezése többféle formában jelent meg a színpadon, így általános képet alkotni
erről igen nehéz. Több érdekes mű bemutatásával azonban a továbbiakban néhány jellegzetes vonást próbálunk meg körvonalazni.
A történelmi emlékezet kérdéseit boncolgató színdarabok egy része a művek önéletrajzi
jellegét domborítja ki hol teljesen direkt módon (Alfonso Santos: El álbum familiar [A családi
album]; Fermín Cabal: ¿Fuiste a ver a la abuela? [Meglátogattad a nagymamát?]), hol szemérmesebben (Ignacio Amestoy: Yo fui actor cuando Franco [Akkor voltam színész, amikor
Franco]; Sanchis Sinisterra: Terror y miseria en el primer franquismo [Terror és nyomor a korai Franco-rendszerben]). Közös jegy, hogy a szerzők a magánélet, a hétköznapok problémáival foglalkoznak, míg a történelmi korszak nagy eseményei, fontos alakjai80 csak a háttérben,
egyfajta hivatkozási keret szerepét töltik be.
A polgárháborúra való utalás nagyon sok ilyen témájú darabban előfordul, az írói perspektíva azonban itt is sokkal személyesebb, intimebb. Nem a háború totálképét kívánják megörökíteni, hanem az apró, elfeledett részletekre akarják a nézők figyelmét irányítani. Ez történik
Ignacio Amestoy több művében (Gernika, un grito (Guernica, egy sikoly); El chófer del teniente
coronel von Richthofen toma decisiones (Von Richthofen alezredes sofőrje döntést hoz)), vagy
Sanchis Sinisterra filmvászonra is adaptált ¡Ay Carmela! (Jaj, Carmela!) című darabjában is. A
generációhoz nem születési dátuma miatt köthető Fernando Fernán Gómez81 Las bicicletas son
para el verano (A biciklik nyárra valók) című művében egy kamasz szemszögéből jelenik meg a
polgárháború. A darab nagy sikerét a serdülő nézőpontján kívül annak a humornak és gyengédségnek köszönhette, mellyel a brutális eseményeket képes volt ábrázolni.
A posguerra emlékeit feldolgozó művekben gyakori, hogy a szerzők saját gyermekkori
élményeiket szövik műveikbe: a katolikus oktatás uralma, a hiányzó apai példakép, az árvaság érzése és a diktátor mindig jelen lévő alakja. Nagy különbség azonban, hogy míg a korábbi generációk Francót álarcok mögé bújtatva, alakját azonban hatalmasra nagyítva, despotikus karakterét ezzel is visszaadva ábrázolták, addig az átmenet nemzedéke már csak egy
visszatérő, de értelmét vesztett refrénként, lekicsinylően beszélt a diktátorról. Az említett El
álbum familiar egyik jelenetében, miközben a vonaton utazó főhőst látjuk, a diktátor beszédeiből idézett közhelyes foszlányokat hallunk a vonat zakatolásával keveredve. Ez a jelenet
szépen példázza a fent említett diktátor-kép jellegzetességét.
80

81

Ritkán azért találkozhatunk ez alól kivétellel. Amestoy Dionisio. Una pasión española (Dionisio.
Spanyol szenvedély) című darabjában a szerző a falangista, majd később ideológiát váltó költő
Dionisio Ridruejo alakját helyezi a történet középpontjába.
Mint érdekesség említjük meg, hogy Fernán Gómez két színész házasságon kívül született gyermekeként látta meg a napvilágot. Apai nagyanyja María Guerrero ünnepelt színésznő volt a századelő Madridjában, a róla elnevezett színház (Teatro María Guerrero) máig működik a fővárosban.

„

80

tiszatáj

Más művek az egész rezsimről akarnak átfogó képet adni. Ennek lehetünk a tanúi a katalán
Benet i Jornet Quan la ràdio parlava de Franco (Amikor a rádió Francóról beszélt) című színdarabjában. Az 1947–75 közötti három évtizednek a rádióban sugárzott Franco-beszédek adnak
kronológiai hátteret és keretet, miközben egy barcelonai külváros lakóinak sorsába82 kapunk
bepillantást. Érdekes kontraszt, hogy a diktátor rádióból sugárzott beszédei spanyolul hangzanak el, míg a szereplők katalánul beszélnek. A külvárosi lakók alakjában a diktatúrával szembeni különböző magatartások rajzolódnak ki: a militáns Franco-hű férfi, a politikailag tudatlan és
félelemből, mintsem meggyőződésből a diktatúra mellett álló nő, a politikai tudatára az egyetemen, a gyárban vagy a köztársasági múltban ébredő figurák sorakoznak fel a színen.
Hasonlóan átfogó képet kíván adni a Franco-éráról Sanchis Sinisterra említett Terror és
nyomor a korai Franco-rendszerben című darabja, viszont itt a tér nem egy lakótelep életére
van leszűkítve, hanem több helyszínre (Madrid, Barcelona, Valencia, Mexikó) tágul ki, úgy,
hogy Sanchis Sinisterra kilenc történeten keresztül idézi meg a posguerra társadalmi nyomorát. A szerző színpadi nyelve erősen Brechtet idézi – már a címmel is a német drámaíró előtti
tiszteletét akarta kifejezni –, különböző stílusokat és regisztereket ötvözve.
A történelmi emlékezet megjelenítésének másik módját választja Amestoy műve a Yo fui
actor cuando Franco. Ennek a műnek a főhőse azonban nem a múltjára visszatekintő, a felnőttség küszöbén álló ember, hanem a hatvanas éveit taposó, homoszexuális férfi. Amikor az
orvosok AIDS-et diagnosztizálnak nála, eldönti, hogy véget vet az életének. Ennek az elhatározásnak a perspektívájából vizsgálja meg az idős ember a múltja azon pillanatait, melyek az
életbe való beavatás szempontjából a legjelentősebbek voltak a számára. Az ő retrospektív
visszatekintése tehát nem a felnőttség küszöbén álló, a társadalomban helyét kereső hős
múltján való merengése, hanem éppen ellenkezőleg. A társadalmat elhagyni készülő, halálosan beteg férfi rég elhunyt anyjához intézett monológban83 idézi meg múltját és ezen keresztül elevenedik meg a diktatúra egésze. A főhősnek nemcsak a homoszexualitása, de családja
köztársasági múltja miatt is folyamatosan üldöztetésben és rettegésben telt az élete, s ez a
születő demokráciában sincs másképp.84
A történelmi emlékezet – melynek bemutatására természetesen sok más szerzőtől is választhattunk volna műveket – mellett a demokrácia hatása új színházi tematikák megjelenésével is együtt járt. A szexualitás, a homoszexualitás, a válás vagy az abortusz témája, a drogok, a fiatalokat érintő problémák gyakran érintett kérdésekké válnak a színpadon is, tükrözve az ezredvég új értékrendjét.
A nyolcvanas években a szerzői színház újjáéledésének is tanúi lehetünk, amely a hetvenes évek végén a kollektív munkára építő, a rendezői színházat preferáló független színház
kialakulása miatt igencsak vesztett korábbi presztízséből.

82
83

84

Ha visszaidézzük Buero Vallejo Egy lépcsőház története című 1949-es drámáját, érződik a két mű
közötti hasonlóság: több generáción átnyúló időperspektíva és egy szűk közösség lakói.
Ez a fajta retrospektív, néma hallgatóságot feltételező monologizálás Miguel Delibes hatvanas években megjelent regényét a Cinco horas con Mariót (Öt óra Márióval) juttathatja eszünkbe, melyben a
hősnő halott férje mellett virrasztva idézi meg közös életüket, s ezzel együtt a diktatúra mindennapjait.
A 82-es nemzedéktől kiemelt műveket Eduardo Pérez-Rasilla tanulmánya alapján válogattuk (Eduardo PÉREZ-RASILLA: „La memoria histórica de la postguerra en el teatro de la transición. La generación de 1982”, in: Anales, 2009, 21. 143-159.).

2016. március

81

„

Merész vállalkozás volna a XX. század vége és a XXI. század eleji spanyol színház irányzatainak az összefoglalása, hiszen az elmúlt 20–30 év alkotói a mai napig írnak. Ennek ellenére
néhány jellegzetességre már van némi rálátásunk. Ezeket az alábbiakban összegezhetjük:
A Franco-korszak alatti realista írók több műve ellenzékiségük miatt csak 1975 után kerül
bemutatásra, ekkorra azonban már aktualitásuk megkopott, így a közönség érdeklődése is hanyatlóban volt műveik iránt. Kivételt csak Antonio Buero Vallejo drámái jelentenek, melyeket
továbbra is viszonylagos rendszerességgel vesznek elő a rendezők és a közönség is jól fogadja
őket. Mások, köztük Alfonso Sastre, Martín Recuerda, Rodríguez Buded vagy Rodríguez Méndez
darabjai csak alkalmi bemutatkozásra kapnak lehetőséget, csekély közönségsikerrel.
A polgári színház veteránjai Jaime Salom vagy Juan José Alonso Millán a demokráciában
is tovább írnak, és a polgárságot kritizáló műveik sikere nem csökkent még az ezredfordulón
sem. A konvencionális és a realista színház határmezsgyéjén elinduló Antonio Gala demokráciában írt színháza jól mutatja, hogy mindenféle idő előtti kategorizálás leegyszerűsíti a spanyol színház sokféleségét. Gala több művét (¿Porqué corres, Ulisses? (Miért futsz, Odüsszeusz?), Petra Regalada, la vieja señorita del paraíso (Petra Regalada, a mennyország vénkisaszszonya), El cementerio de los pájaros (A madártemető)) valóban nem lehet a hagyományos
színházzal egy kalap alá venni.
A Franco-rendszer utolsó éveiben marginális szerepet játszó vagy éppen teljesen rejtve
maradt szerzők művei 1975 után egyre nagyobb elismerést kapnak. Többségük karrierje az
egyetemi színjátszásban, illetve a független színházi irányzatban kezdődött. Nyelvezetük újító, habár a régi hagyományokat (bohózat, esperpento) is beillesztik eszköztárukba. Tematikájukban a kortárs társadalom égető problémáit – erőszak, munkanélküliség, drog, szex – vetik fel, ugyanakkor a történelmi emlékezet – a polgárháború és a posguerra témái – továbbra
is napirenden marad. E csoporthoz tartozó alkotók, többek között, Francisco Nieva, Luis
Riaza, Hermógenes Sainz, Juan Antonio Castro, José Sanchis Sinisterra, Fermín Cabal, José Luis Alonso de Santos, Domingo Miras, Josep Maria Benet i Jornet, Luis Matilla, Jerónimo López
Mozo és Ignacio Amestoy.
A harmadik csoportba sorolhatók a hatvanas-hetvenes években született és már a demokráciában felnőtté vált drámaírók. Sokan közülük elnyerték a harminc éves kor alatti
drámaíróknak járó Bradomín-díjat (emiatt gyakran Bradomín-generációként is emlegetik
őket). A fiatal drámaírók visszakövetelik a drámai szöveg elsődlegességét a rendezői színházzal szemben. Innovatív módszereik (a drámai nyelv disztorziója, a cselekmény logikai
rendjének felrúgása) azonban a közönségre gyakran eltávolítóan hatnak. A könnyen emészthető szórakozás – a mozi, a televízió és a labdarúgás – továbbra is tömegeket von el a színháztól. A katalán drámaíró Sergi Belbel ezt a jelenséget szemléletesen így summázza: „ha eltűnne a színház, kevesen búsulnának miatta. Más a helyzet a focival.”85
Az új generáció látókörébe a történelem új eseményei (a berlini fal lerombolása, a Szovjetunió szétesése, a Jugoszláv háború) és a technika új vívmányai (internet, mobiltelefon, televíziós vetélkedők és show műsorok) is bekerültek. Az említett Sergi Belbel mellett ehhez a
csoporthoz tartozik még Paloma Pedrero, Rodrígo García, Yolanda Pallín, Juan Mayorga, Antonio Fernández Lera, Ignacio del Moral, Alfonso Armada, Ernesto Caballero, José Ramón
Fernández, Antonio Álamo, Antonio Onetti, Sara Molina, Itziar Pascual, Jordi Galceran, Carlos
85

María José RAGUÉ-ARIAS: El teatro de fin de milenio en España. (De 1975 hasta hoy), Barcelona, Ariel,
1996. 114.

„

82

tiszatáj

Marqueríe, Luis Araújo, Josep-Pere Peyró, Lluïsa Cunillé, Francesc Pereira, Carles Battle i
Jordá, Rodrigo García, Alfonso Plou, Ignacio García May, Luis Miguel González, Borja Ortiz de
Gondra, Angélica Lidell és Rubén Ruibal – a teljesség igénye nélkül.
Összességében elmondható, hogy a XX. század utolsó két évtizedében a spanyol színház
egy mély megújulási folyamaton ment keresztül. Az átalakulás érintette a színházpolitikát, a
színházi infrastruktúrát, a színházak állami dotálását és természetesen a drámaírókat és a
közönséget is. A nyolcvanas évek elején tapasztalt csalódottság a század végére átalakult egy
optimistább, útkereső iránnyá.
5. Konklúzió (helyett): merre tovább?
2014-ben jelent meg Fiatal színházi alkotók (20+13=33)86 címmel egy tanulmánykötet a mai
spanyol színház néhány, harminchárom évnél fiatalabb, vagyis már a nyolcvanas években
született, napjainkban szárnyait bontogató alkotójáról. A kötet nemcsak azért érdekes, mert
sok fiatal drámaíró nevével ismertet meg bennünket, hanem azért is, mert maguk az alkotók
is megszólalnak, beszélnek arról, hogy ők hogyan látják a spanyol színház jelenét, milyen témák érdeklik ma őket. Elismerik a színházi díjak fontosságát (Bradomín-díj, Valle-Inclán-díj,
Nemzeti Drámairodalmi díj, Max-díj, José Martín Recuerda-díj), bár az is igaz, hogy sajnos
ezek nem járnak mindig együtt bemutatókkal. A publikálás lehetősége nem lebecsülendő, bár
a színház, mint sokszor hangsúlyoztuk már, a nézőknek íródik.
A spanyol drámairodalom utóbbi húsz esztendejének még egy feltűnő változására kell
felhívnunk a figyelmet, mégpedig arra, hogy ugrásszerűen nőtt a drámaírónők száma. Az erősen férfiak uralta szakma érdekes jelensége ez, hiszen a posguerra drámaírói között csak elvétve találkozhattunk női szerzőkkel. A polgárháború alatt született Ana Diosdado talán az
egyetlen kivétel, aki már a hetvenes években bemutathatta színdarabjait. Női hangokat a
hatvanas években született és a nyolcvanas évektől bemutatkozó írók között is találunk
(Paloma Pedrero, Itziar Pascual, Lluïsa Cunillé Salgado, Laila Ripoll), s ez a jelenség a demokráciába átlépő Spanyolország nemi szerepekhez történő sztereotípiaváltását is jól tükrözte.87
A fentebb említett kötet is szép számmal említ fiatal, harminc év körüli női alkotókat (Diana
I. Luque, Lola Blasco, María Velasco, Mariángeles Rodríguez Alonso, Vanesa Sotelo, Marta
Buchaca), mint ahogy a García-Pascual szerkesztette női írókat bemutató antológia is felhívja
a figyelmünket erre a jelenségre.88

86
87

88

José ROMERA CASTILLO (szerk.): Creadores jóvenes en el ámbito teatral (20+13=33), Madrid, Verbum,
2014.
Hasonló jelenségnek lehetünk tanúi egyébként a spanyol politikai életben is. A szocialista
kormányzás 2007-ben hozott Ley de Igualdad (Egyenlőség törvénye) alapján a Zapaterokormányban fele-fele volt a nemek aránya. Mariano Rajoy kormányzása alatt ez az arány azonban
már a férfiak javára billent, s hasonlóan a nemek egyenjogúságának a politikája is kisebb figyelmet
és támogatást kap.
Raquel GARCÍA-PASCUAL (szerk.): Dramaturgas españolas en la escena actual, Barcelona, Castalia,
2011. A kötet Laila Ripoll, Paloma Pedrero, Lluïsa Cunillé darabjai mellett, két korábbi születésű, de
csak a nyolcvanas években bemutatkozó írónőnek, Carmen Resinónak és Lourdes Ortiznak is
tartalmazza egy-egy művét; Francisco GUTIÉRREZ CARBAJO (szerk.): Dramaturgas del siglo XXI, Madrid,
Cátedra, 2014. A gyűjtemény tizenegy kortárs spanyol – köztük egy katalán, egy baszk és egy gallego
– drámaírónő (Lola Blasco, Antonia Bueno, Diana de Paco, Juana Escabias, Beth Escudé, Aizpea

2016. március

83

„

A századvég színháza kapcsán már utaltunk a fiatalokat foglalkoztató új témák megjelenésére: a szexualitás, a magány, a drog, a munkanélküliség nyolcvanas évektől jelen lévő tematikája napjainkra kiegészült még a multinacionális cégek kritikájával, a bevándorlók és a különböző kultúrák együttéléséből adódó problémákkal, az idegengyűlöletről és a terrorizmusról
szóló diskurzussal, vagy a multimédiás világ kérdéseivel. Emellett az intimebb, privát szféra
témái (emberi kapcsolatok, emberek közötti kommunikáció hiánya, az identitás keresése, pszichés krízis) is hangsúlyosan jelen vannak, s előfordul, hogy a kettő együttesen jelenik meg,
vagyis az egyén problémáinak a gyökerét gyakran a társadalom hibáiban és fogyatékosságaiban
keresik az alkotók. Az erőszak mindkét szférában – az intim és a szociális világban – erősen jelen van, és ennek tematizálása is jellegzetes a mai spanyol szerzőknél. Természetesen a témák
sokszínűségét és árnyalatait nem lehet az említett pár motívumra redukálni.
A mai kontextusban játszódó, aktuális témákról, hétköznapi emberekről, hétköznapi emberekhez szóló és a szöveg dominanciáját tükröző színdarabok mellett azonban még egy érdekes jelenségre hívnánk fel a figyelmet, mégpedig arra, hogy a polgárháború és a diktatúra
tematikája továbbra is milyen erősen jelen van a mai színdarabokban. A mostani színházi alkotók már a demokráciában nevelkedtek, mégis láthatóan erősen foglalkoznak a múlttal. Vajon miért érdekli még mindig őket a több mint hetven éve lezárult polgárháború? Történészek véleménye szerint a kulturális emlékezet jó nyolcvan évvel az események utánig tud
működni, hiszen az emlékezet addig tart, amíg élő tanúk vannak – valójában utána is, de az
már egy más jellegű emlékezet. A polgárháború és a Franco-rezsim esetében a diskurzust
azonban az is meghatározza, hogy csak jó harminc éve beszélhetnek róla szabadon a spanyolok, így a fentebb említett nyolcvan év – ha elfogadjuk a történészek kalkulációját – még akár
ötven évig eltarthat. Elgondolkodtató azonban, hogy valójában csak 2007-ben született meg
az a Ley de Memoria Histórica (A történelmi emlékezet törvénye), mely végre megtörte a békés átmenet feltételének tartott ún. „csend-paktumot” – vagy nevezzük akár „ne bolygassuk a
múltat”-egyezségnek. Ennek tükrében a nyolc évtizedre kalkulált emlékezet valójában még
sokáig eltarthat, és ennek hatása kitapintható a spanyol színház mostani tematikájában is.
Laila Ripoll több színdarabjában89 foglalkozik a polgárháború kérdéskörével, a 2014-ben
bemutatott és 2015 májusában a Premio Max-szal, 2015 októberében pedig a Premio
Nacional de Literatura Dramáticával, a legfontosabb spanyol színházi elismeréssel jutalmazott El triángulo azul (A kék háromszög) című művével – társzerzőként Mariano Llorentével
– pedig a spanyol holokauszt90 borzalmaiba vezeti be a nézőket. A Bradomín-díjas Juan
Mayorga huszonnégy évesen (1989-ben) írt debütáló műve a Siete hombres buenos (Hét jó
ember) is a polgárháború és a köztársasági emigráció tematikáját dolgozta fel, majd későbbi

89
90

Goenaga, Diana I. Luque, Gracia Morales, Itziar Pascual, Carmen Resino és Vanesa Sotelo) rövid
színműveit tartalmazza.
Néhány cím tőle: La frontera (A határ), Que nos quiten lo bailao (Érezzük jól magunkat!), Convoy de los
927 (927 spanyol útja Mauthausenbe), Los niños perdidos (Az elveszett gyermekek), Santa Perpetua.
Franco által a mauthauseni haláltáborba deportált spanyol köztársaságiakra értendő itt a holokauszt
fogalma. A témával foglalkozó két dráma (927 spanyol útja Mauthausenbe; A kék háromszög) magyar
fordítása megjelent a Színház folyóirat drámamellékletében (2015. április, digitális formában
elérhető: http://szinhaz.net/index.php?option=com_docman&Itemid=14 (fordította: Katona Eszter).
Lásd még a témával foglalkozó tanulmányt: Katona Eszter: „Egy elfeledett tragédia: spanyolok a
mauthauseni lágerben”, in: Színház, 2015. április; digitális formában elérhető: http://szinhaz.net/
index.php?option=com_docman&Itemid=24 (2015-11-25).

„

84

tiszatáj

történelmi műveiben gyakran foglalkozik a háború (spanyol polgárháború, II. világháború), a
diktatúra (Sztálin, Hitler) és az elnyomás problematikájával.
A mai spanyol drámák nemcsak tematikájukban változatosak, de formáikban is. Az arisztotelészi elveket követő drámától kezdve a költői szekvenciákból felépülő, a belső monológra építő darabokon át, a puzzle-szerűen, váltott idősíkokból összeálló, vagy éppen az egyetlen egységben gondolkodó, lineáris színművekig igen színes a paletta. A rövid színház91 is virágkorát
éli, mely kifejezés ma már nemcsak az egyfelvonásos műveket jelöli, hanem az „egyperces”92
színházi formákat is. A rövidség nemcsak időben, hanem a szcenikában, a tér leszűkítésében is
megmutatkozik például a „negyedik falat” teljesen eltüntető szobaszínház jellegű kezdeményezéseknél.93 Ha a kis térben, kis nézőszámmal játszott daraboknak az anyagi körülményeit vizsgáljuk, talán nem tévedünk, ha a 2008–2009-ben jelentkező és évekig elhúzódó gazdasági válság miatti nehézségeket gondoljuk ennek hátterében: kis pénz, kis színház.
A kortárs spanyol drámairodalom sokszínűségéhez hozzátartozik az önálló nyelvhasználati joggal rendelkező kisnemzetek – katalán, baszk, gallego – színháza is. Részletesen itt nem
áll módunkban erre kitérni – habár a tanulmányban említett drámaírók közül néhányan éppen ezekből a tartományokból származnak –, csak megemlítjük, hogy a három közül a legdinamikusabb színházi élettel Katalónia (egyértelműen Barcelona vezető szerepe miatt) rendelkezik. A hazánkban is bemutatott Sergi Belbel és Jordi Galceran művei is a kortárs katalán
drámairodalomhoz tartoznak.
A kortárs spanyol drámaírókon – neveket szép számmal igyekeztünk sorolni – túl a spanyol színházi szakma nemzetközi elismerését jól példázza az is, hogy spanyol rendezők országhatáraikon túl is hangos sikereket értek, érnek el. A színésznőként híressé vált Núria
Espert rendezőként is bemutatkozott Londonban Lorca Bernardájával; Calixto Bieito az
Edinburgh-i színházi fesztiválon kapott Shakespeare-rendezéséért elismerő tapsot; José Luis
Gómez a madridi Teatro de la Abadía társulattal94 Németországban szerepel sikerrel; José
Carlos Plazát több európai nagyvárosba hívják operát rendezni; Lluis Pasqual a párizsi
Odeon Színház igazgatója volt 1990–1997 között. Ne feledkezzünk meg a függetlenekként
bemutatott katalán társulatok – La Fura dels Baus és az Els Comediants – nemzetközi sikereiről se. Visszakanyarodva egy pillanatig a drámaírókhoz, a hazájában évtizedekig nem értékelt Fernando Arrabal ma a világ egyik legtöbbet fordított spanyol szerzője. És hosszan hozhatnánk még további példákat a spanyol színház nemzetközi elismertségére.
A gazdasági válság okozta nehézségek azonban a színházat sem kerülték el. Egyrészt, a
spanyol kormányzati támogatási rendszer lecsökkent, így a sokszor amúgy is anyagi gondokkal küzdő színházak ritkán merik vállalni azt a kockázatot, amit egy pályakezdő és ismeretlen
91
92

93

94

Francisco GUTIÉRREZ CARBAJO (szerk.): Teatro breve actual, Barcelona, Castalia, 2013. A könyvről írt
recenziót lásd: Katona Eszter: „Spanyol rövidszínházi darabok”, in: Színház, 2014. december, 47-48.
Juan MAYORGA: Teatro para minutos. 28 piezas breves, Ciudad Real, Ñaque, 2009; AA.VV., 60 obras de
un minuto de 60 autores dramáticos andaluces, Sevilla, Consejería de Cultura – Consejería de
Educación, 2006.
A 2012 óta Madridban működő La casa de la portera például egy bérház lakásában rendezkedett be.
A mindössze húsz-huszonöt nézőt befogadni képes helyszínen a nézők szobáról szobára követik a
színészeket.
Az 1995-ben alapított színház 2006-ban hazánkban is járt, García Lorca Cím nélküli színdarabját
mutatták be eredeti nyelven (http://budapest.cervantes.es/FichasCultura/Ficha35348_60_1.htm
[2014-06-26]).

2016. március

85

„

szerző művének bemutatása jelent. Másrészt az anyagi problémák kihatnak természetesen
az emberek szórakozási, így színházba járási szokásaira is. Paradox módon azonban az olyan
megamusicalek, mint például az Oroszlánkirály, a magas jegyárak ellenére is folyamatosan
telt házzal mennek95 – habár ez nem egyedülállóan spanyol, hanem általában világjelenség96
–, s ezek a produkciók hozzák ma a legnagyobb bevételt a spanyol színház számára. A zenés
műfaj sikere jól jelzi, hogy a hatvanas években kialakult és a korábban bemutatott befogadó
struktúra gyakorlatilag a mai napig meghatározó Spanyolországban, bár tény, hogy az alternatív színház iránt nyitott réteg, ha lassan is, de valamelyest szélesedett.
A mai spanyol politika azonban nem kedvez túlságosan a kultúrának. Még mindig a 2008ban kezdődő gazdasági válságra hivatkozva sújtják megszorításokkal a társadalmat egészében
érintő szektorokat, mint például az egészségügy vagy az oktatás. A színház számára leginkább
az olyan rendelkezések jelentenek érvágást, mint például a jegyek általános forgalmi adójának a
8%-ról 21%-ra való emelése.97 Szomorú tény, hogy a színházba járás manapság a spanyolok
számára (is) luxus. Nem túl optimista kicsengésű José Monleónnak 2014 elején a Primer Acto
színházi folyóiratban megjelent vezércikke98 sem. Sokatmondó, hogy a jelen spanyol kormányzat kultúrához való viszonyának a szemléltetésére a polgárháború és a Franco-éra színházat
sújtó intézkedéseit idézi a neves színházi lap főszerkesztője. Valóban ennyire borús lenne a mai
spanyol színház helyzete?99 Hogy e sorokat mégse ennyire pesszimistán zárjuk, idézzük fel García Lorca színházról szóló előadását100: a színház egy nemzet nagyságát, vagy hanyatlását jelző
fokmérő – vélte a halhatatlan granadai. Francisco Gutiérrez Carbajo101 szerint a mai spanyol
színház teljesen egészséges hőmérsékletű, így van ok az optimizmusra.

*
95

96

97
98
99

100
101

A 2011 óta a madridi Lope de Vega színházban folyamatosan telt házzal játszott produkció a legjobb
bizonyíték a műfaj sikerére. A 40-80 euró – egyébként a normál prózaszínházi jegyárak 10-25 euró
között vannak – közötti jegyárak sem rettentik el a munkanélküliséggel és gazdasági válsággal küzdő
spanyolokat e könnyed, de ma már olcsónak nem nevezhető szórakozástól.
Hazánkban sincs ez másképp. 2014-ben a legtöbb nézőt vonzó kőszínházi előadások listáján a
magyar teátrumokban három musical állt az élen: Mamma mia! (67.695 néző), Mary Poppins (57.647
néző), Elfújta a szél (44.387 néző). A statisztikát az EMMI adatai alapján a hvg készítette (Dobszay
János: „A hét bő esztendő”, in: hvg, 2015. október 24. 18.
Uniós viszonylatban ez az adó 5–20% között mozog a tagországokban. Mariano Rajoy kormánya
2015 márciusában jelentette be az adó leszállításának tervét 21%-ról 10%-ra.
José MONLEÓN: „La cultura del teatro”, id. mű.
A Sociedad General de Autores y Editores (SGAE, Szerzők és Kiadók Társasága) évkönyvének 2015
októberében megjelent, a 2014-es esztendőre vonatkozó adatai szerint a színházlátogatók száma
(8,2%), valamint a jegybevételek tekintetében is (7,5%) növekedés volt tapasztalható 2013-hoz
képest. E javuló tendencia ellenére a színházi bemutatók száma még mindig nem érte el a 2008 előtti
átlagot, 2008-2014 között 30%-os csökkenést regisztráltak (forrás: http://www.anuariossgae.com/
anuario2014/home.html#; lásd még:
http://ecodiario.eleconomista.es/cultura/noticias/7101843/10/15/El-cine-recaudo-en-2014-un43-mas-y-la-asistencia-al-teatro-crecio-un-82.html).
Federico GARCÍA LORCA: „La charla sobre teatro”, magyarul „A színházról”, in: Federico García Lorca
Összes művei, id. mű, 800-803. (2015-10-24)
Az UNED irodalom és színháztörténész professzorával készült beszélgetés hangfelvétele: http://
www.ivoox.com/uned-teatro-espanol-actual-18-09-11-audios-mp3_rf_813950_1.html (2014-06-29).

„

86

tiszatáj

Jelen tanulmányban a múlt század – és néhány gondolat erejéig a XXI. század – spanyol színházának irányait kíséreltük meg felvázolni a teljesség igénye nélkül. Nem kívántunk szigorúan körülhatárolt kategóriákat alkotni azért sem, mert egyetértünk az argentin származású,
de 1986-óta Spanyolországban élő, a mai spanyol színház enfant terrible-jének is nevezett
Rodrigo García szavaival: „[…] utálom az irányzatokat, mert azok nem tesznek mást, mint redukálnak; a művészetet pedig kiszélesíteni kell.”102 A művészetek és a művészek eredetisége,
egyedisége sérülhet, ha erőszakkal csoportokba kényszerítjük őket. Ennek ellenére, mint láttuk, a spanyol színházban bizonyos irányok körvonalazódnak, s maguk a szerzők is tudatában vannak, hogy – eredetiségük mellett – szocializációjuk és kultúrkörük révén mégiscsak
tartoznak valahova, illetve, hogy az egyes művek között összehasonlítható vonásokat is fel
tudunk fedezni. A fiatal spanyol drámaírók és drámaírónők, ha tagadják is csoport létüket
(„ismeretség és tisztelet van köztünk, de egyáltalán nem vagyunk csoport” – véli Borja Ortiz
de Gondra103), azért rokonságukat és bizonyos hasonlóságokat nem vitatják.
A kortárs spanyol színház legújabb alkotásainak bemutatása – és itt visszakanyarodunk a
bevezetőben, a hazai kutatóknak a a spanyol színház irányában tanúsított közömbösségére
vonatkozó kérdésünkhöz – azért (is) problematikus, mert az időbeli perspektíva hiánya miatt nem ritka jelenség az sem, hogy a drámaírók művei hamarabb jelennek meg színpadon,
minthogy írott formában kiadásra kerülnének. Ez a nehezítő tényező egyben szemlélteti azt
is, hogy a színház esetében a recepció minimum két szintjéről beszélhetünk, hiszen a drámai
szöveg pusztán az olvasás révén, míg a színrevitel az élő és aktív befogadás élményével gazdagíthatja az olvasókat/nézőket. Földrajzi távolságunkból adódóan természetesen nem róható fel, hogy az utóbbi formának nem lehetünk gyakrabban részesei, azonban a spanyolul tudó
és színházért rajongó hispanisták sokat tehetnek, tehetünk azért, hogy a XX. századi és a kortárs spanyol dráma több darabja – akár fordításban104, akár színrevitel formájában, mely
természetesen feltételezi az előbbi meglétét is – eljusson a magyar közönséghez.105
102
103
104

105

Rodrigo GARCÍA: „After sun”, in: Primer Acto, 2000. 285. 30.
Idézi: Eduardo PÉREZ-RASILLA (szerk.): „Los dramaturgos jóvenes del panorama madrileño. Mesa
redonda”, in: ADE Teatro, 1997, 60-61, 93.
Ki kell emelnünk a Katalán Könyvtár sorozaton belül a Modern Katalán Színház kötetben megjelent
fordításokat (Modern Katalán Színház, Budapest, Íbisz, 2001), Bakucz Dóra kortárs katalán
drámairodalmat népszerűsítő fordítói tevékenységét (6 mai katalán dráma. Sergi Belbel és Jordi
Galceran darabjai, Budapest, L’Harmattan, 2013), Scholz László egy Juan Mayorga fordítását (Juan
Mayorga: Szerelmeslevelek Sztálinhoz, Budapest, L’Harmattan, 2010), valamint az ELTE Spanyol
Tanszékének szervezésében megrendezett Kortárs Spanyol Színházi Napok (2015. október 6-8.)
rendezvénysorozatot, ahol Az én rosette-i kövem – négy mai spanyol dráma (Budapest, Nemzeti
Színház, 2015; A fordítók: Kürthy Ádám, Zombory Gabriella; Szerk.: Scholz László) címmel került
bemutatásra Ignacio García May, José Manuel Mora, Gracia Morales és José Ramón Fernández egyegy darabjának fordítása.
A bevezetőben utaltunk rá, hogy a magyar közönség nincs elkényeztetve spanyol kortárs darabokkal. Ennek ellenére az aranykortól napjainkig azért jó néhány spanyol színművet mutattak, mutatnak be hazai társulataink. Meglepő, hogy akár Echegaray, akár Paso művei milyen népszerűek voltak
a hazai közönség előtt, de nem ismeretlenek Buero Vallejo, Sastre, vagy Arrabal darabjai sem. A kortárs színháznak már sokkal kevesebb darabja jut el hozzánk, de egy-egy bemutatóval (Jordi Galceran: A Grönholm-módszer, Váltságdíj, Dakota, Bankhitel; Sergi Belbel: Eső után, Toszkána, A vér,
Mobil; Sanchis Sinisterra: Jaj, Carmela!) üdítő színfoltként találkozhatunk. A spanyol színház magyarországi recepciójának összefoglalása jövőbeli kutatásaink irányát jelöli ki.

2016. március

87

„

KATONA ESZTER

Művészi szabadság – hatalmi önkény
BUERO VALLEJO – GOYA, MAYORGA – BULGAKOV
„A […] szóművészet tágas mezején egyes-egyedül
én vagyok az irodalom farkasa.
Azt tanácsolták, fessem át a bundám.
Ostoba tanács. Akár festett a farkas,
akár kopaszra nyírt, sehogy se hasonlít a szobapincsihez.”1

A XX. századi spanyol történelem fontos dátuma volt 1975. november 20., Franco tábornok
halála. A közel negyven évig hatalmon lévő diktátor eltűnésével Spanyolország a demokratikus fejlődés útjára léphetett, és ezzel párhuzamosan a kulturális élet is gyökeresen átalakult.
A tekintélyelvű rendszerek cenzúrája a művészetek közül talán a legérzékenyebben mindig is
a színházat érinti, hiszen a drámai szövegnek, a könyv lapjairól el kell jutni a színházi deszkákig, s onnan a nézőkig.2 E folyamatban minimum három ellenőrző ponton (az írott szöveg,
a rendezői koncepció, a színpadra állított végső forma) kell tehát a daraboknak szabad jelzést kapniuk. Ehhez társul még, hogy a hivatalos cenzúra vasszigora mellett a művészeknek
gyakran a bénító – és talán a legveszélyesebb – öncenzúrával is meg kell küzdeniük. Sőt, egy
bemutatott darab esetében fennáll annak is a veszélye, hogy egy nap, a közönség reakcióját
látva, a cenzori szigor leveteti a színművet a műsorról.3 Franco alatt a tiltó rendelkezések
azonban sok esetben nem bénítólag hatottak, hanem éppen ellenkezőleg, növelték az alkotók
kreativitást. Így, paradox módon magának a cenzúrának is köszönhető egyes mesterművek
születése a diktatúra idején. Franco halálával mindez egy pillanat alatt eltűnt. A hirtelen jött
szabadság azonban szédítően hatott a kulturális életre. A ’mindent szabad’ mámora a színház
és a filmművészet terén egyrészt az útkeresés és a kísérletezés időszakának nyitotta meg az
utat, másrészt azonban az elbizonytalanodás jelei is erőteljesen mutatkoztak. Ez a jelenség
valójában természetesnek is mondható, hisz a diktatúrával való szembeszegülés a spanyol
drámaírók kimeríthetetlen témája volt négy évtizeden keresztül. Jóllehet a művészeknek az
állam és a katolikus egyház nem lankadó figyelme mellett kellett alkotniuk, mégis sokan
megtalálták a megfelelő formát és műfajt (történelmi dráma, költői színház, groteszk), tökélyre fejlesztve egyes technikákat (álcázás, sűrítés, áthelyezés), hogy ügyesen elkerüljék a

1

2
3

Mihail BULGAKOV: Sárba taposva, Magvető, Budapest, 2004. 222. 1931. május 30-i keltezésű levél.
A diktatúrák és a színház összetett viszonyrendszerével foglalkozik a Színház és diktatúra a 20.
században, LENGYEL György (szerk.), Budapest, Corvina, 2011. című kötet.
A Franco-rezsim alatti cenzúra működéséről részletesen lásd: Hans-Jörg NEUSCHÄFER: Adiós a la
España eterna. La dialéctica de la censura. Novela, teatro y cine bajo el franquismo, Barcelona,
Anthropos, 1994.

„

88

tiszatáj

cenzori mentális olló4 csonkításait. Franco halálával és a demokrácia beköszöntével azonban
a korábbi témák hirtelen kiüresedtek, értelmüket vesztették, hisz mi értelme valami ellen
harcolni, ami már nem létezik.
Tanulmányunkban két különböző generációhoz tartozó spanyol drámaíró, Buero Vallejo
(1916–2000) és Juan Mayorga (1965-) egy-egy színpadi művének párhuzamos olvasatát vázoljuk fel. Életrajzukban ugyan van kronológiai átfedés, mégis más történelmi korban éltek
és alkottak. Míg Buero Vallejo életét és munkásságát végigkísérte a Franco-diktatúra és a
cenzúra, majd átélhette hazájának demokratikus országgá alakulását is, addig Mayorga a diktatúrába született ugyan, művészi fejlődése viszont már a demokráciában teljesedhetett ki.
Antonio Buero Vallejo, túlélve a Franco-diktatúra börtöneinek a megpróbáltatásait, 1946ban írta első drámáját En la ardiente oscuridad (Az égető sötétségben5) címmel. Az Historia
de una escalera (Egy lépcsőház története) című műve erős társadalomkritikája ellenére, meglepő módon bemutatásra került Spanyolországban és 1949-ben a rangos Lope de Vega-díjat
is elnyerte. Vallejo egy olyan korszakban kezdett írni, amikor minden színpadi szerző nehéz
helyzetben volt. A polgárháború után, a diktatúra első évtizedében a színdarabírók számára
két út kínálkozott: vagy az uralkodó eszmeáramlat szolgálatába állítani a színházat, vagy felvenni a harcot a cenzúrával, és a társadalmat szorító problémák művészi megfogalmazásával
próbálkozni. Buero Vallejo, annak ellenére, hogy csak feltételesen szabadult, a nehezebb utat
választotta; sikerrel. Eleinte csak óvatosan, majd egyre határozottabban emelte fel műveiben
a hangját az emberi méltóság védelmében. Darabjaiban aggódva figyeli az individuumot fenyegető korlátokat, a lelki és testi (vakság, süketség) fogyatékosok nyomorúságát és a hatalmasok gonoszságát, lelki torzulását. Vallejónak ugyan sokszor kellett küzdenie a cenzorokkal, ő mégis szüntelenül írt, és műveit – néhány kivételtől eltekintve6 – sikerült is színpadra
vinnie, a közönség és a kritika elismerését egyaránt elnyerve. Hangja olyannyira felbátorodott, hogy ő volt a Spanyolországban alkotó drámaírók közül az első, aki az El tragaluz (1967,
A tetőablak) című művében nyíltan beszélni mert a diktatúra egyik legnagyobb tabutémájáról, a polgárháborúról. A szolidaritás hiánya, a háború brutalitása, a hatalom művészetet elnyomó gyakorlatának a leleplezése, a politikai rendőrség és kínvallatások témája mind-mind
megjelenik Vallejo színpadán, melynek alapvető célja a diktatúra leleplezése volt. Vallejo
olyan problémákat vetett tehát fel, melyekről nyíltan nem lehetett beszélni a művészeknek –
de még az utca emberének sem. Hogyan írhatott mégis erről a halálbüntetés árnyékával a feje felett? A szimbolista és a történelmi dráma műfaját hívta segítségül, hiszen a történelmi
múltba merüléssel, valamint a szimbólumok világával próbál tükröt tartani a jelen problémáinak. Társadalmi és egzisztenciális problémafelvetéseivel fel akarja rázni a nézőket, színpadával nem véleményt akar formálni, hanem kritikát kíván provokálni. Darabjai végén sokszor
nem pontot, hanem kérdőjelet érezhetünk, s éppen az olvasó/néző feladata ezeknek a morális kérdéseknek a megválaszolása.
Buero Vallejo 1957-ben és 1980-ban is elnyerte a Premio Nacional de Teatro rangos kitüntetést, 1971-ben pedig a Spanyol Királyi Akadémia tagjává választották. Székfoglaló beszédét García Lorca színházáról tartotta, pedig Lorcáról beszélni a diktatúra alatt – a polgár4
5
6

Neuschäfer az említett könyvében használja a találó tijera mental kifejezést.
A darabot Magyarországon 1963-ban az Universitas Együttes vitte színre.
A politikai foglyok kínzásairól szóló, 1964-ben született La doble historia del doctor Valmyt (Doktor
Valmy kettős története) egészen 1976-ig nem lehetett bemutatni Spanyolországban.

2016. március

89

„

háborúhoz hasonlóan – tilos volt. Igaz, ekkor már a hatvanas években kezdődő gazdasági nyitásnak köszönhetően a diktatúra a végóráit élte, a cenzúra azonban mégsem lanyhult, hisz –
ha már a politika és a gazdaság bástyáin repedések keletkeztek – a rezsim legalább ideológiai
szinten próbált ragaszkodni a korábbi elvekhez. Buero Vallejo akadémiai beszéde ezért mindenképp bátor témaválasztás volt, mely az ellenzékiség egyre erősebb jelenlétére utalt.
A demokratikus fordulattal ugyan eltűnt a diktatúra, az 1978-as alkotmány eltörölte a
cenzúrát, Buero Vallejo számára azonban a társadalmi kritika gyakorlása továbbra is a színház fontos feladata maradt. Elutasította a gondolatot, hogy az irodalomnak csak az esztétikumot kell szolgálnia:
„A színház nem zárkózhat el az esztétika elefántcsonttornyába. A színháznak igenis
van társadalomkritikai feladata. Ha nincs az élettel kapcsolata, elveszti létjogosultságát.
[…] Mindig olyan színházra törekedtem, amelynek társadalomkritikai jellege van, érdeklődést vált ki. Esztétikai és drámai követelményeknek is megfelel, társadalmi tartalom
mellett.”7 – nyilatkozta 1985-ben magyarországi látogatása alkalmával.
Másik vizsgált művünk szerzője Juan Mayorga, a kortárs spanyol színház egyik legtöbbet
játszott alkotója.8 A Bradomín-generációhoz9 tartozó író első színpadi művével, a Hét jó emberrel (Siete hombres buenos) vált ismertté 1989-ben, amikor a Bradomín-díjat Maxi
Rodríguez nyerte ugyan el, azonban Mayorgát a zsűri külön dicséretben részesítette. Azóta
számos irodalmi díjjal tűntették ki: Calderón-díj (1992, a Más ceniza című művéért), ValleInclán-díj (2008, a La paz perpetua című darabjáért), Borne-díj (1998, a Cartas de amor a
Stalinért), Max-díj (2006–2013 között ötször nyerte el), Valle Inclán-díj (2009), Ceres-díj
(2013, a La lengua en pedazo és az El chico de la última fila10 című színdarabokért), a La
Barraca-díj (2013), és a Premio Nacional de Literatura Dramática (2013) – hogy csak a legfontosabbakat említsük. Buero Vallejóhoz hasonlóan ő is büszkélkedhet a Premio Nacional
de Teatróval (2007). A díjakon túl azonban mindenképp figyelemre méltó az is, hogy írói
munkásságának egy része már huszonhat nyelven olvasható, s darabjai egyre gyakrabban
tűnnek fel a világ színpadain. A magyar közönség két művét, Az örök békét (La paz
perpetua)11 és Az éjszakai állatokat (Animales nocturnos)12 ismerheti, illetve egy harmadik
darabja, a tanulmányunkban is vizsgált Szerelmeslevelek Sztálinhoz (Cartas de amor a Stalin,
1998) már magyar fordításban is olvasható.13
7
8
9

10
11
12
13

GERGELY Imre: „Antonio Buero Vallejo színháza”, in: Színház, 1985. október, 39-40.
Népszerűségét jól példázza, hogy a 2013. november 27–29. között Vigóban megrendezett Teatro:
século XXI nemzetközi konferencián külön szekciót szenteltek Mayorga munkásságának.
Ehhez a nemzedékhez az 1984-ben alapított Bradomín-díjat elnyert fiatal spanyol drámaírók tartoznak. A Valle-Inclán híres hőséről elnevezett rangos díj célja a harminc év alatti szerzők munkásságának elismerése és az alkotás ösztönzése. A nemzedék elnevezését többen vitatják, hiszen a díjon és a
közel azonos születési dátumokon kívül sokszor semmilyen hasonlóság nem köti össze az alkotókat.
Ez utóbbiból készült filmes adaptáció (A házban, Dans la maison) 2012-ben elnyerte a San Sebastiáni Filmfesztivál fődíját.
A Teatro de la Abadía mutatta be 2008-ban Kolozsvárott a 17. Európai Színházi Unió fesztiválon.
A Harsányi Attila rendezte és a Hetek Csoportja alkotóival színpadra vitt bemutatónak a Bakelit
Multi Art Center adott otthont 2011-ben.
Juan MAYORGA: Szerelmeslevelek Sztálinhoz (ford.: Scholz László), Budapest, L’Harmattan, 2010.
Tanulmányunkban a magyar fordításból vett idézetekre a továbbiakban csak a zárójelben megadott
oldalszámokkal utalunk.

„

90

tiszatáj

A két drámaíró közti összehasonlító elemzésre, mindenképp okot adhat, hogy mindkettőjük életművében fontos szerepet játszik a valós szereplőket felvonultató történelmi dráma, s
az Alszik az értelem, valamint a Szerelmeslevelek Sztálinhoz is ebbe a műfajba tartozik.
Buero Vallejo esetében a történelmi múltba „menekülés” a jelen (a diktatúra) társadalmáról és politikájáról való nyílt problémafelvetés álcázására szolgált, azonban sosem didaktikus módon. Darabjaiban a történelem tükörként funkcionál a jelen társadalma számára,
ugyanakkor egyfajta ugródeszka is, melyről elrugaszkodva a nézőknek/olvasóknak lehetősége van a sajátjukkal azonos valóságba, a jelenbe helyezkedni. A történelmi-politikai analógia
fordítja ezért Buero Vallejo figyelmét az Esquilache-összeesküvés (Un soñador para un
pueblo), a forradalom előtti Franciaország (El concierto de San Ovidio), valamint VII. Ferdinánd rémuralma (El sueño de la razón) felé.
Mayorga is gyakran merít a történelemből: érezhető a vonzalma a XX. század mitikus
alakjai (Jacqueline Kennedy, Onassis, Stan és Pan, Bulgakov, Sztálin, Borges), a háborús és
politikai témák (a világháború és a nácizmus az El traductor de Blumembergben, a spanyol
polgárháború a Los siete hombres buenosban, az El jardín quemadóban és az El hombre de
oróban, a sztálinizmus a Cartas de amor a Stalinban) iránt. A demokratikus Spanyolországban azonban neki a történelem már nem álcázásra szolgál, hanem a történelmi emlékezet jelenbeli hatását igyekszik felderíteni. Olyan válsághelyzeteket mutat be, melyekben az ember
legjobb és legrosszabb oldala is megmutatkozik.
Mindkettőjük művére igaz azonban, hogy a történelmi és a politikai dráma ötvözésével
azért tekintenek a múltba, hogy művészetük a jelen számára adjon üzenetet. „Nem maradhatunk csöndben, mert van emlékezetünk. A színház az emlékezet művészete.” – írja
Mayorga.14 A múlt megidézésével tudják mindketten leleplezni és kritizálni a jelent, valamint
az egyeditől az egyetemes felé tágítani a befogadók tudatát.
A történelmi témák feldolgozása mellett a két szerző rokonítható még abban is, hogy
mindketten az eszmék színházához vonzódnak, amelyben egzisztenciális, etikai és filozófiai
kérdések is helyt kapnak. A Vallejónál már említett darabvégi kérdőjelek, a befogadót gondolkodásra, elmélkedésre és válaszkeresésre ösztönző kérdések Mayorga műveiben ugyanúgy megtalálhatók. A filozófiai gondolatok, a morális dilemmák, az emberi méltóság és a művészi alkotás problémaköre a továbbiakban elemzett mindkét színműben fellelhetők.
Vallejo darabja, Az alszik az értelem15 már címével sejteti a történelmi kort, és a darab főhősére is utal, hiszen Goya Caprichos-sorozatának 43. metszetére, az El sueño de la razón
produce monstruosra (Ha az értelem alszik, előjönnek a szörnyek) asszociálhatunk. A főszereplő valóban a festő Goya, a történelmi korszak pedig az 1820-as évek, VII. Ferdinánd szélsőséges abszolutista uralkodása. A darabban elhangzó konkrét dátumra utalás (1823. karácsonya) egyértelművé teszi, hogy a király uralkodásának második korszakát, a középkori ab-

14

15

Juan MAYORGA: Teatro, arte político. Manifiesto del Día Internacional del Teatro, 2003. március 27.
Mellékletben közli Mariano DE PACO: „Juan Mayorga: Teatro, historia y compromiso”, in: Monteagudo,
11. szám, 2006, 60.
Magyarországon a Vígszínház mutatta be 1974-ben a darabot Marton László rendezésében. Goyát
Balázs Péter alakította, VII. Ferdinánd szerepében Tordy Gézát láthatták a nézők. Buero Vallejo öt
darabját az Európa kiadó adta ki magyarul. Antonio BUERO VALLEJO: Drámák, Budapest, Európa
Kiadó, 1988. Tanulmányunkban az Alszik az értelem (Fordította: Kesztyűs Erzsébet) drámából vett
idézetek is ebből a kiadásból valók, a szövegben csak az oldalszámokra utalunk.

2016. március

91

„

szolutizmust idéző, ún. vészterhes évtizedet (1823–1833) választotta Buero Vallejo történelmi háttérként.
Mayorga címválasztásában a szerelmeslevelek műfaji utalást tartalmaz, illetve a levelek
címzettjének, Sztálinnak az említésével szintén sejteti a történelmi korszakot. A jelző (szerelmes) és a címzett neme közötti kapcsolat azonban teljesen félrevezető, hiszen nem egy nő
a levelek szerzője, hanem egy férfi, a darab főhőse, az író Mihail Bulgakov. A mű azonban választ ad arra is, hogy miért a „cartas de amor” műfaji megjelölést használja Mayorga: Bulgakov vágya, hogy szeressék, és hogy a hatalom elismerje művészetét. A hatalom azonban
ugyan-úgy vágyik a szeretetre, az értelmiségiek támogatására. Egy diktatórikus rendszer
azonban ezt nem kapja meg, ezért a megfélemlítés, a terror és a cenzúra segítségével tarthatja csak fent magát. Mayorga a sztálinista Szovjetuniót választja tehát történelmi háttérnek.
Persze felmerülhet a kérdés, vajon Mayorga miért éppen a Sztálin-Bulgakov – tehát nem
spanyol alakok – párharcát választotta, miért nem magát Francót helyezte egy drámai fikció
középpontjába, Bulgakov helyett pedig egy, a posguerra nemzedékhez tartozó, a francóista
cenzúrával viaskodó spanyol alkotónak a vívódásait mutatja be. Hiszen a negyvenes-ötvenes
évek Spanyolországában nem kevesen voltak Bulgakovhoz hasonló helyzetben.
Az egyik lehetséges magyarázatot a spanyol demokratikus átmenet sajátosságai adhatják.
Franco halála (1975) után közvetlenül a spanyol sajtó izzott az indulatoktól. A gyűlölet eszkalálódását a Moncloa-paktum és a „hallgatás paktuma” állította meg, amikor a társadalmi
béke és a demokratikus átmenet érdekében az összes politikai erő és a sajtó a Franco korszakot, mint témát, tabunak minősítette. Mintha egy társadalmi öncenzúrának lennénk tanúi.
Talán Mayorga témaválasztása 1998-ban ezzel az íratlan paktummal is magyarázható.
Ezt a csendegyezséget a század végétől persze egyre több bírálat érte, különösen az írók
és a történészek, majd a Franco-rendszer áldozatainak és azok hozzátartozóinak kibontakozó mozgalmai részéről. Egyre hangosabb az emlékezethez való jog16 követelése, ami
Mayorgánál is többször megfogalmazódik, jelezve, hogy a vállalt öncenzúra egyre terhesebb.
Buero Vallejo és Mayorga drámáinak összevetése igen tanulságos. Nemcsak a történelmi
kor reális, hanem a hősök életrajzi adataiból is merítenek a szerzők. Goya VII. Ferdinándtól
valóban kérvényezte, hogy meghurcoltatása után egy francia gyógyfürdőbe mehessen. Az engedélyt meg is kapta és élettársával, Leocadia Weiss-szel együtt Plombières-be utazott, utolsó éveit már száműzetésben, Bordeaux-ban töltötte.
Bulgakov alkotói működését sem segítette a sztálinizmus, 1930 után művei szinte alig
kaptak nyilvánosságot, darabjai eltűntek az orosz színpadokról. Bulgakov emigráns bátyjának írt ekkori leveleiből érezhető az író reménytelen helyzete, mind művészi, mind anyagi
értelemben. Kétségbeesésében nyílt kéréssel fordult a Szovjetunió vezetéséhez, hogy vagy
tegyék lehetővé emigrációját, vagy adjanak neki munkát. Sztálin maga hívta fel Bulgakovot és
ígért neki segítséget, ennek ellenére az író művei továbbra is tiltólistán maradtak. Ez a legendássá vált telefonhívás adta az ihletet Mayorga darabjához.
Buero Vallejo története Goya Madrid közeli nyaralójában, valamint VII. Ferdinánd királyi
rezidenciáján bontakozik ki. Goyát élettársa, Leocadia próbálja az országból való menekülés16

A diktatúra bukása után csak harminc évvel, 2007-ben született meg a történelmi emlékezet törvénye
(Ley de Memoria Histórica), mely lehetőséget adott a múlttal való szembenézésre. Erről lásd Anderle
Ádám: „A megbékélés törvénye és ára”, in: Népszabadság, 2008. február 1. Elérhető: http://
www.nol.hu/archivum/archiv-479659?ref=sso (2014-07-28).

„

92

tiszatáj

re rábeszélni, hiszen a rémuralom egyre fenyegetőbb a liberálisokra nézve. Goya azonban
nem akar menekülni, mint ahogy arra sem képes, hogy meghunyászkodjon az uralkodó előtt.
Nem kér bocsánatot azután sem, hogy egy liberális barátjának szánt, felségsértő gyalázkodásokat tartalmazó leveléről a király tudomást szerzett.
A festő és a király között a darab során személyes találkozóra nem kerül sor, ám VII. Ferdinánd egy távcsövön keresztül tisztán ellát az idős művész Manzanersen túli birtokára, így a
távolból kémleli az eretnek Goyát. A diktátor megfélemlít, de saját maga is retteg, éppen ezért
szükséges kontroll alatt tartania minden másként gondolkodót. A király cselekedetei (távcsővel kémleli Goya házát, hímez) igen kifejezően mutatják egy hatalmaskodó, de folyamatos
félelemben élő, kisszerű uralkodó beteges belső világát.
Goya nemcsak a süketségével kénytelen megküzdeni, hanem egy kettős erőtér vonzásában kell önmagának maradnia. A király azt követeli, hogy korábbi engedetlensége miatt kérjen bocsánatot és térjen vissza az udvarba, a szeretője, Leocadia viszont Franciaországba
akar menekülni. E két pólus között a közvetítő feladatot kapja egyrészt a cenzúra vezetésével
megbízott Duaso atya, aki a bocsánatkérésre és a királynak való behódolásra akarja a festőt
rábírni, másrészt a liberális orvos, Arrieta, aki Leocadiát segítve, szeretné, ha az idős művész
az emigrációt választaná. Goya azonban csak a(z alkotói) szabadságát és a (lelki) nyugalmát
akarja visszakapni, hogy festhessen. A megfélemlített, művészetében, emberi mivoltában és
férfiasságában is megalázott hetvenhat éves festő a darab végén ugyan megtörve, fizikálisan
legyőzötten hagyja el hazáját, azonban mégsem hódolt be a királyi hatalomnak.
Mayorga Bulgakovja, a cenzúra által elnémított, reményveszett író kétségbeesésében elhatározza, hogy levelet ír Sztálinnak17, írói szabadsága visszaadását, vagy ha ez nem lehetséges, a Szovjetunióból való kiutasítását kérve. Az író felesége, Bulgakova, hogy férje ihletét
ösztönözze, Sztálin bőrébe bújva, a diktátor gesztusait, hanglejtését utánozva igyekszik Bulgakovot átsegíteni a levél megfogalmazásának nehézségein. A színház a színházban játékát és
a válasz nélkül maradt levelek sorát Joszif Visszarionovics Sztálin váratlan telefonhívása szakítja meg. A vonal azonban éppen abban a pillanatban szakad meg, amikor a szovjet vezető
személyes találkozót adna Bulgakovnak. Erre a félbeszakadt telefonhívásra építi az író a reményét, Sztálin azonban nem hívja vissza és a várakozás az őrületbe kergeti Bulgakovot.
Szüntelen írja leveleit, már felesége aggódó szavait sem hallja meg, s Bulgakova Sztálinimitációja olyannyira jól sikerül, hogy a diktátor hús-vér valójában megjelenik az író előtt. A
Bulgakov alkotta dimenzióban, a művész képzeletéből lép elő az Elvtárs és kezdeményez dialógust az íróval. Ő kezdi diktálni Bulgakovnak, hogy mit írjon, sőt egy ponton maga a diktátor
veszi át a tollat és ő írja le a szabadságát követelő író gondolatait.
Bulgakova hiába próbálja a realitás keretei között tartani férjét, az már képtelen a valóságot érzékelni, hallucinációja teljesen valóságossá válik számára. A képzeletbeli Sztálin elhiteti Bulgakovval, hogy ő igenis értékeli a művészetét, ám „addig nem lesz itt igazi művészet,
míg védelemre szoruló, ártatlan gyermek a nép”(84.). Végül is – állítja a Vezér – Bulgakovnak
csak egy kérvényt kellene benyújtania ahhoz, hogy külföldre távozhasson. A mű végén ironikusan azt is megígéri, hogy Breszttől Vlagyivosztokig felszerelik telefonnal az országot, hogy
minden otthonból közvetlenül beszélhessenek Sztálin elvtárssal.

17

Bulgakov valóban írt több levelet Sztálinnak, melyek Kiss Ilona fordításában magyarul is olvashatók
(Mihail BULGAKOV: Sárba taposva, id. mű.).

2016. március

93

„

Mindkét darab mély reflexió a hatalom és az alkotói szabadság közti viszony problémájáról, arról a félelemről, ami szorongatja, és az őrületbe kergeti mindkét alkotót. Goya süketsége és víziói összefonódnak a fekete-sorozat festményeivel és a rémisztő belső hangok hallucinációjával. Nem hajt fejet a hatalom előtt, azt festi, amit akar, és nem azt, amit a király diktál: „Festenem kell, és itt! Itt!”(139.), „A hatalom előtt nem alázkodom meg.” (158.) – mondja
határozottan. A művészi szabadság korlátozása ellen foglal állást az idős festő, amikor elutasítja az uralkodó kérését, hogy a királyi család portréjára fesse rá Ferdinánd első feleségének
a képmását. A király tanácsadója, Calomarde, a művész engedetlenségét látva, becsmérlően
szól Goyáról: „Nem is olyan nagy festő […]. A rajz szabálytalan, a színek komorak. […] A királyi család portréin se nemesség, se szépség. Ravasz képek azok, az uralkodóház, a klérus ellen lázítanak” (119.). Pedig, ha behódolna a hatalomnak, ő is persona grata lehetne az udvarban, mint Vicente López, VII. Ferdinánd és a madridi arisztokrácia kedvelt festője.
Mayorga írója sem válik Sztálin esztétikai elveinek kiszolgálójává: „Az igazi művész számára nincsenek tabuk” (21.) – mondja Bulgakov a feleségének. Vagy később, amikor beszélgetőpartnere már a színház a színházban játékból kilépő, elképzelt, de Bulgakov számára valóságos Sztálin, a cenzúra bénító hatásáról is kifejti a véleményét tömören: „A művész, ha
néma marad, nem igazi művész” (43.), „nem lehet úgy írni, hogy tudod, hogy figyelnek” (74.).
A megalkuvás problémaköre más Mayorga-darabban is vezérmotívumként jelenik meg.
Lehet ez ideológiai (El traductor de Blumemberg), művészi (Cartas de amor a Stalin), vagy
értelmiségi (El jardín quemado, Himmelweg) dimenziójú, ám, ami a szerzőt foglalkoztatja, az
mindig is a felelősség(vállalás) kérdése. A művészet – és különösen a színház – feladata nem
az, hogy a meggyőződéseinket tovább erősítse, hanem éppen ellenkezőleg, hogy elbizonytalanítson. Hogy a néző a prekoncepcióira és a hiedelmeire ne ugyanazokat a válaszokat fogalmazza meg, hanem hogy kitágítsa a tudatát.18 A drámaírónak nem az a feladata, hogy kész
megoldásokat szolgáljon fel a nézőknek/olvasóknak, hanem, hogy a legmélyebb és a legemberibb védtelenségben hagyja őket. Egy olyan sérülékeny, kiszolgáltatott helyzetben, melyben a befogadó maga találja meg a válaszokat saját világán belül. A festő és az író közül,
mintha Bulgakovban sokkal erősebb lenne a társadalmi felelősségvállalás morális imperatívusza, míg Vallejo művében a magánéleti-családi szál, a Goyát és Leocádiát összetartó furcsa
érzelmi viszony (a nő a festő cselédje, de egyben a szeretője is, akivel feltehetőleg egy közös
lányuk is volt) kap dominanciát. Goya hatalomhoz való viszonyát egyértelműen befolyásolja,
hogy családját is félti a diktatúra terrorjától.
Buero Vallejo és Mayorga színházában közös az is, hogy nem egy felszínes üzenet, vagy az
egyszerű tanulság, hanem egy nagyon erős etikai mozgatórugó szabja meg a történet keretét
és a szereplők mozgásterét. Egyértelmű az összecsengés a 2000-ben elhunyt író és Mayorga
gondolatai között. Hasonlóan Vallejóhoz, aki az említett 1985-ös interjúban19 a színház társadalomkritikai feladatáról beszélt, napjaink ünnepelt szerzője is úgy véli, hogy a színház,
egy „politikai, közösségi művészet, az emlékezet és a lelkiismeret művészete.”20 Színházuk a
hatalom, az erőszak, a háború és az emberi kapcsolatok bemutatásával visszaköveteli az emberi méltóságot, a szabadsághoz és az igazsághoz való jogot.

18
19
20

Mariano DE PACO: id. mű, 59.
GERGELY Imre: id. mű, 39-40.
Juan MAYORGA: Teatro, arte político. id. mű.

„

94

tiszatáj

Mindkét főhős, Goya és Bulgakov munkásságán egyaránt nyomot hagyott a történelmi
kor, a megfélemlítés okozta lelki torzulás. A festő 1820-as évekbeli művei (az ún. fekete
festmények) egyre komorabbak, vészterhesebbek. Beteges, kidülledt szemű, nyitott szájú
alakjai, a sötét tónusok s a színek szinte teljes hiánya jól kifejezik a festő magányát és szorongását. Ezek a komor hangulatú képek a hatalom nemtetszését váltják ki: „[…] a falakat díszítgeti csúf és torz festményeivel.” (168.) – mondja Duaso atya a királynak. Majd Arrietának:
„Túl sok bennük a kegyetlenség meg a szatíra. Meg még valami… amit nehéz meghatározni.”
Arrieta: „Az iszonyat” (155.).
Mayorga hőse hasonlóan, egy napfénynélküli világról ír műveiben. Sztálin a szemére is
hányja: „Oly tehetséges vagy te, Mihail, olyan gazdag a képzeleted… De miért oly komor minden írásod? Csupa olyan oroszt ábrázolsz, akiket szinte a bolondokházából menesztettek. […]
Te inkább a szörnyűségeket emeled ki, népünk legrosszabb tulajdonságait…” (75.). A hatalom szemszögéből Bulgakov műveinek is a szatíra a megbocsáthatatlan bűne: „De én sosem
fogok lemondani a szatíráról. A szatíra behatol a tabuk birodalmába. Az igazi művész számára nincsenek tabuk” (21.) – mondja az író.
Szintén rokon vonás, hogy Buero Vallejo és Mayorga is bőven merít főhőseik életművéből. Amíg az Alszik az értelemben adott szituációkban Goya festményei jelennek meg a háttérben, párhuzamot mutatva a színpadon zajló történésekkel, addig a Szerelmeslevelek
Sztálinhozt az intertextualitás szövi át, folyamatosak az utalások Bulgakov (Mester és Margaréta21, Fehér gárda, Kutyaszív, Bíbor sziget, A Turbin család napjai, Zojka lakása) műveire. A
szövegek közötti kapcsolat akkor válik a legnyilvánvalóbbá, amikor Mayorga apró változtatásokkal ugyan, de szinte teljes egészében beemeli Bulgakov egyik groteszk „sztáliniádájának”22 parodisztikus telefonbeszélgetés-jelenetét, melyben Sztálin maga hívja fel a Művész
Színházat, hogy Bulgakov egyik darabját támogassa.
SZTÁLIN: Na, végre. Jó lesz? Akkor most mondd el szépen, mi van veled, mért irkálsz nekem
ilyen leveleket?
BULGAKOV: Mit csináljak? Hiába gyártom a darabokat, semmi értelme. Most adtam oda egyet
a Művész Színháznak, de be se mutatják, és nem is fizetnek érte.
SZTÁLIN: Még ilyet! Na, várj csak egy kicsit! (Telefonál) Halló! Művész Színház? Itt Sztálin beszél! Küldjék a telefonhoz Sztanyiszlavszkijt! Mi? Hogy? Meghalt? Most? Amikor meghallotta, hogy keresem? (Bulgakovnak, aki nagyot sóhajt) Ne hagyd el magad, majd mindjárt
kitalálunk valamit! Halló! Művész Színház? Itt Sztálin beszél. Hívják a telefonhoz
Nyemirovics-Dancsenkót. (Szünet) Mi? Meghalt? Most? Ő is? Akkor küldjenek valaki
mást! (Kisvártatva) Na, végre! Ide figyeljen, Jegorov elvtárs. Ott van maguknál egy színdarab... Egy bizonyos Bulgakov nevű szerző írta. (Bulgakovra kacsint) Természetesen nem
akarok kényszeríteni senkit se, de szerintem ez egy jó darab. Mi? Maga szerint is? És mikor akarják bemutatni? (Bulgakovhoz) Mikor mutassák be?
21

22

Bulgakov híres regényében a Mester „elégettem a kéziratot” kijelentésére, Woland válasza: „Ilyesmi
nem létezik: a kézirat sosem ég el” (Mihail BULGAKOV: A Mester és Margarita. http://mek.oszk.hu/
02800/02825/02825.pdf, 205.; 2014-07-28). Mayorga Sztálin szájába adja: „Ugyan, mit beszélsz. A
könyv nem ég” (75.).
KISS Ilona: „Mihail Bulgakov Sztáliniádái (A Batumi című dráma elé)”, in: Színház, 1990/3. Drámamelléklet: Mihail BULGAKOV: Batumi. Elérhető: http://adattar.vmmi.org/dramak/144/144.pdf
(2014-07-28).

2016. március

95

„

BULGAKOV: Hát, talán három év múlva jó lenne...
SZTÁLIN: (Jegorovhoz a telefonba) Szóval én nem szeretek színházi ügyekbe beleavatkozni,
de úgy gondolom, három hónapon belül be tudnák mutatni. Mi? Hogy három héten belül
akarják? Jó, legyen. És mennyi honoráriumot szántak neki? (Eltakarja tenyerével a kagylót. Bulgakovhoz) Mennyit kérsz?
BULGAKOV: Ötszáz rubel nem jönne rosszul ...
SZTÁLIN: (újra Jegorovhoz a telefonba) Nem vagyok pénzügyi szakember, de úgy gondolom,
hogy egy ilyen színdarabért legalább ötvenezret kellene kiutalni. Hogy? Maguknak
hatvanezret is megér? Persze, kérem, kérem! Akkor fizessenek hatvanezret! (Bulgakovhoz) Na, látod... Megy ez, mint a karikacsapás. És még azt mondod, hogy nem akarnak fizetni...23
Ugyanez Mayorgánál:
SZTÁLIN: […] miért vagy most ilyen szomorú?
BULGAKOV: Egyetlen szovjet színházat sem érdekli majd a darabom, Joszif Visszarionovics.
SZTÁLIN: Hogyhogy nem? Hol szeretnéd bemutatni?
BULGAKOV: Én Konsztantyin Sztaniszlavszkij színházát, a Művészt választanám.
SZTÁLIN: No, most rögtön felhívom. Épp ma délután jártam arra, és felháborított, hogy egyetlen darabod sincs kiplakátozva.
BULGAKOV: Elintézi, hogy bemutassák a darabomat?
SZTÁLIN: Biztosra veheted. Had telefonáljak egyet. (Fogja a telefont. Tárcsáz) Várj csak, Mihail. (A telefonba) Kisasszony, kisasszony, hall engem? Ez Sztanyiszlavszkij színháza?
(Bulgakovra pillant) Kapcsolja nekem Konsztantyin Szatniszlavszkij elvtársat. (Kezével
befogja a kagylót, és megkérdi Bulgakovot, „Milyen előadást szeretnél? Délutánit? Estit?”
Leveszi a kezét a kagylóról) Sztanyiszlavszkij? Itt Sztálin elvtárs. (Rákacsint Bulgakovra)
Nézze, Konsztantyin, nem szívesen ütöm bele az orrom a színház ügyeibe, de itt tartok a
kezemben egy darabot, ami… Konsztantyin?... Itt van? (Nem hallani jól, Sztálin haragra
gerjed, fujtat) No, majd beszélek én a közlekedésügyi miniszterrel, biztos litván. Rohadt
egy készülék… […] Mi az ördög van ezzel a telefonnal? (Megszakadt a vonal. Sztálin leteszi
a kagylót, dühös.) […] (61–62.).
Érdekes, hogy a diktatúra hálójában vergődő művész üldözését mindkét drámaíró a vadászat metaforikus képével érzékelteti: „[…] A vadászat elkezdődött, és Francho nemes vad”
(128.) – mondja Leocadia. Bulgakov pedig: „ha valakit vadként űznek, valóban megvadul. […]
Egy vadat sokáig kergethetnek, de egyszer csak szétpattan a szíve, s a vad épp akkor lesz a
legveszélyesebb” (41.).
Buero VII. Ferdinándja egy érdekes, férfihoz nem igazán illő tevékenységet is végez: hímez. Ennek szimbolikus jelentése a pók hálóját és a veszély közeledtét idézheti: minél jobban
előrehalad a hímzésben az uralkodó, annál szorosabb a háló Goya körül is.
Buero Vallejo 1970-ben bemutatott darabjának technikai megoldásait a korabeli kritika
is méltatta. Akkoriban igen újító színpadi technikának számított Goya festményeinek kivetí-

23

Marietta CSUDAKOVA: Zsiznyeopiszanyije Mihaila Bulgakova, Moszkva, 1988, 12, 61–62. o. Idézi: KISS
Ilona: id. mű, 1.

„

96

tiszatáj

tése24, valamint a süket művész belső hangjainak szemléletes érzékeltetése. Ez utóbbi a színészektől is nagyfokú koncentrációt igényel, hiszen amikor Goya a színen van, akkor a dialógusokat a néző sem hallja, csupán a szereplők szájmozgása árulja el, hogy beszélgetnek.25 A
belső világában a festő ilyenkor állathangokhoz hasonlítja például a nők perlekedését (a szeretője, Leocadia kotkodácsol, a menye, Gumersinda beszéde szamárbőgésnek tűnik), de
mintha hallaná a macskanyávogást, a szívdobogást, a szárnyak csattogását, a hahotázó nevetést, és a bagolyhuhogást is. Természetesen ezek csak hallucinációk, melyek fenyegető zajokkal töltik meg az idős férfi belső csöndjét.
Mayorga is alkalmazza a néma beszéd technikáját, amikor Bulgakov saját világába merülve, csak Bulgakova szájmozgását látja, de a hangját már nem hallja meg. A kortárs drámaíró
megoldásai közül már említettük a színház a színházban módszert, mely nemcsak a
Bulgakova Sztálin-utánzásában, hanem a diktátor szavaiban is fellelhető, amikor a vezető elvtárs Bulgakov kéziratára utal: „A témafelvetés roppant érdekes. A kidolgozás azonban zavaros. Remek az indítás: van egy férfi és egy nő, és felkeresi őket az ördög… Kár, hogy a nő alakja alig van kidolgozva. Sokszor mondtam neked: a női figurák a te gyengéid”(75.). A férfi, a nő
és az Ördög hármasa: Bulgakov, Bulgakova, Sztálin.
Közös a hősökben tehát, hogy Goya és Bulgakov is dialogizál egy elképzelt alakkal. A külső szemlélők, Leocadia, illetve Bulgakova számára ez egyértelműen a férfiak megbomlott elmeállapotának tudható be. Leocadia: „Velem alig beszél, de valakivel beszél… egy nem létező
valakivel. És minden ok nélkül felnevet, vagy szitkozódásban tör ki, valami láthatatlan lények
ellen…” (125.). Hasonlón, Bulgakova is aggódik: „Olyan, mintha a gonosz költözött volna ebbe
a házba. Mintha szabadon garázdálkodhatna itt az ördög” (57.).
Az ördög Buero Vallejo színpadán is megjelenik áttételesen, Goya festményein keresztül,
valamint a második rész álomjelenetében konkrétan is. Az 1970-es darabban feltűnik még
egy feketelista is: Calomarde a király hírhedt Zöld Könyvéről tesz említést, melybe VII. Ferdinánd a felségsértőket és a halálraítéltek névsorát jegyzi fel.
Az analógia itt is egyértelmű a két darab között: Mayorga Sztálinja előveszi azt a listát,
amit még Lenin állított össze a szobrot érdemlő irodalmárok alakjáról. A diktátor átnyújtja a
ceruzát Bulgakovnak, hogy saját maga írja fel nevét tizenhármas sorszámmal a listára. Azonban Bulgakov rémülten visszahúzza a kezét, nem adja el magát az ördögnek.
Gyakori, hogy a karakterek jellemzésében a szerzők a nemzetiségi jelzőkhöz kapcsolódó
sztereotip tulajdonságokat használják ki. Vallejónál a Király így beszél Goyáról: „Az a nyakas
aragón nem reszket olyan egykönnyen” (118.). Duaso atya is aragón („Én aragón vagyok […].
Ebből adódóan roppant őszinte is” (154.), akárcsak Calomarde: „Aragón ő is [Duaso], akárcsak én” (121.) – mondja a király igazságügyi minisztere. Leocadiáról pedig megtudjuk: egy
„délceg, barna baszk asszony” (122.). Mayorga darabjában Sztálin a saját orvosáról megjegy24

25

Egy érdekes magyar vonatkozás: az előadáson Juan Gyenes Goya festményeiről készült fotóit
vetítették ki. A bemutató utáni kritikát lásd: Lorenzo LOPEZ SANCHO: „El sueño de la razón de Buero
Vallejo, en la Reina Victoria”, in: ABC, 1970. február 8., 63-64.
Elérhető: http://hemeroteca.abc.es/nav/Navigate.exe/hemeroteca/madrid/abc/1970/02/08/
063.html (2014-07-28).
Buero Vallejo más darabjaiban is kihasználja az emberi fogyatékosságokban rejlő drámai
lehetőséget. Az En la ardiente oscuridad, valamint az El concierto de San Ovidio hősei vakok, így az ő
nézőpontjuk érzékeltetésére, valamint a velük való teljes azonosulás megteremtése végett a nézőtér
is sokszor teljes sötétségbe borul.

2016. március

97

„

zi: „Remek ember, grúz” (42.), a közlekedésügyi miniszter elmarasztalásakor (a félbeszakadt
telefonbeszélgetések miatt) szintén nem marad el a jelző: „Biztos litván az az idióta” (62.).
Mindkét férfi a társadalomból kitaszított művész helyzetében van. Korábbi barátaik is elkerülik őket, hisz az eretnekkel való kapcsolattartás őket is veszélyezteti egy olyan világban,
ahol a hatalom figyelő tekintete (távcső) és füle (telefon) elől semmi nem maradhat titokban.
Goya egy megjelölt ember, ajtajára jelet festenek éjszaka, sokan pestisesként fordulnak el tőle. „Íme a legújabb pestises: Francisco de Goya” (156-157.) – mondja az idős művész saját
magáról is. Bulgakovtól is elfordulnak társai: „Az egész városban úgy néz rám mindenki,
mintha magának az ördögnek volnék a felesége. […] Sztálinnak köszönheted, hogy a földre
köpnek, ahol csak elhaladok” (48.). „Még a leghitványabb népség is csak köp egyet, ha kimondom a nevedet” (68.) – keseredik el Bulgakova. A kegyvesztett irodalmárt is – Goyához
hasonlóan – pestisesnek (apestado), a fordításban leprásnak bélyegzik: „Úgy húzódnak el tőlem a rendezők, szerkesztők, mint valami leprástól…” (24.) – mondja Bulgakov.
Ennek ellenére mindketten úgy gondolják, hogy igenis elismerik a művészetüket. Goya:
„Én Goya vagyok! Engem tisztelnek!”; „Széttaposnak, mint egy hangyát!” (139.) – próbálja
Leocadia a valóságra ébreszteni idős szeretőjét. Míg Bulgakov: „Egész jeleneteket tud [Sztálin] idézni a műveimből. Tudom, hogy nagyra tart.” Felesége válaszával igyekszik felébreszteni fantáziavilágából az írót: „Nagyra tart? Tudod te, hogy miket beszélnek rólad az emberek
Moszkvaszerte?” (48.)
A sok párhuzam után, idézzünk fel néhány különbséget is a két darab között.
Buero Vallejo színháza sokszereplős: 17 szereplőt, valamint hangokat (macska, María del
Rosario hangja) sorol fel a mű elején a szerző. Ezáltal Goya alakját sok nézőpontból, változatos dialógusokból ismerhetjük meg.
Mayorga ezzel szemben csak három alakot mozgat a színen: Bulgakov, Bulgakova és Sztálin. Ennek köszönhetően az író alakja is csak két irányú megvilágítást kap. Mégsem mondhatjuk, hogy egysíkú lenne Bulgakov figurája, hisz az irónia segítségével Mayorga nagyon árnyaltan képes az író gondolatait kifejezni. Előfordul, hogy Bulgakov egyes szám harmadik
személyben beszél magáról: „Mert Mihail Bulgakov szerint a művész alapvető kötelessége,
hogy harcoljon a cenzúra ellen” (20–21.); vagy éppen, amikor Bulgakova Zamjatyin leveléből
olvas fel, egy olyan szereplő szájába adja Bulgakov véleményét, aki ugyan a színen nem jelenik meg, Sztálinhoz írt híres levele által mégis megidéződik: „Az író számára a cenzúra
egyenlő a halálos ítélettel” (35.). A legironikusabb formája Bulgakov bemutatásának pedig,
amikor Mayorga Sztálin szájába adja az író véleményét: „Nem a lojális funkcionáriusok, hanem a hozzád hasonló veszélyes eretnekek teremtik a művészetet” (82.) – mondja a szovjet
vezető, egyben elismerve az író életművének művészi értékét.
A diktatúra elnyomószervezete is másképpen jelenik meg a két darabban. Amíg Vallejo
színházában sokkal erősebb a fizikális agresszió, addig Mayorga inkább a lelki terrorra és
megfélemlítésre helyezi a hangsúlyt. Vallejo XIX. százada sokkal komorabb, az ő színpadáról
teljesen hiányzik a humor és az irónia. Vele szemben Mayorga előszeretettel használja mindkettőt, ezáltal főleg Sztálin alakját figurázza ki és teszi nevetségessé.

„

98

tiszatáj

A két darab szerkezeti megoldásai között a szerzői utasítások és magyarázatok mennyiségében nagy különbség van. Mayorga egyik interjújában26 kifejti, hogy mivel ő mindig úgy ír,
hogy a darab színpadra állítását tartja szem előtt, ezért viszonylag kevés szerzői utasítást
használ a szövegeiben, ezzel is a színházi alkotók, a rendezők, a színészek szabadságát és fantáziáját igyekszik ösztönözni. Ha csak az olvasók számára írna, feltehetőleg sokkal több szerzői utasítással töltené meg darabjait.
Ebből az aspektusból vizsgálva Buero Vallejo Alszik az értelem című darabját, feltűnően
hosszú szerzői instrukciókkal találkozunk. Ez első látásra ellentmondásosnak tűnhet, hiszen a
rövidebb, kevésbé kifejtett szerzői utasítások jobban el tudják rejteni a drámaírók gondolatait,
kijátszva a könyörtelen, de sokszor ostoba cenzort, az alkotói fantáziára bízva a mű színpadi elképzelését. Figyelembe véve azonban a bemutatás lehetőségét, a diktatúra alatt egy színpadi
szerzőnek mindenképpen mérlegelnie kellett annak az esélyét is, hogy darabja csak nyomtatásban jelenhet meg. Ez esetben, vagyis ha a drámai textus valóban csak szöveg marad, az írói
utasítások felduzzasztása és magyarázó jellege már sokkal érthetőbb és indokoltabb.
Mindkét szerző egy diktatórikus államszervezetet (VII. Ferdinánd abszolutizmusa, Sztálin
rémuralma), valamint két művészt (Goya, Bulgakov) választ, hogy az alkotó ember (festő,
író) és az elnyomó hatalom közötti összetett viszony árnyalatait bemutassa. A diktatúra eszközei nem változnak: az elnyomást, a megfélemlítést, a lelki és fizikális terrort ugyanúgy
használja a XIX. és a XX. századi diktatúra is. Hogyan tud ilyen helyzetben egy művész alkotni? Az elismerésért cserébe be kell hódolni, meg kell hunyászkodni a hatalom előtt? Hogyan
tud az ember embernek maradni? Ezekre a morális dilemmákra kell a nézőknek/olvasóknak
megtalálniuk a választ mindkét műben.
Mayorga ugyan több interjújában nyilatkozik a történelmi és politikai dráma jelentőségéről és napjainkig tartó létjogosultságáról is, az általunk ismert írásokban sehol sem beszél arról, hogy Buero Vallejo színháza hogyan hatott rá konkrétan.27 Ennek ellenére a bemutatott
darabok között kiemelt párhuzamok jól szemléltetik a két szerző színházi koncepciója közötti kontinuitást. Buero szerint a történelmi dráma a jelenünkre világít rá, míg Mayorga úgy
gondolja, hogy a múltunk bemutatásával a jelenre nyitunk egy ajtót.28 Francisco Ruiz Ramón29 megállapítása mindkét vizsgált dráma szerzőjére tökéletesen illik: a történelmi téma
megválasztása sosem egy ártatlan véletlen, hanem a jelennel való cinkosság eredménye. A
drámaírók, amikor a történelmi dráma műfaját választják, éppen ezt az összekacsintást keresik a múlttal, hisz a történelmi színház elválaszthatatlan a jelenünktől.
26

27

28
29

Ruth VILAR, Salva ARTESERO: „Conversación con Juan Mayorga”, in: Revista (Pausa), 32. szám, 2010.
Elérhető: http://www.salabeckett.cat/fitxers/pauses/pausa-32/conver.-con-juan-mayorga.-ruthvilar-i-salva-artesero (2014-07-28).
Az egyedüli komolyabb összefoglalásra egy 2013-as doktori disszertáció vállalkozott, mely Mayorga
történelmi és politikai színházról szóló gondolatait több helyen éppen Buero Vallejo drámai
koncepcióival veti egybe. Carmen ABIZANDA LOSADA: La obra dramática de Juan Mayorga (1989-2009).
Teatro histórico-político y teatro social. Elérhető:
http://ruc.udc.es/dspace/bitstream/2183/11708/2/AbizandaLosada_Carmen_TD_2013.pdf (201407-28).
Carmen ABIZANDA LOSADA: id. mű, 7.
Francisco RUIZ RAMÓN: „Apuntes para una dramaturgia del drama histórico español del siglo XX”, in:
AIH Actas IX (1986), 385. Elérhető:
http://cvc.cervantes.es/literatura/aih/pdf/09/aih_09_2_042.pdf (2014-07-28).

mérlegen

FEKETE J. JÓZSEF

Irodalom és nemzeti
közösség
ELEK TIBOR: IRODALOM ÉS NEMZETI KÖZÖSSÉG .
VÁLOGATOTT ÉS ÚJ ESSZÉK (1984–2014)

Cédrus Művészeti Alapítvány –
Napkút Kiadó
Budapest, 2014
350 oldal, 2990 Ft

Elek Tibor a mostani kötete által felölelt harminc esztendő
alatt írt szövegeiben, miként esszéiben, kritikáiban, tanulmányaiban, monográfiáiban is egyaránt következetesen kiállt azon meggyőződése mellett, hogy csak egyetlen magyar
irodalom létezik. Egyike azon irodalomtörténészeinknek,
akik fokozott érdeklődéssel forgatják a „határon túli” szerzők
műveit. Ugyanakkor abból az álláspontjából se enged, hogy
egy ugyan a kortárs magyar irodalom, de hogy nem egységes,
az is bizonyos. Inkább darabokra szaggatott. Ezért is vezeti
be az egységes sokféleség egyedi terminusát, amihez a magyar irodalmat területi sokféleségében együtt látó szemlélete
vezetett el. Irodalomtörténészi-kritikusi habitusa nyomán
minden szétszaggatottsága, tagoltsága, megosztottsága, elkülönböződése és atomizáltsága ellenére egészében kívánja
látni a mai magyar irodalmat. Mindehhez kapcsolódik kánonellenes magatartása, amivel nem a kánonok megszüntetését követeli, hanem azt kívánja igazolni, hogy egyszerre
több kánon is létezhet egymás mellett, illetve, hogy a kritikusoknak a kanonikus pozíciókat maguk mögött hagyva kell
felfedezniük értékítéleteikkel a kánonon kívül megképződő
értékeket, erőt nem kímélve meg szeretné értetni, hogy a kánonoknak és az azon kívül rekedteknek nem lenne szabad
kizárniuk egymást a közgondolkodásban.
Kritikusi, esszéírói magatartásának másik jellemzője,
hogy szövegei teljes egészében tükrözik olvasói alkatát, és
azt is, hogy pontosan kit kíván megszólítani ezekkel a szövegekkel. Az alkat alatt a szövegeket olvasó, azokat megérteni
kívánó, véleményező, más olvasók irányába közvetíteni szándékozó embert értem, akinek véleményformálása során jelen
van neveltetése, tanulmányai, élményei, irodalomelméleti
ismeretei, különböző nyelvi regiszterei, vagyis, hogy semmiben sem kizárólagos, nem kötelezte el magát egyetlen elméleti irányzat, vagy tudományos beszédmód mellett sem, hi-

„

100

tiszatáj

szen azok is megférnek egymás mellett, miként a kánonok. Elek Tibor személyes érintettsége
révén átjárást teremt az egymást nem olvasó szekértáborokban született művek között.
Amennyiben a kritikusok és esszéírók között akad megfelelője a mindentudó elbeszélőnek, úgy Elek Tibort annak tarthatjuk, persze nem valami elefántcsonttorony-perspektívát,
nem tárgya fölé helyezkedést értek e „mindentudás” alatt, és semmiképpen nem ironikus értelemben használom, hanem éppen a tárgyon belüliséget nevezem így, azt, hogy egy-egy mű
tárgyalásakor a szerző teljes munkásságát szem előtt tartja, egy regényről beszélve több regényről, egyéb művekről, tartalmi, akár életrajzi elemekről is szól, költői munkásságot elemezve fölhasználja a szerző prózai és esszéisztikus műveit is, miközben éberen figyeli az egyegy műben megjelenő idegen, átszivárgó hatásokat. Közvetíteni kíván, ezért az elemzett nűhöz kapcsolódó másodlagos elemeket is számba veszi, ám soha nem engedi meg magának,
hogy a járulékos elemek befolyásolják értékítéletét, azok csupán az olvasóbarát közvetítést
szolgálják. A szerzőnek nem csupán véleménye, hanem a megszólalása is mindig egyéni. Irodalomtörténészként a jelen irodalmi jelenségeire figyel, nem csupán a művekre, hanem folyamatokra, ügyel a történelmi távlatra, szövegeibe bevonja a politika, a társadalom, a média
stb. hatásmechanizmusainak elemzését, és ezek által fókuszál a kötet címében megadott két
sarkalatos témára, az irodalomra és a nemzeti közösségre.
A mostani kötet háromszor tizenhárom írásának jelentős részét megtalálhatjuk a szerző
Fényben és árnyékban (Az irodalmi siker természetrajza) és Árnyékban és fényben (Darabokra
szaggatott magyar irodalom) című 2004-es, illetve 2007-es kötetében, ám a mostani válogatás jelentősen „töményebb” azoknál. Annak ellenére, hogy válogatás-kötetről van szó, aminek
éppen ilyennek kell lennie, a szerző korábbi könyveinek ismeretében úgy érzem, túl szikár,
az előzőek lazábbak, levegősebbek voltak. Az esszék mellett tanulmányok és kritikák, íróportrék sorjáztak bennük, bár ezek a mostani válogatásban is valami módon jelen vannak, viszont hiányzik belőle Elek Tibor kedvelt, és az olvasó számára izgalmas orális műfaja, az
írókkal folytatott beszélgetés, meg az érveket, meglátásokat, tapasztalatokat ütköztető kerekasztalok szövegének közlése. Nem hiányzik viszont a két említett korábbi kötetet is záró
fordított beszélgetés, amelyben a könyv szerzőjét kérdezik.
Az irodalom és nemzeti közösség ugyan nem nyit teljes rálátást Elek Tibor szellemi univerzumára, az (dokumentáltan) sokkal tágasabb, a válogatáskötet esetében azonban nem is
várható el a „széles merítés”, viszont ez a kötet is rendkívül olvasmányos, az értékpluralizmusa mentén gondolkodó szerző szövegei egyszerre szakszerűek és olvasóbarátok. Rólunk
szólnak. Írókról, olvasókról, az ezredforduló előtti és utáni társadalomról, benne az irodalommal.

2016. március

101

„

KOVÁCS KRISZTINA

A jégkorszak bejövetele
BESZÉDES ISTVÁN: MAGRITTE-SZIGET

zEtna Kiadó
Zenta, 2013
124 oldal, 3000 Ft

A Magritte-sziget – Posztdramatikus versek, Beszédes István
negyedik lírakötete nemcsak az alkotó költészetének korábbi
tendenciáit megbízhatóan folytató válogatás. A könyv elsősorban a szerző két korábbi munkája, a Messziről Androméda
(zEtna, 2007) című versgyűjtemény és a kisprózákat összesítő Napkitörés (zEtna, 2008) irányaiból kiindulva építi újabb
elemekkel ezt a beazonosíthatóan jellegzetes, meteorológiai,
ökológiai, geotopológiai kötődések szálaiból szőtt lírai világot. A Magritte-sziget címlapján jégmadárral határozottan,
ám nem leleplezően vezet be abba a karakteres, a földrajzi
körülményeknek kitett univerzumba, amelyet a tárgyak részleteiben elvesző, azok fragmentumai körül türelmesen motozó elbeszélők klasszikus leíró technikái mellett a tektonikai
formák (sziget, katarakta, szakadék, hullámtörő), klimatikus
és meteorológiai tényezők (napkitörés, dagály), az arkhék állapotváltozásai (jég, víz, mészkő, csigaház, fosszília) tesznek
felismerhetővé. Beszédes költészete ennyiben az Új Symposion más reprezentánsai által is sokszor „forgatott” földrajzi
lexikon szócikkeiből (húsmárvány, karsztosodás, tenger, móló, kikötő) szemez, ám szövegei egy a reminiszcenciákat sem
nélkülöző, mégis adekvát és jellegzetes élményköltészet darabjai.
A lírai szubjektum törekvése Beszédes világában az epicentrumot kijelölő, a szétesést és az összekapcsolódást, az
ismétlődést és a változást latolgató, lassú, ám mégis aktív egzisztálás. Köteteiben az elemek szétbontására irányuló cselekvéssorok mögött rendre olyan elbeszélők hangja hallatszott, akik a konkrétságot és a transzcendentális karaktert
egyszerre felmutató jelleget a meteorológiai és a geológiai jelenségekben, a geografikus és a szférikus dimenziókban
együttesen észlelték. Ez jellemezte a Messziről Androméda
űrbéli kalandozásait ugyanúgy, mint a Napkitörés poétikus, a
töredékességet és a peripatetikus karakterek szemvillanásait
középpontba állító részleteit. Utóbbi kisprózák gyűjteménye
volt, ám fragmentumainak ritmikája és tematikája nem állt

„

102

tiszatáj

távol a szabad vers tempójától és formavilágától, így műfaji különbözősége ellenére is könynyen rendeződhetne sajátos „triptichonba” az őt időben megelőző (Messziről Androméda) és
követő (Magritte-sziget) kiadványokkal.
Arról van szó, hogy a Messziről Androméda és a Napkitörés geocentrikus origójú csillagközi szimbólumrendszerei egyfelől tovább élnek a Magritte-sziget verseiben, hiszen a jól kimunkált, cizellált lírai darabokat tartalmazó könyvecske érdekessége, hogy egy új földtörténeti korszakot, egy újabb eljegesedést emel az emberi civilizáció dekádjai közé. A kötet első
ciklusa (Glaciális részletek) ennek és az alcímben jelölt teátrumi stílusnak és szertartásrendnek megfelelően a jég színpadra állításának variációit ábrázolja. A jegecesedés, a kristályosodás dimenzióiban létező víz természetesen a Symposion-nemzedékek lírikus és epikus hagyományához illeszkedve a tenger formájában is felbukkan egy-egy pillanatra. A költő saját
használatra átalakított „Hamburgi dramaturgiájában” a lírai én a jég metaforáit úgy veszi
számba, hogy eközben megtestesüléseit is instruálni vágyik. A szerepek, maszkok, szimbólumok sokaságát rendezőként irányító narrátor a vers születésének folyamatát bemutatva a
retorémák működését az alkotó (költő-drámaíró-színész-rendező) olykor túlpoentírozó
gesztusai felől is láttatni engedi. A Glóbusz alakváltozatai közé a könnyen kínálkozó színpad
mellé a hasonlóan nem különösebben unikális sziget, az új époche, a jégkor fő attribútumai
között pedig a megszemélyesített, organikus természetű jég mellé a hó is felzárkózik. Emiatt
akár közhelyszerű és kiszámítható is lehetne Beszédes István költészete, a képek szabad és
rendkívül gazdag variációja, a részletek finom kidolgozása miatt azonban erről szó sincs.
Az anyag története nála ugyanis úgy válik a színjátszás kézikönyvébe rejtett színész históriájává, meséje a kötet első ciklusának impozáns és szellemes felvezetésévé, hogy az átvezetés a második rész (Valódi műértők) a fő témát részletesebben kibontó verseibe észrevétlen, leheletfinom. A teátrum helyeitől távolodva úgy érkezünk meg a kisebb dimenziójú, intim terepekig, hogy az első ciklus szimbólumrendszerét mégsem felejtjük el. A minden mindenhez kapcsolódásának elve vezeti a földrajzi- és egyéb térformák leírására vállalkozó elbeszélő tekintetét. Beszédes kozmogóniájában a legprofánabb történéstől úgy jutunk el egy pillanat alatt a világűr távlataiig, hogy közben nem érezzük a pátosz felesleges sallangjait. A költői nyelv világossága, a formák tisztasága, a humor és az irónia szikár reprezentációi a kozmikus témavariációkat is úgy teszik hitelessé, hogy súlyukat megtartva maradhatnak hétköznapiak.
A mindent figyelő, de az őt is fürkésző tekintetek elől elrejtőzni nem tudó lírai én a színpadtól távol kerülve is a teátrum „kelléktárából” meríti szókészletét: „Sajnálom, de hol menjek szét,/idegen helyen, értetlen közönség előtt?” (Egy élet munkája ) A test határairól és a
színpad végességéről szóló sorok a szétszálazott témafelvetés ellenére is sikeresen tükrözik
a shakespeare-i invenciót, a színpad és a világ totalitásának egybecsúsztatását: „csillapítani
szeretnéd a vérzést,/amit a szerep vasrácsa reszel a húsba.” (Megkísértés); „óvatosan ássa ki
a színpadot a dombból,” „a kérdések létjogosultsága e nagyteremre szűkül,” (Deszka jelent)
A Magritte-sziget verseiben a Földtől elemelkedő, nagy távlatokat látó elbeszélők kalandjai gazdag és kimunkált témavariációk szekvenciái. A könyv harmadik, Szálló ige című egysége a mediterrán fantáziák gyűjteménye. Versei, a Frutti di mare, a Földközi, a Szakadék felett a
kitakarás, az elrejtés akcióit tematizálva vezetik be és kapcsolják a jég kulisszáihoz és a színpad metaforáihoz az alkotó látáshoz, észleléshez kötődő ideáit. Így nem váratlan, hogy a következő ciklus (Kaszting) a képkockát teszi a lírai szubjektum látómezejének alapegységévé

2016. március

103

„

(Full frame variáció). A könyv egyszerre teleologikus és ciklikus megkomponáltságát egy
percre sem feledő elbeszélők a gravitációt legyőző, életre kelő hideg őselem mitológiáját is
megteremtik: „mert ez az, ami a korpuszt/a hideg talajtól elemeli” (Szerető)
A Magritte-sziget legjobban kimunkált darabjai azok a versek, amelyek az anyag színeváltozásának mágiáját tárgyalják, bár az itt használt tárgykultúra és motívumkincs nagy meglepetést nem okozhat, a szüntelen ismétlés magabiztos retorikája ezúttal is meggyőző hatást
kelt. A legerősebb egység így lesz kétségtelenül a Nyers, annak egyik darabja (Húsmárvány) a
kontinensek között tébláboló, az eredet kronológiáján töprengő elbeszélőjével az egész válogatás leginkább enigmatikus figurája. A Minden élet, a Mészkő tárgy és A Hold-ösvény felé című versek a mészkövesedés fázisainak rögzítésével fonják egybe a civilizációk körkörösségének, az élő szervezetek anyaggá levésének, majd anyagtalanná válásának stációit.
Bár a dolgok teresülésének témái a Kis helyen címmel aposztrofált rész több versében is
erősen tematizálódnak (pl.:50 m2: „mint járják a tárgyak saját utuk,”), a könyv csodaként
visszatérő szálai igazán a Katarakta-ciklusban szintetizálódnak. A posztmodern civilizációs
terepektől látszólag távol lévő locusokban észlelt történések – az összehúzódások, összeszűkülések, a környezetbe ágyazódások földrajzi terepein zajlanak. A környezettel egybeolvadó
humanoidok történetszálait fonják egybe a Patrióta, a Katarakta és a Régi hegyek című darabok. Közülük a Katarakta, bár a címválasztás, a hályogosodás, a látás elhomályosodásának
dimenziójára is utalhat, (L.: szürke hályog) a szinonim jelentések köre a zuhatagosodás, az
összeszűkülés által kialakuló szigetesedés problémáját is megidézi.
A Magritte-sziget záró része, a Találatok Newton almájára, melynek legfőbb akciója, hogy
a korábban a színpad és a színjátszás szabályait ismertető, a játéktér körberajzolását elvégző
elbeszélő levonul a területről. A saját maga által teremtett korszakot lezárva kivonul a világból, a Földről. Az Egy hulló almán élek ennek megfelelően a Geoszba zuhanás élményével, a
gravitáció erőinek kérlelhetetlen törvényeivel magyarázza a földhöz-röghöz kötődés tapasztalatát. Bár az Olyan ez, mint egy utazás a bolygó elhagyhatatlanságának érzését a menekülés
illúziójával kapcsolja össze, a Lenn összetört az elemelkedés távlatából szemléli ismét a légköri geoszféra ügyeit. A világra vetett utolsó pillantásban pedig a newtoni tér törvényei kegyetlen feladványként állnak előttünk: „Felforrt nektárral áradó/kanális, orális élvezet, fikciók anális hatalma,/egzaltált hullámot vet benne az alma.” (Lenn összetört) A Mindig is báb a
megkapaszkodás lehetőségeit veszi számba, a bebábozódás lehetősége a túlélés esélyeként
testesül meg. A Leszakadt almán („Lelépni arról, ami úgyis zuhan?”) és az Értelmet nyer vele
(„elsőnek hagyni el a süllyedő hülyét.”) a téma finom hangolásokkal elpróbált, tudatosan túlírt variációi.
Beszédes István új kötete lassú és finom, ráérősen olvasandó, stílusparódiától, diszkrét
ám fanyar iróniától sem mentes versek gyűjteménye. Míves szubjektumlíra, amely a kulturális és költészettörténeti hagyományoktól sem független, a kortárs poétika aktualizáló törekvéseitől azonban mértéktartóan távol marad. A kötet összességében e nem feltétlenül divatos, ám annál izgalmasabb intellektuális költészet atmoszférájával tarthatja izgalomban az
arra fogékony olvasót.

„

104

tiszatáj

GAJDÓ ÁGNES

Úton a teljesség
meghódítása felé
PÁL JÓZSEF: NÉZŐPONTOK. TANULMÁNYOK A
20. SZÁZADI MAGYAR IRODALOMRÓL,
TUDOMÁNYRÓL ÉS MŰVELŐDÉSPOLITIKÁRÓL

JATEPress
Szeged, 2014
232 oldal, 3780 Ft

Emlékszem nagy átéléssel tartott Dante-előadásaira a
Szegedi Tudományegyetem bölcsészkari épületének
auditorium maximumában. Elsőéves hallgatóként csodálkozva figyeltem, hogyan képes ízekre szedni a Divina Commediát, fejből sorolva az olasz és magyar idézeteket. Pál József széles körű tudásáról újra és újra
meggyőződhetünk Nézőpontok című kötetének tanulmányait olvasva. Három témát dolgoz fel a szerző négy
fejezetben. Elsősorban a közelmúlt és a jelen érdekli, s
nemcsak irodalom-, hanem művelődéstörténeti, művelődéspolitikai kérdéseket is boncolgat. Az események
mellett jobban érdekli az ember, azaz hogy milyen
személyiség, milyen lelkület áll egy-egy nagy formátumú politikus, tudós életműve, tettei mögött. A kötet
lapjain szinte személyes ismerősként üdvözölhetjük
Babits Mihályt, Klebelsberg Kunót, Weöres Sándort s
Szent-Györgyi Albertet. Pál József a magyar komparatisztikai kutatásokról is beszámol, és néhány tanulmányban olyan nemzetközi felméréseket mutat be,
amelyek a mai ember olvasottságát, értékrendjét,
egyetemes irodalmi kánonját vizsgálják. Nem maradhatott ki a szimbólumkutatás és a szimbólumelmélet
témája sem, a művészeti ágak összehasonlítása kerül
előtérbe.
A művelődéspolitikai törekvések sorsfordító időkben
című fejezet nyitó tanulmánya Klebelsberg Kunó tevékenységét mutatja be. A szerző hangsúlyozza, hogy a
Trianon utáni időben, amikor a herderi jóslat már-már
beteljesedni látszott, kulcsfontosságú volt felismerni,
hogy csak és kizárólag a kultúra megőrzése és erősítése biztosíthatja a megmaradást. A kultuszminiszter a
kultúra fogalmába a tudományt is beleértette, s jól ér-

2016. március

105

„

zékelte, hogy a nagy összeomlás után a magyar nemzetnek csak a kultúrája maradt meg, s ezt
a tudást, műveltséget át kell menteni egy újabb, jobb kornak. Mint politikus tudta, hogy mekkora felelőssége van e feladat megvalósításában, s ennek szellemében cselekedett, tudatosan
és rendszerszerűen felépítve kultúrpolitikáját.
Sorsfordító időben élt és alkotott Szent-Györgyi Albert professzor is, aki többek között
arra is rámutatott az egyetemi oktatással kapcsolatban, milyen szomorú jelenség is a „szellemi proletárság”, amikor csak egyvalamihez ért a hallgató. Holott a cél az volna, hogy a diplomát szerző fiatal nyelvtudás birtokában és a kultúra szeretetével, valamint átfogó műveltséggel hagyja el az egyetem épületét. A tudós gondolatai az élet egységéről s aggodalmai a
háborús időkben sajnos napjainkban egyre időszerűbbek. Érdemes lenne újra elővenni az ifjúságnak ajánlott La paix, sa biologie et sa morale (A béke élet- és erkölcstana) című történetés tudományfilozófiai művét, melyben a nevelés fontosságára figyelmeztet, s arra, hogy a háború a kultúra kudarca. Sokkal fontosabb az emberiséghez, mint valamely csoporthoz való
tartozás: „Meg kell őket győzni, hogy minden nemzet becsületes, jóakaratú, békességszerető
emberekből áll… legdrágább vagyonunk az emberi kultúra és civilizáció… ez a közös kincs
minden nemzet békés munkájának eredménye” – írja. Pál József bemutatja Szent-Györgyi
verseit is, s egyúttal újabb kutatási irányt jelöl ki: fel kellene térképezni a tudós szellemi viszonyát Babits Mihállyal, a Szegeden habilitált Szerb Antallal és másokkal.
A kötetben szó esik Babits latin–olasz klasszicizmusáról, a Weöres Sándor költészetében
fellelhető vallásos inspirációkról, Weöres és a Biblia kapcsolatáról. Ez utóbbi a kötet egyik
legizgalmasabb tanulmánya, záró gondolatmenete jelen korunkban rendkívül aktuális. Pál
József szerint A teljesség felé című bölcseleti próza minden mondatában az ős-egy rekonstruálása, a bennünk lévő tudás felébresztése foglalkoztatta Weörest: „A megváltoztatandó rossz
az egoizmus és a belső tudatlanság. A jövő jobbra fordulásának lehetősége az ember önismeretében rejlik. Nemcsak néhányaknak, hanem sokaknak fel kell ismerniük saját isteni lényegüket, küldöttségüket. Ennek iskolája a misztika története. Új korszak jön el, ha »A megismert és rendezett erők túlnőnek egyéni mohóságaikon, egymással összeférnek, külső világukat is harmonikussá alakítják.«” (81.)
A Komparatista műhely fejezetben Pál József egyik nagy elődje, Vajda György Mihály szellemi hagyatékáról ír, kiemelt figyelmet fordítva a nemzetközi tekintélyű irodalomtudós Monarchia-könyveire és utolsó, Az orléans-i szűz című munkájára. A Jeanne d’Arcról szóló Vajdakötet „fegyelmezett és pontos irodalomtörténészi munka, amelyben az író szerényen a valóság tényei mögé rejtőzik, s személyesen csak ritkán, bár a könyv vége felé egyre gyakrabban,
lép elő.” (137.) Pál professzor kiemel egy lezáratlan fejtegetést, amelyben Vajda György Mihály párhuzamosságot tételez fel Jézus, a Naphimnuszt író Szent Ferenc és Johanna között, az
azonban, hogy miben áll a hasonlóság, már nem derül ki a könyvéből. Szerzőnk szerint elképzelhető, hogy mindhármuk esetében „a történeti alak cselekedetei és az örök forma megvalósulása együttes jelentésében kell keresnünk a közös mozzanatot. Johanna máglyája
Krisztus keresztje: ég és föld, élet és halál találkozási helye, mint egykor a »Tündérfa« volt.”
(139.)
Idekapcsolódik a kötet címlapján több nézőpontból ábrázolt, mintegy feldarabolt, részeire bontott Az idő allegóriája című Tiziano-festmény. Három emberi fej és három állat (kutya,
oroszlán, farkas) feje látható a képen, az idő és a bölcsesség szimbólumai. A latin feliratot nehéz észrevenni, de ha sikerült, a jelentése sokatmondó: „A múltból kiindulva a jelent vigyázva

„

106

tiszatáj

cselekedni, hogy a jövő eredményeit ne zavarjuk” (Bognár Judit fordítása). Valamiképp ez jellemző Pál József irodalomtörténészi, irodalomtudósi pályájára is. S ha visszakanyarodunk
oda, amit Vajda György Mihályról írt: „az író szerényen a valóság tényei mögé rejtőzik, s személyesen csak ritkán, bár a könyv vége felé egyre gyakrabban, lép elő” – megállapíthatjuk,
hogy mindez igaz a Nézőpontok kötet szerzőjére is. A könyvről című írás ugyanis nagyon személyes, már-már vallomásszerű gondolatokat rejt: „Weöres verseit, különösebben nem törekedve erre, akaratlanul is kívülről tudtam, s annyira a részemmé vált ez a költészet, hogy végül szerelmet vallani és barátságról beszélni is legjobban az ő szavaival tudtam.” (182.) S
még valamit megtudunk: a szerző egy lakatlan szigetre Dante és Weöres Sándor művei mellett Platónt és a Bibliát vinné magával, szem előtt tartva Weöres tanácsát: „Ha múló egyéniségeden áttörve, önmagad mélyén az örök lélekbe hatolsz: úgy hódítod meg a teljességet,
mint hadvezér a várat.”

2016. március

107

„

HANDÓ PÉTER

Megvilágítva
SZAFIÁN ZSUZSANNA: ERRŐL NEM BESZÉLÜNK

Accordia Kiadó
Budapest, 2014
84 oldal, 1790 Ft

A XX. század második felének magyar társadalmában gyökeret vert egyfajta elhallgatás-kultúra, amely oly mélyen beágyazódott a hétköznapok gyakorlatába, hogy rendkívül nehezen vagy – a lehetséges elbeszélők elhunytával – egyáltalán nem kerül(het) be a köztudatba. Elegendő az 1956-os
események titokként való kezelésére vagy arra gondolnunk,
fiatalok százai nőttek föl úgy, hogy csak a rendszerváltást
követően, már felnőtt fejjel szembesültek zsidó származásukkal. Napjainkban pedig például az 1989 előtti párt- és
KISZ-múlt sorolható abba a csoportba, amelyről az érintettek
még családi körben sem szívesen szólnak, nemhogy a nyilvánosság előtt. Vagy azon archívumok számára teszik ezt meg,
amelyek garantálni tudják a felvételek harminc–ötven évnyi
titkosítását az illető halála utáni időre vonatkoztatottan.
Szafián Zsuzsanna krónikásként nyúl hozzá a könyve születésekor 92 esztendős dr. Fráter Gyuláné Buchwald Ágnes
múltidézéséhez. Stílusa az élő beszédet utánozza, ezért nehéz
eldönteni, az író lejegyzői vagy újraalkotói minőségben van-e
jelen a szöveg születése során. S ezt nem oldja föl a bevezetőjellegű egy oldal sem. Az ok viszont világos: „a történelmi
események elmúltak ugyan, de kitörölhetetlen nyomot hagytak a családok és az egész nemzet életében” (5.), akkor is, ha
egy félévszázadnál is hosszabb hallgatás választja el azt a jelentől. Ezért is: „Ideje van a szólásnak.” (5., 62., 72.) Ugyanakkor éppen ez a dokumentarista megközelítésmód az, ami
miatt fontos adalékokkal szolgálhat történelmünk megértéséhez.
Az Erről nem beszélünk – Hírvivő magyar lány a Bánságból című könyv négy tematikai egységből áll. Az első a trianoni döntést és annak következményeit taglalja, illetve azt a
családi kapcsolati hálót, kulturális és gazdasági miliőt,
amelyben Buchwald Ágnes felcseperedik a Szerb–Horvát–
Szlovén Királysághoz csatolt bánsági Topolyán, illetve a Romániához került – túlnyomórészt svábok lakta – Temes megyei Dettán. Az elbeszélés alapján Topolya ekkor (1922–25)

„

108

tiszatáj

az orosz emigráció egyik szálláshelye, találkozási pontja. Szokásaikon túl az is kiderül, az itt
élő tábornok lánya „Tolsztoj unokájához ment feleségül”. Dettán a pénzügyi, gazdasági szakember édesapa játsz(hat)ott fontos szerepet a régi gőzmalom 1925-ös lemez- és furnérgyárként való beindításában, amelynek üzemeltetéséhez magyar anyanyelvű munkásokat toboroztak Csanád megyéből. Egyéni életúton keresztül megismerkedhetünk az erdélyi magyar
anyanyelvi oktatás nehézségeivel, a tanulás lehetséges alternatíváival. Bepillanthatunk az
óromániai Turnu Severinben (Szörényvár) angolkisasszonyok által működtetett, a királyi
család által fenntartott iskola életébe, az itt folyó képzés sajátosságaiba. Például, hogy a
„Herkulesfürdőtől a Kazan-szorosig” tesznek kirándulásokat, s ilyenkor meglátogatják „a
dúsgazdag Ali Kadri”-t, aki „háremet tartott fenn. […] Ősszel és tavasszal vendégeskedtünk a
házában, apácák kíséretében.” (30.) Szafián/Buchwald utal arra is, „a friss román állam célja,
hogy a fiatalok minél előbb kerüljenek be az egyetemre, vagy dolgozzanak az államapparátusban, az oktatásban” (19–20.). A sors különös játéka, hogy Buchwald Ágnes 17 évesen az
Erdélyi Magyar Banknál (a Budapesti Kereskedelmi Bank fiókintézménye) éppen 1939.
szeptember 1-én kezd el dolgozni.
A második világháború időszakát foglalja magában a második rész. Azt a korszakot,
amelyben egyszerre banki alkalmazott és a magyar titkosszolgálat hírvivője a könyv főszereplője. Mindkét feladatánál fontos volt az alkalmasság. „A bankban hat hónap volt a gyakornoki idő. […] Minden osztályon el kellett tölteni egy hónapot, hogy megismerjük a banki
ügymenetet.” (34.) „Illem- és tisztelettudónak kellett lennünk.” (35.) „A banki titoktartási kötelezettség miatt minden ügyletet kódolva kellett megjeleníteni.” (36.) „Megtanultam sifrírozni, azaz rejtjelezni, ami lehetővé tette, hogy hírvivő, azaz futár legyek a háború éveiben.”
(36–37.) Beszervezése először a lengyel menekültek határon való átsegítését szolgálta, majd
kezdetét vette Budapest folyamatos tájékoztatása, a hírvivés. Akadt olyan útja, amelyet Kürtöstől német katonavonaton tett meg, annak „gyanútlan” parancsnoka segítségével. Emellett
szállított pénzt a nagyváradi zsidónegyed gettójába is.
Az 1939-es határsáv mentén a románok Károly-vonalat építettek, amely egy esetleges
magyar támadás ellenében készült. Bár „a románok fegyverei használhatatlanok voltak. Mégis, ha harcra került volna a sor, akkor magyarok harcoltak volna magyarok ellen”. (45.) A második bécsi döntés következtében ez a harc elmaradt. Ugyanakkor, „amikor Észak-Erdély és
Székelyföld visszakerült Magyarországra, akkor pokollá vált ott az élet” (47.) a német autonómia és szabad cselekvésjog miatt. A család 1944-ben, részben az édesapa betegsége miatt,
Budapestre költözött.
A harmadik rész, az Utóirat röviden beszámol a frontvonal Budapesten történő átvonulásáról, az édesapa ez idő alatti haláláról. A borzalmak érzékeltetésére javasolja Passuth László
Barlangképek című munkájának elolvasását. Itt számol be az 1945 tavaszán való hazatelepüléséről, melynek következtében még Nagyváradon letartóztatják, elhurcolják közmunkára.
Végül kapcsolatai révén kiszabadul, megússza a „malenkij robot”-ot. Sőt, olyan beosztásba
kerül, amelybe „ezekben az időkben […] csak hűséges kormánypárti embereket ültettek, mivel a pozícióval betekintést nyertem a politikai és gazdasági életbe egyaránt.” (67.) A Román
Nemzeti Bank alkalmazottjává válik a kommunista M. Klára által – akivel 1939–40 között
együtt dolgozott – pusztán azért, mert az egykori gúnyos tréfákban nem vett részt. A magyarországi 1956-os események romániai fejleményeiben résztvevőkkel való találkozását
követően arra bíztatják: „minél előbb hagyjam el az országot. A feladatom az lett, hogy jusson

2016. március

109

„

ki a hír Európa minél több országába, de ne legyen áldozat! Hallgatni és cselekedni! Ismét ezt
kellett tennem.” (71.)
A negyedik rész A Buchwald-legenda. Ebben egy olyan családtörténetet ismerhetünk meg,
amely feltehetőleg történészi kutatómunkával alátámasztható vagy cáfolható. A családi kutatások alapján a XVIII. században született Buchwald József orvos egyrészt Arad és Csanád
vármegye kormányzójának unokáját veszi/veheti el feleségül; másrészt „a bécsi udvar titkosrendőrsége egész életében figyeltette […] (Tudjuk, hogy az ilyen típusú »figyelem« a
Habsburg-család minden tagjára kiterjedt…)” (77.); harmadrészt „[k]ülső megjelenésükben
az utódok még ma is emlékeztetnek a Habsburg, illetve a Lotharingiai család vonásaira” (77–
78.). Úgy tűnik, Buchwald József a sziléziai Stanislo településen született, feltehetően II. József és valamelyik Buchwald-hölgy frigyéből.
Szafián Zsuzsanna könyve – miképpen az a fentiekből is érzékelhető – számos tisztázandó kérdést vet föl, a történelmi múltunk jobb megértéséhez járul hozzá. S remélhetőleg a minél több olvasóhoz való eljutása elindít egy folyamatot, amelynek következtében az elhallgatás-kultúránkba elkezd beszivárogni, beáradni a fény.

„

110

tiszatáj

BARTUSZ-DOBOSI LÁSZLÓ

„Bezár a világ?”
BERTÓK L ÁSZLÓ: O TT MI VAN?

Magvető Kiadó
Budapest, 2014
116 oldal, 2290 Ft

Csorba Győző meg- és kikerülhetetlen, s nemcsak akkor, ha a
pécsi irodalomról van szó. Tavaly volt húsz éve, hogy végleg
elment s s idén, hogy száz éve született. Emléke, sőt jelenléte
azonban mintha mit sem változott volna: versek, mesék, kisprózák, s talán nem túlzás – életművek ihletője még így is.
Bertók László, aki 2014-ben volt éppen annyi idős, 79
éves lesz, mint Csorba volt a halálakor 1995-ben, a Magvető
kiadónál napvilágot látott Ott mi van? verseskötetével is őt
szólítgatja. Bertók, aki nemcsak életkorát tekintve hozta be
mesterét, de irodalmi életműve is felnőtt Csorbáéhoz, a
2006-ban keletkezett Mi van a halál után? című versében egy
régi beszélgetés fonalát veszi fel, visszakérdez: „Mi van a halál után?, szerinted, mi van?, / kérdezted, s kérdezgeted (bennem) azóta is,” – hangzik az eredeti Csorba kérdés és rá a válasz, azaz a visszakérdezés: „S ahol te vagy / (ha vagy), ott
(lent?, fönt?), ott mi van?” (Mi van a halál után?)
A kötet címét adó, s Bertókot izgató kardinális kérdés, az
Ott mi van? azonban csalóka. A felületes olvasó azt gondolhatja, hogy Bertókot az érdekli, hogy mi van a halál után. A
kötet alaposabb tanulmányozása azonban egyértelműen rávilágít, hogy a szerző verseiben sokkal inkább azzal foglalkozik, hogy mi van a halál előtt. Stílusok és formák váltakozása
mellett a kötet versbeszéde mégis tartalmi egyneműséget
mutat. Ha tipizálni akarnánk, öregedés-versekről kellene beszélnünk. Bertóknál azonban ez sokkal összetettebb. Betegségekről beszél. A testet elemzi. Viaskodásról ír. Arról, hogy
képtelen elfogadni azt, amit mégiscsak el kell fogadni, tudomásul kell venni. Saját érzéseit, saját tapasztalatait írja ki
magából s verseinek mondandója – a fülszöveg megfogalmazása szerint – a rá jellemző gondolati, „filozofikus látás- és
gondolkodásmód, a természet, valamint a belső lelki környezet
mikrorezdüléseinek összekapcsolódásából, keveredéséből állnak össze.” Testi, lelki bajait diagnosztizáló versei azonban
nem tragizálnak. Sokkal inkább a válaszokat kutató elme
tényszerű felismeréseiből fakadnak. „Mit tehet a szív, bél s a

2016. március

111

„

gerinc orvosa, / ha egyszer az egész szerkezet rozoga?” (Helyzet). Hasonlatai, szemléletes metaforái pontos képet adnak erről a testi „rozogaságról”: „A belső érfalon a rozsda / ahogy a
vért ereszti fogja, / ahogy a tengerből a pára / függönyt húz az ég ablakára.” (Ahogy közötte,
mint az álom)
A mintegy száz oldalas, kemény borítójú kötet hármas tagolása az elmúlt évek köteteinek
formai sokszínűségét idézi. A kötet elején a 2007-es Hangyák vonulnak harminc, negyven soros öregség verseit idéző, s Bertók által „hosszúkáknak” nevezett szabadversek folytatását
látjuk. Ez a Menekül, magyarázkodik címet viselő ciklus 21 verse, ahogy Bertók maga mondja
egy helyen, még mindig a „meglepetések, az ijedtség, a tiltakozás, a visszaút, s a még mindig kísérletezés »szövegei«. Talán azért bennük a beszélt nyelvhez közelítés, a körbejárás, a kanyarok, az ellentétek, a felsorolások, a sok zárójel, kérdőjel, a kapaszkodás a pillanat szárnyaiba.
Az érzékenység, a fokozódó odafigyelés az önmagához közeledő végtelenre, s az önmagától távolodó testre (szellemre, lélekre).” Ezeket a verseket olvasva az elbizonytalanodás érzése kerít
hatalmába minket, amely meglepő módon Bertók pontosítani akarásának kísérletéből fakad.
A szavak eredeti jelentését keresi, ezért olyan sok ezekben a versekben a felsorolás, a kérdőjel – egyes helyeken már a címben is. „Mi történhetett? Az egyetemes »szerkezet« / romlott el, s
nem képes tisztán (világosan, / szabatosan) kifejezni, kidobogni a pillanatot?” (Dühöng, szétrobban, a „plafonon van”). Pár sorral lejjebb ugyanott: „Pontosabban kellene fogalmaznia? /
Hallgatnia kellene? A társa »készülékében« / (készenlétében?) keletkezett hiba?”
Az „ahogy”, a „valahogy”, az „akárhogy” szavak újbóli és újbóli ismétlése is ezt a pontosabb megfogalmazási „kényszert” erősíti. Mindeközben viszont verssé válik keze alatt a próza, s a be nem fejezett sorokat, mondatokat, gondolatokat mégis kereknek érezzük.
Ezt követi az Egyre közelebb címet viselő második ciklus, a maga harminchárom háromszor négysoros versével, amelyeket a sajátos bertóki szonett versekhez sorolhatunk. Ezek
között van néhány nagyon keserű vers, amelyben az egyre fogyó időt, a feladatnélküliséget
siratja. „Spontán, feladat nélkül, / ahogy a világ készül, / lüktetni, ami éppen / megvalósul
részben. // Nem is gondolni rá, hogy / mi okból, mért csinálod, / csak elmerülni benne, / mintha
a tested lenne. // Élni a folyamatban, / éhes lovak a zabban, / s ha már se szó, se vágyak, /
meghalni, mint az állat.” (Spontán, feladat nélkül). Az olyan ember fájdalma ez, akinek már
„elöl a múlt, hátul a holnap” (Már majdhogynem mindent tud róla). Nincs perspektíva.
A harmadik ciklus az általa korábban „háromkáknak” nevezett egyedi haiku versek „reinkarnációjaként” aposztrofálható, s újabban „firkák” néven ismertté vált kétsorosokból áll. A
Firkák a szalmaszálra címet viselő ciklus a formailag mindig megújulni képes Bertók legújabb vállalkozásaihoz kapcsolhatók, s az elmúlt évek betegeskedéseinek eredményeiként
értékelhetők. A tizenötször kilenc kétsoros „csokor” – ahogy maga Bertók nevezte ezeket a
különleges vers-bokrokat –, a falfirkák mintájára, amolyan rövid, csattanós bölcsességeket,
meglátásokat, mindennapi igazságokat villantanak fel az olvasó előtt. Ezekben Bertók kérdez,
s többnyire nem válaszol. Kihagyások vannak bennük. Olyan érzésünk van, mintha egyfelől a
betegség, a fájdalom megakadályozta volna a szerzőt a hosszabb, kerekebb formák
megalkotásában, másfelől egyfajta tudatosságot is felfedezni vélünk ebben az olvasót is az
alkotás folyamatába bevonó forma kitalálásában. Bertók rábízza a versek olvasóira a befejezést, mert nem a válaszadás, hanem a kérdezés Bertók László sajátja. Mindenre rákérdez.
Kérdései újabb és újabb kérdéseket szülnek.

„

112

tiszatáj

Verseiben, akárcsak korábbi köteteiben, tudatos önironizálást is megfigyelhetünk: „A
súlyt, ami elhagyta izmaidat, / előbb-utóbb visszaszedi hasad.” (Az anyag nem vész el), vagy
„Ne orvosokhoz járj, hanem többet szexelj! / Pirít rám egy sápadt, sánta öregember.” (Többet
szexelj!). Olyanok ezek, mint valami feszültség levezető orvosságok. Tompítják, csitítják a
testi, lelki fájdalmat. Bertók azonban nem elégszik meg ennyivel: csúfolja magát, s ezzel gyógyul: „Neve nyugdíjas, foglalkozása beteg,” (Neve nyugdíjas), vagy máshol: „Egy firkász, aki
éppen hatvan éve / lépett gyanútlan a vízre(?), a jégre (?)” (Névjegy). Mert, ahogy Rába
György mondta egy interjújában: „…az írásbeli tevékenységnek nagyon jó terápiás hatása is
van, magára az emberre is.”
Ugyancsak átvonul a köteten a megszokott ideológiamentes bertóki közéleti szál is, amelyekben az általa felismert alapigazságokat rendkívül rezignáltan, szinte teljes csupaszságában közli. Ez a kötet legpesszimistább vonulata. „Fújdogál a szellő lyukas zászlókon át. / Minden párt ünnepel. Ünnepli önmagát.” (Október 23, 2012). Keserű humorral, szinte csak úgy
mellékesen ostorozza a politikát, s annak visszásságait: „Mert nem tapsolod vele, hogy milyen
jó, / folyton azt röfögi, mindenki disznó.” (Disznó)
A kötet utolsó „firkái” teszik fel a legfontosabb kérdéseket. „Bezár a világ?” (Döndül?), illetve: „Vége (vagy majdnem?)” (Mennyi ember), valamint: „Most akkor az utolsó szalmaszál
tart? / Vagy firkáid tartják a szalmaszálat?” (Szalmaszál). De vajon tényleg bezár? Vajon tényleg vége? A 2015-ös év decembere megadta rá a választ. Bertók László 80 éves lett, s ezen alkalomból Firkák a szalmaszálra címmel újabb, különleges kétsoros versekből összeállított
kötete jelent meg a Magvető kiadónál. Megfigyelések, reflexiók, leírások, lételméleti tréfák
egyetlen rím akkordjában.

2016. március

113

„

ÓCSAI ÉVA

Kelet-európai
hanyatlástörténet
MILETA PRODANOVIĆ: KERT VELENCÉBEN

L’Harmattan Kiadó
Budapest, 2013
228 oldal, 2500 Ft

A szerb kulturális élet egyik jelentős alakja, Mileta Prodanović első magyarul megjelent regényében születési helyét,
Belgrád városát választotta annak a hanyatlástörténetnek a
helyszínéül, amelyben szereplői mozgásterének és értékrendjének változását kíséri figyelemmel az 1980-as évektől
az 1990-es évek végéig Jugoszlávia, Szerbia és a globalizálódó világ asszociációs terében. A Kert Velencében a korabeli
belgrádi művészeti és egyetemi élet viszonyait jeleníti meg,
miközben olyan társadalmi folyamatokat és konfliktushelyzeteket állít a középpontba, amelyeknek egy részét számos
kelet-európai ország lakója a saját bőrén is megtapasztalhatta.
Az 1959-ben született Mileta Prodanović író, festőművész és egyetemi tanár könyvei 1984 óta jelennek meg; ezek
közt számos novella, kisregény és regény, valamint esszé-,
tanulmány- és verseskötet található. Amellett, hogy a szerzőt
a Szerb Művészeti és Tudományos Akadémia tagjai közé választották, kiemelkedő művei elismeréseként több jelentős
irodalmi és művészeti díjban részesült. Ezek közül az egyiket
a 2000-ben megjelent regényéért vehette át, amelynek címe
’Ez az Ön szerencsés napja lehetne’ (Ovo bi mogao biti vaš
srećan dan). A díjnyertes történet 1999-ben, a NATObombázások idején mutatja be pátosztalanul egy belgrádi
család életét, akik úgy döntenek, hogy a veszély ellenére nem
hagyják el a Belgrád óvárosában lévő lakásukat. A regény
azonban nem a harci eseményekre irányítja a figyelmet, hanem a harcoló felek közötti verbális agresszióra. Az irónia és
a groteszk határán egyensúlyozó szöveg bevezetése azt állítja a mélyen frusztrált kelet-európaiakról, hogy körükben
erősen tartják magukat az összeesküvés-elméletek. A szerző
a rá jellemző kritikus, politizáló és ironikus attitűddel ezt egy
interjúban azzal magyarázta, hogy az ilyen elméleteket a
szocializmus „börtönbe zárt” társadalmaiban a propaganda
táplálta, hogy természetes érzéstelenítést nyújtsanak a la-

„

114

tiszatáj

kosságnak az éppen hatalmon lévő rezsimek, és áthárítsák a felelősséget az általuk előidézett
súlyos problémákért, a közreműködésükkel elkövetett rablásokért és a háborús hangulat kialakításáért. A legkritikusabb szerb értelmiségiek közé tartozó Mileta Prodanović nemcsak
esszéiben, hanem elbeszéléseiben és regényeiben is éles hangon reflektál a szerb, a volt jugoszláv és az európai történelem, kultúra illetve a művészeti világ eseményeire.
Mielőtt 2002-ben megjelent volna a Kert Velencében (Vrt u Veneciji) című regénye, 2001ben ’Régibb és szebb Belgrád’ (Stariji i lepši Beograd) című esszékötetében számba vette,
hogy Belgrád belvárosában miként jelentkeztek a hanyatlás jelei a ’90-es évek folyamán építészeti, esztétikai és városképi szempontból az illegálisan felépült házakon és óriásplakátokon, amelyek politikailag átértelmezték és eltorzították a hagyományok és ikonok jelentésrendszerét. Az ezt követő regényében, amely magyarul 2012-ben jelent meg Csordás Gábor
kitűnő fordításában, 1996 decemberében Belgrád belvárosában indul a cselekmény, amikor
két halálos áldozata és több száz sebesültje van a békés diáktüntetéseknek, amelyek a Slobodan Milošević-rezsim választási csalásai ellen tiltakoznak. Ennek az alapszituációnak a résztvevője az egyes szám első személyű férfi elbeszélő, valamint jóval fiatalabb élettársa, Dora,
aki a sebesültek között van, és aki ahhoz a nemzedékhez tartozik, amelyik „az ország széthullása, a háborúk és a kétségbeesések közepette nőttek fel.”
A kevésbé művelt karakterként megrajzolt Dora ellenpontja az elbeszélő egy korábbi szerelme az egyetemi évekből: Lina, aki a ’80-as évek egyik jelentős alternatív rockzenekarának,
a Zenith F. C.-nek az ünnepelt énekesnője volt, és kiemelkedő intellektussal rendelkezett. Az
ő halálhíre jelenti a narrátor visszaemlékezéseinek a kezdetét, és annak az alapkonfliktusnak
a kibontását, amely a ’80-as és ’90-es évek politikai eseményeinek és társadalmi folyamatainak a szembenállásából fakad. A művészettörténész egyetemista közösség, amelyhez az elbeszélő is tartozott a ’80-as években, egy kisebb zárt közegben élt, ahonnan nem láttak rá a politikai szféra valódi játszmáira, amelyek gyökeresen átalakították a következő éveket. Ezek az
egyetemisták egy olyan pezsgő művészeti közeget teremtettek meg, amely a következő évtizedhez képest aranykornak számított, és részben erre utal a rockzenekar elnevezése, a
Zenith F. C. is: „a nap rövid ideig, egyetlen pillanatig tartózkodik a zenitponton. A naponta
ismétlődő film következő kockáján már megkezdődik a hanyatlás, a nap közeledése a horizonthoz. (…) Abban az országban azonban, ahol élek, a nap zuhant, úgy döntött, hogy a lehető
leghamarabb eltűnik a horizontról, és itt hagy minket, hogy csúszva-mászva egymás szemét
vájjuk ki a sötétségben, hogy alattvalói és zsákmányai legyünk annak a faunának, amelyik sötétben érzi magát elemében.”
Amellett, hogy a zenekar neve egy nagy múltú orosz futballcsapat nevét idézi fel, arra az
1921-ben alapított horvát folyóiratra is utal, amelyet a dadaizmus jegyében Zenit néven alapított egy szerb nemzetiségű író. Innen ered a zenitizmus, a délszláv avantgárd irányzat,
amely dadaista poétikáját az ősi, barbár és balkáni ösztönök és életerő megjelenítésére építi.
Marcel Duchamp mellett ezt tekinti szellemi elődjének a belgrádi zenekar és művészeti
közösség, amelynek szimbolikus alakja a félig francia, félig szerb származású Marcelina vagy
Lina, akit az elbeszélő – a zenitizmus eszményei alapján – a tehetség, intenzitás és gyorsaság
szavakkal méltat. Akkor kezd megfakulni a róla alkotott képe, amikor Lina párkapcsolatra
lép az egyik belgrádi színházi társulat tagjával, Jankóval, aki egy sevillai előadás közben
szörnyethal. Lina indítékairól így fogalmaz a narrátor: „(…) föltevésem, mely szerint a színtársulatot csak közbülső állomásnak tekinti Amerika felé, a szerencsétlen Jankót pedig holmi

2016. március

115

„

trapéznak, amely a nagyvilág tágasságába lendíti, nem volt alaptalan.” Lina valóban bekerül
az amerikai egyetemi világba, és az aktuális divatokat követő művészettörténész és kurátor
lesz belőle. Jelképes sorsának és jellemének megváltozása vezet a cselekmény tetőpontjához,
amelynek előzményeként az elbeszélő mikrotörténeteket illeszt egymás mellé, rokonai és
ismerősei életének a fragmentumait.
Az elbeszélő, aki szintén művészettörténész hallgató volt, az egyetemi évek alatt tapasztalatokat szerzett a kortárs művészeti életről, kiállításokra és házibulikba járt, az évek során
pedig alaposan megfigyelte a város átalakulását és lakói élethelyzetét: „A »Zora« büfében egy
elhagyatott szocialista kocsma hangulata uralkodott, a koszos abroszok fölött, a pislogó villanykörték nyomorúságos fényében, a sűrű dohányfüstben »terhescipőt« viselő pincérnők
keringtek, és pincérek, akiknek fáradt arcán kiütköztek a visszereik, a tyúkszemeik, a nyombélfekélyük, nyomorúságos életkörülményeik a nyirkos alagsorokban vagy bérszobákban.
Eleven jelenlétük, szenvedélyes, hangos vitáink éles kontrasztot képeztek a félig üres, csorba
poharak fölött bambuló kába magányosok reménytelenségével.”
A narrátor akkor is részvéttel, de tárgyilagos hangon fogalmaz, amikor családja és az ország történetének tragikus pillanatait beszéli el: az egyik nagyapját a második világháború
után kergették öngyilkosságba, amikor textilgyárát államosították, a másikat pedig népellenségként kivégezték. A családban kivándorlók is voltak. Az egyik üzletemberré vált nagybácsi
50 év után tér vissza Münchenből Belgrádba, és a kívülálló szemével látja a várost: „Ő vidám
embereket látott, én sötét tekintetűeket, kétségbeesetteket, megalázottakat. Ő pompás építészetet látott, én hámló homlokzatot, összehugyozott kapualjakat és toldott-foldott ráépítéseket.” A narrátor kiemeli azt a mozzanatot, amikor ugyanez a nagybácsi büszkén mutatja neki
a fotót, amelyen „szívélyes mosoly kíséretében” parolázik Slobodan Milošević elnökkel, aki
„százezernyi fiatalembert késztetett arra, hogy az ő emigráns sorsát megismételje”. Ezek a
külföldön szétszóródott kivándorlók a nyolcvanas évek Belgrádjának a szellemét testesítették meg: „Tudósok, írók, festők mentek el, és náluk is többen egészen fiatal emberek, akik
nem vágytak többre, mint hogy szerényen, feltűnés nélkül, ám egyúttal félelem és megaláztatás nélkül élhessenek. Elmentek, más országokba vagy a másvilágra.”
Az országot el nem hagyók túlélési stratégiáinak egyik példja az a gyerekkori tanács,
amelyet a történetmondó nagymamájától kapott, és kamaszkorában e szerint is élt: „ne tűnj
fel, jelen is légy, meg nem is, ne emelkedj ki, ne vegyél részt a játékukban, bármilyen vonzónak tűnik első pillantásra”. A 90-es években az elbeszélő jóval kétségbeesettebben fogalmazza meg mindannyiuk túlélési esélyét az Amerikából érkező Linának, akivel a híres velencei
képzőművészeti biennálén találkozik egy – katartikusnak szánt – eseménysor végkifejleteként: „legalább valaki őrizze meg az ép eszét, legalább valaki maradjon kívül a ránk kényszerített témák és a ránk kényszerített nyelvek mágneses mezején. Legalább valaki, akit ismerünk, működjön az elfelejtett normák szerint, talán ez fogja megmutatni nekünk, ha valaha is
elindulunk, hogy valamiféle civilizációba térünk vissza.”
Velence a művésztársadalom és a dekadencia helyszíneként fordul elő a szövegben, valamint egy képzelt velencei kertként egy Dora által olvasott regényben, ahová, ha valaki belép, teljesen más irányt vesz az élettörténete. Nyitva marad a kérdés, hogy ilyen fordulópontot jelent-e a regény végén bekövetkező szembesítés, kritika- és vádözön, amellyel az elbeszélő Marcelinát elárasztja, majd egy elhagyatott kertbe vezeti, miután szerencsésen megmenekülnek a velencei biennálé szeánszáról, ahol tűz ütött ki. A férfi nemcsak azzal vádolja a

„

116

tiszatáj

nőt, hogy az életünket meghatározó fontos dolgok helyett közhelyekben gondolkodik, ír és
beszél, hogy kiiktatta a helyzetfelismerő képességét, hanem azzal is, hogy ő és a művészvilág
bármit kiszolgál és elfogad. Ezek közé tartozik a velencei biennálé egyik performansza, amely
során kiéheztetett sólymok galambokat tépnek szét.
Ennek a vádbeszédnek és szembesítésnek a hatását súlytalanná teszi, hogy egy rosszul
felépített tetőpont megoldásaként hangzik el. Az esszéisztikus regény a valószerűség szabályai szerint íródott, a végén azonban a katartikus eseménysor tartalmaz egy valószerűtlen
mozzanatot, amely a tudományos-fantasztikus történetek jellemzője, ezért nem illik a történetbe. A művészeti performanszon, amely közben tűz üt ki, és vélhetően a legtöbben életüket
vesztik, egy olyan találmányt alkalmaznak a közönségen, amely felnagyítja, külsővé teszi és a
környezetre is átviszi az emberek legtitkosabb félelmeit pszichikus interferencia gerjesztésével, majd ezt a „minden borzalmat felülmúló” élményt maga a narrátor is megtapasztalja.
Ez a tetőpont felépítéséhez használt írói eszköz, a fiktív találmány megsérti a szerző által teremtett világ szabályait, ami meggátolja, hogy az olvasó felfüggessze kétkedését, és az ábrázolt történéseket elfogadja az eseménysor részeként.
Az 1996-ba visszakanyarodó történet végén a rezignáltság, tehetetlenség és a remény
szertefoszlásának az érzése járja át a kormány ellen tiltakozó belgrádiakat, a friss diplomás
Dora a kivándorlást választja, a magára maradt elbeszélő mégis a bizakodás képsorával búcsúzik.
Az esszéisztikus korszak- és nemzedékregény, amely magas színvonalon, történeti hitelességre törekedve járja körbe a szerb főváros kulturális tereit, hagyományait, lakói életének
körülményeit, viszonyrendszerét és identitásuk változásait, a várostörténeti fikciót egy tágabb kontextusban is érvényes, kelet-európai hanyatlásregénnyé tágítja.
(Csordás Gábor fordítása)

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

