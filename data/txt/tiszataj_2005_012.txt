tiszatáj
5 9.

'

H

H

\

Ár

ÉVFOLYAM

Bertók László,
Nagy Gáspár,
Simái Mihály,
Tandori Dezső versei
Darvasi László,
Sándor Iván prózája
Jókai Anna esszéje
József Attila emlékére
(Dante Marianacci,
Fried István,
Békési Imre,
Lőrincz Csongor)

Búcsú Vörös Lászlótól
Diákmelléklet:
Pilinszky János
verséről

12
2005. december

53<?

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:
HÁsz RÓBERT

A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
.
a Nemzeti Kulturális Örökség Minisztériuma
^vM f r f
Nemzeti Kulturális Alapprogram
" támogatásával.
NEMZETI KIM RALIS ÖRÖKSÉG
Felelős kiadó: Tiszatáj Alapítvány.
M1MSZTÉRUMA
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Texjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 12. SZÁM
2005. DECEMBER
BERTÓK LÁSZLÓ: „Csípőből utáltam őket”; Ha neki titka
van ...............................................................................

3

JÓKAI ANNA: Behomálylott ünnepeink ..............................

6

SIMAI MIHÁLY: előtt // után // alatt (Pataki Ferenc Édenkertje) ..........................................................................

10

NAGY GÁSPÁR: Őszi levél a költők ablakából (Pataki Ferenc köszöntése orosházi kiállításának megnyitásán)

11

TANDORI DEZSŐ: Két mesternek, na JA (Mielőtt bárki);
Ami külső volt, ok, világ; Plusz–mínusz (Matek vers)

17

SÁNDOR IVÁN: A tetthely megközelítése (Egy nyomozás
krónikája) ....................................................................

20

DARVASI LÁSZLÓ: Virágzabálók (Regényrészlet) ................

29

Búcsú Vörös Lászlótól
ANNUS JÓZSEF: „Hazamegyek a falumba…” (Mélykúti búcsú Vörös Lászlótól) ....................................................

42

NAGY GÁSPÁR: Sirató ..........................................................

44

TARNAI LÁSZLÓ: Sohasem hull le (Vörös László halálára)

49

József Attila emlékére
ARNALDO DANTE MARIANACCI: A szegedi vonat .................

51

FRIED ISTVÁN: Magatartásformák egy József Attila-versben ...............................................................................

52

BÉKÉSI IMRE: El nem küldött levél (József Attila: [Magad
emésztő…]) ..................................................................

62

LŐRINCZ CSONGOR: A költői kép mnemotechnikái a későmodernségben (József Attila, Benn, Celan) ............

66

KRITIKA
TARJÁN TAMÁS: História (Spiró György: Fogság) ..............

78

FÜZI LÁSZLÓ: Az irodalom radikalizmusa – ma (Tandori
Dezső: A Honlap Utáni) ..............................................

84

TÜSKÉS TIBOR: A költő hátországa (Bertók László: Hazulról haza) ......................................................................

87

BOCSOR PÉTER: Selected Poems (Baka István versei angol
fordításban) ................................................................

91

PÉTER LÁSZLÓ: Lengyel András: A „másik” Móra .............

94

URBANIK TÍMEA: A szöveg mint iszkoló táj (Szabó Gábor:
„… te, ez iszkol” [Esterházy Péter Bevezetés a szépirodalomba című műve nyomában]) ......................... 100
Szerkesztői asztal ............................................. a belső borítón

ILLUSZTRÁCIÓ
PATAKI FERENC festményei a címlapon,
az 5., 9., 16., 48., 50., 83. és a 93. oldalon

DIÁKMELLÉKLET
HANKOVSZKY TAMÁS: Az alázat etikája és esztétikája
(Pilinszky János: In memoriam F. M. Dosztojevszkij)

BERTÓK LÁSZLÓ1

„Csípőből utáltam őket”
„Csípőből utáltam őket”, hallja innen is, onnan is
a lövést(?), a mesét(?), mintha zavaros gyógyvízi
tóból (mocsárból?) bugyborékolna föl a levegő,
mintha nem csak a fül (az érzékszervek),
hanem a száj is önmagától működne (működhetne),
s az agynak csak utólag (úgyszólván
szúrópróba-szerűen) lenne „beleszólása”, lehetősége
ellenőrizni, ami (levegő, hang, szó, gondolat)
rajta keresztül kimegy (kipenderül, kiszáll).
Mintha a megkönnyebbülésből, az örökös
elégtételre készülődésből, indulatból,
közhangulatból, politikából, s a zsigerekbe ivódott
(feszült, préselt), megtagadni (elviselni?) lehetetlen
hazudozásból fakadó kemény (meggondolatlan?,
összevissza?) beszéd segítené leginkább
a pillanatnyi megmaradást, mi több, a biztosabb
túlélést, s feledtetné elviselhetővé, lebegtetné
köddé a valóságot (a szégyent?, a szenvedést?).
Mintha ugyanazzal a fegyverrel (hanggal,
szókészlettel, szándékkal, lőállással)
lehetne csak diadalmaskodni a kimúlt(?) ellenség
(és önmagunk) fölött, amelyikkel legyőztek
bennünket, és uralkodtak rajtunk.
Mintha a világ minden porcikája egyazon anyagból
készülne, s akárhol reped szét, ugyanakkora
lyuk keletkezne, amit hasonló sűrűségű ragasztóval,
nagyobb fajsúlyú kötőanyaggal (csalafintasággal?,
ijedtséggel?, hittel?), s a pisztolylövéshez
ránduló kéz utánozhatatlan gyorsaságával

1

A szerkesztőség ezúton köszönti a szerzőt 70. születésnapja alkalmából.

4

tiszatáj
lehetne csak összeragasztani, érezve, tudva,
vállalva a kockázatot, hogy egy tétova (elvétett?)
mozdulattól, s egyetlen lélegzettel vagy
gondolattal arrébb bármikor kilyukadhat
(szét fog hasadni) megint.

Ha neki titka van
Ha neki titka van, akkor (feltehetően)
neked is, akinek nincs titka előtte,
tehát aki előtt neki sincs titka.
Mindig marad az alján valami, amit
nem akarsz, nem tudsz, nem lehet
kicsöpögtetni, kitörölgetni, kimondani.
Aminek a foltja, a szakadt vége
(a hiánya?) ott homálylik, ott lóg,
ott ásít az orrod előtt, de amit, ha sokat
piszkálsz (fitogtatsz), a személyiséged
esik szét. Emlékszel a születésedkor
elvágott köldökzsinórra? Beforrt végét
a testeden hordod. A másik hol van?
Beszélnél róla? Mit? Az ösztönös
vagy a szándékos elhallgatás
nem azonos a számító hazugsággal.
A „tartalom” teljes (teljesnek mondott)
kiborítása (kiborulása) ritkán több,
mint a „forma”, az összetartó véletlen
(az élet?) virulens magamutogatása, s
az egyenlőség, szabadság, testvériség
ficánkolása közben kivillanó női comb
(combköz?, havi vér?), a nyílásokban
leselkedő halál ellenállhatatlan és
lankadatlan kacsintgatása. Repedés,
amelyen keresztül kitartó odafigyeléssel
a másik irányba (kifelé?, befelé?) is

2005. december

5
nyílhat kilátás. Ahonnan bármikor
jöhet hír, amit csak te hallasz meg,
amiben (ha hiszel benne) talán akkor is
megkapaszkodhatsz, ha a titkodra
senki sem kíváncsi már.

6

tiszatáj

J ÓKAI ANNA

Behomálylott ünnepeink
A kiüresedett ember számára az ünnep: ellenség. Nincs árulkodóbb vallomás
e tárgyban, mint amit Andy Warhol, sokak divatos művész-bálványa kottyantott
ki: „Nem szeretem a vasárnapot, mert zárva vannak az üzletek.” Elborzasztó, de
legalább őszinte szavak. A plázák urai vették is a lapot, ezért lett világszerte egyre
gyakoribb az „ünnepi nyitva tartás, hétköznapi rend szerint.” Az ünnep ebben
a sivár felfogásban csupán munkaszünetet jelent, amikor még komótosabban lehet
a tömött polcok között lötyögni, turkálni, mohó megkívánással szükségesnek
érezni a valójában szükségtelent is. Nem betölteni az időt, hanem eltölteni.
Simán szalad a chronos fonala hosszabb-rövidebb aionokban, aztán hirtelen,
– de csak a felszínen kiszámíthatatlanul – csomókba áll, kairosszá sűrűsödik. Az
emberre szabott évek rohanása, a hétköznapok sodra az Isten által levert útjelzőcölöpökön pihen meg, s gyűjt erőt. A Teremtés nem feketedő arany-szálán eredetileg igazgyöngy minden szakrális ünnep. Ez a lánc – tudjuk, hisszük – elszakíthatatlan, de a gyöngyök rajta sérülékenyek. Karcolhatók, bemaszatolhatók,
még ki is cserélhetők csillogóbb „tenyésztett” minőségre, sőt, akár giccsesen
színjátszó szintetikus utánzatra is, ha a viselőnek a látszat válik fontossá, fontosabbá, mint a lényeg. Akad, aki úgy gondolja, a keresztény ünnepkörből szeszélye-ízlése kénye-kedvére lekapcsolhat, kiiktathat egyet-egyet, pedig a gyöngyszemek összetartoznak, egyik a másikat sorrendben feltételezi… Az év haladtával
egymás után bomlanak ki ünnepeink, – értelmüket, üzeneteiket eszünkben-szívünkben megforgatjuk, a hétköznapok csatáihoz innen nyerjük a muníciót, s így
törekszünk egyre magasabbra Isten spirálisán, ahol a csúcs: – a kommunió Krisztusban.
A mai, felülről szervezett közösségekben bizony, veszélyben az értékén őrzött
ünnep.
Ritkábban fordul elő, hogy szimplán és gátlástalanul kiradírozzák a naptárból
(bár volt erre történelmi példa). Ennél ravaszabbul jár el a világ bitorló fejedelme
és annak helytartói: az ünnepet meghamisítják. Így lesz a Karácsonyból Télapóünnep, béke-ünnep, a Húsvétból a termékenység, a tavaszi természet ünnepe,
a Pünkösdből majális-alkalom. Ha pedig formálisan meghagyják, illetve csak formálisan hagyják meg Krisztus-Jézus földi létbe-lépésének és működésének stációit – akkor megpróbálják a szellemi lényeget materializálni. S ebben az el-

2005. december

7

kényelmesedett, a szellemi tartalomra nem eléggé figyelő „hívők” körében is
társra találhatnak.
Mennyezetileg érő karácsonyfa, festett üveggömbök, gyertya helyett színes
villanyfüzér, ami – mint a vészjelzés – még villog is, rikító papír a csomagokon.
Az evés-ivásba fulladt együttlét, a bezárkózás az otthon szűk falai közé, „idegen”
ezt a hangulatot ne zavarja…! (Nem véletlen a magányosok öngyilkossága, éppen
Szentestén!). A szinte kötelességszerű, mechanizmussá szürkült ajándékozási
kényszer. Vásári forgatag, hajszoltság – lázas kereskedelmi akciók.. (Akcióóóó…
Kerámia jászol a Szent családdal, 20 százalék engedmény.!!)
Húsvéti sonka, csülök, a böjtöt gyorsan feledtető lakoma, olvatag csokoládéból a barikává lefokozott halhatatlan Bárány, a felmasnizott tojás, a titokzatos életkezdet szimbólumának elgiccsesítése, ráadásul azzal a szöveggel, hogy
„a nyuszi hozza…”
Milliós tétű vetélkedőben kérdezték meg az egyébként tájékozott gimnazistát:
mit ünnepelünk Húsvétkor?
a) Jézus születését
b) Jézus Krisztus feltámadását
A szép, fiatal arcon tétova zavar tükröződött. Hosszú, kínos tűnődés után felelt: „mintha bé…” Mintha hallott volna valamit rebesgetni erről a dologról. S ez
a két legismertebb, ateisták által is méltányolt ünnep! Hogy mit is jelent: nem
fontos. Az alkalom fontos, hogy rendezni lehessen valami buli-szerűt, vagy a jobbik esetben csakazértis megpróbálni a harmonikus együttlétet, a mégoly háborús
hétköznapi viszonyok ellenére. Wellness-hétvége, sielési program, mozgalmas
napok… Csak semmi elmélyülés, ihletett csend, semmi önvizsgálat, a gondok,
a megoldatlan lelki kérdések, személyes dilemmák eltussolása, a szembenézés,
a misztikus találkozás elszalasztása. A kékszemű, szőke hajú, marcipánfigurának
ábrázolt Jézus-gyermek: szentimentális leegyszerűsítés az érzelmi megrendülés
helyén. Az elsikkadó Vízkereszt, Krisztus teljes uralmának kezdete Jézusban,
a szinte mellékessé váló magasztos Epiphania… Ex Deo nascimur. Istenből születünk. A Húsvét katabázisa és katarzisa is egybemosódik. Nagypéntek és Nagyszombat együttes átélése a lélekben gyakran elmarad. Nehéz is a gyász feketeségéből mámorító örömujjongásba váltani! In Christo morimur – Krisztusban halunk meg – s ezzel általa győzzük le a halált. De a mennybemenetel és a pünkösdi
kiáradás nélkül a megváltás köre nem zárult volna be, s ezért nem „mellékes” ezt
a két szellemi eseményt tudatunkba, érzéseinkbe, akaratunkba a szép nyárelőn
behívni. Krisztus felviszi az Atyához a megmentett emberi szubsztanciát (Mennybemenetel), Pünkösdkor – ahogy egykor az apostolok szeméről is – lehullik a hályog, s a „tüzes nyelvek” zúgásában megvilágosodhatunk, mi, miért történt és
történik folyamatosan… Per spiritum sanctum reviviscimus. A Szent Szellem által támadunk fel.

8

tiszatáj

Mihály arkangyal őszi ünnepe megnyitja, mintegy tisztítja az utat, a léleknek
kozmikus intelligenciát kívánva s a hozzá felszálló szakrálissá táguló földi intelligenciát fogadva – Krisztus előtt Ő jár: Michael. A varázslatos János-napon pedig
– már Krisztus nyomában – megérintjük a Kozmoszt, elővételezve valamit a Föld,
az emberi lény beteljesedő jövőjéből: az Istenben való boldogság állapotából.
Igazgyöngyök, aranyfonálon. Ahogy gondozzuk, úgy viseljük. Homályosan
vagy eredeti fényében. De nem tudom, van-e beavatott élő, a mai átmeneti világban, aki bizton hirdethetné: teljes mélységükben beledolgozta a szentséges ünnepeket – a hétköznapokat is átgyúrva! – az életébe; aki merné azt hinni, az ünnepek titkáról már mindent tud. Elcsépelt szófordulattá vált helyzetelemzéseinknél: ez vagy az, csak a jéghegy csúcsa.. Nagy kegyelem, hogy az egyre háborgóbb lét-óceánon bolyongva, legalább látjuk ami a tajtékokból – irányt mutatva –
kiáll: Isten ünnepeinek szilárd csúcsait. A luciferi ellenerő folyamatosan ellene
dolgozik a valódi létfeladatnak. Tompaságot, lustaságot bocsát az emberi lélekre –
és félelmet szít a „józan realitás” sulykolásával minden ellen, ami a szellemi
világ realitásába vezethet minket. Az egyébként fontos, hagyományos formákat
megmerevíti, beszárasztja a tartalmakat. Szentimentális ködökbe vonz vagy a kemény, szikkadt talajra ragaszt: alkatánál fogva ki, mire hajlamosabb. Fel kell
vennünk a kesztyűt, hogy hitünk ünnepeit valóságukban ismerhessük meg; a Világteremtő Akarat ezt várja tőlünk, hogy az idők végezetén ne csak szolgái, de barátai lehessünk. Az elkényelmesedő világban reményteli, hogy még a sekélyessé
rontott ember is, a maga módján, pótolni szeretné az ünnepet. Behelyettesíti
kreált alkalmakkal: karnevál, fiesta, szilveszter… Ünnepségeket rendeznek, bankettek, személyes évfordulók, születésnapi vacsorák (a születés misztériumát
még csak meg sem pendítve), névnapi ivászatok (a „név” üzenetét meg sem is
fejtve). Halotti tor (a halál szentségének érintése nélkül).
Ahol nincs jelen Isten szelleme és Krisztus áldozata, legalább sejtelem-szerűen, ott ünnep sincs. Ott csak buli van. Elegánsabb vagy közönségesebb: a lényeget tekintve mindegy. Különterem, fogadás a Hiltonban, vagy duhaj mulatozás a sarki kocsmában.
Nagy nemzeti ünnepeink, a sorsfordító világeseményekre emlékező gesztusok
s ezért válhatnak – ha nem vigyázunk – monotonná, unalmassá, mert nem sikerül élettel, a szakralitással összekapcsolni. A szó csak „szavalás” marad. Vagy
kutyakomédiává zülleszthető. Mert Júdás ne prédikáljon a köztereken. Bízza
magát az irgalmas ítéletre. Kérje a kegyelmet. Ez az egyetlen hiteles cselekedet,
ami még elfogadható.
Sursum corda – fel hát a szívekkel –, az ünnep előfeltétele. A megvalósuló
chairos a chronosban, a csordulás pillanata.
Persze, mindent a maga idején. A „hat nap” sürgése-forgása után a „hetedik
nap” áttetsző gyönyörűsége.

2005. december

9

Csaknem húsz esztendeje írtam – s ma sem gondolom másként: „A szféráknak az „evilág” nem közömbös. Ezért nem azt sugallom, hogy nem fontos a szorgalom, a fogaskerekek portalanítása, az avult berendezés átgondolt cseréje, a féregűző felforgatás, a barkácsmunka a gyorsan rozsdálló szerkezeteken. Nagyon is
fontos dolgok ezek: dologidőben, de nem a hetedik napon. És azt sem sugallom,
hogy csak a fohász fontos, a rálátás és készülődés, majd megpihenés, eszmélkedés és tanúságtétel… bár nagyon is fontos dolgok ezek: a hetedik napon; de nem
a dologidő helyett.”
A profánt is áthatja a szent, a hétköznapot is mintegy lépésről-lépésre előre
átvilágítja az ünnep. S az ünnepben tévedhetetlenül szembesülünk: megcselekedtük-e menet közben, amire az ünnep a világba küldött minket?

10

tiszatáj

SIMAI MIHÁLY

előtt // után // alatt
P ATAKI FERENC ÉDENKERTJE

szemérmetlen-szép színek párzanak
egy nyár emléke múlhatatlanul ragyog
örökkön-égő hajnal-alkonyat
sugarak szárnyak szirmok angyalok

madár-hal szállong s pillangó-virág
egymásban égnek el az aurák
lüktet a Létben fénnyé-vált zene
nincs tiltása a Térnek s az Időből
eltűnt a Sohase
csak ametiszt részegség csak virággáváltozó arcok alakok szemek
Édenkert – honnét még nem ment világgá
a Szerelem s a Szeretet
magammá fájom és magammá fénylem
szent örömben és félelmes reményben
kiűzetés előtt / / után / / alatt
életre-váltan és halálra-váltan
mégis hittel élőbb életre bátran
lüktet lobog a Lét érrendszerében
színek lelkében a Lélek színében
eltékozolt örökségünk az ÉDEN

2005. december

11

NAGY GÁSPÁR

Őszi levél a költők ablakából
P ATAKI FERENC KÖSZÖNTÉSE OROSHÁZI KIÁLLÍTÁSÁNAK MEGNYITÁSÁN

Mire is gondoltam,
mikor Pataki jóuramnak
e levelet körmöltem,
írtam?
Legelébb a szavaira,
ritka szép írására,
ami már önmagában
is műalkotás, műremek,
(az én kezem, ha tollra
vagy ceruzára téved
már bizony remeg),
és a Teremtőtől áldott,
gazdag színeire,
mellyel itt is
– nekem sorolhatatlanul –
fényűzően tüntet,
és végül: világnagy szívére,
amely ott lüktet
rajzceruzája, grafitja
s leginkább ecsetje végén,
és a szívében ama
kies zugra,
ahol otthonosan
parnasszusolnak
bozsognak a költők,
persze a legfelsőbb polcon
Rilkétől nagy földimig,
A közelítő tél előtt
Istenhez fohászkodva is
döndülő Berzsenyiig.

12

tiszatáj
Aztán ott
a legbenső csúcson
néhány halott barát,
nekem is szívbeli:
Szöged korán távozott ifjai,
hogy ne mondjunk mást,
mint Petri Csathó Feri,
alias Ferke,
aki, ha arra jártam,
s tehette,
velem is az életet vedelte,
törzs-Villonos csapszékén,
valahol a Kárász ucca
jóhírű környékén.
Ám mégis talán
Pehotnij Baka Pista!
Véle kezdődhetne a lista,
szakálla mögül tiszta
áhítattal közepesen drága
szekszárdi vöröset ivott,
és Liszt vagy Rachmaninov
zongora-futamára
lelke velünk vidámodott,
s ha közben könyvei
külcsínére gondolt,
hát leginkább Reá gondolt,
mert még éltében
választotta társul,
ismerve minden ecsetvonását,
a költők értő barátját,
akiről nemcsak
Szögedében,
de mindenhol tudják:
Ő már régtől Valaki:
szenteket közelítő Ferenc
de Pataki.
Bámulom most itt
félig vakon Orosházán,
miket is cipelt ide

2005. december

13
(persze csak jelképesen)
a hátán,
s mily tökéllyel válogatta össze,
gondolván arra is:
aki szólni merészel majd róla,
azt a bizonyost jól felkösse…!
Amúgy a képekhez
én csak gyarló módon
szavakkal közelítvén,
gondolta ám: kell egy kis
verbális segítség,
s már-már verscímeket adott
Pataki Mester
az itt függő csodáknak…
De ajánlhatom
a nézdelőknek is:
mert némely ritka cím,
úgy vág a képre,
mint valami tiszta rím
olyan szépen felel:
hiszen verssé kalligrafálta,
jó barátunk, Ferenc!
Hát édes Öregem,
tudom, tudom…
itt be kéne zárni a szövegem,
hallgattak és álldigáltak
már tisztelőid éppen eleget,
holott ilyeshelyt nézni kell,
nem segít már a sok,
és főleg a vak duma,
itt minden szín
természetesen Patakis…
kobaltos, ibolyás-lila…
mennyei és angyali témákhoz
tobzódó és finom színorgia,
ha akarja könnyedén kikeveri,
semmiség, mondja, mi az Neki?
Csak úgy lüktetnek színei!

14

tiszatáj
Azaz égi karzatról integet
Tintoretto, Gauguin meg Szinyei!
De még elmondom,
talán nem is hiába,
egyszer jósorsom elvitt,
kiengedett Amerikába,
már az ántivilág
agóniájának végén,
éppen 17 kerek éve,
bolyongtam ott
megint csak egy
remek költővel,
’56 egyik menekültjével
Baránszky Lacival,
(és kutyájával a ködben)
sajnos Ő is már halott,
de itthon nyugszik,
hazai földben…
aki viszont szuper képértő volt,
vérprofi művészettörténész,
éldegélt New York rengetegében
s egyszer elvitt híres munkahelyére,
a Modern Művészetek Múzeumába
bolyongtunk ott egy egész napot,
Baránszky úr műértett,
mondhatom rendesen okított,
már fájtak, jojóztak szemeim,
néztem az üres fehéren a semmit,
a szénfeketén a feketébb árnyalatot,
és alatta kiírva az irdatlan stexet,
amiért hónom alá csaphattam volna
egy-egy modernnek mondott darabot.
Szóval barátim, nagy pénzekért
sok kis prae avagy poszt Pataki
virított ott a falakon,
tehát nyugodtan eldalhatom,
hogy itt egy olyan modern művész
egy – ahogy írták volt –

2005. december

15
„gyökeres magyar”
tiszteli meg e falakat,
kedves műértő felebarátaim,
nyalogathatják ujjaikat,
és élesíthetik szemüket,
habzsolhatják a színeket,
én is nyalogatom és habzsolom,
mióta A teljesedés évgyűrűi című
gyönyörű mappáját,
albumát, könyvét forgathatom,
tudom, hogy gyökeres algyői,
hisz onnét vétettek felmenői,
de Ő születni azért bement Szegedre,
hogy aztán visszatérvén,
magát oda már – mint ama
hűséges Juhász Gyula-komp –
örökre kikötötte.
S találkozhattunk volna
már ifjúságunk delén,
ott Vas vármegye és Zala határán,
szinte kertünk végében állt
egy édeni művésztelep: Egervár,
lázas éveken át Ő is oda járt,
alapozgatta a mindentudást,
ölthetett és válthatott
formát és alakot,
innen százfelé indulhatott,
jöhetett elismerés,
díj, grádics, dobogó
vagy országos tatami,
akkor is Ő volt Ő:
a mindig újulni kész:
a voltvanlesz Pataki,
aki már régtől
nagybetűs Mester,
s tanítványai mint a kender
növekednek nagyra…!
S ő boldog,
nem féltékeny, hagyja

16

tiszatáj
segíti a fiókákat röpülni,
szépen és épen
fölnevelődni.
És ha benéz a költők ablakán,
akkor kilát a létre,
én egy boldog embert
látok ott,
ki rendületlenül
hisz még ma is
a művészet erejében,
s most éppen Szent Györgyöt fest,
nézzünk csak a képre…
(ez egy árulkodó, remek fotó!)
Ő tudja csak… és a Fennvaló,
mit és miért csinál,
s mivégre.
Most tényleg befejezem…!
Kedves Ferenc!
Köszönet érte!
(Orosháza, Városi Képtár, 2005. október 14.)

2005. december

17

TANDORI DEZSŐ

Két mesternek, na JA
M IELŐTT BÁRKI

Kinek is?

Mielőtt bárki különösebben
lelkesedni kezdene iránta,
amit teszek vagy nem teszek,
nem kezd, mit lelkesedne, mégis,
mielőtt: tudja: teljesen magamra
hagytam magam, s ha pillanatnyilag,
ha nem, de minden ebből jön.
Ezt nem lehet követni, nem lehet
elvetni, és lényegéből következik éppen,
hogy majd velem magammal lesz
valamiképpen, mégsem, persze, hiszen
elmondom ezt még, nem egyedül.
Csak nagyon közelül, mi az, mikor
elalszol, kihullsz tudatodból,
én, erőszakos racionalista,
aki ehhez túl kevéssé vagyok
praktikus, de ahogy misztikus,
ahhoz túl racionalista és erőszakos,
és ebből az örök körből
előbb-utóbb előtör,
ami egyáltalán nem önmaga,
a valódi semmi – ahogy a szél elül –
szava.

18

tiszatáj

Ami külső volt, ok, világ
Weöresnek

Ami külső volt, ok, világ,
hogy bensővé kell válnia:
frazeológia,
frázis, ostobaság.
Elveszett egészed,
meglelt töredéked,
őrzöd, elveted,
kívül belül: veled.
Vonszolod, kihalászott
halászhálód, mint láncot,
likain átfolyik a víz,
hurrikánokig, orkánokig,
te legalább nem magas
halálával zuhantál le, nem
magad ölted meg, akid még élt.
De akinek ott kell hagynia
kutyát, lovat,
ahol így a kirepülés, meghalás,
már nem ő többé, ő már valaki más,
nem cipeli a hálót, nem vonszolja,
hanem csak mintha a szél zúgna,
a víz zuhogna,
a húzóláncra, a kötélre
magát napra nap, míg tán végleg,
vagy azzal, hogy elapasztja
az egészet, magát felakasztja.

2005. december

19

Plusz–mínusz
M ATEK VERS

Én nem bízom a vigaszra, hogy jöjjön,
kört négyszögbe, négyszöget körbe törjön.
Nem kérem, mint Hérakleitosz, folyton
– csapból a víz, hurrikáni víz – folyjon.
Nem bízom a vigaszra a vigaszt,
ami űz vagy maraszt, üres malaszt.
Ahogy visszafog, ahol nem ereszt,
tudhatod, agya az, ami ereszt.
Csöpögő eresz, tavaszi vigasz,
megismerem, hogy mindig ugyanaz
az el sem induló lépés, a ponthoz,
úgysem ér el oda, zsákja a folthoz:
ha mindig elfelezed utadat,
valami töredék csak megmarad,
hogy célt ne érj, vagy épp ha vagy a célban,
ne térhess vissza, nyugodj semmi sírban.
Írtam e verset végső madaramnak
halála fél évén, s megyek, csapatnak
viszek morzsát, várnak. A verebek:
háznál ne többé, ők is emberek.
De még az ellenkezője, az is lehet.

20

tiszatáj

SÁNDOR IVÁN

A tetthely megközelítése
EGY NYOMOZÁS KRÓNIKÁJA *

„Mind jól tudjuk, egy holttest
történetet rejt magában.”
(Geoffrey Hartman)
„Hagyjon már békén ezekkel az
időre vonatkozó kérdésekkel!
Nincs semmi értelmük.”
(Beckett: Godot-ra várva)

A Gellért cukrászda szomszéd asztalánál németül tárgyalnak. Bizonyára üzletemberek. Szürke zakó, barna zakó. Kiskockás szövet, nagykockás szövet. Legombolt inggallér. Keresztcsíkos, világos nyakkendő, egyszínű azúrkék nyakkendő.
Fekete bőrdossziék. Henessy konyak. Szilvapálinka.
Györgyi tegnap jelentkezett telefonon. Egy órája érkezett, nem említette,
merre járt, akkor most találkozhatunk, ezt nem kérdezte, olyan volt, mint egy
bejelentés, habár a hangjában meghittséget éreztem, amit annak előtte nem.
Nyugtalanság is lebegett a meghitt szólam mögött, ugyanakkor határozottság is
volt benne.
Ily módon a hangja mintha egy történet lett volna, vagyis inkább mintha kifejezte volna egy történet rá gyakorolt hatását.
A német üzletemberek éppen kortyolnak az italukból, amikor az asztalukhoz ér.
Mindketten figyelik.
A fehér blúza ugyanaz, amit akkor viselt, amikor az 1-es villamosról leszálltunk a Thököly útnál. De talán mégis egy új blúz. Talán az úton vásárolta, a lányok is új cuccokban utazhattak, nem akart lemaradni.
Nem várja meg, hogy felálljak. Erőteljes mozdulattal kihúzza a másik széket,
leül. Mint akit üldöznek, s éppen csak fel tudták vonni mögötte a felvonóhidat
a védelmet nyújtó várfalak kapujában.

*

Részlet egy regényből

2005. december

21

A két német engem figyel. Györgyi megjelenése felértékelt a számukra. Kávét
kér.
Úgy látom, érzi a másik asztaltól felénk irányuló tekinteteket.
Megissza a kávét.
Kicsiny szalmaretikülből elővesz egy fényképet. Elém csúsztatja az asztalon.
Tizenhat év körüli lány. Negyven év körüli asszony. Györgyi inkább a negyven
körülire hasonlít. Esős utcarészlet. Mindketten ballonkabátban. Mindkettőjük
kabátján sárga csillag. Mindketten a fényképezőgép lencséjébe néznek. A lányon
svájcisapka. Az asszonyon horgolt, fülig húzható sapka. Mindkettőjüknek kilátszik egy hajfürtje a halánték felett. Nem szomorúak. Nem egykedvűek. Nincs félelem az arcukon. Mintha a fényképezőgép lencséjéből egy kutató szem nézne
rájuk, azt kutatná, kik vagytok, mit éreztek, mit gondoltok, és ők elhatározták,
hogy nem árulnak el semmit, lássa őket, aki nézi, olyannak, amilyenek, nincs
megvallanivalójuk, nincs titkolnivalójuk, szeretnének ugyan tovább indulni, de
semmi kifogásuk az ellen, hogy megörökítésre kerüljenek.
Nem látta?
Mondom, nem láttam. Hol kellett volna látnom?
A millenniumi földalatti újonnan renovált állomásain fölállított tárlók egyikében.
Az Opera megállónál. Ott fedezte fel véletlenül az elutazása napján. Az anyja
és a nagyanyja. 1944 ősze. Ma délelőtt járt utána, hol találták, ki találta meg,
hogy került a tárlóba. Valamelyik archívumban fedezte fel, mondta az illetékes
tisztviselő, több tucat hasonló fotó között, véletlenül emelték ki éppen ezt. De hát
meg kellett volna azért kérdezniük engem. Nem volt név a képeken, nem volt útbaigazító szöveg, csak a sárga csillag és a csupasz faágak, az esős járda volt
a támpont. Rengeteg fotó gyűlt össze, névtelenek, akik rajtuk találhatók, sajnálom, nagyon sajnáljuk, mondta a tisztviselő.
Megkérdezem, rendelhetek-e valami italt.
Nem, nem… de talán egy száraz Martinit.
Én vodkát kérek.
Az egyik képen, amit a feladó nélküli borítékban küldött, egy Amerikai úti ház
látható, mondom, azért jött utánam a villamoson?
Mondtam már, hogy magára ismertem.
Lehajtja a Martinit. Már nem gondol vissza, mondja.
Mire nem gondol vissza?
Keresi a szavakat. Hát a múltra, mondja végre, úgy mondja, mint aki szégyelli, hogy mindazt, amire régen nem gondol, ezzel a banális szóval jelöli meg,
de másra most nem képes, teszi hozzá, benne már elég régen, így mondja, üresség maradt, ugye, neki nincsenek emlékei, mégis igen sokáig a magáénak érezte,
ami az anyja számára, így mondja, az emlékei helyére kerülhetett, de hagyjuk
a magyarázkodást, mondja, hűvös a hangja.

22

tiszatáj

Azt hiszem, történhetett vele valami. Nem csak az, hogy rátalált erre az újabb
fotóra.
A földalatti Opera megállójánál, mondom, én az Izraelita Gimnázium 1944ben érettségizett osztályának a tablóját fedeztem fel. Ott van egy régóta Párizsban élő jó ismerősöm arcképe.
Nem betegedett meg a tanártársa. Nem kellett senkit helyettesítenie. Szabadságot vett ki, a maga pénzén csatlakozott az osztálykiránduláshoz. Huszonkét
diák utazott Ravensbrückbe, tizenöt lány és hét fiú, két tanár vezette a csoportot,
hát te hová utazol, kérdezték a tanártársai a pályaudvaron, nagyszerű, legalább
segítesz rendben tartani a gyerekeket.
Semmit sem várt az úttól, mondja, mit is várhattam volna, de úgy érezte,
mondja, le kell zárnia magában, nem merem megkérdezni, hogy mit kell lezárnia, mert hűvös ugyan a hangja, de a tekintetében látni vélem a kérést, meg ne
kérdezzem már, hogy mit akart lezárni, mintha azt mondaná a tekintete, hogy erről úgysem tudna számot adni.
A németek figyelik, ahogy lehajtjuk az italunkat. Úgy látom, elégedettek velünk, jó úton haladunk, gondolhatják.
Az anyja mielőtt meghalt, azt kérte, hogy ha majd sírkövet állít, vésesse rá
a nagyanyja nevét, a születési évét és helyét, a halálozási évét és helyét is… Ravensbrück…
Addig az anyja soha nem mondta ki a tábor nevét. A karjára tetovált számot
nem titkolta, de a tábor nevét nem volt hajlandó kimondani.
Amikor közeledtünk a táborkapuhoz, a másik két tanár a csoport végére állt,
úgy viselkedtek, mintha én volnék a vezető, pedig ők is jól beszélnek németül.
Haladnak a diákok a fehérre meszelt épület felé.
Balra egy emlékoszlop és a mesterséges tó, mondom Györgyinek, kezemben
a vodkás pohárral.
Balra az emlékoszlop és a mesterséges tó, mondja Györgyi.
Jobbra, nem messze a bejárattól a krematórium, mondom.
Jobbra a krematórium, mondja.
Két kémény, öt elreteszelhető ablaknyílás, mondom.
Annyi, mondja.
Úgy látom, most ő tenne kísérletet rá, hogy elinduljon az én tekintetem nyomán.
Tizenkét-tizenkét barakk egymással szemben, közöttük az Appelplatz, hat tíz
méter magas oszlop, két-két reflektorral, mondom.
Állhattak az Appelplatzon nem tudom naponta hányszor, mondja, amikor
megálltam ott, arra gondoltam, hogy eljöhettem volna már nagyon régen is, de
nem akartam.
Áll az Appelplatzon, tesz néhány lépést, az anyja, a nagyanyja, az anyja barátnőjének a nyomaiban lépked, gondolom, nem mondom, hogy álltam én is az

2005. december

23

anyja, a nagyanyja, az anyja barátnőjének a nyomaiban az Appelplatzon, amikor
fogalmam sem volt arról, hogy egyszer majd hallani fogok valakitől arról, hogy
a sok ezer, a sok tízezer nyom között ott vannak azoknak a nyomai is, akik ahhoz
tartoztak hozzá, akitől egyszer hallok róluk, nem fegyveresek és nem is diákok
között, két arctalan NDK-s tisztviselő között állok, akik évtizedekkel előbb nehezen járultak hozzá, hogy letérjünk a kijelölt útvonalról, belépjünk az egykori lágerba, szótlanul követnek az Appelplatzon, az, hogy Györgyi ott állt, az ő története volt, az, hogy én ott álltam, akkor úgy éreztem, inkább a két arctalan német
tisztviselő története.
Nem mondom el Györgyinek, hogy mindössze tizenöt évvel azután, hogy a krematórium még működött, érdeklődtem attól a huszonöt év körüli lánytól, aki az
„Acht Fotos KZ Ravensbrück” feliratú kis fotógyűjteményt árulta két márkáért
a tábor bejáratnál, hogy hol lakik, a szomszéd faluban, mondta.
A falu nyolcszáz méterre van a lágertől.
A szülei itt laktak a háború alatt?
Igen.
Mit szólnak hozzá, hogy itt van a munkahelye?
Semmit.
Érdeklődött tőlük, hogy mire emlékeznek a tábor működéséről?
Ők semmiről nem tudtak.
Másoktól talán hallott valamit?
Senkitől.
Nyolcszáz méter a távolság.
Nem, senkitől, semmiről.
A krematóriumkémények füstje nem látszott?
Mondtam már, hogy semmi…
Nyolc fotó:
1. Auf dem Transport nach Auschwitz.
2. Haftlinge bei der Arbeit.
3. Frauen beim Strassenbau.
4. Blick über das Lager.
5. Der Appelplatz.
6. Krematorium.
7. Der Erschessungsgang.
8. Monument am See.
Megvásároltam a tasakot a nyolc fotóval.
Talán egy órát voltunk bent, mondja Györgyi. Sáros volt az Appelplatz. Egy
kicsit esett az eső, akinek a kabátján volt kapucni, a fejére húzta. Az egyik tanártársam szólt, hogy menjünk, mert megfáznak a gyerekek. Amikor kijöttünk az
emlékműhöz a mesterséges tó mellé, az egyik lány odajött hozzám, belém karolt,
könnyes volt a szeme, nem tudtam neki mit mondani, mondja Györgyi, nem volt

24

tiszatáj

könnyű hallgatni, de még nehezebb lett volna mondani neki valamit, elindultunk
ketten, hogy körüljárjuk a tavat, amikor már elég messze voltunk a többiektől,
megállt, tanárnő, az egyik fiú azt mondta, hogy ezt csak utólag építették fel, egy
szó sem igaz az egészből.
Györgyi hűvös hangon beszél. Nem tudom, milyen lehetett a hangja, amikor
válaszolt a könnyes szemű diáklánynak. Most olyan a tekintete, mint Róbert
Madóé, amikor elmondta azt, amit én 1944. november 15-én reggel nem láthattam a másik szobából. Igen, Györgyi tekintete ismerős, mint azoké, akik az értelemmel megközelíthetetlen eseményekről ilyen hűvös hangon beszélnek. Mondtam a diáklánynak, hogy az anyámat és a nagyanyámat is idehozták, a nagyanyámat a két kéményes, öt ablaknyílásos, fehérre meszelt kis épületben égették
el, anyám barátnőjét is.
Indul a csoport a várakozó külön autóbusz felé.
Menj, mondja Györgyi a diáklánynak, mert lemaradsz.
Vár, amíg mindenki felszáll.
Vár, hogy a többiek várjanak rá.
A két német fizet a szomszéd asztalnál.
Elmondanám-e neki az én emlékemet a táborról?
A vendéglátóim, pontosabb, ha azt mondom, az NDK-s kísérőim nem tágítottak mellőlem. Szerettem volna legalább néhány percre egyedül maradni.
Akkor sem tágítottak mellőlem, amikor learaszoltam a krematórium tűzterének
a nyílását. Éppen akkora volt, hogy egy holttestet fekvő állapotban elnyeljen. Az
Appelplatzon akkor is sár volt, akkor is esett az eső, kicsit megnáthásodtam.
És megírta?
Nem. Amit akkor ott éreztem, olyan jelentéktelen volt. Kicsit megfáztam, karcolt a torkom. Lehet, mondom, ha nem köhécseltem volna és nem aggasztott
volna, hogy csak este tudom az átnedvesedett zoknimat kicserélni, akkor sem írtam volna meg, mert nem találtam volna feljegyzésre alkalmas szavakat. Azért
ennyit leírtam.
Mit, ennyit?
Azt, hogy nem találtam feljegyzésre alkalmas szavakat.
Itt az alkalom, hogy az asztal fölött átcsúsztassam a dossziéba helyezett gépiratomat. Ez egy regény, mondom, az eddig elkészült fejezetek.
A tekintete cinkos, érzi, hogy részese lett valaminek, ami ugyan nem nevezhető meg, ám kettőnkre tartozik.
Kilépünk a Gellért cukrászdájából, írom majd le ezt a folytatást, elhaladunk
a szálloda bejárata előtt.
Egymáshoz igazítjuk a lépteinket. Amikor elérjük a Szabadság hídhoz vezető
zebrát, visszanézek, megjelennek előttem a spanyol lovasok, a drótakadályok,
a hídfőt és a szállodát őrző gép ágyúk.

2005. december

25

Györgyi is visszanéz. Nem teszek említést arról, hogy mit vélek látni, mert
a tekintetéből úgy érzem, az ő számára is felrémlik valami, persze más. Tartozunk
egymásnak annyival, hogy meghagyjuk a másiknak a múltat olyannak, amilyennek az benne él.
Az Erzsébet hídnál megemlítem, hogy itt hajtották át annak idején, szándékosan mondom így, mosollyal, annak idején a menetet, amelyikben az Óbudai
Téglagyár felé kísértek bennünket, lehetséges, hogy az anyja és a nagyanyja is
abban a menetben volt, itt szólt rám apám, hogy ne nézzek jobbra, mert a nyilasok ordították, hogy ne bámuljuk, mármint Gömbös Gyula felrobbantott szobrát.
Szürke a Duna. Nincsenek fények. Az Országház azért jól látható. Díszletnek
tűnik, akárcsak a pesti szállodasor. A tetők rácsúsznak a mögöttük lévő házak
tetőire, egyetlen foltban koncentrálódik a város, mintha az épületek önmaguk
másolatai volnának. Mintha nem azt a várost látnám, ahol az életemet leéltem,
amelynek az utcáit, tereit elég pontosan ismerem, hanem egy bedíszletezett színpadot, ám nem a nézőtér, hanem a kulisszák felől, lehet, hogy a látásom változik,
nemrég majdnem feldöntött egy kerékpáros errefelé, mondom, Györgyi szorítja
a hóna alatt a dossziét, amit a cukrászdában átadtam, az otthonában majd olvasni
kezdi, elérkezik azokhoz a mondatokhoz, amelyek tudósítanak róla, hogy éppen
itt, ahol megálltunk, a Margit híd budai hídfőjétől talán ötven méterre hajtották
rá a Téglagyárból a Dohány utcai templomba haladó menetünket a hullámok fölé
emelt pallóhídra, talán arra gondol, hol lehetett akkor már, melyik Hegyeshalom
felé indított menetben az anyja és a nagyanyja, meg az anyja barátnője.
Említette séta közben, hogy még be kell mennie az iskolába, de már két 17-es
villamos is elindult a végállomásról, egyikre sem szállt fel.
Jól tettem, hogy elutaztam?
Mintha önmagának tenné fel a kérdést, de úgy látom, fontos a számára, hogy
az én jelenlétemben.
Búcsúzáshoz készülődik, mégis hagyja, hogy a harmadik villamos is elinduljon.
Szégyellte magát azért, hogy amikor az Appelplatzról eljött, leginkább az ernyőjével volt elfoglalva, mert éppen ott, így mondja, rosszalkodott.
Megértem, mondom, én is esős időben jártam arra.
Egészen közel állunk egymáshoz a villamosmegállóban. Hálásan néz rám,
amiért én is az esőről beszélek.
Álmomban ellopják a lakattal magamra zárt szobámból a ravensbrücki tábor
bejáratánál sok évtizeddel előbb vásárolt fotósorozatot, megjelenik Györgyi,
együtt túrjuk fel a fiókjaimat, együtt nyitjuk-csukjuk a felhalmozott dossziéimat,
Györgyi közben beleolvas egy régi levélbe, több feljegyzésbe, nem találjuk a sorozatot, a hiányuktól élesebben látom a hajdani krematórium frissen meszelt falát,
a két kéményt.
A hajnali ébredés után leírom az álmomat. Ott folytatom, hogy állunk Györgyivel a 17-es villamos végállomásánál. Majd elolvassa a gépiratot, írom, amit át-

26

tiszatáj

adtam neki, kimegy a temetőbe az anyja sírjához, a nagyanyja nevét is ő vésette
a sírkőre, az anyja, írom, nem kívánta a mártírok emlékművén megörökíteni az
anyja nevét, sosem magyarázta el Györgyinek, hogy miért, de a halála előtt arra
kérte, hogy amikor majd neki sírkövet állít, azon legyen rajta a nagyanyád neve
is, így mondta, „Itt őrizzük a Ravensbrückben elpusztított Rajna Mariann emlékét, 1906–1944”, az apja nevét nem véseti fel Györgyi a sírkőre, semmit sem tud
róla, talán él még valahol külföldön.
Remélem, nem lehet érdektelen számára az, amit önmagáról olvas. Úgy érzem, látni kívánta magát egy másik tekintettel. Miközben önmagáról olvas, írom,
egy másik történettel is találkozik.
Hetek óta keresek a zeneműboltokban, az antikváriumokban könyvet, útmutatót Schubert kamaraműveiről. Nem találok. Többször meghallgatom a C-dúr
vonósötös Allegro betétét. A zene is történet, keresem a hasonlóságot a megszólaltatható és a bennem élő történet között, a fenségességben nem található, ámbár minél többször hallgatom meg, annál erősebb a kétely bennem, hogy ez így
van-e, az Allegro fényes bánata úrrá tud lenni az emlékezésre való képtelenségen,
úgy suhan át a múlt szakadékán, hogy azt a végtelenség érzetével tölti ki, eszembe
jut, hogy Karl Lutz is valami hasonlót jegyzett fel.
Ki fogok menni a temetőbe. Meg fogom keresni Györgyi anyjának a sírját. Hasonló-e ahhoz, amilyennek leírtam?
Lehet, hogy Györgyi ott volt Luca temetésén. Nem ismertem fel. Négy éve?
Öt éve?
Mínusz tíz fok. Január. A fűtetlen ravatalozóban talán húszan vagyunk. Elég
hosszú az út a magas hóban a frissen kiásott sírig. Ismerős arcot nem látok. Talán ott lehetett. Meleg kendők, fekete műszőrme bundák. A kalapok a homlokba
húzva. Luca lánya idősebbnek tűnt, mint az anyja volt.
Állunk némán a hóban. Mindenkit ugyanolyan magányosnak látok, mint amilyen Luca volt. A csupasz fák is magányosak. A behavazott sírkövek is.
Átmegyek a szüleim sírjához. Máskor nem jövök ki télen a temetőbe. A fehér
márványkőről kézzel söpröm le a havat. Legalább a betűket akarom megtisztítani. Két lépés az anyai nagyszüleim sírja. Fekete márvány. Aranybetűk. Nagyapám neve alatt nagyanyámé: 1874–1945. Nincs ott, hogy január. Anyámtól
a napot is tudom. Nagyanyám január 6-án halt meg a gettóban, az egyik Dob utcai
ház pincéjében, talán száz méterre attól a háztól, ahol nagyapám 1871-ben megszületett. A sírjuk mellett van Gizi sírja. Sok felirat a kövön. Józsi tiszti rangfokozata mellé az is fel van vésve, hogy az első világháborúban szerzett betegségében
halt meg. Anyám apám halála után mind a három sírra hozott virágot. Anyám halála után én is elhelyezek mindig egy-egy szálat a nagyszülők és Gizi sírkövére is.
A három sír távolsága egymástól hat lépés. Lépek nagyanyám, apám, anyám,
lépek Gizi, lépek az ő lábnyomaikba lépők lábnyomaiba.
Hányszor tettem meg ezt a hat lépést?

2005. december

27

Gizinek senkije sem maradt. Anyám vésette fel a nevét a sírkőre.
Száz éves lenne, ha élne. A férje fiatalon halt meg, a lánya fiatalon halt meg,
a szeretője, a barátai fiatalon haltak meg, Bözsike fiatalon halt meg. Gizire rajtam
kívül senki nem emlékszik már. A történetéről, arról, ami az ő története nyomán
mások története, az egykor tizennégy éves fiúnak vannak csak ismeretei, kizárólag ő képes ilyen szavakat leírni.
Látom anyámon, hogy nem tudja magában szétválasztani Gizi különböző tekinteteit.
Sétál a két kislány a Tisza Kálmán téren. Az egyik hat éves, a másik hét. Fehér
cérnakesztyűben sétálnak. A Városi Színház épülete felől jön egy harmadik. Nem
idősebb náluk. Kislány, jön velünk játszani? szólítja meg Gizi. Anyám megismétli.
A kislány elindul velük játszani.
Ezen évtizedek után is nevetnek.
Öregkorára a haját úgy fésülte… mondja anyám.
Ki? szólok rá anyámra szigorúan, mert figyelmeztetni próbálom, hogy már
nem fejezi be a mondatait.
Hát Gizi.
És hogy fésülte?
Mint a Bözsike, mondja, úgy mondja, mint aki nem érti, hogy miért kell megismételnie a szavait. Nem vetted észre, a kézmozdulata is olyan volt, amikor
a haját félre simította, mint a Bözsikéé? Tudod, mondja, azt hiszem, Gizinek később nem is az volt a fontos, amit elmondott, hanem az, hogy elmondja valakinek. Egyszer ültünk fent nála a cukrászdában, és azt mondta, tudod, Rózsika, el
kellene utazni Svájcba Gertrudhoz vagy Karl Lutzhoz, így mondta, „vagy”, mert
akkor Gertrud és Lutz már elváltak, Gizi hallott erről, el kellene utazni hozzájuk,
mondta, beszélni velük, és amikor ezt mondta, mondja anyám, olyan volt a tekintete, mint akit nem is az érdekel, hogy mi lehet Gertruddal vagy Karl Lutzcal,
az sem érdekli, amit mond, hanem csak az, hogy beszéljen róla valakivel.
Nem volt nehéz elképzelnem Gizi tekintetét, amint ezt anyámnak mondja,
mert anyám tekintete is olyan volt, mint akinek a számára hasonlóképpen fontosabb annál, amit mond az, hogy beszélgethessen velem.
Gertrud elhelyezi a követségi munkatársak és az alkalmazottak számára készített ajándékokat a karácsonyfa alatt. Pest felől folyamatos a fegyverropogás.
A karácsonyfát előző nap még el tudta hozni Bicskéről, gyertyákról már jó előre
gondoskodott. Gizit nem engedi el. Nem sokkal előbb aknatűz érte a szomszédos
épületet, Karl Lutz segít a gyertyákat meggyújtani, ő is énekli a Stile Nacht-ot.
Ezt feljegyzi a naplójába. Azt is, hogy hírt kapott róla, Adolf Eichmann is, Kurt
Becher is elhagyta Budapestet.
Éjfél körül csöndesedik az ágyútűz. Ketten maradnak a karácsonyfa mellett,
Gertrud és Gizi. Gertrud újra meggyújt egy gyertyát. Szótlanok, amíg a gyertya

28

tiszatáj

leég. Nem baj drágám, ha a férjedről érdeklődöm, kérdezi Gertrud. Nem, miért
lenne baj? Sosem beszéltél róla, csak a Karolról tettél említést. Károly, javítja ki
Gizi. Igaz, mondja Gertrud, én sem beszéltem neked a férjemről. De beszéltél,
mondja Gizi, az utazásaitokról, Palesztináról. Gertrud nevet, ó én az intimebb
dolgokra gondolok, drágám.
Józsi nagyon bátor volt mindig, mondja Gizi. Az is bátorság volt, hogy apámtól meg merte kérni a kezemet. Az is bátorság volt, hogy párbajozni akart, amikor
megsértették.
Gizi érzi, hogy Gertrud nem arra kíváncsi, mit mondott Józsi, amikor vigyázzban állt a jövendőbeli apósa előtt, tiszti csákóját a kezébe tartva, vagy amikor
megnevezte a párbajsegédeit. Jólesik az apja szivarfüstjére emlékezni, jólesik Józsira emlékezni, amint a széderesti ünnepi asztalnál a harmadik pohár bort issza
és próbálja Bözsikét arcon csókolni.
Gertrud is érezheti, amit Gizi érez, mert nem kérdezi őt arról, amiről Gizi láthatóan nem kíván beszélni, tudod drágám, mondja, Karl viszont sohasem volt
bátor, hiányoznak belőle a férfias tulajdonságok, Gizi bólint, érdekesnek tartja,
amit Gertrud mond, de Karl Lutzról most semmi más nem jut eszébe, mint az,
hogy a karácsonyi gyertyák meggyújtása előtt még aláírta azt a négy nevet tartalmazó családi védlevelet, amivel ha lehet, még a hajnali órákban el fog indulni
a Weiss Alice Kórházba.
Nem panaszkodhatom, mondja Gertrud, érdekes az életem Karl mellett, mindenesetre egy kissé irigyellek, drágám, amiért a férfiak körében, oszposz, több
tapasztalatot szereztél. Gizi arra gondol, hogy nem tudja, mi maradt volna Józsi
bátorságából, ha olyan helyzetekbe kerül, mint Karl Lutz. Én meg téged irigyellek, hogy nem kellett a férfiak körében több tapasztalatot szerezned, mondja.
Gertrud nevet, nincs még veszve semmi, drágám.
Megcsókolják egymást.

2005. december

29

DARVASI LÁSZLÓ

Virágzabálók
(REGÉNYRÉSZLET)

Februárra Lazar Zuban szervianus csapatai kiszorították a magyarokat a Tisza
túlpartján lévő faluból, a közeli Szőreg apró, fehér falú házai közül is. Lazar
Zubanról magyarok azt tartották, hogy az éjszakai sötétségben jobban lát, mint
napvilágnál, amikor csak hunyorogva vakargatja vörhenyes szakállát. Zuban
a hatalmas köpenyege alatt gyermekhóhérokat tart, kiknek álmában adja a tanácsokat. A szerbeknek kék a szája dühtől és a szenvedélytől, a magyaroknak a félelemtől. Ám az ég vakító fehér volt, akár a halál. Jégcsapoktól roskadoztak a fák
ágai, a gallyakon vastagon ült meg a hó, és az utcákon megfagyott varjakra és
kutyákra leltek a gyerekek. A szerbek elfoglaltak megannyi Szegedhez közeli falvat, udvarházat és gazdaságot, néhány magyarnak átvágták a torkát, másokat
csak elűztek, de olyannyira elszántak voltak, hogy a várossal átellenben ágyúkat
vontattak a túlpart magaslataira, és heves ágyúzással kezdték riogatni a Szegedet. A füst szürke volt, paplanszerű, és sokáig nem akart eloszlani, s mintha
a sértődött ég nyomta volna vissza a gomolyást. A vár ágyúi viszonozták a tüzelést,
de a katonák sem a túlsó, sem pedig az innenső oldalon nem örvendezhettek
komoly eredményeknek. A szerbek lövegei gyatra szerkezetek voltak, s a lövések
pontatlanok lettek, mint sem veszélyesek, s még a dörrenéseket követő, szépnek
ígérkező füstfelhőből is gyorsan csak tejszerű, nehéz pára telepedett a túlpartra.
Mint a szél, fütyült a golyóbis, majd hatalmas recsegés-ropogással csak a Tisza
jegét törte össze. Aztán az irányzók változtathattak az ágyúcső dőlésszögén, mert
több lövés már az iszapos, jeges partjába csapódott. De ez még mindig nem volt
elég a komolyabb kártételhez.
A hetek óta tartó fogcsikorgató hideg miatt a folyó csaknem befagyott, jeges,
egymásra csúszó torlaszok tolakodtak a mind lassabban vonuló vízen. A vár előtt
már gyülekeztek a különféle századok. Vezényszavak pattogtak, felnyikorgott egy
rossz trombita. A Piac északi részéről hirtelen lovas vágtatott át a téren a várkapu
irányába. Ám egy élesebb kanyarnál megcsúsztak a ló hátsó lábai, s az állat előbb
tehetetlenül lehuppant, majd az oldalára esett. A huszár nem vesztette el a lélekjelenlétét, fürgén talpra ugrott, és már rohant is tovább, s úgy lökdöste el az útjába kerülő embereket, mint a bábukat. Többen elestek, hanyatt vágódtak, a fenekükre tottyantak. A katonák káromkodtak, az öklüket rázták. A huszár nem tö-

30

tiszatáj

rődött senkivel, rohant a várkapu felé. Máris a vár őrkapitányának magyarázott,
miközben a Boszorkánysziget felé mutogatott. Nyomban elterjedt a hír, a szerbek
a folyó fagyott jegén próbálnak átkelni, már meg is indultak. Gyalogos ezred rohant azonnal a veszélybe került partszakasz felé, Alsóváros irányába. A szerviánusok már a folyó közepén jártak. A jégen araszoló fekete árnyak kitűnő célpontok voltak. A lövészek kényelmesen elhelyezkedtek, majd egyenként lődözték le
a nehezen mozgó szerviánusokat, aztán amikor néhány ágyúgolyó is közéjük csapott, a szerbek menekültek.
Ádám visszafutott a vár felé, éppen idejében tette, mert a szakaszát Felsővárosba vezényelték. Vörös képű, csupasz állú hadnagy ordított a katonákhoz.
Mint a kutyát fogja lelövetni azokat, akik arra vetemednek, hogy átkeljenek a folyón! Tilos még csak jeget venni is a vízből, tilos, tilos! Aki nekiindul, vegyen búcsút az életétől, mert vagy a vízbe fullad, vagy ő löveti agyon!
Ádámék zárt rendben elindultak, s néhány percnyi erőltetett iramú séta után
Felsővárosban, a sópajták épületei mellett találtak a helyi nemzetőrök vitatkozó
csoportjára. A katonák feszültek voltak, ok nélkül estek egymásnak, fel s alájárkáltak, nagyokat köpködnek, és egyre a túlpart felé nyújtogatták a nyakukat.
Odaát csend volt és mozdulatlanság, a szerbek a túlpart délebbi területein tanyáztak inkább, s nyilván a veszteségeiket számolgatták. Arrafelé több füstfelhő
is gomolygott a végképp besötétült ég felé. Valami pukkant a közelben, parafadugó lehetett, mert a következő pillanatban a fiú megérezte a pálinka erőszakos,
tolakodó illatát. Majd ő is nagyot húzott a kezébe nyomott üvegből. Alaposan
megköhögtette a szesz. S Ádám egyszeriben azt látta, hogy a felsővárosi nemzetőrök a parancs ellenére megindulnak. Pallókat és deszkákat rakosgattak maguk
elé, s egyre beljebb és beljebb haladtak a jégen. Ádám hirtelen szenvedélyt érzett,
hosszú idő óta először. Néhány társa ugyancsak nekiindult, integettek a többieknek, jöjjenek ők is. Lódult Ádám is, az első néhány lépést egészen könnyedén
tette meg, szinte futott, aztán a parttól úgy tíz méterre jutott az eszébe, mégsem
ártana óvatosabbnak lenni. Tanácstalanul megfordult, de őt már nem követte
senki. Előtte kődobásnyira vagy száz katona araszolt óvatosan, de folyamatosan.
Csakhogy neki nem volt pallója, fatáblája vagy deszkaléce. Még visszafordulhatott volna, de csak azért is továbbindult. S amikor már úgy vélte, kitapasztalta
a torlaszok és a jégtáblák alattomos természetét, amikor úgy érezte, könnyen haladhat, s már csaknem utolérte a társait is, rosszul lépett. Egyszeriben térdig merült a jeges vízben. S ahogy a lábát visszarántotta volna, a bokáját nyomban öszszefogta két egymásnak szoruló hatalmas jégtábla. Kétségbeesetten egyensúlyozott néhány pillanatig, majd combtőig csúszott a vízbe. A jégtáblák közé szorult,
a nagyobbik ráadásul közelített hozzá, majd lassan a derekára csúszott, s úgy
megszorította a testét s a karjait, hogy elsötétült előtte a világ. Hirtelen mélységes nyugalom fogta el, mintha nem is lett volna végveszélyben. Pedig tudta jól,
hogy nincs tovább, most akkor meghal. Nincsen semmi baj, legfeljebb Isten visz-

2005. december

31

szajön hozzá, és ő végre a szemébe nézhet. Csak meghal, nem történik vele
semmi rossz. Hirtelen látta magát, a jégtáblák közé szorulva, olyan volt, mint egy
tehetetlen bábu, ostobán mosolygott. Éles, könyörtelen hang riasztotta, lassan
nyitotta ki a szemét. Testes sirály álldogált előtte a jégen, arasznyira az arcától, és
kíváncsian, félrebillent fejjel bámulta őt a hideg pontszemeivel. Ádám megrettent. Ez a fehér tollú, kampós csőrű dög most kivájja a szemét! Ordítani akart, de
csak fölnyögött, mert a jég a mellkasát nyomta meg. Egyszeriben fordult vele
a torlasz, mintha a jeges mélységben örvény kavarogna, s mintha a jégpáncél alá
nyomott ágak, fatörmelékek közé keveredett volna, többször nekiütődött a lába
valami keménynek. Erős fájdalom futott végig a gerince mentén, és ez a valószerűtlen fájdalom mégis visszahozta a valóságos világ idegenségébe. Már a szegedi
part sötét sávját látta, és azt is észrevette, hogy valaki közeledik feléje. Távolabb
pedig mintha nők, asszonyok futottak volna jégen. Szálltak a szoknyák, mintha
valaki a fehérségre festette volna őket. Sikongatás hallatszott, vad kiabálás. Nyögve
felnevetett. Máris észak felé fordította a mozgó torlasz, aztán újra a túlpart felé
került, s a megbillenő, szinte ráhorpadó ég alatt látta, hogy a többiek sikeresen
átkeltek, és még az utolsókat bevárva készülődnek a támadásra. Ádám újra hallotta az éles hangot, és a sirály a következő pillanatban feléje ütött. A madár valóban szemét célozta, de aztán a fiú homlokán koppant a csőr hegye. Kis sötétség
szaladt a szempillájára, vérzett. Könnyű, hirtelen föléje terülő árnyék mentette
meg. A madár unottan odébb ugrált, majd elszállt, s a következő pillanatban a madár helyén már Klára állt.
Nem hívtál, mondta halkan, szemrehányóan a lány.
Nem hívtalak, vacogta Ádám, mert már tényleg nem érzett semmit. Nem volt
lába, és teste sem, mintha csak vacogása lett volna.
Nem is gondoltál rám.
Mennyit gondoltam pedig.
Akkor miért nem hívtál, kérdezte a lány.
Hívtalak sokszor. Mindig arra gondoltam, hogy kevesebb vagyok, mint ha
nem látlak. De most boldog vagyok, hogy idejöttél. És talán most meg is halok,
zihálta a fiú, és aztán elmosolyodott, de a halálom minek kellene neked.
Az apám is a folyóba fulladt, tudod. És a gőzhajónk is, a mi csodálatos gőzhajónk a folyóba veszett, tűnődött a lány, s a part felé pillantott, önkéntelenül azt
a helyet kereste, hol a hajó állt egykor.
Én tettem, nyögött fel a fiú, miattam volt az egész.
Nem értem, rázta a fejét Klára, majd közelebb hajolt, mit tettél te?!
Én pusztítottam el a hajódat, Klára, én.
A lány könnyedén felnevetett.
Hát persze, persze, azt hiszed, nem tudom?!
Tudod?!
Köszönöm neked, Ádám.

32

tiszatáj

Ádámot hirtelen olyan szégyen fogta el, hogy majd kicsordult a könnye. Lehunyta a szemét, s engedte, hogy még alább csússzon, és végleg elmerüljön. De
így is látta magát. Már mellig merült, s a nyakánál érezte a hideget.
Az innenső parton maradt társai mentették meg a legvégső pillanatban.
Csáklyával húzták ki a jég alól, már nyakig merült a vízben, majd egy fapallóra
fektetve vonszolták a partra. Egy idős, bajuszos férfi forró teát itatott vele kortyonként, s közben simogatta a megütött, vérző homlokát. Ádám félrebeszélt, azt
hitte, már valahol a Boszorkányszigetnél jár. Holott nem is mozdult a jégen, nem
haladt egy métert sem előre, sem pedig hátra. Csak a víz hömpölygött alatta, jéggel és fával, hordalékkal, hideggel és sötétséggel. Az a hely, hol ő szorult a táblák
közé, a felszínen nem mozdult már, a folyónak ez a szakasza egészen összefagyott. Egyre nagyobb dühvel üvöltöztek neki, de ő mintha nem akarta volna
hallani. Mozdulatlan maradt, csak bámult rájuk vissza, s az arca végül beleolvadt
a testét ölelő jég gyilkos fehérségébe. Végül azok a társai húzták ki, akiknek nem
volt bátorsága néhány perccel előtte a jégre merészkedni. Miközben mentették,
a túlparton már veszettül lövöldöztek és kiáltoztak, és furcsa mód, akár ha bibliai
jelenet lenne, hosszú karjaival lángolt egy hatalmas nyárfa is. Újra rákezdték
a dörgést a vár ágyúi, s a lövedékek nyomában fölcsapó vörös lángnyelvek és a havas porozások nem hagytak kétséget, hogy ezúttal pontosabbak voltak a célzások.
Recsegés-ropogás hallatszott mindenfelől, s a jeges víz még a jajkiáltásokat és
a halálhörgéseket is átvezette a szegedi partra. A szerbek már nem válaszoltak.
Akkor már ők menekültek, sokan úgy futottak, hogy eldobálták még a málháikat
és a fegyvereiket is. A túlparton a felsővárosi nemzetőrök benyomultak a kevésbé
védett községháza udvarába, gyorsan lemészárolták a néhány védőt, majd tovább
rohantak a folyó partján lefelé.
Szeged városa egyelőre megmenekült, a szerbek támadását visszaverték. Ádám
olyan lázas volt, hogy valósággal égetett a teste. Néha tágra nyílt a szeme, a gondolatai kitisztultak, és eszébe jutott a lány. Klára eljött hozzá. Klára megkereste
őt. Klára megmentette őt! Körötte jajgattak, imádkoztak, vagy folyamatosan átkozódtak. S ha olykor elméjének tiszta, világos pillanataira riadt, hiába is erőlködött, nem tudta megállapítani, hol lehet. Úgy gondolta, reggel van. Felemelte
a fejét, megpróbált körbenézni. A homályos helység küszöbe előtt éles, friss fény
vágott utat a folyosón, a tárt ajtó gúnyolódva nyikorgott, ahogy meglengette elszabadult szárnyát a huzat. Hangokat hallott kintről, kiáltásokat. Szekerek zörögtek odakint, lovak horkantak. Hirtelen barna bőrű arc hajolt fölé, fürkészte kis
ideig, aztán elmosolyodott.
Tudod, ki vagyok, ugye?
Ádám csak a szemével mutatta, hogy igen, nem tudott megszólalni.
Elvigyelek?
Hová?
Hozzánk.

2005. december

33

Ádám lehunyta a szemét, és erőtlenül megfogta a másik kezét, mely az ágy
szélén nyugodott. A kis Salamon az alsóvárosi kórház egyik félreeső helységében
lelt a fiúra, hol a menthetetlennek ítélt betegeket és a sebesülteket gondozták.
Salamon csaknem felbukott az ajtó előtt lerakott hordágyban, s ahogy fölpillantott, meglátta a barátját. Salamont azzal a feladattal látták el a testvérei, hogy
zsidó sebesülteket keressen, így lelt Ádámra, s aztán a legkisebb mérlegelés nélkül a házukba vitette. Salamonék a 6009-es esztendőt számolták, ádár hónapjában voltak, már megünnepelték Mózes születésének és halálának a napját, túl
voltak Eszter böjtén is, amikor a hittestvérek arra emlékeztek, hogy az egész zsidóságot ki akarták pusztítani. S bár igen csak csínján kellett bánni a kiadásokkal
ezekben a vészterhes, sok jóval nem kecsegtető időkben, az előző napokban jócskán bevásároltak. Sok összegyűjtögetett pénzt kiadtak, mert az esztendőnek ezen
a felemelő napján ez volt az örömteli szokás, lakomázni, tele tömni a bendőt,
anekdotázni, önfeledten szórakozni. Purim napján vitték Ádámot Salamonék házába, mely kődobásnyira állott az imaháztól. Salamon szenvedélyesen, pergő
szavakkal intézkedett, nyugtatta a családot, anyját és apját, egészen izgalomba
jött, nyomban súgni-búgni kezdő, vihogva nevetgélő lánytestvéreit, amiért egy
sebesült magyar fiú kerül a házba. Sülő húsok és sütemények illata kavargott ki
a konyhából, a család az ünnepi vacsorára készülődött. Salamon átfogta az apja
vállát.
Jaj, apám, ne szomorkodjon, mondta neki nagyot sóhajtva, de az öreg Leb
nem válaszolt, csak elhúzódott, s mogorván bámult maga elé. Salamon apja megszégyenült, Salamon apja bűnbe esett. Salamon apja Kossuth októberi látogatása
óta árnyéka volt önmagának, ingerült és kiállhatatlan öregember lett. Salamon
apja Kossuth látogatása óta súlyos, és alig-alig csillapítható búskomorságban
szenvedett, s mint holmi kisgyermek, gyakran elsírta magát, és elveszette minden érdeklődését a világ történései iránt. Salamon apját bűnbe vitték a saját hittestvérei.
Azon a vészterhes napon, október tizenötödikén a városban gyújtogatott,
fosztogatott és gyilkolt a csőcselék. Öltek szerbet, zsidót és koncoltak magyart.
Öltek gazdagot, jómódút, öltek idegen nyelvű ágrólszakadt földönfutót, és az erőszakkal szemben föllépni igyekvő hivatali embert. Őt meg a saját vérei csalták
a bűn fertelmébe, mert annyira rettegtek a pogrom után. Jól van, jól van, de hát
ki nem félt, ki nem rettegett?! Mose Leb is olyan alapossággal zárta a házának
ajtaját eztán, mint még soha. Ki nem gondolhatott arra, hogy újra előkerülhetnek
a kaszák, kapák és a kések, hogy a csőcselék újra nekiveselkedik, és pusztítani fog?!
A testvérei arra vették rá szegény Lebet, hogy írjon hivatalos levelet a város forradalmi vezetésének, ekképpen biztosítsa a hitközség életének védelmét. Jóllehet,
a forradalom túlkapásai gyakran a zsidókat is sújtotta, úgy Pesten, mint Somogyban, Vas megyében, Nyitrán vagy Szeged városában, mégis számtalan zsidó fiatal
jelentkezett a vérét ontani a forradalomért. Könnyedén lehetett volna tehát nyo-

34

tiszatáj

mós indokot találni, hogy komolyan figyelem forduljon a szegedi zsidóság felé.
Csakhogy az öreg Lebet ez a legkevésbé sem érdekelte. Szombat volt, és még csak
kora délelőtt, a rokonai, a barátai, a hitközség néhány befolyásos és vagyonos
tagja pedig előtte topogtak, összesározták a kövezetet, illetlenül hangoskodtak,
valósággal megszállták a házának az előszobáját, egymás szavába vágva rimánkodtak. Megbüntették a bűnösöket Mordecháj, Grün és Reich kereskedő urak
szörnyű haláláért?! A légynek sem ártó, gyönge Reich urat a felesége és a gyermekei szeme láttára verték agyon! Megbüntették a gyilkosokat?! Nem, dehogyis
büntették meg! A rablókat, a fosztogatókat, az imaház megbecstelenítőit, akik
friss lószart hordtak a küszöbre, néven nevezték?! S még csak kárpótlásra sem
lehet számítani! De hiszen még tegnap is kővel, sáros göröngyökkel dobáltak
meg zsidó házakat! Hát lehet ilyesfajta gyötrő félelemben élni? Lehet, csak nem
érdemes, mondta néhány éve a makói rabbi, és illedelmesen meghajolt a házába
rontó cigány rabló előtt, majd akkora pofont adott neki, hogy a cigány kitámolygott az udvarra, és lassan leült a porba. Aztán persze eltörték a makói rabbi öszszes tagját, kezét és lábát, s a szájába kakastollat dugtak, hogy a hányadékában
fulladjon meg. Nem fulladt meg a makói rabbi, mert megmentették a testvérei,
de a bátorságról javallott elgondolását aztán nem tették magukévá, mert a rablóknak szépen mindenüket átadták. Reb Mose Leb mind növekvő kétségbeeséssel bámulta az előtte tolongó embereket. Jó, de ha őket nem menti, nem óvja,
védelmezi egyetlen törvény vagy dokumentum sem, akkor mitévők legyenek?!
Salamon apja erősen kötötte magát, makacskodott, hogy szombaton ilyesmit
nem tehet, szombaton az írás műveletével háborítani a szentséget nem lehet, hogyan is gondolhatják az urak, hogy ő, egyáltalán, bárki tollat fogjon a kezébe?!
Ám a hívatlan látogatók csak sírtak és ríttak, a szakállukat markolászták, a ruhájukat tépdesték, végül Derera Ignác, kinek ősei Spanyolországból vándoroltak
a városba, odáig vetemedett, hogy félmeztelenre vetkőzött, és mutatott a hátán
egy hatalmas vágás okozta, gennyes sebet, aztán a pedig lábszárát emelte fel,
melynek húsába belelőttek felhevült legények, végül a tenyerét dugta Salamon
apjának az orra alá, melyet megégettek a házába törő fosztogatók.
Az öreg Lebnek eszébe jutott, hogy a múlt nyár egyik szombatján, elviselhetetlen hőségben, amikor már napfelkeltekor szinte kánikulai meleg gyötörte a várost, Derera Ignác házából folyamatos ordítás hallatszott. Tudták, hogy Derera
irgalmatlan fogfájással bajlódik napok óta, egész héten olyan volt a feje, mintha
egy egész zsemlét dugott volna a bal orcájába. Orvoshoz menni persze nem merészelt, mert Derera már csak olyasfajta ember volt, hogy csak akkor ment el
doktorhoz, ha már meggyógyulni vélte magát, ám ilyenkor aztán panaszkodott
véget nem érően. Most is inkább szenvedett, inkább kínozta magát, hogy aztán
szombatra olyannyira elmérgesedjen a helyzet, hogy többen megálltak Derera
kapubejárója előtt, és bekiabáltak neki, hívjál már orvost, Derera Ignác, egy foghúzásba csak nem hal bele az ember. Aztán kora délutánra hirtelen csend lett. És

2005. december

35

másnap, amikor Salamon apja mintegy csak mellékesen megkérdezte Derera Ignácot, miképpen szabadult meg a begyulladt, szúvas fogától, mely pedig olyan
szörnyű szenvedésben részesítette, a kisimult arcú Derera elmerengett kissé,
megigazította a fejfedőjét, majd egyenesen a másik arcába emelve áthatókék tekintetét, Schütz doktort nevezte meg, bizony ő húzta ki azt az átkozott fogat,
természetesen az idős német volt olyan kedves hozzá, hogy kiszállt a házához, és
meggyógyította. A doktor, erre tanúk akadtak néhányan, például éppen az októberben agyon ütött szegény reb Reich, valóban meglátogatta a beteget, csakhogy,
s tanúk ez utóbbi nyugtalanító körülményre is akadtak sajnos, az ordítás és
a nyöszörgés már ennek előtte alábbhagyott, vagyis nem volt minden rendben
Derera lyukas foga körül. Reb Mose Leb persze megkérdezte a Schütz doktor is.
Hát ha nincs a helyén az a fog, akkor valaki kihúzta onnan, dünnyögte a doktor, és nem igen nézett reb Mose Leb szemébe.
A kérdés nem az, hogy hol van az a fog, hanem hogy kicsoda húzta ki azt
szombaton? Amikor is másvallású megteheti, de Derera Ignác maga magának
semmiképpen.
A lényeg az, hogy nem fáj már az a fog, mosolygott a doktor.
A lényeg a törvény, mondta erre reb Mose Leb.
Igen, Mose, csakhogy a törvény láthatólag nem ismeri a fájdalmat, ami pedig
az embernek igencsak közeli ismerőse.
És akinek fáj, az bármit megtehet?!
Így vitatkozott a két ember, a német orvos és a zsidó jegyző, s nyilván még
a kedvüket is lelték az effajta ellenkezéseken. Ám ami azon az októberi szombaton
történt, egyáltalán nem volt izgalmas vagy kellemes. Salamon apja bámulta a házában szorongó, felhevült embereket, és hirtelen elment az összes ereje. Mintha
köd ereszkedett volna a szemei elé. Az öreg Leb beadta a derekát, s inkább az
asztalhoz rogyott, mint sem ült volna, majd megírta a folyamodványt az ő cirkalmas gyöngybetűivel. Szombat délelőtt volt, és ő írt. Utána sokáig nézte a kezeit, majd könny szivárgott végig öreg, ráncos arcán, s végül leköpte az ujjait, és
az asztal lapjába ütötte az öklét. Ám a példabeszéd azt is mondja, inkább tegyél
rosszat, minthogy igazán rossz legyél. De hogyan is fordulhatna el az ember a kinyújtott, bepiszkított kezeitől?!
Mindez azonban már nem volt érdekes. Reb Mose Leb ama végzetes szombat
óta nem érzete a méz ízét. S a doktor se nagyon tudta lázba hozni. Herr Schütz
régi ismerőse volt a Leb családnak. Bár a zsidók általában zsidó származású orvost választottak, ha módjuk volt rá, a zsémbes, sokat morgolódó, de alapos öreg
németben megbíztak. Néhány éve, amikor a kis Salamon torokgyíkot kapott,
s már-már lemondtak az életéről, az öreg végül kikúrálta a gyermeket. A doktor
álmában sem gondolta volna, hogy ki lesz a beteg, akihez hívja a család.
A fiú hatalmas ágyban feküdt ágyban feküdt a puritán vendégszoba homályában. Hamarjában még a cserépkályhába is befűtöttek, s ha egyelőre váratott ma-

36

tiszatáj

gára a meleg, már kesernyés, köhögtető füst fogadta a szobába lépő doktort.
Gyertyafény billegett a fiú arca mellett. A doktor felkiáltott meglepetésében, amikor meglátta a fiatal fehér arcot, melyen nyoma sem volt szenvedésnek, Ádám
békésen, mozdulatlanul aludt, de olyan forró volt a teste, hogy csodaszámba
ment, hogy még életben van. Mint aki minden pillanatban lángra lobbanhat.
Herr Schütz ingerülten felmordult, hát annyi eszetek sincs, reb Mose Leb, hogy
prizniccel hűtsétek le a szerencsétlent?
Eszembe jutott nekem, ez is, meg az is, dünnyögött a szakállába a másik, de
meg kellett várnom téged, doktor, nehogy rosszul döntsek.
Nem azért vártál te, mert nem tudtad, hanem mert a felelősséget kerülgetted,
mint a forró kását, toppantott a doktor.
Ez a föltételezés aztán kiváltképp rosszul esett, herr Schütz, bosszankodott
a zsidó férfiú, hiszen akkor be sem fogadtam volna a házamba ezt a gyereket.
Hát nem azért fogadtad be, reb Mose Leb, hogy elgyönyörködjél a csinos pofikájában, melyet lassan egészen fehérre mosdat a halál?! A doktor szeme csillogott, mintha élvezte volna a vitatkozást. Úgy lehet, talán azért is ingerelte a vén
Mose-t, hogy az öreg jegyző végre kiessen a mélabújából.
Te mindig kötekedsz velem, Schütz doktor, de egyszer elvesztem a türelmem,
és olyat mondok, hogy magam is megbánom!, kiabált valóban kipirulva a zsidó
férfiú.
Az nem tetszik nekem, replikázott a doktor, hogy egy ideje csak a saját sebedet nyalogatod. Mit gondolsz, reb Mose Leb, más embert nem ér kár, bosszúság,
veszteség, csak téged?!
Leb felesége, a termetes Judit asszony rontott a szobába, mint a szélvész, és
a két férfira ripakodott.
Amíg ti itt vitatkoztok, kileheli lelkét a szegény pára!
Gyorsan jeges lepedőkbe tekerték Ádámot. A lába több helyen elfagyott, mellkasán és derekán horzsolás nyomok piroslottak. A doktor hümmögve nézegette
a homlokon ejtett sebet, aztán két-három öltéssel gyorsan összevarrta. Herr Schütz
tanácsokkal látta el a családot, majd gondterhelt képpel elsietett, mint mondta,
a kórházban van dolga. Majd alig egy óra múlva újra a Leb-házban volt. Leült az
eszméletlen beteg mellé, és várt. Gyertyafénynél olvasgatott, majd evett egy kis
húst, melyet maga reb Leb hozott be neki az ünnepi asztalról egy színültig töltött
boros pohár kíséretében. Mögötte két lánya billegett, Eszter és Marja, akik süteményes tányérokkal követték az apjukat.
A gonosz Hámán kajla füle, vihogott Eszter, a kisebbik lány, és átnyújtotta
a diós süteményt.
Hámán halálos sebe, mosolygott a fekete szemű Marja, és a másik tányér
mellé helyezte a sajátját. Aztán magára hagyták a doktort és a betegét, de még,
a doktor észrevette, kicsit hallgatóztak az ajtó előtt. A család odakint zavartan,
csöndben étkezett, s bár most aztán lehetett volna tömni a bendőt, szabad lett

2005. december

37

volna torkoskodni is akár, mindenki mértékletességgel válogatott a finom falatokból. Eltelt az éjszaka, Herr Schütz ültében aludt el. Majd mint aki megérzi,
hogy nézik, felhorkanva dörzsölte meg a szemeit. Még sötét volt kint, de a doktor
érezte, hogy már hajnalodik. Hideg, téli hajnal van, s a csillagok nem pislákolnak. Az öregember gyertyát gyújtott. Na jól van, hát magához tért, dünnyögött
elégedetten, mert látta, hogy Ádám szemei nyitva vannak, s élet is pislákol a fáradt tekintetben.
Hol vagyok?, kérdezte a fiú.
Salamon barátod családjánál, mondta a doktor, és közben a fiú lázát vizsgálta,
a pulzusát mérte.
Ő itt volt egész éjjel, lihegte a fiú, miért, miért.
Nem tudom, miről beszélsz, fiú, úgy lehet, nem is akarom tudni. De annyit
mondhatok neked, hogy láttam az arcképedet, Pallagi Ádám, bólintott komolyan
az öregember, és közben mindenféle gyógyszereket, porokat pakolt elő.
Ez igencsak meglepne, doktor úr, igyekezett mosolyogni a fiú.
Akár meglep, akár nem, fiatal barátom, egy lány szobájában lógott az a rólad
mintázott kép. Komolytalan, elnagyolt ceruzarajz volt, de felismerhető.
Miféle lányról beszél?! Ádám fel akart emelkedni, de nyomban visszaesett.
Afféle szerencsétlen színésznőcske volt, fiatalúr, és a doktor már el is rakta
a rajzot.
Vagy úgy, csak volt, suttogta Ádám és felköhögött.
Meghalt, bólintott a doktor az okuláréját törölgetve. Felállt, mint akinek hirtelen dolga akadt, de aztán visszaereszkedett a székébe. Meghalt, ismételte. Sokan meghaltak akkoriban, hiszen biztosan hallottál róla. Az őszi kolera idején
gazdagon aratott a halál.
Ádám hallgatott.
Miért beszél nekem erről?, kérdezte aztán alig hallhatóan.
A doktor a térdére helyezte a táskáját, majd kis ideig kotorászott, egy üveget
vett ki belőle. Apró formaldehines üvegcse volt, melynek vizében ott ázott a fényes kis embrió, melyet a lány méhéből operált ki. Ádám megrettenve, kikerekedett szemekkel bámult. Az öreg nem szólt.
Miért teszi ezt velem?!, suttogott aztán a fiú.
Emlékszel még, hogy jöttél be hozzám, az én otthonomba? Emlékszel még,
hogy azt gondoltad, bármit megtehetsz, hogy ember vagy a magasságos ég eléd
akadályt nem állíthat, hogy mások házai és mások emlékei mindig nyitva állnak
előtted s te holmi ifjú kényúr módjára bárhová és bármikor beléphetsz?! Csakhogy a te szabadságod az otthontalanság mértéktelensége volt, fiam. Következmények nélkül akartál élni. Úgy akartál élni, mint aki nincs, s akire mégis emlékezni kell. De ez nem megy. Azt akarom, hogy tudd, vannak akadályok, melyeket
nem legyőzni vagy meghódítani, hanem tisztelni kell, s ha netán leomlanának,

38

tiszatáj

újra kell őket emelni. Apa lehettél volna, fiam. Te adtad azt a rengeteg pénzt
neki?
Az öreg újra a táskájába nyúlt, s egy kövér vászonzacskót vett elő. A fiú arca
mellé, a párnára fektette.
Büntetni akart?, kérdezte Ádám.
Hogy jöhetnék én ilyesmihez?!, vont vállat az öregember, akkurátusan elpakolt, aztán ide-oda nézelődött, mint aki még keresi a maradás lehetőségét,
majd köhécselve, harákolva leballagott az emeletről.
Délutánra újra magasba szökött a fiú láza, verdesett a hatalmas ágyban, mint
egy beteg, nagyon beteg angyal. Látomásai voltak, s egyfolytában beszélt és kiáltozott, könyörgött és fenyegetőzött, s egyszer azt vették észre, hogy nekiindult,
s a forróságtól nyirkos hálóingében már a konyhában imbolygott, akár egy holdkóros. A lányok visongtak, mintha démont látnának, Salamon szaladt elő, s vezette vissza az ágyába a fiút. Az öreg doktor többször is jött naponta, s komor tekintete nem sok jóval kecsegtetett.
Egy női nevet emlegetett, doktor úr, rántotta meg a kabátja szegélyét a kis
Eszter.
Mi közöm van nekem ehhez?, csattant fel ingerülten a doktor.
Ide kellene hívni azt a kisasszonyt!
Na, még csak az kéne!
Talán ha látná, meggyógyulna, szólt közbe Marja.
Szó sem lehet róla, meg ne próbáljátok, emelte fel az ujját a doktor, majd fehér szakállába motyogva, hogy különben is mi köze neki ehhez, dühösen hagyta
ott a Leb-házat.
Herr Schütz persze most is csodát tett, amennyiben visszavette a halál kezei
közé esett lelket. Ádám egy hét múlva már felkelt, a következő héten már elsétálhatott az imaházig, majd a harmadik hét végén, miután Schütz doktor gyógyultnak nyilvánította, visszarendelték a szakaszához. Tél csikorgott még, amikor
megbetegedett, s már fakadtak a rügyek. Kellemes, langyos idő volt, igazi tavasz.
Ádám ágyúkat látott a piacon és a városháza között terülő jókora téren. A vár
melletti sétatéren volt néhány pad, az egyiken sebesült nemzetőrök napfürdőztek, a másikon idős urak vitatkoztak. S ahogy a várba igyekezett, kezében a viszszarendelő parancs papírosával, tömeg állta útját. A sétatéren éppen kivégzést
tartottak. Ádám is megállt a tömeg szélén, a nyakát nyújtogatta, majd előrébb
merészkedett. Két fiatal, szinte még pelyhes állú gyereket vezettek a kivégzőosztag elé. Hamar elterjedt a tömegben, hogy csak az egyik fickó igazán bűnös,
a másik, a vékonyabb és alacsonyabb, a riadtan tekintgető, szőke loboncát rázogató
gyereknek csak apró, jelentéktelen csínytevések foltozták a lelkiismeretét. De
azért szórakozásból s némi miheztartás, vagyis a túlontúl nagy pofája végett hozzácsapták a másikhoz, és térdre parancsolták őt is, s a szemét éppúgy bekötötték
egy fehér ronggyal. A kislegény csöndben volt, de a társa folyamatosan átkozó-

2005. december

39

dott és köpködött. Ádám rezzenéstelen arccal bámulta a jelenetet. Mellette hajóslegények röhögtek nagyokat, pálinka szaguk volt. Előtte egy bodros hajú kisasszony kuncogott a zsebkendőjébe, mellette idősebb nevelőnő állt, de láthatóan
neki is kedvére volt ez a játék. Vezényszavak harsantak, mire a bekötött szemű,
ártatlan gyerek kétségbeesetten rimánkodni kezdett. Bocsánatért esedezett fuldokló zokogással, a magasságos Istent, idős szüleit, kistestvérét emlegette. Ádám
elképzelte, hogy beszél az emberekhez, de már nem látja őket. Sötét van, és ő könyörög a sötétségnek, mely röhög és gúnyolódik rajta. De ekkor már késő volt.
Hiába nyüszített a szerencsétlen. Eldörrentek a lövések, s mind a két fickó azonnal orra bukott. A nagyobbik test alól csakhamar kifutott a vér, s a két piros csík
hamar összeért, majd szétvált szinte nyomban. A kivégzést vezénylő tiszt a kisebbik fiú testéhez lépett, mely ugyancsak élettelenül hevert a földön. Megbökdöste
a csizmaorrával.
Na, felkelhetsz, a lecke megvolt, mondta.
Na most aztán megtanulta, kiáltotta valaki a tömegből.
Most már aztán nem viccelődik többé!
Nem jártatja annyit azt a vicces száját!
A tiszt megfordította a gyerek testét, néhány pillanatig csodálkozva bámult az
arcába, aztán lehajolt, és a mellkasára fektette az arcát. Csend lett a tömegben.
A tiszt tétován felemelkedett, olyan volt az arca, mint akit nem várt kellemetlenség
ért.
Meghalt, mondta aztán bosszúsan, majd a katonái felé fordult, de nem tudott
szólni, megelőzték.
Nem rá céloztunk, csak a teste mellé, ahogy parancsolni tetszett, szabadkozott
az egyik katona. A tiszt újra a halottra nézett, a fejét csóválta, mint akit becsaptak, rászedtek.
Micsoda kellemetlenség, hallotta a nevelőnő mély, búgó hangját, majd látta,
hogy az idős, kedves arcú hölgy magával vonja tanítványát, kinek hajfürtjein
csillogott a napsugár.
A jeles évfordulón, március 15-én a városba érkezett egy keménykezű tábornok, akinek a nevét Ádám nyomban elfeledte. A város élete egyszeriben megpezsdült. Azonnal megkezdték az előkészületeket a nagy ellentámadásra. Húsvét
után rakták le a Tiszán a hajóhidat. A folyón zöldellő ágak, levelek sodródtak,
mintha a víz díszeket aggatott volna a testére. Ádám is dolgozott, ácsmunkákra
osztották, de mert lassú volt és ügyetlen, s mert többször megütötte, megvágta
magát, sőt olykor a társait is veszélybe sodorta, csakhamar a szakácsok mellé került. Levest osztott aztán, és borsófőzeléket, babot és répát, néha sült halat. Reggel pedig teát mért, és zsíros kenyeret szervírozott. Arra gondolt egy éjjel, hogy
szökni fog. De hova is szökhetne?! És ha elszökik, mit kezd magával?! Az üvegcsére tévedt a keze, s nyugtalanító, kétségbeesett szeretetet érzett. Olyan volt ez
a halott gyermek neki, mintha saját maga lett volna. Mint aki ajándékba kapta

40

tiszatáj

a saját halálát. Mintha ugyan Klárának nemzette volna őt. Nem gondolt többé
a szegény színésznőcskére, s amikor egyszer mégis az eszébe ötlött, elhessegette
magától a hálátlanság vádját. Nem ígért semmit, de bőségesen megfizetett a fogantatásáért, s hogy a pénz újra nála volt, az is csak azt jelentette, hogy a sors is
neki ad igazat.
Aztán egy hajnalban kirendelték őket, és ők újra csak mentek, újra ismerős és
mégis idegen vidékeken botorkáltak, megszálltak, a hajnal gomolygó ködjében
elindultak újra. Az utak ragadtak, pocsolyáktól fénylettek, és a bokrosok friss
zöldjükkel tüntettek. Az ég alá mindenfelé füstcsíkok kanyarogtak, és a tavasz
besározta őket. Felsorakoztak és szétszéledtek. Fegyvert tettek közszemlére, szereltek, tisztogattak, esténként pálinkát és bort ittak, és halkan énekeltek. Sírtak.
Némán ültek, pipáztak. Reggel lett, és ordítottak. Valaki úgy kiabált, mintha éjszaka ellopták volna a világot. Sürgősen vonultak tovább, szinte futottak. A percekből órák lettek, és az órák percekké váltak. S Ádám egyszeriben azt vette
észre, hogy újra a halál torkában, egy háború kellős közepében, füstben, vérben,
dörejben van. Annyit látott, hogy a támadásban a szegedi nemzetőrség fiataljai
szaporáznak legelöl. Ádám nyújtogatta a nyakát, nézelődött a magaslatról, hol
ők, a tartalék osztag semmi komoly feladatra nem alkalmas katonái várakoztak.
Úgy nézett a fiú, mintha egy színes képeskönyv lapjai fölött bámészkodna. A szegedi nemzetőrök többsége szedett-vedett ruhában volt, s leginkább buggyos, fehér gatyát, némelyik persze nadrágot, vagy éppenséggel szűrt, netán rojtos, kézzel szőtt, középen átlyukasztott pokrócot viselt, de olyan nagyon nem különböztek tőlük a szerbek sem. Némelyik nemzetőrnek még mindig nem akadt igazi
fegyvere, s kiegyenesített kaszával rohant a fegyverropogásban. Hirtelen vadul
dörögni kezdtek a magyar ágyúk, s a tapasztalatlan nemzetőrök, nem tudván,
hogy a golyók magasan a fejük felett szállnak el, az ellenséges sáncok felé lódultak rémületükben, túllépve a parancsban megszabott határt, mely egy sokágú, fekete derekú fűzfát jelölt meg végső pontként. A nemzetőrök jobban tartottak
a sajátjaik lövéseitől, mint a szerbek sáncaiból érkező golyóbisoktól. Aztán persze
onnan is élénk tűz fogadta őket, vad kartácstűz és fegyverropogás, és már nem lehetett mit tenni, mint csakis előre menekülni, bele a véres kézitusába. S ahogy
lenni szokott, most is hirtelen lett vége az egésznek. A füst feloszlott, s ők látták,
ahogy a szerbek menekülnek. Egy kisebb csoport már el is foglalta a legközelebbi
sáncot. Akkor már Ádáméknak is rohanni kellett előre. A fiú is a sánchoz ért,
marta a szemét az izzadtság, alig látott. Mezítelen szerb férfi feküdt a sárban,
a hóna alatt valami táska, a táskából papírok gyűrődtek a friss fűcsomók közé.
Ádám lehajolt, felkapott egy lapot. Verseket vitt utolsó útjára a férfi. Fekete csöpp
koppant a furcsa írással telerótt papírlapra.
Ádám akkor vette észre, hogy ő maga is vérzik.
A nyakát vágta meg valami repesz.

2005. december

41

Rengeteg sebesülése volt már, a kezén és az arcán, a mellkasán. Szinte alig
volt a testének olyan része, melyet ne ért volna kár, baj, valamilyen veszteség.
Horzsolások és sebesülések írtak regényt fehér bőrébe. Különösebben nem érdekelte. Ádám mosolygott, és intett egy ismerős fiúnak, hogy ő is megy velük a faluba. A sáncokban már tüzet raktak, míg a többiek a közelbe indultak fosztogatni, zsákmányt szerezi. Ádám is velük tartott, ahogy mindig is tette az effajta
alkalmakkor. Mindig vonzotta az ilyen alkalom, éppen csak részt nem vett a történésen soha. A kihalt faluban aztán alig találtak valamit. A házak üresek voltak,
elhagyottak, s a menekülő kapkodás nyomai látszottak mindenütt. Itt sajtot,
amott elejtett kenyeret tapostak bele a sárba, egy felborult mézes csuporból csorgott a sárba a sárga lé. Apró keverék kutya vergődött láncán az egyik üres udvaron. Harmadjára sikerült eltalálni, s a hátsójába porzó lövéstől olyan magasra
vetette magát, hogy a lánc szinte visszacsapta a földnek. Néhány épen maradt
szárított dohányfüzér, avas zsír, faaprólék és pokrócok, egy-két elhagyott ruhadarab, ez volt minden zsákmányuk. Este kenyeret pirítottak, szalonnát sütöttek,
megint sokat ittak, majd hajnalban másnaposan, fejfájással és gyomorégéssel
küszködve tovább vonultak. A következő nap délutánján markotányosnők tűntek
fel a közelben, savanyú bort és száraz kalácsot árultak nagy hangon, miközben
félreérthetetlen ajánlatokat tettek a katonáknak. Kövérek voltak és kócosak. De
nők voltak mégis. Néhány fiú megalkudott a lányokkal, és elment velük a szekerek mögé. Aztán amikor visszajöttek, hangoskodtak és hencegtek, és bort kértek,
mintha nem szórakoztak volna már eleget. Amikor egyszer Törökkanizsáig nyomultak előre, a település szélén, az út mentén találtak egy házat, amely tele volt
elszórt, megpörkölődött levéllel, német nyelvű levelekkel. A kocsmáros a leghátsó szobába húzódott, ott vacogott, s amikor rátaláltak, térden állva könyörgött
az életéért. Nem bántották, csak addig kínozták, míg elő nem adta két utolsó
hordó veres borát, s maradék kenyerét, utána a tavaszi fényben kéklő pusztaságnak zavarták. Kirabolt zsidó boltja magányoskodott kissé feljebb, az út éles hajlata után, néhány kas méh télre elrakva a kamrában, zacskókban dara, keksz, penészes fekete kenyér, semmi egyéb nem volt a házban. A gazda sehol, de a kert
végében friss földhányás púposodott. Ádám elgondolkodott, vajon miért ásták el
a nyomorultat, ha egyszer megölték. Vállat vont aztán. Hát, mert volt idejük elásni. Olykor előfordult, hogy udvaron heverő szerb öregasszony pislogott rájuk
ellenségesen. De mindig óvatosan közeledtek a banya felé, mert egyszer egy ilyen
néni a társuk karjába kést döfött. Azt is mondogatták egyesek, hogy pisztolyt
rejtegetnek a rongyaik között. A szerb pap lakásából is mindent elvittek, az övéik
voltak, vagy a szerbek. De a lakószoba falán lógott még néhány festmény, azok
nem kellettek senkinek. Régi olajfestmények voltak, mind arcképek, szerb hősök
képmásai, ezeket nem vitték el, csak összeszurkálták és felhasogatták a vásznakat. Ádám sokáig nézte a felesleges pusztítást. A szúrások mindegyike a szemet
célozta.

B Ú C S Ú V Ö R Ö S L Á S Z LÓ T Ó L

„Hazamegyek a falumba…”
M ÉLYKÚTI BÚCSÚ VÖRÖS L ÁSZLÓTÓL

Nagy költőbálványa, Ady Endre szavaival mondva: „kevesek az igaz igazok”.
E kevesek közül való, akit ma itt a szülőföldnek visszaadunk. Mert barátunk igaz
ember volt a szó minden érelmében. Szilárdan volt becsületes, a naivitásig volt
jóhiszemű, hamisságon, ártó szándékú fondorkodáson őt soha senki nem érte.
Esztendeje sincs, hogy 70. születésnapján köszöntöttük Szegeden. Fölemlegettük a mélykúti gyermekkort, a lázas ifjúság küzdelmes, ám boldog éveit. Elmondtuk akkor is, hogy a tehetséges ifjú sokfelé indulhatott volna az életben.
Lehetett volna természettudós, filozófus, még költő is, hiszen ügyesen verselt.
Maga vallotta, hogy éppen a mind jobban megismert és imádott nagyok, elsősorban Petőfi és Ady óriási életművének hatalmas árnyéka borította a versírásra
elévont papírt, a nagyság fölismerése bénította a tollát, s halasi érettségiző diákként már döntött: nem akar közepes költő lenni, inkább lesz a magyar irodalom
tudós szolgálója. S lett végül, bár nem szokványos, jól kövezett úton érte el célját.
A kor, amelyben az osztályharc az elmebajig fokozódott, évekig nem engedte
egyetemre, kétéves embernyúzó katonai szolgálatra azonban megbízhatónak ítélte.
Amikor jócskán megkésve a tudományok csarnokába léphetett, bizonyította nem
mindennapi tehetségét. Egyetemi oktató lett, tanítva immár verstant és irodalomtörténetet. Szerte a hazában tanárok százai mondhatják el, hogy vele barangolták be Madách világát Egyiptomtól a falanszterig, ő nyitotta rá a szemüket
Ady, Juhász Gyula, József Attila, Illyés verseinek szépségére.
Ady volt az imádott példa, emberséget, magyarságot tőle tanult, életreceptet
azonban József Attilától kapott. A „Dolgozni csak pontosan szépen, ahogy a csillag megy az égen” gyönyörű parancsát kevesen követték olyan híven, mint ő.
Személyes kapcsolatunk harmincnyolc éve kezdődött. Ennek közel a felét szoros
együttműködésben, közös munkálkodásban töltöttük. Kapkodni soha nem láttam, de egyetlen vállalását el nem mulasztotta, határidőt el nem késett. Élete
legizgalmasabb fejezete kezdődött, amikor több évi rovatvezetés után a Tiszatáj
főszerkesztőjévé nevezték ki. A köznapinak vélt feladatból hamarosan hősi küzdelem lett. A „szigorúan ellenőrzött mondatok” évadján becsületes folyóiratot
szerkeszteni csak nagy bátorsággal, de körültekintő óvatossággal lehetett. Csendes, ám elszánt szabadságharcot vívtunk az olykor arctalan, olykor fölismerhetően fenyegető, egyszer brutális, máskor ördögien ravaszkodó ellenféllel. Az élő

2005. december

43

magyar irodalom jogáért küzdöttünk: tágítani a kimondhatóság határait – egészen a szabadságig. Belebuktunk természetesen. Ekkor is Adyt idézte párásodó
szemmel: „Csak másért a másét / Sohasem akartam, / Csupán a viharért / Nem
jártam viharban. /Becsületes szívem/ Becsületes jussát / Kerestem a harcban.”
Az újraindulás lelkes munkájában még részt vett, hamarosan reátörtek azonban súlyos betegségek. Egyikből kilábalva várta fenyegetőn a következő. Műtétek, szenvedések, kórházjárások közben is dolgozott. Megírta fontos könyvét
azokról az esztendőkről, amelyek élete legsűrűbb évtizedét adták. Nagy szorgalommal fogott erdélyi költőbarátunk, Kányádi Sándor monográfiájának írásához.
Ezt már nem fejezhette be. Az asztalán maradt fehér lapok is gyászolják.
Alig egy hónapja még megengedte a sors, hogy együtt üljünk jóízűt beszélgetve a darázsdöngéses teraszon. Bajról, betegségről szót sem ejtettünk. Sorjáztak azonban az emlékek. Közelebbiek és távoliak. Ami feltűnt: mind többet kanyarodott vissza ide, a gyermekkor színhelyére, ahol most utolsó útjára kísérjük.
Ha lát bennünket valahonnan fentről, bizonyosan bólint: igen, ide akartam hazatérni. Mindig örömmel mesélte, milyen előadásokat tartott a könyvtárban,
s mely verseket szavalta hozzá szeretett földije, Tegzes Miklós. Több szálon bomló
világunkban ritka példa falu és gyermekének ilyen egymásra találása.
Nem áll többé a pódiumra, de könyvei, tanulmányai felüthetők a könyvtárban, ő maga pedig itt várja az emlékőrzőket a szorgalmas kovácsmester édesapa
és a szelíd édesanya közelében.
Lacikám! Amikor a bajtársak és barátok nevében elbúcsúzom tőled, helyetted
is köszönetet mondok „félszárnyadnak”, Nellikének, aki röpülésedet életen át segítette, az utolsó években pedig emberfeletti küzdelmet vívott érted. Már-már
a lehetetlent kísértette, hogy minél tovább velünk maradhass. Köszönet érte, hogy
eddig is sikerült.
Az imént kezdett Ady-idézet folytatásával végzem: „Most már megállhatok: /
Már-már minden emlék, / De ha mégis, ha újra, / Ha százszor születnék :/ A jussáért küzdő / Lantos és parittyás, / Csak ugyanaz lennék.”
Barátunk, testvérünk! Legyen békés nyugovásod, Isten veled!
(Elhangzott a mélykúti temetőben 2005. október 8-án.)

Annus József

44

tiszatáj

Sirató
Kedves László! Kedves Vörös Laci! Főszerkesztő Uram!
Amikor drága Nellike, életed hű párja valamikor szeptember elején fölhívott,
hangja bizony fájdalmasan szomorú volt, amint mondotta: hogy aligha lesz kivitelezhető mostanában az az út, az a tervezett „nagy utazás”, melyet Pelyach
István történész barátunk gondolt el és szervezett Neked októberre, Budakeszire
a Széchenyi Körbe, mert egészségi állapotod nem engedi. És csöppnyi szünet
után kimondta a gyilkos kór nevét is. Halasszuk későbbre, mondtam, amikor
majd nyugodtan vállalkozhatsz az útra… Aztán nagyon nyugtalan lettem, mégis
nagyon reménykedtem, hogy most is győzni fogsz, mint annyiszor, kapsz még
haladékot s meggyógyulsz.
És ülünk megint együtt, mint tavaly novemberben Szegeden, a Móra Kollégiumban, s mesélsz azokról a lidérces, embert- és barátságokat próbáló évekről,
tárgyilagosan, szépen, néha már humorral s derűvel is, mesélsz a nyüszítve támadó gyávaság koráról… a szigorúan ellenőrzött mondatok koráról… Aztán
néhány nap múlva már vészjóslóbb hírek jöttek kórházi ágyad mellől. Te már akkor nagyobb utazásra készültél… és vívtad az utolsó csatát, melyet senki emberfia
meg nem kerülhet. Nellike azt kérdezte fátyolos hangon: az elkövetkező napokban vagy hetekben itthon leszek-e, mármint Magyarországon, mert… nem mondom tovább. Kicsit megfordult velem a föld…
Halálod híre, szeptember 24-én, Szent Gellért napján valahai alma materemben, Pannonhalmán ért utol. Éppen volt tanáraim nyughelye felé indultam, sok
jóságukért, emberségükért hálaadó imákkal a szívemben. S akkor önkéntelenül
is a Te legkedvesebb költőd, Ady Endre imádságos versét kezdtem el mondani,
csak Rád gondolva, hogy tán nem szenvedtél sokat azon a reggelen, mert Téged
is immár visszavonhatatlanul: „Csöndesen és váratlanul átölelt az Isten”
Nellike már akkor megjelölte ezt a napot, utolsó találkozásunk napját, hogy
itt, szülőfaludban… itt búcsúzunk Tőled.
Most itt vagyunk, Laci! És nem tudok szólni, amit gondoltam, azt már… leírtam, kicsit előbbre menve tavaly, 70. születésnapod előtt, amikor nagyszerű
könyved elolvastam, hogy legyen a szíved, lehessen már könnyebb, hiszen Te a garast letetted, megírtál mindent a szigorúan ellenőrzött mondatok korából.
(..) a múlt századból
azok a lázas-sebes évek…
s lám éppen azokból

2005. december

45
fáradt szívedben
tizenkét nem tucat éved
kínzó nyomait hordod.
De egybetartottad a nyájat
míg igazoltad s védted
az annyiszor vádolt Tiszatájat
és nem rémültél meg
az érdesebb gondolatoktól…
csöndes hűséggel tetted a dolgod
aztán tudjuk (én ne tudnám?!)
mi lett a vége…
de a lap a te rendelt idődben
– annyi év után ma is kimondom –
legjobb korszakát élte.
És most itt van a könyved
hideg tényeivel félelmes
és vádló dokumentum
mert az álságot
és a gyávaságot
még azonmód melegében
pontosan lejegyezted:
mi is volt a vétked a vétkünk
mikor szigorúan (és balgán)
ellenőrzött mondatok
és sorok között éltünk.
(Bizony vén és ifjabb kollégák
mai bátor szájhősök
– jobbról és balról –
ti abból az idővallumból
– hogy s hogynem –
rendre kimaradtok…)
…
S látod,
aki akkor nem félt,
nem, dehogyis volt bátor,
csak éppen nem mert félni
meglehet (mondták sokan)

46

tiszatáj
talán vakmerő volt,
most itt áll és dadog,
bár vétke nem volt,
csak versbe-zárt igazsága …
ami azért lassan szétterült
a nagy magyar homályra…
„Fáj a földnek, fáj minden tagomnak halálod”
mondhatom én is így már,
drága barátom,
szívbéli bátyám,
Te mégis kifogtál a halálon
azzal, hogy elfogadtad: győztél!
sokunkat megelőztél.
Szól érted legbensőbb harangom,
szól, zeng az ének,
ajánlom Neked,
és e gyásszal sújtott Nellikének.
Isten papja helyett
leszek a lelked papja,
itt sírod előtt
szólok most helyette,
hiszen Te is az övé voltál,
keresztjével megjelölt Téged,
s tudtad mi az a kereszthordozás,
megint csak Adyt idézem:
„mikor elhagytak,
mikor a lelkem roskadozva
vittem”…
És összeköt bennünket ama Lélek
mely akkor is átfúj,
ha nem akarod,
ha nem is kéred.
Vállalt alázatod: az érdem,
s a Te szabad akaratod,
mindig elvszerű döntésed.
Mert a nagy fényt,
a hamis mítoszokat csöndben elkerülted,
de a vállalt terűt, mások gondjait
cipelted, vitted!
egyszerűen

2005. december

47

és legendák nélkül,
szerényen,
hogyan is írtad leveleid egyikében:
„Az igazság az, hogy belőlem, mindig teljesen hiányzott az önreklámozás képessége, s ezen belül az erre való legcsekélyebb erkölcsi indíttatás is. Vagy másképpen mondva: egyszerűen méltatlannak éreztem magamhoz azt, hogy a kelleténél akár a legkisebb mértékben is előtérbe helyezzem magamat. A munkámat
igazából ismerők azonban – (…) – úgyis tudják, hogy miket tettem és ez mit ér…”
„…nekem nem állna jól
a mai kaméleon-divat…”
igen mi tudtuk, ki vagy!
Összeköt bennünket,
ha volt valami szép a múltból
megint elmondom, hogy ne feledjék
hogy tudva- tudják,
volt – (s van még talán)– egy lap
a Tisza partján,
ami több volt, mint egy lap, egy újság,
az volt a „tiszta táj”
ahogy egy költőbarátom
írta volt,
s hozzátartozott
a negyedik T,
egy ritka főnév:
ez maga a Tisztesség
volt,
és ez a tisztesség,
ez a tiszta táj
adta nekem is,
– mint annyi másnak –
a biztatást,
ha elúszik életünk utolsó hajója…
s egyetlen könyved
holtomig őrzött dedikációja
fölött ama Ady-mottó,
mint valami utolsó
igazolójelentése múltnak és jövendőnek:
ezt is Vele üzented nekünk jóelőre:
„S ha késlekedik az okosság,
Nem poéta-fajták okozzák!”

48

tiszatáj
S el, már elúszik a költők utolsó hajója…,
siratlak, s búcsúzom Tőled
a Magyar Írószövetség nevében,
a drága holtak és még élő hűségesek,
egykori szerzőid nevében.
Látod,
végül már fölszáradt a könnyem,
szíved fölött
e föld,
melyből vétettél,
legyen immár könnyebb!

(Elhangzott a mélykúti Kálvária temetőben, 2005. október 8-án)

Nagy Gáspár

2005. december

49

TARNAI LÁSZLÓ

Sohasem hull le
VÖRÖS L ÁSZLÓ HALÁLÁRA

Ezen
a szomorú októberi délután
rozsdás villanypóznákról
eresz aljába húzódnak
szelíd madarak
akár domb mögé
koránfekvő nap
Világosságot adok
világtalan szobámnak
melynek polcairól
kezembe kerül
Madách Ady Kányádi
akiket mindennap forgatok
Ezen
a szomorú októberi délután
hiába próbálom
szóra bírni soraikat
mintha szájukat összezárnák
akár a feleslegesek
Némaságukat
talán az okozza
hogy magukra hagyta őket
legjobb ismerőjük
aki szemmel tartotta
csillagjaik járását
figyelte szikrájukat
az égbe emelő ragyogást
Ennek voltál fenoménje
Vörös László
s hallgatásoddal

50

tiszatáj
talán válaszolsz
mennyire mély a kút
amely magasba emel
ahonnan látod
a fantasztikumot
Joviális tekintetből
lehet-e
derűt kiűzni Laci bátyám
Lehet-e
megmásítani magatartásformát
ami létlényeged Laci bátyám
Lehet-e
megsemmisíteni csillagot
amely szikrázik
mint ragyogó elméd
és sohasem hull le
csak általunk átölelt tested
Mélykút
Kálvária temetőjének
könnyünktől teli sírjába

JÓZSEF ATTILA

EM LÉ K É R E

ARNALDO DANTE MARIANACCI

A szegedi vonat
Szavak vámpírja vagy, József Attila,
s engem végtelen félelemmel tölt el
a rejtélyes gondolatfolyam,
hogy tágas a világ, s hogy
e madár könnyű röpte
a létet elragadta.
Soraid a határtalan mezőkkel keverednek
a forró nyáresti fényben,
s a vonat lassan halad Szeged felé.
Mit gondol vajon a tágas világról
az a kacér, angyalarcú lány,
ahogy az üres fülkében nyújtózkodva
könyököl, mint Canova Paolinája
kíméletlen és szeszélyes,
mesterkélt közönnyel tűri
a betolakodó utazó lopott pillantásait.
Mit se tud tán József Attila sorairól,
mosolyog csak, és pusmog a mobilba,
a foga ragyogó hófehér,
kristálypillantása
az egyre kuszább ritkás erdőbe vész.
SZIRTI BEA fordítása

52

tiszatáj

FRIED ISTVÁN

Magatartásformák
egy József Attila-versben
Egy, kit a szó nevén szólít…
(A hetedik)
Gern wär ich Überliefrung los
Und ganz Original…
(Goethe)
A tudásnak teszek panaszt…
(Ars poetica)
Nem állítanám, hogy az 1937. júniusára keltezett Tudod, hogy nincs bocsánat ne kapta
volna meg méltán kiemelt helyét a „kései” József Attila-versek értelmezésében. A hol (joggal) önmegszólítónak minősülő lírai művek közé sorolt, hol (nem kevésbé joggal) a kafkai
örökséggel rokonított, a bűntelen bűnösség önértelmező darabjaként felfogott vers mindenképpen állásfoglalásra késztet a József Attila életművet átható én/alkotás/destabilizálás/újra-teremthetőség oly sok indulattal vitatott kérdésében. Annál is inkább, mert az
önmegszólítás költői gesztusa feltételezteti a megszólítható, a dialógus-helyzetbe hozható
/hozandó másik-ént (akár még a „nem-énként” funkcionáló (?) másikat is); arról nem is
szólva, hogy a századfordulós modernségnek az én menthetetlenségét tudatosító szubjektum-felfogása kedvezett annak az újabban tárgyiasnak leírt versfelfogásnak, amely
– sok egyéb tényező mellett – valóban érzékelhető az 1930-as évekbeli József Attila poézisben. Más kérdés, hogy az önmegszólítás, amely a megszólító és a megszólított megnevezhetősége, megragadhatósága (?) mellett látszik voksolni, ezzel együtt legalábbis keretet és
lehetőséget biztosít egy akár feltételezetten leírható (másik) én keresésének, némileg rokonítható avval a német kutatási feltételezéssel, amely a cselekvést és a megismerést
a „Konjunktív” grammatikai formáitól teszi függővé; ez a fajta igemód (Kafka mondatszerkesztésének jellegzetes megnyilatkozása) egyben az es schien (úgy tűnt/látszott) elmosódottságának jelentőségét hangsúlyozza, s a valódi és allegorikus „elhomályosodottság”, elbizonytalanítottság/elbizonytalanodottság állandósuló állapotában kérdőjelezi meg a határozott kontúrokkal rendelkező XIX. századi romantikus hagyományból származó én
megismerhetőségét. Hozzáteendő, hogy már Goethe nemcsak idősebbkori aforisztikus „én”verseiben volt szkeptikus az én eredetiségét illetőleg, hiszen a Nyugat-keleti Divánból
idézhetnők a megkettőzödő én-re a Gingo Bilobát, ezúttal azonban Suleika és Hatem egymásnak felelgető versére hivatkoznék. Ami a személyiséget illeti, Suleika az, aki szerint
a földi lakók legfőbb boldogsága (Höchstes Glück der Erdenkinder / Sei nur die Persönlichkeit): aligha lényegtelen, hogy a létige megfelelő alakjakként az ist helyett a sei szerepel

2005. december

53

sorkezdő helyen, míg a rejtőzködést szolgáló lírai én, mint alteregó csupán a másikkal,
másikban megvalósuló-tükröződő létezésben jöhet létre. Kései rövidversek az én eredetiségére, a ganz Originalra tett javaslatokat visszavonják, a hagyomány által létrehívott,
összetett eredetiség elgondolását ajánlják, kiléptetve a vallomásosságból, a „te meg a világ” függvényében konstruálván meg a lírai beszédet. Annyi mindenesetre megfontolást
érdemel, hogy az újabb kutatásban a József Attila közelében, szinte szomszédságában
szemlélt, különbözései ellenére is hasonló költészeti váltásban érdekelt Szabó Lőrinc Goethének állandó fordítója volt, méghozzá mind a Goethe-prózáé (az énközpontú Wertheré),
mind a líráé: Kein Lebendiges ist Eins, / Immer ists ein Vieles (Epirrhema, Szabó Lőrinc
átültetésében az utolsó négy sor: „Vonz a való látszata, / játék komolyodhat: / ami él, nem
Egy soha, / kerete a Soknak”). Más lévén e dolgozat tárgya (és alanya), csak kurtán utalhatok arra, hogy Goethénél a valódi látszat kerül a komoly játék mellé, amely az örömelvnek van alárendelve, nem annyira a folyamat hangsúlyozódik, hanem az ellentétek dialektikája, amely éppen az utolsó két sor határozott állásfoglalása révén foglal el tagadó álláspontot az egyediség, az egy kizárólagosságával szemben. Ezzel ellentétben Szabó Lőrinc
igéje folyamatot tételez (komolyodhat), amely egy elemi erőtől látszik függni (vonz, Goethénél: örvendjetek), az Élőből „ami él” lesz, univerzálisabb, és ez keretbe foglalódik,
a goethe-i mindig (immer) itt sohaként értelmeződik, Goethe határozatlan névelőjéből
Szabó Lőrincnél határozott lesz; s mindez jelzi, mit képes a modernségre nyitott klasszikából átemelni klasszikára nyitott (kései) modernség. Csak azért nem gondolom teljesen fölöslegesnek ezt az „exkurzust”, mivel a modernségek korszakváltásaiban egyfelől a menthetetlen én-hez fűződő lírai/lírikusi viszonyt (bár e szó aligha alkalmas annak a bonyolult,
többrétegű ellentéttől szaggatott viszonyulásnak érzékeltetésére, amely én és nem-én, én
és tételezett, felettes én, tudattalan stb. kapcsolatát/kapcsolattalanságát leírhatná) műbe
foglalódása érzékeltethető feszültségekhez vezethet, másfelől éppen az „önmegszólító”
versek válsághelyzetre reagáló szubjektum-pozíciója részben visszahozza az én-rekonstrukciónak, énnek és hagyománynak olyasféle összeláthatóságát, amely már Goethe német
versében és Szabó Lőrinc fordításának közbeiktatása révén magyar változataiban fölbukkan. S hogy a kafkai nyomok sem hanyagolhatók el, az motívumtörténetileg volna alátámasztható: a goethe-i alapelv a metamorfózisról, a Verwandlungról meg a kafkai szét/
felülírásként fölfogható átváltozás kettőssége a klasszika modernségének és a modernség
klasszika-befogadásának antinómiáit szemlélteti. S hogy egészen közel léphessünk József
Attila verséhez, Petőfi romantikájának felülírását szemrevételezve éppen a Tudod, hogy
nincs bocsánat sokak által „petőfis”-nek minősített sorára hivatkozom. A filológiai megfelelésen túl, nemcsak az „önmegszólításban” mutatkozó, némileg felületi hasonlóság
bukik ki: Ha férfi vagy, légy férfi, ahol is a feltételezés hamar átadja a helyét az akár
erkölcsi jellegű, mindenesetre magatartást konstituáló imperativusnak, mintegy (talán
nem túlzás) a romantika hős-képzetének testesülését sürgetendő, szemben József Attilával, aki ugyan átvenni látszik a felszólítást, mint az életvitel mineműségét meghatározó
parancsot, ezáltal az útmutatást a magatartásformára, hogy már a következő lépésben bizonytalanítson el a létige feltételes módjával, s egyszerre a vágyak területére utalná át akár
a romantika hősképzetét, akár a Petőfi-sornak a Petőfi-legendával (életrajzzal) hitelesített
(?) én/költő/férfi-jellegét, s egyben sugallva, egyelőre még nem az én menthetetlenségét,
de az én-re váró feladatot, a megalkotásnak legalább akarását. Hogy kiragadtam az öszszefüggésből ezt a sort, talán menti, hogy az ön-megszólítás „alakzat”-ának sérülékenysé-

54

tiszatáj

géről, de megkerülhetetlenségéről szólnék. Arról nevezetesen, hogy a létrejövésben formálódó én és az ezt az alakítást megkísérlő és lehetséges(?) összjátéka inkább csak szimulálja az önmegszólítást, talán pusztán nyelvtani tényezővé szűkíti „kompetenciáját”,
s kevésbé megvalósítja. Ami az egész versben vissza-visszatér, a tagadó forma; alig akad
olyan versszak, amelyben ne lenne tiltó/tagadószó, kiemelt szerephez jut a „hiába” (nemcsak ebben a versben), s az egyes magatartásváltozatok is lényegében az őket körülölelő
tagadásból kölcsönzik lényegüket.
A verset indító tudod a bizonyosság hitét kölcsönözné, annál is inkább, mivel az
1936/37-es versek egy része a tudom-nem tudom közötti lebegtetésben alakul, a Kosztolányit siratóban összekapcsolva a hiába pesszimizmusával: „Tudtuk, hogy hiába,/ mint
tudja, ki halottat költöget”. Ám még ott is, ahol a tudod pozitivitása kerül az előtérbe, a tagadó forma kér és kap részt a versben, s csupán a tagadás kimondása után következhet az
állítás: „Te jól tudod, a költő sose lódít…” Felsőbb instanciaként az Ars poetica tanúsítja,
hogy a tud származékos alakja olyan kontextusban szerepel, amely lehetővé teszi a másutt
orvosolhatatlan sérelmek orvoslását. Első megközelítésre A tudásnak teszek panaszt átlátható helyzetről hoz hírt, ezek szerint feltételezhető olyan tudás (beavatottság?), amely
elé panasszal lehet járulni. Ugyanakkor az életmű más helyeit idegondolva (akár a Tudod,
hogy nincs bocsánatot) fölmerülhet, éppen a kafkai nyomon haladva, vajon nem illúzió-e
a felsőbb instanciának vélt „fórum”? Versünk hatodik szakaszában csődöt látszik mondani
a reménykedés, részint az Atyában, aki nem tudott segíteni, az istenhitben, együvé gondolva: a patriarchális rendben, de még a pszichoanalízis sem nyújtott értelmezést segítő
menedéket. Nemcsak az istenhit segítő-óvó ereje foszlott szét, hanem a könnyű szóké is,
és ez annál súlyosabb csapás, mivel akár önvádként is értelmezhető: a szó költészettel
azonosulása nem bizonyosan indokolatlan, így a költészet (mert olykor könnyű szó) révén
történő önértelmezés szintén a hiábaként megnevezett tartományba volna utalható.
Mindezt tekintetbe véve, a versindító „tudod” bizonyosság-tartalma legalább is kétes, s ez
visszaüthet az Ars poetica tudására is. Hiszen a szembeállítás egyik pólusaként szinte elvont fogalmat testesít meg. A megelőző sor „Én nem fogom be pörös számat” (kiemelés
a továbbiakban tőlem. F. I.) versünk ötödik szakaszával párosítható, ez a versszak (mint
másik pólus) annak az ellentétnek kölcsönöz alakot, amely a hamis–igaz dichotómia öszszeérését tanúsítja, különös tekintettel arra a pörre, amely Kafkára hivatkozva folyamatként (Prozess) konstruálódik meg egy szövegközi térben. Az Ars poetica pörös szája és tudása csupán önmagában, az életműből, a folyamatból kiszakítva képviselheti (eszerint
ideiglenes érvényességgel) azt a költészettant, amelyben nemcsak az individuumnak más
költőkkel szembeállított, elkülönülő költészete fordul az értés/megértés vágyával a felsőbb
instancia felé, hanem abban a reményben is, hogy el tud jutni az értelemig „és tovább”.
A Tudod, hogy nincs bocsánat akár leszámolásnak is volna minősíthető, hiszen Kafkához
hasonlóan a lírai én és te számára pontosan meg nem nevezett „bűn”, a „titkok”, „a saját
igaz pör” (lehet egy „pör” igaz?) de még az „elv” is meghatározhatatlanok, nem fogadják el
a transzcendenciát, sokkal inkább láttatják az én tévelygését a számára idegenné lett fogalmi, érzelmi és bírósági (Kafka?) kifejezésekkel (bűn, vádolj, tanú, pör, fizetett pártfogó)
körülírt világban. Ez az idegenség, elidegenedettségnek is minősíthető lenne, aligha járul
hozzá az én menthetetlensége okozta bűntelen bűnösség önértelmezéséhez, talán erre
utalhat a megcsalatás és csalás egybejátsz(at)ása, anaforikus előadása; de ugyancsak ez
rejtőzhet az én (te) meg a világ ellentéteinek kiegyenlítődésére tett versszak-javaslatban,

2005. december

55

mikor is egymásra törő ellenfelekként közvetve hasonló cselekvési formákban marasztalhatnak el; itt a mélyebb bepillantás kedvéért a teljes versszakot idézem:
Ne vádolj, ne fogadkozz,
ne légy komisz magadhoz,
ne hódolj és ne hódíts,
ne csatlakozz a hadhoz.
A beszélő két magatartásformától való tartózkodásra inti a „te”-t, nem lehet vádló, de
bűnét beismerő vádlott sem, nem lehet sem hódító, sem meghódolt (A Dunánál még viszonylag problémátlanul látja a megbékélés lehetőségét), míg a hadhoz csatlakozás elutasítása összegezi a versszakot. A magatartások bármelyike konformistának gondolható el,
a hadhoz csatlakozás beletörődés az előző három sorban tagadott beilleszkedő, ha úgy tetszik, megszokott, elfogadott, „szocializált” viselkedésbe, ellenben e függetlenség őrzése,
magatartása hozzásegítheti az autentikus magatartás (szintén negatívumokkal jellemzett)
fölvázolásához. A Maradj fölöslegesnek következik az előzőekből, itt lényegesen szorosabb a logikai kapcsolat, mint a vers többi szakaszai között, jóllehet itt mondatik ki az az
ige, melynek a későbbiekben számottevő szerep jut. Annyit még ennek a korszaknak
kulcskifejezéseihez, hogy számomra az „ezt az emberiséget” sorból az utalószóként szereplő közelre mutató névmás az előző versszakok alakjaira szintén vonatkoztathatónak
tűnik. Ugyanis az „ezt az emberiséget” egy, a korábbiakból ismert tényezőre vonatkoztatható célzásnak gondolom, az ezt-be beletartozhat a megalkotandó férfi, akinek hiába hull
a könnye, a hódító és a hódolt, a vádló és a fogadkozó, és talán idevágyódik az is, aki nem
tud, nem képes csatlakozni a hadhoz. Ami szorosra fűzi a versben a kapcsolatokat, a tiltó/
tagadó szó szüntelen fölbukkanása, nem kevésbé a rímképlet, a szótagszám makacs ismétlődése, a versszakok harmadik sorának kiugratása a rímtelenség révén (bár az Emlékezz…
kezdetű strófa eltér négyes rímével: lehetséges volna, hogy a saját igaz pörre ekképpen terelhető még nagyobb figyelem?)
Visszatérve a Maradj fölöslegesnek sorral indított versszakhoz az emberiség–ember
viszonylatban hangsúlyosnak érzem a korábban is, később még látványosabban, mégis
rejtettebben felbukkanó „eljárást”, az anagrammát: az emberiségbe foglalható ember rész
is, egész is, rész–egész egymást (nem pusztán kiegészíti, hanem) tételezi, mindkettő
ugyancsak rész is, egész is. Itt az emberiség azáltal „egész”, hogy az ember nem veti meg,
de az ember léte, részből egészbe lépésének kísérlete az emberiséghez fűződő viszonyában
jöhet létre. Friedrich Schlegel egy töredékét hívom segítségül: „A költészetben is lehet
Minden Egész: felerész, és minden felerész mégiscsak teljes Egész”. Félreértés ne essék:
a töredéket a befejezett (van olyan?), lezárt (van olyan?) művel egyenértékűnek elfogadó
Schlegel nem az egészelvűséget csempészi vissza Rendszerré összeállni nem kívánó műfaj”elmélet”-ébe, hanem az Egész viszonylagosságára és a rész-felfogás minéműségére utal,
miként (a hasonlat némileg számít) József Attila láttatja az emberiség-ember kapcsolatot,
amely egyként fonikus–anagrammatikus és – ha úgy tetszik – lét- és szubjektumelméleti.
Másképpen szólva: a szavak mögött, a szavakban megbúvó szavak (Jean Starobinski) fonetikai, szintaktikai egymásba érése jelentés(tani) változatokat hoz létre, összefüggéseket
ott, ahol inkább a mélystruktúrában regisztrálható találkoz(tat)ásokról van szó. Ilyeténképpen a bocsánatban föllelhető a bánat, így a nincs bocsánat meg a hiába hát a bánat
között sokkal szorosabb az érintkezés, mint a merőben csak a logikai kapcsolatra (amely

56

tiszatáj

azért szintén fölfedezhető a tehát funkcióját betöltő hát beiktatódásával) épített-szervezett
versmenetben, mind a vizuális, mind az auditív megközelítés a vers belső kapcsolat/utalásrendszerének differenciáltabb értéséhez járulhat hozzá. Hasonlóképpen a második
versszak rímei kölcsönösen kiemelik azt, ami egy irányba mutat, a „hiába hull a könnyed”
érzelmessége, szelídebben: érzelmi töltete, „kiugratott” személyessége annak fényében,
hogy „A bűn az nem lesz könnyebb”, a könnyebb melléknév tagadásaképpen mérséklődhet, visszavonódhat, átminősülhet. Mivel az érzelmi befolyásolás eredménytelenségét éppen a személyes szféra szavatolja; s hogy ez így történik, s nem másképp, az valójában
nem veszteség, hanem eredmény. A könnyebb–könnyed(homonímia)–köszönjed a kiejtésben összecseng, egy hangoztatva kialakult sor menetének illúziójába ringat, jóllehet
a versmenet a jelenidejűség jegyében áll, az egyszerre történés megjelenítettsége még annyi
előre/visszapillantást sem engedélyez, mint az első versszak feltételesbe helyezett „jövendölése”. A harmadik versszakban a fogadkozz–magadhoz–hadhoz mellé illeszthető
a csatlakozz, amely a kétféle magatartásformával (hódolj–hódíts) együtt vonultat ki a reálisan lehetségesből; az „önmegszólítás” értelmében a beszélő feltételezett, a másikként
megjelenített(?) énjét szólítja meg, talán még arról a megosztott szelfről (divided self) is
lehetne szó, aki R. D. Laing 1972-es könyvében kap alakot: Laing szerint a társadalom főképpen azért szocializálja az individuumot, mivel fél a semmitől, jobban mondva szorong
a semmitől, a sartre-i néant-tól. Ugyanakkor – folytatom Peter V. Zima Laing-értelmezésének tolmácsolását – ez nincs ellentétben a kreativitással, a sartre-i néantisationtól elválaszthatatlan. A vers tagadó formulái, a fölkínált lét-lehetőségektől való elfordulás a beszélő találékony szóválasztásai segítségével, egy belső – fonikus, szintaktikai – összefüggésrendszer konstruálásával ugyan nem egyenlítődnek ki, de példázzák a kreativitást, a lírikus formázó ötletei és a semmivé tevődés, minden-tagadás egymásra utaltságát, egyben
az önsajnálat és az önmaga ellen irányzott agresszió szinte komplementer helyzetekként
leírását. Hogy végül létrejön-e a nem-autentikusat tagadó szubjektum, problematikus; ám
annyi talán bizonyos, hogy a nyelv beszédét nem tudja, nem akarja elhallgattatni, nem
akarja, nem tudja semmivé tenni. A nyelv mögékerülhetetlen beszéde a versben megteremtődik, mégpedig olyan hálózat összeszövöttségében, amely integrálja a költői pálya
korábbi alkotásait, szakaszait, de / és a magyar költészet korábbi verseit is. Ha az 1936.
október 23-ára keltezett Aki szeretni gyáva vagy ezt állítja, „Én férfi vagyok, nemes és
konok, / nincs vigaszom s nem erényem a bánat”, ez versünkben átfordul egy másik értelmezési mezőre. Az idézet első tagmondatából nyíltabb Petőfi-utalás lesz, s a második
sor tényszerű, bár személyesnek fogalmazott közléséből erkölcsi tartalmától megfosztódni
látszó „beleveszettség”, a létezésbe vetettség. Talán érdemes továbbhaladni, és olyan példával előállni, amelyben a logikai kapcsolódások helyett a homonímiákból következtethető megfelelések tanúskodhatnak a vers belső elrendezettsége mellett: „hisz ember vagy,
ne vesd meg” „Hittél a könnyű szóknak” „hisz mint a kutya hinnél”. A két magyarázó
mondatbeli kötőszó összelátása ellen indok aligha hozható föl, miként a hisz ige múlt
idejű és feltételes mód jelen idejű alakja (másik páros) ellen sem. A hisz (mint a hiszen rövidebb alakja) ráadásul etimológiailag őrzi eredetét, A magyar nyelv történeti-etimológiai szótárából idézek: „hiszen (…) Magyar fejlemény: a hisz ige egyes számú 1. személyű
hiszem alakjából keletkezett. A szóvégi m<n változásra vö. talám < talán. Eredetileg kötőszó nélküli tárgyi mellékmondathoz tartozó főmondat volt; a mondathatár eltolódásával
beleolvadt saját mellékmondatába, majd önállóságát vesztve magyarázó kötőszóvá vált.”

2005. december

57

A következőkben a szótár hasonló fejlődési tendenciát reprezentáló eseteket sorakoztat.
A szócsaládhoz tartozik a hiszékeny, amely a versben a „Hittél a könnyű szóknak” szinonimájaként fogadható el, a hisz származékos szavai közül a szótár a hívőt (a versben rokonul
vele az „Atyát hívtál elesten, / embert ha nincsen isten”), a hitet, hihetetlen, hitető, hiszem
(főnév, vö. eszem-iszom)… A nyelvtörténet adatai nyomán föltárul az egymástól a közhasználatban távolabbra került, eltérő funkcióban használt szavak közös eredete és
a nyelvi/nyelvtörténeti emlékezetben rögződött rokonsága. Kiváltképpen tanulságos a vers
utolsó előtti sorában ez a fajta „ismétlődés”, még egyszer: hisz mint a kutya hinnél, a hisz
kétszeres előfordulása erősíti azt, ami a feltételesbe utalódik át. A hit és a hit képtelensége
között ingadozik a beszéd, az előző sor reményét nem fokozza, sőt az utolsó sor éppen
a feltételezettséget, a ki tudja, milyen feltételektől függést mondogatja lezárásként: „abban,
ki bízna benned” (ezúttal az alliterációk sugallják az értelmi elgondolhatóság mellé lépő
zeneiség jelentésességét). A hangoknak ez az összecsengetése mintha annak a magyarázatnak is megengedne némi esélyt, miszerint nem elég a szavak megszokott jelentésére
hagyatkozni, sem arra a természetes logikára, netán diszkurzivitásra, amely a kommunikáció alapjául szolgálhatna, és amely a megértés egyszerűbb formáiban fontos szerepet
játszik. A nyelvben a felszíni réteg alatt rejtettebb-bonyolultabb egymásra utalások, történetek lapulhatnak, amelyek csupán a nyelv említett beszéde nyomán, a nyelv megszólalásakor tárulhatnak föl. A véletlennek elkönyvelt egybeesések történetileg indokolhatóak lehetnek, máskor hasonló hangzásképek segítségével hoznak létre olyan összefüggéseket,
amelyek a versbeszédben a jelentések alig sejtett többrétegűségét segítenek érvényre
jutni/juttatni. Mindez a manierista mesterkedésben tudatos költői tevékenység révén kerülhet az olvasók elé. A Tudod, hogy nincs bocsánat aligha sorolható be manierizmust
imitáló írásába, részint szövegközisége utal egy összetettebb költői „intencióra” (magatartás-változatok szembesítésére), részint az önnön költészet motívumrendszere foglalódik a versbe, valójában egy korábban versbe írt kép, gondolat, retorikai alakzat más kontextusba helyezése történik. („A fű kinő utánad” a Tiszta szívvel zárására látszik emlékezni). S bár erős túlzás, amit a következőkben Thomas Mann Doktor Faustusából idézek,
és korántsem kívánnám József Attila egy versére sem ráerőltetni az Adrian Leverkühnről,
egy fiktív zeneszerzőről és nem kevésbé fiktív zenéjéről írtakat, inkább a XX. századi motívumrendszer „természetrajz”-ának megvilágításához szolgáló adalékként írnám ide az
alábbiakat. „Nem ő az első zeneszerző, s valószínűleg nem is az utolsó, aki formulák,
sigillumok jelképes alakjában titkokat csempészett be művébe, kihasználta a zene eredendő hajlamát mindenféle babonás vajákosságra, számmisztikára, betűszimbolikára…”
Míg Leverkühn nemcsak elméletileg alapozta meg Zukunftsmusikját, Adorno téziseire
emlékeztető jövőzenéjét, hanem kompozícióiban mintegy a posztmodern bricolage-technikát előlegezi, vegyíti a populáris/szórakoztató zenét az elit, számmisztikára, atonalitásra
és ezoterikus képzetekre épített elgondolásaival, a „kései” József Attila költészet a modernség át/újraértelmezésének jegyében készül, és a szürrealisták automatikus írásmódja
gondolódik rá pszichoanalitikus szövegeire, melyek ilyeténképpen értelmezendő irodalomként bukkannak föl bizonyos kutatási irányokban; ugyanakkor az anagrammák feltárulása talán nem bizonyosan babonás vajákosságot, számmisztikát és betűszimbolikát
idéz föl (A hetedik esetében nem zárható ki a számmisztika, a betűszimbolika viszont
a Költőnk és kora értelmezésekor lenne esetleg használható), ám az íráskép mögé tekintés
újabb jelentésrétegek fölfedezésére lehet alkalmas. A szójáték akarása élénken befolyá-

58

tiszatáj

solja József Attila utókorát, a Költőn kés kora verscímként funkcionáló olvasat és az „eredeti” vers összelátása hozhat meglepetéseket. Visszatérve a Tudod, hogy nincs bocsánathoz, egy újabb motívumsorra hívnám föl a figyelmet, amely talán a nyelvben rejtőző öszszefüggéseket még átláthatóbbá és a vers számára hozzáférhetőbbé teszi. „S ezt az emberiséget, / hisz ember vagy, ne vesd meg”. „Vagy vess el minden elvet”. (Petőfinél: Legyen
elved, hited…). Az minden kétséget kizárólag igazolható, hogy a megvet, elvet azonos igető
eltérő igekötővel rendelkező változata. Csakhogy az igető, a vet rendelkezik olyan jelentéssel, amely az agráriumba utalná a gondolatot. Ismét a jól bevált szótárhoz fordulok információkért: a közvetlen rokonságba sorolódik a vető, vetés, vetemény, vetődik, vetetlen,
vetél, hozzávetőleg, vetület. Eleve – tudható – jelentheti a mezőgazdasági munkát és
a ’dob, hajít’ igékkel rokonértelmű szót. „…a gazdag használatú magyar szó alapján a jóval
általánosabb ’dob, hajít’-ból való kiindulást kell valószínűnek tartanunk. A megvet jelentése: lenéz, alábecsül, verschmähen, de átvitt értelemben az elvet a werfen, legen, setzen,
stellen értelemben (is) használatos.” Versünkben előbb az alábecsül szinonimájaként rímel a ne vesd meg-re, utóbb az eldob, elhajít átvitt értelmű jelentése érvényesül. Mindez
még az egymásra utaló kifejezések „szintjén” volna értelmezhető, csakhogy a záró szakasz
idézett sorában felbukkan az elv főnév tárgyragos alakja, az elvet, amely viszont (nem itt)
akár igei alakként is szerepelhetne. Az elv A magyar nyelvújítás szótárából tudhatóan
„nyelvújítási alkotás”, talán Szemere Pál alkotta (1815) „egy korábbi elev-ből”, amely magyarázatot, a következtetés tárgyát jelentette (szemben a ma használatos ’elv’ főnevünkkel: princípium, Grundsatz, Prinzip). Az elv, mondja etimológiai szótárunk, „Dugonics elvonása az eleve határozószóból”. (1784) A történeti nézőpont itt kevésbé siet az értelmező
segítségére, mint az előbbiekben, azonban még itt is lehetővé válik a történetileg megformált két jelentés összeolvasása: ami elvetendő/elvethető, az részint az „alapelv”, netán egy
merevebb ideológiai beállítottság, amelynek elvetése nyomán nyílik remény a hű szerelemre, de részint az a magyarázat is, amely a remél és a hisz szubjektivitásával ellentétben
az objektívnak beállított értelmezés igényével igyekszik föllépni (vö. magyarázat, következtetés tárgya). Ennél tovább léphetünk: a vess el kijelentő módú megfordítása ekképpen
hangzik: elvet, és bár a logikára épített versmenetben és annak értelmezésében nemigen
állja meg a helyét ez a fajta „szójáték”, egyáltalában nem bizonyos, hogy nem kínál többletet annak fölcsillantása, miszerint a homonímia a nyelvben rejlő lehetőségek gazdagságára figyelmeztet, újra írom, a nyelv beszédére, amelyet nem szoríthat az értelem „kalodájába” a beszélő. Mindenképpen elgondolkodtat (engem), hogy a ’dob, hajít’ jelentésű,
fölszólító módú cselekvés, a performativitás igényli az erősítést, hiszen oly cselekvésre
buzdítás íródik le/hangzik el, amely felfogható meghatározott nézőpontból anarchista
gesztusnak (nem lenne idegen József Attilától), kilépésnek az értelmezések, magyarázatok
világából (minden elvet el kell vetni, nem lehet egyetlen princípiumnak sem megbocsátani), de ott rejlik az is, hogy ez az imperativus mindannak elvetésére szólít föl, amely
e vers előző szakaszaiban akár a pozitivitás, akár a negativitás terminológiája révén kap
formát; minek következtében az elvet kettőssége, főnévi–igei besorolhatósága (ha pusztán
a hangalakot tekintjük) annak megerősítésére szolgál, amit az alternatívaként (vagy-gyal
indított versszak, mintegy választási lehetőség) megjelöl. Azáltal, hogy a vess el-elvet között angrammatikus összefüggés mutatható ki, összetartozásukat segít tételezni, szinte
sugallja ez összetartozás lefordítását a közvetlen magyarázaton, meghatározó alapelveken
túli területre. Hiszen csak ezután következhet el a kibontakozás reménye, amely viszont

2005. december

59

visszatér az elhagyott feltételes módba (az utolsó két sor két igéje tanúsítja ezt, ráadásul az
előző versszakokban még kijelentő mód csap át itt a feltételesbe). Hozzátenném, hogy
a közösségre találás bizonytalanságát jelzi a hinnél, a bízna, a személyes meg a másik, akinek kiléte ezúttal nem foglalható az önmegszólító vers címzettje(i) közé. A rímhívó helyzetben lelt elvet a szerelmet (szintén) tárgyragos főnevet találja meg, majd a benned névmással csengeti ki a verset; a hármas ragrím mintha felmondaná a zeneiséget, az asszonánccal érzékeltetett disszonanciával zárja azt a verset, amely mindvégig kételkedni látszik bármiféle állítás realitásában (már csak azáltal is, hogy a tagadást és tiltást fogadja el
cselekvésként). Az első versszak monológjával szembeállítható az utolsó versszakban földerengtetett dialógus esélye; az önmegszólítás megmarad az én és a megszólított én körén
belül, a végső strófa dialógus-helyzetet céloz meg, amelyben az én a megszólított (tételes)
én mellé (mögé, tőle valamivel, sokkal távolabbra) egy harmadikat képzel(tet) el, akiről viszont remélhető, hogy sugározhatja azt, ami az én(ek) számára csupán reményként körvonalazódik, a bizalmat, az elismerést. A nyelvtörténet tanulsága szerint az első jelentés
(amelyből feltehetőleg a többi kifejlődött) a bízik, ezt követően a bizakodik lehetett, távolabbi rokonságban a hisz-szel, innen alakul tovább az ige tartalma: bizalma van valakiben,
majd: gondozásra átad, valami fölé rendel, ráhagy valakire. Amennyiben finnugor örökség
a bízik, a votják reménykedik, bizakodik, bizalommal van, merészkedik jelentésű baz-ral
rokonítható. Annyi még hozzátehető lenne, hogy a verset záró sor alliterációival kísérli
meg kiegyenlíteni az asszonánc okozta eltérést az eufóniától. A hangtani megfelelésekben
„érdekelt” szavak fonikus összefüggései egyben arra a viszonyra emlékeztetik az olvasót,
amely létrejöhet a megszólító, a megszólított és ama megnevezetlen (körvonalazatlan,
körvonalazhatatlan?) harmadik között, akik bevonhatók a hinnél és a bízna határolta tartományba. Csakhogy éppen e harmadiknak több mint váratlan megjelenése bizonytalaníthat némileg el. Hiszen (megint a hisz) eleddig csupán sejtetésekben és utalásokban bukkant föl a külvilág, a pszichoanalízisben lelt, (képzelt?) „kölkök” alakjai révén, az emberiség megnevezésekor, a hiányra emlékezésben („s lásd soha, soha senki / nem mondta…”),
a megcsaltak megnevezhetetlen külső tényezőit tekintve. Ez a fajta bevonása a külső világnak valójában a magánosságot látszik hangsúlyozni, olyan ez a külvilág-képzet, amelynek lényegi jellemzője a körvonalazatlanság, az allúziókban létezés (mintha valaminek elhomályosult tükörképe lenne), mintha a megszólító képzeteinek, elképzeléseinek kivetüléseként lenne csupán érzékelhető. A vers belső – eufóniára alapozott – szerkezete nemigen erősíti a jelentés létrehozódását, inkább annak elhalasztódását sugallja; a megszólító
önnön áldozat-voltát panaszolja, hogy az erre vonatkoztatott megnevezéseket egy másik
versszakban egy másik „dimenzióban” helyezze el. Az önmegszólítás távolságot tételez
megszólító és megszólított között, még akkor is, ha a monologikus beszédnek nincs szüksége külső szemlélőre, résztvevőre, hallgatóra. Az önnön sorsát vagy sorstalanságát elbeszélő lírai én önmagát lírai te-vé formálná, ezáltal az én-pozíciót gyengítené, másképpen fogalmazva: lehetségesnek, de aligha valószínűnek tünteti föl, hogy ez az én-pozíció
magához integrálja azt a te-t, aki hasonlóképpen kerül az én-éhez közeli szituációba.
Ugyanakkor az én nézőpontjából a te helyzete mégis elkülönül, grammatikailag feltétlenül, de nem utolsósorban azért is, mert az én–te oszcilláció végig érzékelhető. Ebben a viszonyrendszerben csak a vers végső szakaszaiban tűnik föl az egyes szám harmadik személy. Beszédes, hogy az első ízben senkiként; amit akár nem-létezőként is mondhatnánk,
de a létezés olyan fázisaként is, amely megelőzi a valaki státusát. Anélkül, hogy az

60

tiszatáj

Odysseiára hangsúlyosabban hivatkoznék a senkiből valakivé létel klasszikus példáját
említve. A senki a sohával, kétszeresen is nem-idővel együtt bukkan föl; s hogy semmi félreértés ne essék, ezt (ismét) tagadás követi. A megelőző felszólítás: lásd, a vizualitás körébe vonja az igényelt auditivitást (nem mondta), aligha kétséges, hogy a kétféle érzéki tapasztalatra, illetőleg az egyik elmaradására épített megnyilatkozás (a látásé, amely itt áthajlik a belátásba) inkább feszültséget teremt, mint kiegyenlítődést, annál is inkább, mert
az ő fel/ki/megismerhetetlen, ennek következtében nem tehet eleget az én és a te (közös)
várakozásának. A megcsaltak a következő versszakban már általános alanyt zár magába,
miként a szerettek is, csakhogy összeolvasva, egymástól függővé téve („Megcsaltak, úgy
szerettek”), újra az bukik ki, hogy a monológ (a nyelv és a szituáció dialógikus természete
ellenére sem) válthat át dialógusba, az én és a te zárt kört alkot, amelybe nem képes az ő
belépni. Ez az ő, a világ (?) csupán távolról dereng föl, inkább a hiányával figyelmeztet
arra, hogy létezik vagy létezett, sem az én kihívása az őhöz, sem az ő-é az énhez nem érkezik/érkezhet el, a csalás-csalatás nem töltheti be a kapcsolatteremtés funkcióját, az én
nem lelhet helyre a kapcsolatteremtődés(?) folyamatában. Ebből a nézőpontból kérdőjeleződik meg (a jelenre vonatkozólag, de visszafelé tekintve az időben is) az én ön-prezenciája, amely az igényelt viszonyulásokban kapna alakot. Ilyenmódon a goethe-i hagyomány-eredetiség konfrontáció (annak klasszikus és „klasszikusan” modern) formájában
nem bizonyulhat relevánsnak, hiszen József Attila költészetében a megörökölt tagadó
alakzatok, az elhatárolások az énből kiváló(?) te korántsem határozott körvonalakkal rendelkező, ha úgy tetszik, Freud előtt leírt én-ektől történik, hanem az én és tételezett/felszólított én között lezajlódó, ismétlődő oszcillációkban, olyan szavak segítségével, amelyek
jelentésváltozataiba a változástörténet is bele van kódolva.
Az eddigiekben felderítetlen és értelmezetlen maradt a bocsánat ’tartalma’, inkább
a bánat felől közelíttetett meg (anagrammatikusan). Aligha hagyható egészen figyelmen kívül a deszakralizált bűnbocsánati vonatkozás, nem utolsósorban a második szakaszt nyitó
A bűn helye, helyzete és vonzásköre miatt. E téren a bocsánat-tal mintegy párhuzamosan
gondolható el; és ha az első versszakban a bocsánat körül szerveződik a versbeszéd, a másodikban a bűn körül. Összeolvasásuk így nem egészen elképzelhetetlen, jóllehet a két
szakaszban fel vannak bontva, mintha egymástól elkülönülnének; bár talán megkockáztatható volna, hogy a jelentések halasztódásának, szóródásának esetébe ütközünk, immár
a szó külső alakjával jelzetten. Ez az álláspont esetleg azzal volna védhető, hogy a továbbiakban részint a bűn (pör?) tartományába érünk el, részint a bocsánatéba (könyörögtél,
Atyát hívtál elesten); s mindennek meghiúsultát látszik megpecsételni a végső gesztus:
„Vagy vess el minden elvet…” A József Attilánál időnként felbukkanó „reményen túli remény” nem változtat azonban azon, hogy az önmagát létrehozni kívánó én cselekvésének
kimenetele még nagy jóindulattal is legföljebb kockázatosnak minősíthető; egyáltalában
nem bizonyos, hogy az önmagával, egy elképzelt, vágyott te-vel folytatott beszéd során,
után valóban megalkotódik-e az a lírai te, akihez szólás nem az én kikülönült részének létrejövését jelzi, hanem az énnel egymást kölcsönösen létrehozó, „elismerő” másik; ha úgy
tetszik, az elismerés processzusának során megvalósuló, a sajátban az idegenre ismerő, és
megfordítva: az idegenben a sajátnak nem kivetülését, hanem dialógus-partnerét fölfedezni képes én–te viszonylat. Hiszen a hű szerelem az én bizalmának függvényében kaphat alakot, amennyiben ez a bizalom nem csupán a kölcsönös türelmességet, hanem a már
említett, kölcsönös elismerését tanúsítaná.

2005. december

61

Messziről indítanám dolgozatom zárását. Miután Prospero befejezettnek nyilvánította
a történetet, visszaadta Arielt szabadságának, lemondott a büntetésről, epilógusa szerint
a varázslatról is, mondandója utolsó két sorában valaki(k)hez fordul, magára maradva
a színpadon a közönséghez; amennyiben beszédét az „önmegszólítás” keretei közé próbáljuk illeszteni, én-jéhez és a dialógusba vont te-hez. A világszínpadról lelépés végső aktusában előkerül (mi más kerülhetne elő?) a bűn (crime), a bocsánat (pardon), a szabad(ság)/szabadulás (set me free) és az elnézés / a bűnbocsánat (indulgence):
As you from crimes would pardoned be,
Let your indulgence set me free.
A magyar fordítás annak a magát emésztő, szikár alaknak műve, akire a költőtárs,
Tóth Árpád (1921: Prospero szigetén) hajdan Prosperot látta rá, Babits Mihályé, aki viszont Shakespeare-ben nem a színpadi szerzőt, a világszínpadról a stratfordi magányba
húzódó alakot látta, hanem a költőt. Talán ezért erősítette föl a bocsánat, sőt: a megbocsátás cselekvését, a kölcsönös, az én és a te együttes aktusa révén megvalósuló, mert
csak ebben a kölcsönösségében realitás-eséllyel rendelkező helyzetet. „Ha vártok hát bocsánatot, / Nekem is megbocsássatok.” József Attila verse kétségbevonhatatlan tagadása
ellenére is mintha valamivel közelebb lépne a Babits-fordításhoz, mint a bűn, szabad(ság),
a bocsánat egyik (ős)szövegéhez, Shakespeare-hez.

FELHASZNÁLT SZAKIRODALOM
SZILY KÁLMÁN: A magyar nyelvújítás szótár. Bp., 1902.
A magyar nyelv történeti–etimológiai szótára I–III. Főszerk., Benkő Lóránd. Bp., 1967–1976. Mutató. Bp., 1984.
JEAN STAROBINSKI: Les mots sous les mots. Les anagrammes de Ferdinand de Saussure. Paris, 1971.
PETER V. ZIMA: Theorie des Subjekts. Tübingen, 2000.
Uő: Das literarische Subjekt. Zwischen S patmoderne und Postmoderne. Tübingen 2001.
RÁBA GYÖRGY: József Attila és Franz Kafka. Nagyvilág 1980, 1706–1719.
JANZER FRIGYES: Tudod, hogy nincs bocsánat. Irodalomtörténet 1993. 894–915.
THOMAS MANN: Doktor Faustus. Ford. Szőllősy Klára. Bp., 1977.
NÉMETH G. BÉLA: 7 kísérlet a kései József Attiláról. Bp., 1982. 138–168.
Uő: A kimondás törvénye. In: „A mindenséggel mérd magad!” Tanulmányok József Attiláról. Szerk.,
Csáky B. Edit. Bp., 1983, 55–77.
SZŐKE GYÖRGY: A szabad asszociációtól a költeményig. In: „Miért fáj ma is”. Az ismeretlen József Attila. Szerk., Horváth Iván és Tverdota György. Bp., 1992, főleg: 1920.
SZABOLCSI MIKLÓS: Kész a leltár. József Attila élete és pályája. 1930–1937. Bp., 1998. 831–837.
KULCSÁR-SZABÓ ZOLTÁN: A „te” lírai alakzatának kérdéséhez. In: Uő: Az olvasás lehetőségei. Bp.,
1997, 41–51. (főleg: 48–50.)
BÓKAY ANTAL: József Attila poétikái. Bp., 2004.
FRIEDRICH SCHLEGEL: Kritikai töredékek (14. töredék). In: August Wilhelm Schlegel és Friedrich
Schlegel: Válogatott esztétikai tanulmányok. Bp. 1980., 214.
TVERDOTA GYÖRGY: József Attila. Bp., 1999. (Itt olvashatunk az elemzett vers keletkezéstörténetéről)
NÉMETH ANDOR: József Attiláról. Bp., 1989. („Attila […] szeretett leásni a szavak mögé, megkeresni
a felszíni jelentés alatt régi, elfelejtett jelentéseiket.” 185.)

62

tiszatáj

BÉKÉSI IMRE

El nem küldött levél
JÓZSEF ATTILA: [M AGAD EMÉSZTŐ …]

A műelemző, mivel önmagát Befogadónak szeretné hinni, örömmel ragadja meg – miként itt Fodor Ákos háromsorosában – az Alkotó által felkínált lehetőséget.
Fodor Ákos: MŰ
Alkotó nemzi,
ám csak a Befogadó
szülheti meg – ha.
(3 szócikk)
A Befogadó – ha egyáltalán – olyan MŰVET hoz – saját – világára, amilyet tud. Ha töredékeset, hiányosat tud, akkor olyat; töredékes, hiányos, de az övé. Senkinek – az Alkotónak sincs – semmi köze hozzá. Ez rendben is volna, de mi van, ha a Befogadó történetesen tanár, vagy – ami még rosszabb – a tanár tanára, azaz egyetemi oktató? Ő nem vonhatja meg a vállát, már csak azért sem, mert azt kettős teher is nyomja. Ismernie kell
minden MŰVET (a MŰ indokait, mentségeit stb.), amelyet a papírra vetett Alkotásról addig más Befogadók világra hoztak. Ismereteivel talán valamennyire s valameddig meg
tudja tartani saját MŰVE terhének súlyát.
E teher súlya a nyelvész Befogadón kisebb, mint amilyen súly az irodalmár Befogadót
terheli. Az irodalmárnak lehetőleg egész művet kell szülnie, a nyelvész olyan Befogadó,
aki a részletek kidolgozására, helyesbítésére, kiegészítésére szakosodott. Többnyire a MŰ
testtartásán, a száj vonalán igazít, vagy csupán fölvarr a kabátra egy még hiányzó gombot.
Néha, nagy néha azonban olyat is meglát, hogy – például – a MŰ fél lábon ácsorog. Ilyenkor a nyelvész farag egy falábat, vagy legalább egy mankót nyom szegény MŰ hóna alá.
József Attila: Magad emésztő… kezdetű Alkotásáról Szigeti Lajos Sándor nagyon szép
gyermek—apa-viszony elemzése (Szigeti 1988. 123–127) s Török Gábor mikrofilológiai
utalásai mellett (Török 1976. 228, 243, 255) Szőke György – s Szőke nyomán – Szabolcsi
Miklós (Szabolcsi 1998. 308) olyan MŰVET hoztak létre, amelynek egyik feltételezett jegye – a művészi értékek egyértelmű elismerése mellett – a ’befejezetlensége’: „a vers nem
jelent meg – írja Szőke György –, címe nincs, s a költő nem írta alá a nevét” (Szőke 1983.
189).
Ugyanakkor az Alkotást magát hallatlan műgond jellemzi. Nem találni benne olyan
helyet, amely – költői megoldása vagy fogalmazási pontatlanság miatt – félreérthető
volna. A nyelvész Befogadó is azért veszi szemügyre az alább idézett részletet, mert ez az
egyetlen olyan mozzanat, amelyben a várható, tipikus helyett a szokatlanabb megoldást

2005. december

63

találjuk. A te nem szolgálsz többé nekik helyett a te nem szolgálsz többé nekik szerepel
a fejtegetésben, s ez a hangsúly- (és értelem-) különbség egy ugyancsak különös tagolással, a
Pedig határozószó elkülönített helyzetével függ össze.
(…)
Világomon mint üvegen át
hallgattam uj álmod madara dalát.
Azt hittem, annyi az ének,
amennyi a magány üvegének
vastag tábláin átszüremlik.
S hallottam, emlit
az a szó isteneket,
kik nem hajolnak ezután neked.
Pedig
te nem szolgálsz többé nekik. (…)”
Vajon miért tagolódik külön sorba a Pedig? Különféle helyekről vett különféle válaszok merülnek fel, közülük legfeltűnőbb a rímelés. Már a páros rímek is felhívják magukra
a figyelmet: üvegen át - madara dalát, az ének - üvegének, isteneket - neked. Ilyen környezetben természetes lesz, hogy külön sorba írva a Pedig rímhívó szerepet kap: Pedig nekik. Ez a megoldás a két versszak (de a vers egészének) rímszerkezetében is fontos eszköz, hisz a nekik nem csupán a Pedigre, hanem az előző versszakot záró átszüremlik szóalak végének is válaszol: átszüremlik - Pedig - nekik. Ha pedig az emlit szó rövid i-jét nem
akarjuk köznyelvi időtartam szerint nyújtani, hanem az írott betű szerint ejtjük, akkor
a rímelő szekvencia még hosszabb: - emlik - emlit - Pedig - nekik.
De mire jó a Pedig rímhívó szerepe? Közelebbről nézve rájövünk, hogy ez a szerep itt
különösen fontos. A te névmás – melynek főhangsúlyos szerepét maga a költő jelölte meg –
a Pedig elkülönítése folytán kerül a következő sor elejére, s ezáltal van esélye arra, hogy
ténylegesen is főhangsúly kerüljön rá: te nem szolgálsz többé nekik.
Miért fontos, hogy a mondat főhangsúlya az alanyi szerepű te névmásra essék? Két
okból is. A mondat a főhangsúlyos te alannyal épül be a gondolatmenetbe, továbbá nyelvileg ez a szokatlanabb megoldás. Tipikusabb, hogy a főhangsúly – ha van – a tagadó nem
szóra esik (te nem szolgálsz többé nekik), ettől a hangsúlytól aztán a Pedignek sem a szokatlanabb határozószói (’valójában’), hanem a tipikus kötőszói (megengedő) szerepe kerül
előtérbe.
Ezzel viszont egy igen kényes, sőt a műelemzést érintő legkényesebb kérdéshez érkeztünk el.
Miért baj az, ha egy tipikus szerepű nyelvi elem egy másik nyelvi elem tipikus szerepével alkot egységet? Hiszen hibátlan gondolatmenetet kapunk akkor is, ha a főhangsúly
a tagadószóra esik, ezzel együtt a Pedig megengedő kötőszóval alkot egységet: … istenek…
nem hajolnak ezután neked. Pedig [ kellene, hogy hajoljanak, hiszen ] te nem szolgálsz
többé nekik.
A fenti kérdés kétségtelenül kényes. Van ugyanis olyan Befogadó, aki ezt a gondolatmenetet nemcsak elfogadhatónak, hanem adekvátnak is tekinti, amennyiben a szolgálat-

64

tiszatáj

viszontszolgálat összefüggését a fenti értelmezés szerint fogja fel: [ Tudniillik ha valaki
nem szolgál az isteneknek, akkor annak az istenek hajolnak ] (vö. Békési 2001. 210).
Úgy látszik, van olyan kommunikációs helyzet, amelyben az Alkotó a MŰ létrehozását
nem bízza teljesen a Befogadóra. Azzal – nemcsak a költő – minden beszélő tisztában
van, hogy a legjobban megválogatott szavai is félreérthetők, így leginkább egy szavak fölötti kommunikációs eszközben, a hangsúlyozásban bízhat. A közlés (ugyanígy a kérdés)
hangsúlyai a gondolatmenet kiemelt pontjait jelölik meg, s oly erőteljesen irányítják a Befogadó értelmező tevékenységét, hogy az – legalább megközelítőleg – olyan MŰVET fog
létrehozni, amilyet az Alkotó tervezett számára küldeni.
Egy szó belekerülhet értelmileg nem mérlegelve, azaz hangszíne, ritmusa stb. révén is
a versbe. Egy szó aláhúzása, dőlt betűs szedése azonban sohasem véletlen, különösen nem
lehet véletlen az itt vizsgált esetben, ahol a hangsúlyossá tett te szóalak egy másik nyelv
fölötti eszközzel, a Pedig szó sor szerepű elkülönítésével jár együtt:
„S hallottam, emlit
az a szó isteneket,
kik nem hajolnak ezután neked.
Pedig
te nem szolgálsz többé nekik.”
Ha a mondat fő hangsúlyát – miként a költő előírta – a te szóalakra helyezzük, akkor
meghalljuk, hogy a Pedig szerepe nem lehet a megengedés jelölése. A külön sorba írt Pedig az értelemszerkezet két tömbjének elemeit állítja egymással ellentétbe.
Az elkülönített Pedig mindenekelőtt jelzi, hogy a vele kezdődő rész nem tartozik
a hallottam ige tartományához. Ezen belül ellentétben áll a hallottam ige múlt idejével
a ’valójában’, ’most már tudom’ jelentésű Pedig jelen ideje; a hallottam ige modális jelentésével az implicit ’valójában’ modális jelentése, valamint annak a bevallása, hogy ’amit
most már értek, sokkal fontosabb annál, amit korábban hallottam vagy hallani véltem’.
A fentiekben az Alkotás egyetlen olyan helyét vizsgáltuk meg, amelyben két eszköznek,
a Pedig határozószó értékelő (’valójában’) szerepének, valamint a főhangsúlyossá tett
alanynak értelemszervező egységét találtuk. Ezen az alapon feltételezhetjük, hogy a [Magad emésztő…] mint költői szövegmű teljes, egész, lezárt. De van itt más ok is feltételezésünk megerősítésére.
Erőteljesebb, hatásosabb lezárást annál, amit az Alkotó írt (s én bosszankodnék, de
nem mondanám), nemigen lehet elképzelni. A záró sor – mivel a eltűnődés már-már elszabaduló részleteit páros rímelésű tagolás fogja fegyelmezetten össze – közvetlenül saját
rímhívó szavára kattan rá (az apám – mondanám), végül is azonban a 16 soros eltűnődéssel fejeződik be.
Kétségtelen, hogy az Alkotás főbb tematikai egységeinek más és más a szövegépítkezési módja (vallomás, fejtegetés, érvelés, elbeszélés, eltűnődés), s ez megengedne a versnek további részletet is, de csak a [Magad emésztő…] saját összefüggésein belül. Intertextuális beágyazottságában, vagyis az Egy költőre című előzményének tudatában (ahol
a költő nemcsak bosszankodott, hanem „mondta” is) az itteni bosszankodnék, de nem mondanám az egész konfliktust zárja le.

2005. december

65

Kérdés azonban, hogy ha itteni fejtegetésünk, azaz a MŰ ily módon elképzelt létrehozása elfogadható, nem kerülünk-e szembe Fodor Ákos fent idézett háromsorosának tömör vélekedésével? Megszülheti ugyan a Befogadó a MŰVET, de csak úgy, ahogy az Alkotó előírja számára. Azt hiszem, a felfogások közti ellentét kevésbé lesz éles, ha egy eddig
nem alkalmazott szempontot, az elemzett MŰ műfaját is figyelembe vesszük.
A [Magad emésztő…] kezdetű költemény gondolatépítésében alapvetően két stratégia,
a narráció és az argumentáció érvényesül; kommunikációs szempontból azonban (Ki kihez szól?) ez a MŰ levél, még ha ez a tény nincs is explicit módon megadva, mint pl. Ady
Endréé (Levél-féle Móricz Zsigmondhoz). E költeménnyel mint költeménnyel – ha nyomtatásban megjelenik – József Attila minden Befogadóhoz szólt volna; de itt az első számú,
kitüntetett Befogadó a címzett, azaz Babits Mihály volt.
Babits Mihály volt a címzettje az Egy költőre ( majd az Aranybojtu) című verseknek is,
azok viszont mint támadások, mesteri gúnyolódások elsősorban a közönségnek szóló látványos produkciók voltak; rájuk mint Befogadókra volt bízva, hogy a vers által önmaguk
számára miféle MŰVEKET hoznak létre.
Ha a gúnyverseket igen, akkor ezt az őszinte, szép, szívhez szóló költeményt miért nem
jelentette meg József Attila? Miért nem adott neki címet? Töredékesnek, félig késznek
érezhette? Nem találta eléggé pontosnak ahhoz, hogy a címzett mint az egyedül fontos
Befogadó azt az egyetlen MŰVET hozza létre, amelyet a levél küldője akart létrehozatni?
A külön sorba tördelt Pedig és az aláhúzott te a pontosság ilyen igényére utal, s a költemény egésze is megfelel ennek az igénynek.
Valószínűbb, hogy a költő a költeményt a Nyugatnak, azaz magának Babitsnak nem
a vers versminősége miatt, hanem azért nem küldte el, amiért az ember egy megírt levelet
néha nem szokott elküldeni. Ennek a miértjén a jelen esetben azonban már a nyelvész is
és az irodalmár is csupán eltűnődhetik. Mélyebbről jött az érzés – vallomás, vágyakozás –,
mint ahogy az előzmények után József Attila indokoltnak gondolta? Az érzés által hozott
felismerés a költőt magát is meglepte („Óh, hát miféle anyag vagyok én,…?”)? Ezt az
őszinte levelet csapdába ejtette az Egy költőre versléte: annak versbeli pózolása árnyékot
vetett e versben írt levélre?
Az el nem küldéssel nem a vers sorsa dőlt el, hanem a levélé.

HIVATKOZÁSOK
BÉKÉSI IMRE 2001. Osztatlan filológia. Tiszatáj könyvek, Szeged
SZABOLCSI MIKLÓS 1998. Kész a leltár. József Attila élete és pályája 1930–1937. Akadémiai Kiadó,
Budapest
SZIGETI LAJOS SÁNDOR 1988. A József Attila-i teljességigény. Magvető Kiadó, Budapest
SZŐKE GYÖRGY 1983. Magad emésztő. In: József Attila-versek elemzése (Szerk. Szabolcsi Miklós)
Tankönyvkiadó, Budapest
SZŐKE GYÖRGY 1992. A József Attila-versek születése. = Irodalomismeret, 1992. 2–3. sz.
TÖRÖK GÁBOR 1976. József Attila-kommentárok. Gondolat Könyvkiadó, Budapest

66

tiszatáj

LŐRINCZ CSONGOR

A költői kép mnemotechnikái
a későmodernségben*
JÓZSEF ATTILA, BENN , CELAN

Aki a költői képről próbál gondolkodni, már kezdettől fogva elemi terminológiai problémákkal szembesülhet. Persze, különösebb fenntartások nélkül beszélünk „képek”-ről a lírában és használjuk ezt a fogalmat az értelmezés mindennapi gyakorlatában és többé-kevésbé tudjuk is, mire utalunk vele az egyik és másik esetben. Hogy azonban a költői kép
megjelölés alatt olyannyira különböző nyelvi jelenségek társulnak, mint az inszcenírozott
látványként értett kép, a metafora, a hasonlat, a minimális vizuális tulajdonságokkal rendelkező motívum, a referenciális vagy imaginárius kép – mindez intő jel lehet arra nézve,
hogy a költői kép meghatározhatósága egyáltalán nem biztosított. 1 A terminológiai
széttartáson túl az irodalomtörténeti munkában folyamatosan ezen jelenség különböző
paradigmáival találkozunk, így lehet arra hajlani, hogy a költői képhez eltérő történetiségeket társítsunk. Éppen ezen tapasztalat volt a témában mindmáig egyetlen könyv kiváltója, a Walther Killy által írt Wandlungen des lyrischen Bildes című tanulmánygyűjteményé, amely 1956-ban jelent meg. Killy célkitűzése röviden abban állt, hogy egyes költők
képkoncepcióit nem csak lírájuk, de adott esetben elméleti írásaik segítségével is feltárja
és explikálja. Könyvének problematikus vonása mégis abban mutatkozhat meg mai nézetből, hogy ő a költői képhez mindenkor (világ)szemléleti alapot vagy hátteret, szemantikailag vagy fenomenálisan megadható hordozót rendelt hozzá, amelyet nem lehetett eloldani
a képzelőerő egyeduralmától2 vagy az észlelés kódjától. Ez abból következett, hogy kép és
jelentés szimmetriáját az irodalmi szövegben adottnak vélte, a textuális feltételezettségek* (Mnemotechniken des lyrischen Bildes in der Spätmoderne – A berlini Humboldt-Egyetem Szlavisztikai Intézetében, a „Kolloquium zur Moderne” keretében, 2004 jan. 7-én elhangzott előadás
szerkesztett, magyar nyelvű változata. Németül megjelent: E. Kulcsár-Szabó – Cs. Lőrincz – G. T.
Molnár: Spielarten der Sprache. Transgressionen des Medialen in der Literatur. Bp., 2004.
101–120.)
1 Vö. általában a „kép”-fogalom többféleképpen lehetséges definiálhatóságáról Martin Heidegger:
Kant és a metafizika problémája. Bp., 2000. 125–128.
2 Noha ezt Heidegger már A műalkotás eredetében explicite megkérdőjelezte: „A mű lényegére és
azon vonatkozására irányuló lényegi pillantásban, amelyben a létező igazságának megtörténéséhez viszonyul, kérdésessé válik, hogy vajon a költészet – és ami ugyanazt jelenti: a kivetülés
(Entwurf) – lényege az imagináció és a képzelőerő felől elégségesen elgondolható-e”. A műalkotás eredete. Bp., 1988. A fordítást módosítottam (L. Cs.), vö. Der Ursprung des Kunstwerkes.
Stuttgart, 1960. 74.

2005. december

67

nek nem juttatott így kielégítő figyelmet. – Ma, éppen a képtudományok többé-kevésbé sikeres kiépülése után – hogy csak egy külsőleges okot említsünk – nem térhetünk ki a kihívás elől, hogy az irodalom, ezen belül a líra képiségének elméleteit kikérdezzük és kipróbáljuk, mennyiben is tudnak eleget tenni az irodalmi nyelv különleges medialitásának.
Ha az irodalom nem-materiális mediális létmódját komolyan vesszük, akkor a költői kép
kapcsán valami mást kell kutatnunk, mint egy már kéznéllevő vagy előzetesen adott képértés nyelvi expozícióit.
Erre több alapunk is lehet, itt most csak egy különösen szembeötlő jelenségre utalnék.
A modernségben a verseket fokozottan művi fények világítják meg, imaginárius tereiket
artificiális fényforrások segítségével figyelik meg és járják be. Pound híres verse, az In
a Station of the Metro az ott feltűnő „apparition” (mint jelenség és szellem) eldönthetetlenségét nem utolsósorban a technikailag létrehozott fénynek köszönheti, amelynek elmosódottsága vizuális ambivalenciákat hívhat elő. A megjelenő eme artificialitása persze sokkal
általánosabban, szigorúbb értelemben is érvényes. Arra utalhat ugyanis, hogy a képek a lírai szövegben nem tarthatók az észlelés korrelátumainak, sokkal inkább a nyelvi konstitúció produktumai. Keletkezésüknek tehát mindenkor a textuális médium megy elébe,
amelynek retorikai figurációi ugyan már mindig is implikálnak képeket, ezek rögzítését
viszont el is tolhatják – egészen addig a pontig, ahol a képek olvashatósága kérdőjeleződik
meg.
Milyen nyelvi-textuális feltételek között nyerhet el a képi vagy a vizuális mozzanat interpretációs relevanciát a későmodern lírában – eme kérdés kidolgozásában először
a többszörösen metareflexív József Attila-vers, a „Költőnk és Kora” nyitányát fogom röviden elemezni. A vers közismert módon a rámutatás aktusával indít, amelyet az autoreferencialitás példájaként is értelmeztek.3 Viszont már az első sor kettős receptív instanciát
előfeltételez – „Ime, itt a költeményem” –, hallgatót, amennyiben megszólítást eszközöl
és a versre mint fogalomra utal („megvan a költemény”) és olvasót, amennyiben az „itt
a költeményem” magára a nyomtatott szövegre, a hordozóra mutat rá. Ez utóbbi olvasatot
támogatja a második sor („Ez a második sora.”), amely „teljesen üres deixis”-t, az írás
deixisét valósítja meg, ami éppen önmagát számolja fel, amennyiben nem példa valami
fölérendeltre 4. A „költeményem” ezzel olvasó és hallgató, materialitás és fogalom köztességében helyezkedik el. A vers nem eshet egybe önmagára való mutatásával és ezzel
a deixis önkényességét emeli ki (noha a rámutatásban a józan ész szerint semmi önkényes
nem lehet), ami a textuális környezetet illeti. Maga a sor is – a szöveg alapvető alaktani
egysége, mondhatni mozdíthatatlan adottsága – csak önkényesen jelölhető ki, amennyiben a rámutatás úgy emeli ki írásosságát, külsődlegességét, hogy inszcenírozást, színházi
aktust (megszólítást) működtet. Mondhatni nevet ad annak, – „ez [legyen] a második
sora” –, aminek nincs neve, vagyis katakrézist létesít. Ezzel ellene is szegül az aposztrophé
hang-létesítő erejének, különösen azért is, mert a katakretikus megnevezés itt nem csak
névvel való ellátást jelent, ezzel együtt a megszámolhatóságot is jelzi („ez a második
3

4

Vö. Kulcsár Szabó Ernő: „szétterült ütem hálója”. Hang és szöveg poétikája: a későmodern korszakküszöb József Attila költészetében. In: Kabdebó L. et al. (szerk.): Tanulmányok József Attiláról (újraolvasó). Bp., 2001. 34.
Vö. Paul de Man: Hypogramm und Inschrift. In: A. Haverkamp (szerk.): Die paradoxe Metapher. Frankfurt a. M., 1998. 399.

68

tiszatáj

sora”). A vers írásos térbelisége tehát – sarkított fogalmazásban – nem annyira vizuálisan
érzékelhető, mint inkább a szám kontingens sorozatában végigszámolandó. Mondhatni
algebrai operáció váltja fel a sorok mértani elhelyezettségét. Aposztrophé és kalkulus feszültsége a megszólítás hangjának deiktikus előírását lazítja fel: ez nem totalizálhatja
a nyelvi címzést, hiszen a feltételezett szinguláris nyelvi-pragmatikai „hely” egy rajta túlhaladó sorozat véletlenszerű tagja is lehet. Az archivációhoz szükséges „külső hely”5 megmutatását transzponálni kell: ha volna abszolút deixis, akkor ez bizonyosan interiorizálható
is volna – a rámutatás maga hozná létre abszolút módon azt, amit megmutat. Hogyha
a sor textuális effektusa nem tételezhető példaként, úgy semmiféle identitással nem rendelkezhet („úgy szállong a semmi benne…”). Így a szövegben, amelynek tipográfiai formája
bármennyire is térbeliséget feltételez, nincs kijelölhető vagy teresíthető „hely”, ez csak önkényes műveletek révén eszközölhető. A „sor” adottságának virtualizálódása itt éppen
a sorok áthelyezhetőségét implikálhatja, ahogy az József Attila több versében ténylegesen
is megfigyelhető.
A deiktikus megnevezésbe éppen a megszámolhatóság révén íródik bele a katakretikus
vonás, amennyiben a név szemiotikai-referenciális létmódja nem korlátozható. Mindig is
tovább lehet haladni lehetséges jelentéseiben az olvasás során, új kapcsolatokat létesíteni
a textuális mezőn belül. A katakrézis mint a jelen-nem-lévő, ebben az esetben egy virtuális
hang emlékezete működik. A katakrézis ezen mnemotechnikai jelölése, egyáltalán a megnevezés ugyanis mediálisan feltételezett folyamat eredménye, mégpedig a diktátumé. Észrevehető ugyanis, hogy az „ez [legyen] a második sora” katakrézise a diktátum indexét
hordozza magán, akárcsak a „K betűkkel szól keményen” aporetikus megfogalmazása. Ez
tehát már nem pusztán megnevezés, hanem mediális regisztrálás. A szám mechanikus
jellege így a notáció interpretánsaként viselkedik.
A katakrézis önkényessége, a diktátum gépszerűsége és a deiktikus beazonosíthatóság
felfüggesztődése lerombolják a fenomenális viszonylatok megállapíthatóságát is: a szöveg
üressé válik. Ezzel a „semmi” megfogalmazhatósága viszont még mindig metaforikus műveletek függvénye, a „semmi szállong” trópusában. Ha azonban anagrammatikus összeolvasást hajtunk végre az „ugy szállong a semmi benne” sorban, úgy hirtelen a jelenségelvű viszonyok átrendeződését vagy még inkább teljes defigurálódását érzékelhetjük,
amennyiben az a teljességgel afenomenális képlet áll elő, hogy a szöveg üres, semmis,
másrészt maga is a semmiben lebeg. A „semmi” jelentése, fogalmisága megkettőződik,
amennyiben az eredetileg inkább „hiány” értelmében megjelenő „semmi” („mintha valaminek lenne / a pora…”) most az „űr”, „üresség” jelentést veszi fel. Ezzel a „semmi”
tropológiai megállapíthatósága is kérdésessé válik: ha nem a „semmi szállong”, hanem
„valami szállong” a semmiben, akkor a „semmi” helyhatározói mozzanata ismét fogalmi
jelentésében aktivizálódik, azaz referenciaként működik, míg alanyként társítva a „szállong”-gal, trópusként viselkedik. Ez a kettősség elbizonytalanítja a szinekdoché lehetőségét, ezzel az absztrakt összefüggések vizualizációjának elvárását függeszti fel. Ha az
anagrammatikus konstellációban a „semmiben” jelentést emeljük ki, akkor ennek láthatóan az a következménye, hogy a mondatból eltűnik az alany, azaz a „semmi”, vagyis a szó
szoros értelmében semmivé válik. Ez a nyelvtani apória így a „semmit” csak emlékezetként engedi hozzáférni, megkettőzi azt: a szó nem ragadható meg, szétválik a szövegben,
5

Vö. Jacques Derrida: Dem Archiv verschrieben. Berlin, 1997. 25–26.

2005. december

69

elkülönböződik textuálisan – következésképpen nem azonosítható soha megnyugtató módon a fogalom mnemotechnikai indexeként, azaz a felejtésbe megy át. Ugyanígy a fogalom
csak a szó emlékezeteként jelenik meg, nem lezárt kognitív entitásként. Levonható a következtetés, hogy a „valami” illúziója csak a „semmi” többféleképpen is aktív megkettőződése (nem „feltöltése”) révén keletkezik. „Semmi” és „valami” nem határolhatók el egymástól, de nem is tartalmazza egyik a másikat. A „költemény” nem egyszerűen „semmi”,
mondjuk a dereferencializálhatatlanság esztétikai doktrínája értelmében, hanem már „valami” is, ezek viszonya azonban eldönthetetlen marad. Nem kevesebb, mint a vers grammatikai struktúrája és referenciális implikációi közötti konfliktus származik ezen anagrammatikus összeolvasásból.
A „semmi” fogalmiságának ilyen defigurációja arra utalhat, hogy a „Költőnk és Kora”
nem indulhat ki a szavak vélt fogalmi-referenciális identitásából, számára nem adódik
olyasvalami, mint „a semmi”, ami mintegy a vers tárgya vagy témája lehetne. Egyáltalán,
a fogalom ilyetén megnevezése, mint „a semmi”, már elvont deixist működtet, a fogalom
mondhatni neutrális megragadhatóságát tételezi, függetlenül az archiválás által előidézett
referenciális szóródástól. Vagyis a vers a „semmit” éppen nem a dereferencializálás,
a nyelv kontingenciájából való kiválás biztosítékaként kezeli, hanem szétírásával szó, fogalom és szövegbeli helyi érték összjátékának eltérő referenciális implikátumaira utal.
A „semmi” körülírása éppen a textuális regisztrálásból, az anagrammatikus olvasásalakzatból származik. A „semmi” mindig is csak a „valami” emlékezetjellegű szubverziójaként képes időzíteni a maga effektusait. Az anagramma a „semmit” szó szerint is eltüntette, ez
a felejtés mint textualizálódás azonban éppen a „semmi” referenciális státuszának elbizonytalanítását hozta magával. A mediális-textuális regisztrálás, ill. beírás ezen kettős
effektusa a hangnak az írásba való fordítását – ahol a hang tehát csak emlékezetként, csupán lefordított formában, a szöveg a maga részéről mint fordítás (hiszen az elfelejtettre
vonatkozva) van jelen – mint referencia és idézés egymásbafordításának játékterét értelmezi.6 Ez a játéktér egy mnemotechnikai rendszer egyidőben végbemenő aktiválásában és
szubverziójában létesül.
A referenciális defiguráció szemrevételezése után viszont az a feszültség sem maradhat
észrevétlenül, amelyik a „semmi” és a „második” mozzanatában jelzett megszámolhatóság
között uralkodik. Ebben az összefüggésben a „semmi” evidens módon a „nulla”, azaz
a nem-szám fogalmi ekvivalense lehet, megvonva magát a szám vagy a szó (vagy más szemiotikai elem) általi jelölhetőségtől.7 A „semmi ben(ne)” összeolvashatóságából keletkező
referenciális szóródás, a diktátum defigurálódása, elszólása radikálisan felmutatja a nulla
értelmében vett „semmi”-nek a numerikus vagy definíciós nyelvi rendszerhez képesti heterogenitását. Ezzel a „semmi” mint nem-szám a szerialitás elvét fenyegeti, a sorozat meg-

6

7

Hiszen a virtuális, külön nem jelölt anagramma eredete vagy státusza nem deríthető fel: a diktáló
hang elszólása lenne vagy az írássá változtatás effektusa? Ez a látens feszültség az olvasásban
csapódik le, amennyiben ez már mindig is kiszámíthatatlan referenciákat hoz játékba, amelyek
lehetőségét – ideértve az anagramma lehetőségét is – nemcsak a szöveg vélt intencionalitása, de
annak grammatikája sem tartalmazhatja vagy kódolhatja. Az „önkényes vagy rögzített hipogrammák” ellentétéről vö. de Man: Hypogramm und Inschrift. 401.
Ehhez és a következőkhöz vö. Paul de Man Pascal-elemzését: Pascal’s Allegory of Persuasion.
Uő: Aesthetic Ideology. Minneapolis, 1996. 55–61.

70

tiszatáj

számolhatóságát vagy meghatározhatóságát – olyan megszakíthatóságot képviselve, ami
az ismétlés előfeltétele, de csak abban válik aktívvá. Megnevezése (ami nem képes elkerülni a nominális és reális definíciója közötti aszimmetriát) révén azonban már eleve referencialitást, a referencia emlékezetét hozza játékba („mintha valaminek lenne a pora…”):
a „semmi” nem abszolút heterogenitásként fejti ki szubverzív hatását, jóval inkább a nyelvi
rendszerrel mint ismételhetőséggel való kapcsolatában.
Az ikonikus összefüggés felszámolódását a modernségben egyre inkább technikai indexek kísérik. Ebben az értelemben olvasható akár József Attila A bőr alatt halovány árnyék c. versének aporetikus képe is: „[E]gy átlátszó oroszlán él fekete falak között”. Ez
a kép felfogható ugyanis egy fénykép negatívjának „leírásaként” is, az optikai mintázat redukciójaként, a kép fantomszerű elsötétüléseként. Az olvashatatlan kép a vizuális képzet
– nem feltétlenül képszerű – mátrixaként viselkedik. A lírai én önmegjelenítése ezen mátrix
és előhívhatósága kereszteződésében oszcillál – miként a szöveg(i kép) textuális státusza
képelőhívás és képaláírás között helyezkedik el, hiszen az elsötétült kép megidézhetősége
csak olvasásként (nem közvetlen fenomenalitás megteremtéseként) működhet, azaz ő
maga nem feltétlenül képként, inkább annak kommentárjaként viselkedik. Ezzel a kép
technikai előhívhatósága az olvasás tevékenységével egyenlő, ami így nem a kép mint
olyan megszületéséhez vezet, hanem annak metaforikus jelentéselvű áthelyezéséhez (pl.
az „átlátszó” átvitt értelmében), azaz a „kép” ezzel a nem-képszerű mátrix másolataként
lesz olvasható. És innen új lehetőség nyílik fel a vers múltbeliségének értelmezésére:
a szöveg múltra irányulása egy elfakult fénykép (negatívjának) olvasására, az emlékezésre
tett kísérletként is felfogható. Ahogy a vers végére a lírai én számára a te „régen elcsendült
szavai” nem idézhetők fel maradéktalanul, úgy a vizuális dimenzióban a kép mnemonikus
interpretálhatósága lesz kérdéses. A kép már mindig is a felejtésnek esik áldozatául,
amennyiben a képleírás a kép emlékezetét csak beindíthatja, fotográfiai értelemben viszont azt sosem hívhatja elő.8 Első következtetésként megállapítható, hogy az (elhomályosult) fotóban az emlékezett külsődlegessége úgy lesz az én kívülhelyezésének indexévé,
mint ami alapvetően mediális feltételezettséggel rendelkezik (és nem lehet például a – mégoly vizionárius – „képzelőerő” terméke). Ugyanakkor ezzel a szöveg retorikai kódja is
alapvetően megváltozik, de legalábbis egy másik inszcenírozási lehetőségre nyílik meg: ha
a verset „poème conversation”-ként9 javasolták meghatározni, úgy most a szöveget mint
egy levelezőlapra vagy egy – küldeménynek szánt? – fénykép hátlapjára írt sorokat olvas8

9

Az „előhívás” a jövőbe tolódik el és mindig eljövendő marad. Vö. Benjamin megjegyzését a Történelemfilozófiai tézisek előmunkálataiból: „ha a történelmet mint szöveget kívánjuk szemlélni,
úgy az érvényes rá, amit egy újabb szerző [egy bizonyos Monglond-ról van szó] az irodalmi szövegről mondott: a múlt képeket helyezett el benne, amelyeket azon képekkel lehetne összehasonlítani, amiket a fényérzékeny lemez rögzít. ‚Csak a jövőnek állnak előhívók a rendelkezésére, amelyek elég erősek ahhoz, hogy a képet annak minden részletében feltárhassák’”. Benjamin: Gesammelte Schriften I. 3. Frankfurt a. M., 1974. 1238. Az „előhívás” elhalasztása bizonyos izomorfiában áll a kép mnemonikus aspektusával: „a múltnak a megismerhetőség mostjában felvillanó
képe további meghatározását tekintve: emlékezeti kép [Erinnerungsbild]”. Uo. 1243.
Vö. Kulcsár-Szabó Zoltán: Utak az avantgárdból. Megjegyzések a későmodern poétika dialogizálódásának előzményeihez Szabó Lőrinc és József Attila költészetében. In: Tanulmányok József Attiláról (újraolvasó). 107.

2005. december

71

hatjuk, különösen, hogy az ezzel a közlésmóddal rokon nyelvhasználat nyomai is felbukkannak („nincsen betevő kenyerem”, „5 hete, hogy nem tudom, mi van veled”). Ebből
a szempontból tehát csak a szöveg van jelen, a kép ellenben láthatatlan, szó szerint is egy
másik, a nyelv számára nem hozzáférhető lapra tartozik. A nyelv a képre tett utalást csak
reiterálhatja, elhalaszthatja, ahogy a fotográfiai negatív reprodukálása kópiák elvileg végtelen sorát vagy szerialitását eredményezi. A kép címzettje éppen a szöveg vagy írás deiktikus megbízhatatlansága miatt nem deríthető fel, amennyiben a szöveg a kép előhívását
ugyan ígéri, de azt csak az interpretációfüggő subscriptio móduszában hagyja. Ha a szöveg
a képre való emlékezésből vette a kiindulását, úgy a kép megjelenésének vagy szemantikai
rögzítésének eltolása mégsem a totális felejtéshez vezetett, sokkal inkább a szövegnek tulajdonított retorikai stratégiák szubverziójához. A szöveg az olvasásban a „képet” csak
utóbbi és ugyanakkor önnön megváltozásaiban tudja megtapasztaltatni: a kép mint olyan
sosem észlelhető vagy megfigyelhető. A kép mostja nem ikonikus minőségeinek mostja,
hanem – Benjamin-nal szólva – megismerhetőségének mostja.10
József Attila versében a költői kép aporetikus létrejötte olyan inszcenírozási módot
feltételez, amely a képi mozzanat emlékezetét a nyelvben ugyanezen nyelviség általi kettős
feltételezettségében gondolja el. A nyelvi megszólíthatóság vagy adresszálhatóság rá van
utalva a fenomenalitásra, pontosabban: utóbbit az aposztrofikus beszédaktus konstituálja.
A materialitás viszont nem szólítható meg, mivel a megszólítás mindig is fenomenális
alakzatot vagy arcot előfeltételez. A megszólítás sokkal inkább külsőlegességet generál,
amennyiben megkettőzi azt, amihez mint címhez fordul. Hogyha azonban maga a lírai
aposztrophé mint grammatikai, gépszerű mechanizmus, azaz: citáció nyilvánul meg, úgy
a nyelvi fenomenalizáció a nem-képibe, a láthatatlanságba billen át, amennyiben a „kép”
illúzióját már nem képes evokálni, a képi referencia lehívhatóságát nem tudja szavatolni.
Abban a mértékben, ahogy az aposztrofikus mozzanatot a textuális médium felülírja,
olyan (a)vizuális effektusok bukkannak fel, amelyek keletkezésüket tulajdonképpen a textuális mozgásoknak köszönhetik, de, ill. pontosabban: amennyiben ugyanakkor ellene is
szegülnek a nyelvi arckölcsönzésnek vagy vizualizációnak. Ebben az értelemben éppen
a jelentől vonják meg magukat, amely persze mindenfajta képnek a létmódját jelentené.
Csak mnemotechnikai távlatban lehet róluk beszélni, csak a szöveg emlékezetének médiumában mutatkoznak meg. E képek multiplikálhatósága, vagyis jövőbelisége is a maguk
részéről mnemotechnikai lehetőségfeltételeknek tulajdoníthatók. Olyan képekről van szó
– Benjamin megfogalmazásában – „amelyeket sohasem láttunk, mielőtt nem emlékeztünk
rájuk”.11
Puszta véletlenként könyvelhetnénk el ezek után, hogy a német nyelvű későmodernség
prominens költői is a lírai képek mnemonikus olvashatóságával szembesülnek műveikben? Gottfried Benn költeménye, az Ein später Blick (1943) ezek szerint a kép konstruált
státuszáról is szól, ahol a cím éppen a konstitúció mozzanatát állítja a középpontba. Itt
a „kései pillantás”, a textuális látás tevékenysége tematizálódik, amelynek nincs igazából
közvetlen hozzáférése a feltételezett ikonicitásokhoz. A „kép” meghatározhatósága már
eleve az emlékezés távlatába kerül, amelyben a „kései felderítő pillantás” („später Späher10
11

L. Benjamin: Gesammelte Schriften V. I. 577–578.
Gesammelte Schriften II. 3. 1064. (Benjaminnál Proustról van szó.)

72

tiszatáj

blick”) a látás technikai-katonai metaforikáját implikálja (vö. emellett az „überflügeln”–
„bekeríteni” katonai jelentését is). A „kép” eszerint konstrukció eredménye, az önkényességnek vagy erőszaknak köszönheti jelentős mértékben a létrejöttét: a látás beavatkozás
vagy támadás, egyszóval intervenció a látottal szemben. Ha a vizuális aktivitás már mindig is elválasztatik tárgyától, úgy az erőszak vagy önkényesség szükségszerűsége beláthatóvá válik, pontosabban: az erőszak, a technika ezen szükségszerűségében adja magát
tudtul az eltávolodás a tárgytól, amennyiben utóbbi meg is vonja magát az intervenció aktusától. A tárgyat csak a textuális közvetítésben lehet megtapasztalni, mint olyat nem lehet megismerni, csak emlékezni lehet rá. Ezért ez az eltávolodás már kezdettől fogva időbelivé válik. A kép ugyanis rombolódik vagy széttagolódik a közvetítésben: ha a technikailag feltételezett pillantás önkényessége nem más, mint a textualitás mozzanata, úgy
a nyelvi ismétlés mint egyfajta dadogás vagy megakadás a „später Späterblick” parallelizmusában a képet a nyelv kontingens, gépszerű iterációinak szolgáltatja ki. Ez a nemintenciófüggő ismétlés ugyanakkor a szót mint nyelvi egységet fenyegeti: a nyelv erőszaka
a képpel szemben a nyelvre magára is kiterjedhet, önmagát is megkérdőjelezheti. Hogyan
tárható fel mármost a destrukció ezen kettős önkénye vagy kettős effektusa?
A „kései felderítő pillantás”-ban konstituált „kép”-et nem lehet rögzíteni. Ez a második
strófa olvasatából következik, amelynek inszcenírozása mind a „kép”-re, mind az emlékezetre (a „kései felderítő pillantásra”) vonatkozik, amelyben az megjelenik. Miről is van
szó: a megjelenőről vagy ennek nem-fenomenális lehetőségfeltételéről? Már ez az eldöntetlenség is arra utal, hogy nem választhatók el egymástól, a kép nem izolálható, mintegy
a szemlélet érdekeltségi nézetében. „Semmi sem gyors, semmi se lassú, / mindegy, kövült
vagy eleven” (Tatár S. ford.): a kép vagy textuális médiuma nem puszta effektusok, sem
stabil adottságok, nem tagolhatók be élettelen és szerves alternatívájába. A kép ugyanakkor nem identikus azon életfolyamattal sem, amellyel ő maga is elmúlásra volna ítélve,
nem tévesztendő össze a feltételezett puszta jelen most-mozzanatával. Mindig is leválik
a számára tulajdonított folyamatról mint az időben vagy fenomenálisan korlátozott hordozóról12 – különböző módon lehet rá visszatérni, anélkül, hogy a „kép” bármikor is másként
jelenhetne meg, mint az olvasás ezen megismételt aktusában.
A második versszakhoz intézett kérdés a feltűnő mondattani eldönthetetlenség nézetében a következőképpen hangzik: honnan emelkedik a „rajzolat” mint jel és kép együttese? A „görbület”-ről vagy a „kígyó”-ról? Az első esetben ráadásul a másolat (a „görbület”
sziluettjének) másolatával volna dolgunk, inkább jellel tehát, semmint képpel. Ezzel a kép
mint a már közvetített másolat egyfajta idézeteként is értelmezhetővé válik, nagymértékben eltávolodva ezzel a reprezentációtól. Hogy a kép eme ambivalens létmódja újólag
a szöveg grammatikai effektusából fejlik ki, úgy ez megerősíti azon sejtést, hogy ebben
a textuális játéktérben a látás instanciája nem olvasztható egybe a beszéd instanciájával,
hogy tehát az, aki lát, sosem fedheti teljesen azt, aki beszél.

12

Vö. a „pillanat” mint „kísértet” leírását Nietzsche A történelem hasznáról és káráról című „korszerűtlen” értekezéséből Günter Figal Nietzsche-monográfiájának összefoglalásában: „a villámszerű pillanat képzete nem találja el az emberi jelentapasztalat lényegét: sosem lehetne megmondani, mi van tulajdonképpen ’most’, ’pillanatnyilag’; a hirtelen (das Plötzliche) csak akkor mutatkozhat meg, ha a már régóta tartóról elválik – mint egy villám az ég változatlan alapjáról – és
rögzül az emlékezetben”. Nietzsche. Eine philosophische Einführung. Stuttgart, 1999. 51.

2005. december

73

Ebben a vonatkozásban a „rajzolat” – a szöveg materiális aspektusai általi referenciális
feltételezettségében – nem más, mint interpretált vagy olvasott kép, amely csak a szöveg
idejében kerül az olvashatóságba: ezzel inkább ezen „dialektikus” kép áll az értelmezés
előterében, semmint az állítólagos észlelt kép. Csak akkor jelenik meg, ha olvassák vagy
interpretálják – azaz már mindig is a második olvasatban. Ez azonban a kép kioltását is
implikálja, amennyiben az olvasás nem rögzíthető semmilyen deixis által, ekképp el is távolodik a képi mozzanattól. Benjamin szavaival: „az olvasott kép, azaz a kép a megismerhetőség mostjában legmagasabb fokon magán hordja a kritikai, veszélyes mozzanat pecsétjét, amely minden olvasás alapjául szolgál”.13
A harmadik strófa a „rajzolatot” különálló részletekbe oldja fel, amelyekből az első
igazi olvashatatlan képként, mintegy másodlagos rajzolatként jelenik meg: „nagy fény
nappal, csillag mögötte” (Tatár S. ford.) Legkésőbb itt észrevehetjük a textuális képek lehetőségének (ill. lehetetlenségének) időbeli indexét, amennyiben az optikai apória időbeli
egybevillantásnak köszönhető. Előbb a fenomenalitás jelenik meg, mögötte a csillagok
konstellációi. De utóbbiak nincsenek jelen, hiszen a „nagy fény[ben] nappal” nem pillanthatók meg ( a rím szerint a „csillagok”, Sterne „távol”, ferne vannak). A csillagok: a jelennem-lévő emlékezete, amelyben olvassák, nem szemlélik őket. De amennyiben rájuk koncentrálunk – ha csak az emlékezetben is –, úgy az egész jelenet megváltozik: az emlékező
olvasás távlatában mintegy a „nagy fény” jelenléte oltódik ki (az éjszaka mint a fény hiánya). A mnemotechnikai olvasásban kioltódik a „nagy fény”, valami mást vesznek tekintetbe, nem a fényben megjelenőt. Nem úgy áll a dolog tehát, hogy a jelek mögött a jelenségek világa tűnne fel, hanem mintegy fordítva: a megjelenés effektusa egy második olvasatban a jelszerűségnek kénytelen teret engedni. (Hasonlóan a kígyó-görbület-rajzolat
viszonyhoz, ahol a „rajzolat” jelként is olvasható volt, amennyiben a „görbület”-re, egy sémaszerű kópiára – ebben az értelemben inkább fogalomra, mint szemléletre – vonatkozott, azaz mintegy a fogalmi mozzanat materializált emlékezeteként funkcionált, lerombolva a képi jelenség reprezentációlogikai modellálhatóságát.) Fény és jel kölcsönös konfliktusában már nem tudunk újrafelismerni semmilyen hegeli struktúrát: nem adódik „érzéki látszás”, hiszen az érzéki látszás már mindig is törli a kép olvasásának lehetőségét. Ez
a lehetőség csak magától a képtől, annak jelenségelvűségétől való eltávolodásban adódhat.
Ezért nem vezethető le semmilyen megmutatásból vagy deixisből. Hiszen a megmutatásnak szüksége van a megmutatandóra, valaminek jelen kell lennie ahhoz, hogy mutathassanak rá – egy fenomenálisan kimutatható minta, amelyet a mutatás, annak kontextusa
aztán jelentéssel ruház fel. Ebben az esetben azonban ismét remetaforizálnánk az olvasott
képet, noha ez nem merül ki semmilyen hegeli jellegű szimbolikus közvetítésben. Hogyha
ugyanis a kimutatható fenomenalitáshoz ragaszkodunk, úgy a szemantika közegében is
elkerülhetetlenül erre nyúlnánk vissza, erre hivatkoznánk – ezzel fenntartanánk a szimbolikus szerkezetet. A megmutatott eszerint mint példa nyerné el funkcióját és ezen példa
általánosa evidens módon a jelentés volna, éspedig függetlenül attól, hogy előbb a megmutatás történt-e meg és ezután artikulálták a jelentést vagy a már szemantizált általános
követelte meg a deiktikus rögzítést, és így jutottunk a megmutatáshoz.
Benn verse eltekint (szó szerint is) „hallgató” képeinek címre irányításától, ilymód
a Goethe-féle Mignon-dal „tája” („Kennst du das Land?”) is a néma jelentésnélküliségbe
13

Das Passagen-Werk. Uő: Gesammelte Schriften V. 1. Frankfurt a. M., 1980. 578.

74

tiszatáj

billen át. Idézetként lepleződik le, olyan idézetként, amelyet a „rajzolat” olvasásában fedeznek fel, és utóbbi ráutaltságát az interpretációra saját hasonló ráutaltságával hatványozza. Ha a „kései pillantás”-nak csak idézetekkel van dolga, akkor belátható, hogy az olvasott képek nem uralhatók, semmilyen végidőszerű – eszkatologikus vagy apokaliptikus –
távlatba nem vonhatók be, nem utalnak sem kezdetre, sem végre („mindegy, mélázik
vagy siet”, „nem válasz, / nem tan, s semmi, mit elme sejt” – Tatár S. ford.). Az olvasott
kép mindig túl fog mozdulni az előzetes rögzítettségeken és alakzatát (a „görbület”) ez az
idegen referenciákra irányuló mozgás fogja meghatározni („egy kígyó görbe teste, hosszú,
/ mely új [idegen] prédára tekereg” – Tatár S. ford.). Az (olvasott kép) alakzat(a) tehát
nem adott, mintegy az olvasás kiindulópontjaként, sokkal inkább a textuális dinamikában
keletkezik, amely azonban mindig is túlmegy rajta és csak annak emlékezetét olvashatja.
Ez a mozgás is felelős azért, hogy a kép kioltása a tengerben („s egyszer valaki foglyul ejt”
– Tatár S. ford.) az ígéret móduszában marad, amennyiben ennek végrehajtását az olvasásnak adja fel. A nyelv ezen ígéret beváltását csak elhalasztani tudja, nem képes a „kép”
végérvényes törlésére, csak ismételni tudja azt és emlékezni rá.
Az utolsó sorban a névtelen hatalom, amely a „te”-t a nyitottba vonja be, vélhetőleg
azonos azzal az önkényességgel, amely a kép felszámolására tör a tengerben. Ezt a keresztirányúságot valószínűleg metafiguratív értelemben is olvashatjuk, ha a „te”-t mint
a magát a verset fogjuk fel, hiszen a „nichts zu schließen, nichts zu sein” sor a vers közelgő
zárlatára utal és visszatérésére a kezdethez az első sor megváltoztatott, literalizált ismétlésének révén. A „te” felemelkedése „alapjai/okai” („Gründe”) fölé ebben az esetben mint
instabil szituálás olvasandó, hiszen ez a metafora az olvasásban előreláthatatlan módon
referencializálható („s egyszer valaki foglyul ejt”). Az „alapjaid fölött ki szállasz” szó szerinti használata azonban maga is az első sor idézete, az (ön)referencia így citációs mozzanatot vesz fel magába. Ez a referencializálás az „alapok” „képét”, az első strófában, mintegy a vers önreferenciális struktúrájának alakzatát a diszfigurációba vezetné át. Hiszen
ezen alakzat konstitúciója a nyelv teljesítménye: a nyelvnek ahhoz, hogy saját működésmódját megmagyarázza, pontosabban: reflektálja, szükségszerűen képeket kell alkalmaznia. Viszont a textuális erő, amely a képeket létesíti vagy előhívja, el is távolodik ugyanakkor ezektől és szétolvassa őket. Ezzel elkerülhetetlenül mnemotechnikai távlatba kerülnek, amennyiben az olvashatatlanság vonásaival oltatnak be. A szöveg önreferenciája
Benn verse szerint nem tehető egyenlővé egy deiktikusan rögzített utalással, ahol a szöveg
mintegy önmagára mutatna vissza, hanem az önreferencia maga is a szöveg idézése,
a szövegé, amelyre utal és nem annak metatextuális alakzata („alapjaid fölött”). Ezzel az Ein
später Blick a tiszta önreferencialitás lehetetlenségére figyelmeztet. Hiszen a deiktikusan
egyértelmű önreferenciának, ha ez lehetséges volna, képként kellene rögzíthetőnek lennie.
Az idézet azonban mindig kívülről jön (mint az „idegen préda”) és a képet mindig is az olvashatóság temporális mozgásába vonja bele. Így az ígért önreferencia képe megváltozik
és materiális maradvánnyá lesz, olvasott képpé, amely a szemantika rendjét folytonosan
fenyegeti és amelyet sosem lehet teljesen felszámolni. A felszámolás ígéretének kezdettől
fogva a kép mnemotechnikáját kell aktiválnia, amely a képet azonban csak olvasni képes,
nem létesíteni vagy feloszlatni. Azt mondhatjuk, az önreferencia, amelyet egy virtuális, jövőbeli kép formájában ígértek meg, éppen az olvasott kép mnemotechnikai effektusa miatt már mindig is csak múltbeliként jelezhető.

2005. december

75

A negyedik vers, amelyet még röviden tárgyalni szeretnék, Paul Celan költeménye
a Lichtzwang című kötetéből (1970). Az AUS VERLORNEM Gegossene du… kezdősorú
szöveg felismerhető módon emlékezés és felejtés bizonyos dialektikáját inszcenírozza. Az
első versszak ebből a szempontból az emlékezés aktusára utal – „AUS VERLORNEM Gegossene du, / maskengerecht” –, amennyiben a jelen-nem-lévő, az elvesz(ít)ett másodlagos alakban, a múltbeli öntött maszkjaként volna megjeleníthető. Ha halotti maszkról van
szó, akkor világossá lesz, hogy itt inkább az eltűnt visszahozhatatlansága tematizálódik,
ami viszont csakis az emlékezés lehetetlenségeként nyilvánulhat meg – megadva ezzel,
mégha negatív alakban is, a strófa meghatározó szemantikai kódját. A harmadik versszak
ezzel szemben a nyom(ok) törléséről beszél, ami talán az emlékezett nem felfüggeszthető
múltjellegének belátása mentén vált aktuálissá és egyfajta elfojtásba megy át. Ez a szakasz
így legalábbis első látásra a felejtés „helyét” és tevékenységét mutatja be.
A második strófa elidegenítő képe ezek szerint emlékezés és felejtés között helyezkedik
el. Hogyan értelmezhető ez az emlékezés és felejtés által (be)keretezett kép? El lehet egyáltalán képzelni? Ugyanis maga a kép látszik vitatni a vizuális megjelenítés lehetőségét: ha
két lény a szemhéjak redői mentén kapcsolódnak vagy ragadnak össze, úgy nem láthatják
egymást ezen abszolút közelség miatt, ráadásul függetlenül attól, hogy szemeik nyitva
vannak-e vagy sem. A „szemhéjredő” inkább a szemek csukott állapotát sugallja. De ez
a látvány egy külső megfigyelő számára sem észlelhető, hiszen a legfontosabb mozzanat,
a („szemhéjredők”) kölcsönös érintkezés(ének) ténye és helye kívülről nem látható. Ez a
kölcsönös közellét vagy radikális egybeolvadás viszonylagosítja a feltételezett kép ikonikus
minőségét, azaz: referencializálhatóságát. Hogyha a – két egybeolvadt lény – képe mégis
elképzelhető a külső szemlélő számára, az egyes „szemhéjredő” meghatározhatósága megvonja magát az optikai ismérvektől. Sőt, az is feltételezhető, hogy még ha egy bizonyos olvasási horizont számára az amúgy fenomenális kép minden további nélkül mint a közelség, az intimitás stb. artikulációja volna is értelmezendő, ez az olvasat azonban szó, pontosabban: betű szerint vak marad a lényeggel, azaz a „szemhéjredők”-kel szemben. Ezzel
az önreflexív kép az optikai észlelést – mint a képzet garanciáját – nagymértékben határok közé utasítja: a „képet” ezek szerint olvasni kell. A „szemhéjredő” csak akkor válik láthatóvá, ha a szemet lehunyják, tehát az optikai látástól való eltávolodásban, annak felfüggesztésében. Erre már a „szemhéj-redő” („Lid-falte”) elválasztása és a „mentén” (entlang”)
kiemelése is figyelmeztet, hiszen itt mintegy egy vonalat kell értelmezni, egy olyan vonalat, amelynek kezdete az őt megelőző sorban, egy másik szóban található, azaz szintaktikailag-textuálisan jelölve van.14

14

Gyanítható, hogy a kései Celan eme szövege visszavonja korai alkotói szakaszának bizonyos lírai
konceptumait és képeit, ill. újraolvassa ezeket: pl. „Blicklos / schweigt nun dein Aug in mein Aug
sich..:” (Gesammelte Werke I. Frankfurt a. M., 1983. 70.), itt „a kommunikáció sikerét” úgymond
még nem övezte kétely (vö. Werner Hamacher: Die Sekunde der Inversion. Bewegungen einer
Figur durch Celans Gedichte. In: W. H. – W. Menninghaus (szerk.): Paul Celan. Frankfurt a. M.,
1988. 95.). De a Sprachgitter című vers, annak vizuális szerkezete („Augenrund zwischen den
Stäben. // Flimmertier Lid / rudert nach oben / gibt einen Blick frei”.) és fenomenalitás és szemantika bizonyos párhuzama („Am Lichtsinn / errätst du die Seele.”) itt, az elemzett versben radikális hasonlattalanításba és a megfigyelhetetlen kép és emlékezett jel egymásraredőzésének
jelöletlen terébe látszik torkollni (a Sprachgitterhez vö. Jean Bollack: Paul Celan über die

76

tiszatáj

Ez a strófa a vers retorikai struktúrájának kétpólusúságát hangsúlyozza: eszerint egy
én-ről és egy te-ről van szó, amelyek az önromboló képben olvadnak össze egymással. Az
itt található névmások világosan jelzik én és te viszonyának aposztrofikus instancionalizálását („eigen”, „dir”). Ebben az értelemben az első „szemhéjredő” a megszólított énhez,
a második, a „saját szemhéjredő” az énhez tartozna. Pontosan ezt a nyelvi rasztert – amelynek az apposztrophé szimmetriájáért kellene tulajdonképpen szavatolnia – billenti ki
azonban a kép: a totális egybeolvadás következtében a mindenkori „szemhéjredő” identifikálhatósága már nem kitapintható. A „saját szemhéjredő” éppannyira a másik szemhéjredője is lehet és fordítva: a szemhéjredőket már nem lehet megkülönböztetni egymástól,
tehát felcserélhetővé válnak. Az aposztrophé szimmetrikus beszédszituációja következésképpen defigurálódik a képben, mivel az instanciák személyhez rendelhetősége eldönthetetlen marad. Azaz, a kép éppen saját nyelvi megalapozását (én és te retorikai megkülönböztetését a megszólításban) destruálja, amely nélkül azonban nem jöhetett volna létre. –
Ha a második sort, a maszk képzetét vonjuk be az olvasatba, akkor lehetőség nyílik a kép
olvasásához, amennyiben a másik szemhéjredője a maradéktalan egymásbabocsátkozás
következményeképpen a saját egyfajta kifordított maszkjává válik. És itt világossá lesz,
miért is beszél a vers csupán szemhéjredőkről – azaz kontingens, nem feltétlenül individuális vonásokról – s nem arcról: ha eljutna odáig, hogy egy arcot jelenítsen meg, úgy ez
csakis mint valaki – ki? – maszkjának jelzéseként történhetne meg. Az arc jelen-nem-léte
tehát ahhoz vezet, hogy a feltételezett saját arc mint a másik maszkja leplezhető le és fordítva. Mégis, a „maskengerecht” mozzanata csak egyetlen lehetséges interpretánsra vonatkozhat, amennyiben ez a képet csak olvasni képes, nem pedig megfejteni vagy kimeríteni azt. Hiszen a „szemhéjredő” véletlenszerű, szaggatott vonala vagy kontúrja éppen az
arc jelen-nem-létét jelezte, azon arcét, amelyet a maszk tropológiai képzete látens módon
mégis előfeltételez és ezzel a kép értelmezését az antropomorfizáció árával terhelheti.
A maszk tehát nem alkalmazható az olvashatatlan kép metaforájaként – vagy utóbbi csak
egy metaforájának tehető meg.
Ha az első strófa inszcenírozási kódja katakrézisként, az „elveszített” maszkjaként
strukturálódott, úgy a második strófa már nem határozható meg minden további nélkül
katakrézisként. Hiszen a kölcsönösen összeolvadt szemhéjredők aporetikus képét éppen
ezen katakrézis olvasta, olymód, hogy annak olvashatatlanságát már értelmezte és metaforaként olvasta (félre). Lehet, hogy az olvashatatlan kép a katakrézis modelljétől is eltávolodik, ha semmilyen megnevezéssel nem azonosítható? A katakrézis ugyan azon alakzat, amelyben literális és figurális megkülönböztetése semmissé válik, de nem kevésbé rá
van utalva egy felismerhető átvitelre – noha a „szemhéjredő” a Celan-versben nem az arc
helyett áll. „Szemhéj” és „redő” elválasztása a sortörés közbejöttével arra utalt, hogy ez
a kép, tulajdonképpen maga a szó grammatikai alakzatként működik, „amely a betű szintjén funkcionál, anélkül hogy itt egy ikonikus tényező szerepet játszana”.15 A „szemhéjredő” ilyetén szétírása a „saját” és „szemhéjredő” elválasztásával párhuzamos, amely
ugyancsak a sortörés révén megy végbe. Arra utalna mindez, hogy a megismételt szó nem
a lírai én aposztrophéjának tulajdona és éppen ezen repetíció révén? Feltételezhető, hogy

15

Sprache. In: Paul Celan. 272–307.). Ez a modifikáció valószínűleg messzemenő következtetésekhez vezethetne a celani poétika intern megváltozásairól, amelyek itt azonban nem követhetők végig.
de Man: Shelleys Entstellung. Uő: Die Ideologie des Ästhetischen. Frankfurt a. M., 169.

2005. december

77

a szó széttagolása, valamint „szemhéj” és „redő” szétválasztása – eloldva tehát az antropomorf mozzanattól – csak akkor aktiválható, ha egy másik „szemhéjredő” bukkan fel,
amely ugyanakkor ugyanazon szó iterálásában mutatkozik meg? A nyelvnek képekre van
szüksége, hogy az egyes ismétlések vagy iterációk közötti átmenetet artikulálni tudja – de
éppen ezen átmenet, a jelentés eltolása nem képszerű lényege szerint, és ezzel a nyelv,
pontosabban: a másik, kiszámíthatatlanul beálló iteráció mindig is fel fogja függeszteni
ezen képek érvényét, illetve ezeket újra fogja olvasni, azaz idézni és ezzel olyan textuális
távlatba fogja őket beilleszteni, amely tulajdonképpen mindig is jellemezte őket. – Ezek
a képek tehát csak olvashatók, úgy ahogy az utolsó strófában a jelek, a megismételt „nyomok” a felszín mögött nem törölhetők végérvényesen. Képiségük emlékezetét – mint az
alakzatét a szürke felszín alatt – a textualitás hatja át, nem referál ikonikus mintákra –
utóbbiak sokkal inkább a nyelvi összefüggés félreolvasásai. A kettős felszín nem térbeli, hanem menmotechnikai-referenciális megkettőződés következményeképpen konstituálódik.
Celan versében a szavak tehát fontosabbnak bizonyultak – különösen, hogy állandó
ismétlésnek vannak kitéve –, mint a képek. A kötet címe mégis több, mint találó eme vers
számára is. „Lichtzwang” („Fénykényszer”): ez a kifejezés is egy torzított idézet, mégpedig
a freudi „ismétléskényszer”-é.16 Az elemzett versre való tekintettel tehát elmondható:
a szavak „ismétléskényszere” már mindig is olvashatatlan képeket termel. Ha ismétlünk,
akkor ez Freud szerint inkább felejtésként, semmint tudatos emlékezésként megy végbe:
„az analízisben levő személy egyáltalán nem emlékezik az elfelejtettre és az elfojtottra, hanem cselekszi (agieren) azt. Nem emlékezetként, hanem tettként reprodukálja, ismétli,
anélkül természetesen, hogy tudná, hogy ismétli”.17 Ha a fény, a fenomenalitás kényszeres
ismétlésre van ítélve, úgy ezzel paradox módon magának a „kép”-nek a jelenségelvű hozzáférhetőségét destruálja. Éppenséggel nem látjuk, amire megjelenítve emlékezünk
(ahogy a szemhéjredőkön való kölcsönös összeolvadás a látás lehetőségét cáfolja): ez az
összefüggés csak a nyelven keresztüli, önmagát is megkettőző közvetítés révén és egy másik számára, tehát egy második olvasatban, lesz hozzáférhető. A képi mozzanat emlékezete ebben az értelemben mindig a nyelv eme dezartikulációjában keletkezik – de nem
mint válasz vagy kompenzáció, sokkal inkább mint a nyelv megnyitása önnön temporális
dimenziójára, amely mindig többet ígér, mint amennyit megvalósít, ugyanakkor azonban
az ígéret és realizálás közötti határt át is helyezi. A feltételezett beváltás talán csak a nyelv
ígérete/elszólása (Sich-Versprechen), citáció a nyelvben.

16

17

Ismeretes, hogy a kései Celannál a freudi pszichoanalízis terminusai többször előfordulnak – ebben az értelemben l. az …AUCH KEINERLEI kezdetű/című verset a Fadensonnen kötetből (Gesammelte Werke II. 201.), ahol maga a „Wiederholungszwang” kifejezés is felbukkan.
Sigmund Freud: Erinnern, Wiederholen und Durcharbeiten. In: Studienausgabe. Ergänzungsband. Schriften zur Behandlungstechnik. Frankfurt a. M., 1975. 209–210. Vö. még Jenseits des
Lustprinzips. In: Studienausgabe. Band III. Psychologie des Unbewussten. 228–235.

Kritika

História
S PIRÓ GYÖRGY : FOGSÁG

A kortárs magyar epika újabb kimagasló teljesítménye különleges és originális mű, amiként minden remeklés az, de
az író pályáján belül nem nevezhető előzmény nélkülinek
– s ilyen értelemben nem meglepő, hogy mellbevágó.
Bár a Fogság formátuma (tehát nem pusztán a terjedelme)
messze felülmúlja az 1974-ben kiadott Kerengőét, annak
ifjú alakjai (újra)olvashatók és (újra)értelmezhetők a náluk harminc évvel fiatalabb főhős, a mai centrális figura:
Uri felől, s akár a javakorabeli Uri is visszahelyezhető
– vagy ha tetszik: előre – az ottani (1899-es) történelmi
gépezet erőterébe. Még szembetűnőbb, hogy Az Ikszek
(1981) fojtogató fonadéka, ez a 650 oldalnyi háló mennyire
rávall a szerzői kézre, mely a Fogság 770 lapját ily gyönyörűen bogosra szőtte. A Jövevény (1990) 750 oldala, sőt
már az első néhány bekezdése sem működne a Megváltó,
Jézus Krisztus, Mester nevek nélkül, ám ezek a megneveMagvető Kiadó
zések abban a könyvben is áthallások, transzfigurációk
Budapest, 2005
szolgálatában állnak. Mindebből nem következik, hogy
770 oldal, 3990 Ft
Spiró György prózaírói útja – melyet ő maga is rendre
erélyesen és következetesen elválaszt drámaírói útjától – jól kivehetően az új nagyregény
irányába tartana. Inkább az állítható: ami az eddigi Spiró-regényekben kulissza és
masinéria volt (s ebben a minőségében kiválóan megfelelt a díszlettel alaposan beépített,
a szövegalakítás technikáját nemigen palástoló epikai forgószínpadoknak), az beöltözött,
beköltözött a nagytörténetbe – azaz immár a koncepcióban nincs helye prekoncepciónak.
A Kerengő, Az Ikszek, A Jövevény – és sorba ugyancsak bevonható, 2001-es A Jégmadár –
egy-metaforás emblémái, részben épp a túltervezettség miatt, nem mindig fedték, s néha
nem a legelőnyösebben világították meg a teljes matériát (ez Az Ikszek kvalitásának ártott
a legkevésbé). A Fogság viszont minden ízében a címe által átjárt alkotás. Azért így
formálódik, mert ez a címe, s azért ez a címe, mert nem lehet más. A címül választott szó
univerzálisan kiterjesztett jelentése, konkrét és absztrakt tartalma kulcsként fordul regényben; a négy arányos fejezet mindegyike erre a hat betűre kattan és pattan. A (címként
nagybetűs) fogság kifejezés hordereje és jelentésgazdagsága folytán voltaképp problematikus, már-már fölösleges is a textusban az olyanféle definiálás, mint hogy – például –
„…kutyának lenni holtig tartó kutyafogság. Kővé kell válni, bár az se jó: örökké tartó kőfogság. A csillagok csillaglétük fogságában vergődve hunyorognak. Semmi sem bír más
lenni, mint ami. El kell mondani”. A cím energiája, paradox módon, részint éppenséggel

2005. december

79

a végtelenül tág regisztereiből, szabad feltölthetőségéből ered, s Urinak a szó szoros értelmében vett fogságain, fogvatartásain, szabadság-korlátozottságán kívül másra nem is nagyon köthető le. (A cím hatásmechanizmusához, poétikumához tartozhat a fogság mély
hangrendje, csapásszerű rövidsége, mássalhangzó-torlódásának éke, a szótő és a képző végén – harmadik és hatodik betűhelyen – a g zöngésségében is koppanó, mikrorímes összecsengése, továbbá az általa esetleg felidézett egyéb „fogság”-os műcímek hadállása stb.)
Elmondani: az időszámítás utáni első évszázad középső harmadában élő Uri – vagyis
Gaius Theodorus, a nevében Istent hordó, zsidó származású római – akkor válik kora
meglehetősen naiv, ámuldozó, béketűrő, mégis magához való ésszel és nem csekély ravaszsággal megáldott hányt-vetettjéből éretten gondolkodó emberré, amikor a látottak,
megéltek és elgondoltak feljegyzésére, egyéni szemszögű krónikája, világmagyarázata papírra vetésére vállalkozna. Vajon az „Isten ajándéka” jelentésű Theodorus név azt beszéli
el, hogy a megörökítésre való (be nem teljesülő) vágy, a tanúságtételnek és értelmezésnek
a festői hajlamban is mutatkozó talentuma lenne az ajándék? S Istené-e; ugyan melyik
istené ebben az isten- és Isten-kavargásban?
A Fogság történetét egyébként nem Uri mondja el, noha a finom írói eljárásoknak,
nyelvtani változásoknak köszönhetően számos helyen mégis ő, a saját opuszát létrehozni
nem tudó narrátora a vele megesetteknek. Az egyes szám harmadik személyű életre keltés
az uralkodó. Egyetlen mondatot kiragadva – a helynevekkel karakterizált fejezetek közül
az elsőből, a Rómától Jeruzsálemig címűből –: „Uri azon kapta magát, hogy római nemzsidó szemmel nézi ezt a hatalmas tömeget, amelynek pedig velük gyalogolván maga is része”. Alig egy bekezdéssel később már Uri benső hangja dominál, s a többes szám első
személy feltűnése egy közösségbe, áradatba (de másikba) forrasztja őt is: „Ezek az emberek rajonganak. Boldogan menetelnek. Jeruzsálembe mennek fel, a Templomba! Rómában nem rajong senki, legkevésbé a szkeptikus rabszolgautód zsidók. Zsidónak lenni Rómában tárgyilagosságot jelent: mindenkinek rossz, de a legrosszabb, halleluja, minekünk,
áldott legyen érte az Úr neve”. A halleluja (és magyar nyelvű variálása) által mélységesen,
sokszorosan ironikussá tett passzust követően az újabb alinea már az ismételt Én nevében
fogalmazódik: „Én nem vagyok határtalanul boldog, amiért Jeruzsálembe menetelhetek
a fájó lábammal és a szaggató derekammal. Én nem hiszem, Uri most ismerte fel, hogy az
Úr a jeruzsálemi Templom legtitkosabb szentélyében lakik. Nem lakik Ő sehol, emberi
alakja nincs, nem kell laknia sehol, ő a Minden, ő a Teremtés, aki magamagát teremtette
meg, mert úgy akarta, és magát bennünk visszafogottan, sőt olykor bizonyára szomorúan
szemléli. Rómában éppen úgy lakik, mint akárhol”. Az „Uri most ismerte fel” tagmondat
az Urinál többet tudó, a történethez képest kívülálló narrátor jelenlétét, meghatározó pozícióját tudatosítja. A kronotopikus ismeretek birtokában levő elbeszélő nem hivalkodik
a teret és az időt áttekinteni képes (ám így is jócskán véges) tudásával. Uri az alakuló, a narrátor az alakító, s természetesen az alakítás is alakulás, az alakulás is alakítás. A tudományos értelemben lenyűgözően pontos, fikcionálisan színpompás, egészében a klasszikus
(leginkább a 18. század végéről öröklött) regénymese tradíció szerint vezetett história előadója a kétezer esztendővel ezelőtti múltba temporálja, viszont mértékletes stilisztikai satírozásával a jelenbe temperálja döntően Uri lénye és útja révén közölt mondandóját.
A furmány, politikai elemző, karbantartó, üzemeltető, kigazdálkodás, megszervezi a turnét,
hazugságvizsgálat, „minden bokorban jelen van az állam” stb. szavak és kifejezések az idő

80

tiszatáj

innenső partjának hordalékai. Főleg a mai, laza, hétköznapi dialogizálásra, valamint
a publicisztika felhígult betűtengerére emlékeztetnek. A szöveg fő szólama, memóriánkba
olvadó tónusa azonban nem ez. Magának széles medret vájó, hullámzásában csak apró
tajtékokkal archaizáló próza halad előre, időnként csap vissza izgékony tükrébe, líraibb
betétekkel, filozofáló kitérőkkel, szakszerű okfejtésekkel, kanyarító kérdésekkel, karcos
felkiáltásokkal, számos mesterfogással is meg-megtörve felületeit. Az alapközeg inkább
Urié, mint a narrátoré. Abban ő az otthonos, ő a kis úr. Uri: a főszereplőnek ez a névalakja
alig appercipiáltan „kicsinyített Úr”, „becézett Úr” képzeteket ébreszt. Az Úr és Uri regénybeli viszonyát eme nagyságrend találóan súlyozza is. A Fogság – noha az író és kritikusai is állítják róla: szándék és eredmény szerint oly tömbszerű, kőnehéz, hogy „beszakad
alatta az asztal”, „nincs olyan irodalmi asztal, mely a Fogság alatt ne szakadna be” – velejéig játszi regény, minden vonatkozásban kivételes volumene mellett. Köszönhetően
Urinak, a megkeseredő és hanyatló felnőttségében is gyermeki énnek, aki a már társadalmi tényező (és már árulónak és az árulás teoretikusának is jó) saját fiát méregetve is
gyermekfelnőtt. Uri az apja fia: sokáig minden életeseményét, minden felismerését az apja
egójának és cselekedeteinek analizásával – a latolgató meg nem értéssel – igyekszik magyarázni. A legfontosabb színterekről folytonosan hátrébb vont, Rómába visszatérő fiának
felelni már nem tudó apa felnagyítására helyeslőleg bólogathatnak bizonyos, az 1900
utáni évszázad egyes lélektani kutatási bázisait reprezentáló tudósok, az olvasó pedig helyet kereshet neki a recens magyar irodalom apaalak-csarnokában. S Uri az Atya fia is.
Nincs az Úrnak Urinál méltóbb gyermeke ebben regényben. Holott hitében meginogni
már eleinte sem rest, szóban, tettben és gondolatban a tízparancsolat nem egy kötelme
ellen vét – hazudik, paráználkodna stb. –, s ami a legfőbb: szuverenitásra tör egy idő után,
ura (megírója) akar lenni a saját történetének, kora történetének; egy hipotézis befejezhetetlen kristályosításának. Ezt persze az Úr nem engedheti. Hiszen neki is olyan krónikás
kellene, mint – sugallja a regény – amilyeneket a hullócsillag-hatalmasságok foglalkoztatnak saját dicsőségük kőbe vésésére; olyan bölcselő, akinek hírmondása zsoldért megvásárolható, vagy vastaps ellenében a cirkuszi arénán kimérhető.
Uri késve érti meg az apját, ezt a felnövesztett, egyben kissé elmosódott, árnyként
súlyosuló-suhanó férfit. A megértésben nem elhanyagolható az anya funkciója. Kevés ily
stupid, rigid anyafigurával törték meg eddig a hazai literatúra anyapanteonjának pátoszát.
Időnként az a benyomásunk: az elbeszélő a regényképzésben szükségesnél nagyobb elánnal ront neki Uri anyjának. Az összes többi mellékszereplő – vannak bőven – plaszticitását az adja, hogy mobil szobrukon Spiró hagy egy tenyérnyi torzótitkot. A jellemanyag egy
zugát, szegletét nem faragja meg, s a várakozás, a kérdésesség, mely ezt a részletet körülveszi, felfokozza a személy mozgását, dinamizálja mozgásterét.
Az imént szóba hozott késettség a késleltetés szisztémájának velejárója is. Spiró
György alkalmanként eldugaszolja a homokóra torkát, s csupán ötven, száz, kétszáz oldal
leperegvén engedi aláhullani a maréknyi port az idő tágulatán-szűkületén. Hogy és hol viszi Jeruzsálembe a pénzt a delegáció, melybe az apa az utolsó pillanatban nagy áldozatok
árán – s akkor még nem érthető céllal: elsősorban a nevelő, növelő szeretet szemérmes
áldásával – passzírozta be Urit? Ki áll a harmadik, az Alexandria-fejezet eseményei mögött? Mivel Uri nem tud lépést tartani önmagával – neveltetése béklyózza, vallása köti,
teste korlátozza, környezete zsilipeli, ambíciói türelemre intik, magánélete lelassítja –,

2005. december

81

a história elmaradozik önnön indoklásai mögött. Ritmus és aritmia kettős feszültsége is
élvezetessé teszi a könyvet, amely – gunyoros-komoly kárpótlásként – nem sajnálja a terjedelmet a korfestés azonnali, részletező gesztusaitól. A pénznevek, pénznemek, átváltási
fortélyok numizmatikai, piaci, gazdaságtörténeti szóvarázsa nem is egy helyen hoz az
anyagi javak fontosságát és hiábavalóságát, az értéklabilitást kifejező, emlékezetes epizódot. De olvasó legyen a talpán – tarsolyában akár a legrealisztikusabb, legextenzívebb Jézus-regények, Quo vadis?-ok, a korai kereszténységet feltérképező szakmunkák befogadási tapasztalataival –, aki történelmi, földrajzi, művészettörténeti, ökológiai, néprajzi,
vallási melléfogáson kapja a szerzőt. Forrásait – már amelyeket felismerni vélünk – szabadon kamatoztatja, s valójában egyetlen írónak vagy tudósnak sem tartozik hálával,
ahogy a tekintélyes auktoroktól az egzisztencialista gondolkodókig, Friedrich Nietzschétől
orosz bölcselőkig, babonázó tanároktól iskolateremtő professzorokig egyetlen orákulumnak sem kellett hajlongó vagy szatirizáló mottóval, mottókkal mondania köszönetet történetfilozófiája kikovácsolásáért.
A késleltetés leglátványosabb – épp mert szinkronban nem látható – eseménye
a Krisztussal és a két latorral való találkozás. Urit – nem tévedés, nagy megelégedésére –
börtönbe vetik, ahol sem ő, sem az olvasó nem döbben rá, kikkel is vegetál a rabság egy
fedele alatt. Uri mulasztása a kisebb, hiszen az ő sejtései legfeljebb foszlányosak lehetnek,
mi viszont, az ikonikus külső kódok megváltoztatása – a loncsos Megváltó-figura deheroizálása, ábrázolástörténeti kifosztása és szánandóan–rútítóan naturalisztikus humanizálása – ellenére elláthatnánk időszámításunk és civilizációnk jelképes-valóságos kezdetéig.
Nem tesszük. Ez az elszalasztás: alkalmatlanság a felismerésre. A méltatlanság egy pregnáns formája. Kritika; kritikánk. Vakságunk bizonysága.
Spiró rosszul látó, majd végül már nem is látó alakot állít a regény tengelyébe. A vaksiból lett világtalan egyrészt igen ügyesen szabályozza látásának fiziológiáját, amíg ezt
a szeme lehetővé teszi, másrészt bír a lelki, fantáziáló látás adományával. A Fogságban remekül sikerült újraírni, az alaknak és (részint szimbolikus) tartalmainak transzformálásával újraeleveníteni az antikvitás óta létező archetípust. A világtalan víziói az éhesen,
szomjasan beszippantott világ összességükben feldolgozhatatlannak bizonyuló tényein
alapszanak. A testi elhibázottságot többszörösen megsínylő Uri kevéssé feltűnő átlagemberbe rejtett szupertehetség. Nyelvzseni: késő tizenéves korára egy csomó nyelvet tud.
Fejében tízezernyi sor zsong memoriterként. Emlékező képessége talán életet is ment,
s talán a múltnak s a múlttá múló jelenből megfejtett jövő, egyben az időtlenség – inkább az
örökké valóság, mint az örökkévalóság – iránti olthatatlan kíváncsiságot. Az egyik értelmiségi prototípust mintázza Uri. Észember, a hiszékenység ballasztjával; rendszeralkotó,
bár ködevő. Bölcselgésének házimozija a fogságok, „fogságok” és Fogságok egymásutánját, együttesét apokalipszisként sugározza, de reménytelen egyedülségben vesztegel a képernyő előtt. Az a legnagyobb magány, hogy mindenkinek saját, megoszthatatlan (nagykönyvbe, apokrifba, rossz hírbe nem írható) apokalipszise van. Ha van.
Ha Uri az Atya fia (átvitten), ha József fia (valóságosan), ha „ő lett a Mindenható szemévé” (az egyik kardinális, ám végül is tévhitet szentesítő szöveghely szerint), akkor Uri
irodalmi Jézus-klón: a Fogság Jézusának javított/rontott kiadása. A nagyszabású történelmi, antropológiai, ontológiai dezillúzió (racionalitás, kérlelhetetlen hiperrealitás) keretei között feltétlenül jézusabb a kedvezőtlen, periferiális szituációban felléptetett Jézus-

82

tiszatáj

nál, ám igazából (személy[esség]ében) nincs is semmi köze az Emberfiához, lévén ember
fia. Spiró kettőződő kettősségekkel, tükröző tükrökkel dolgozik, s így az első ránézésre is
konzervatív („konzervatív”) nagyregényt eszmeileg és írástechnikailag is befuttatja a modern epika ereivel. (A konzervativizmus: a „régi”-ség szólal meg elsőül Szüts Miklós
szürke-barna színvilágú címlaptervének lapidáriumból elővett betűkkel rótt kövén is.
A kötéstáblák belseje – özönvíz előtti regények emlékét idézve – a Róma és Babilon közé eső
ókori világ térképével nyújt iránytűt a tájékozódni biztosabban próbáló hajós kezébe, azt
a látszatot keltve, hogy a földabrosz egy darabkája és a Spiró-mű valóságos tárgya szerves
összefüggésben van.) A szemléleti és nyelvezeti modernség ellenére a Fogság alapvetően
kalandregénynek – utazási („utaztató”) regénynek, pikareszknek –, illetve fejlődésregénynek álcázza magát. Álcája is maszk és arc egyszerre, mivel a folyton – nem önszántából –
valahonnan valahová tartó Urinak nem adatik meg az éppen akkor-ban legalább futólag
átélhető identitás. A kaland nem „nagy kaland”, a kalandok örvényében nem a „kalandor”
vitézlik. És mégis: Gaius Theodorus a maga véget érő végeérhetetlen vesszőfutásának Till
Urispiegele. Mákszem a szörnyű monumentalitásban – de monumentális mákszem.
Ez orvosolja – amennyiben orvosolni kell és lehet – a regény antropológiai és történetfilozófiai pesszimizmusát. Nem lehet nem meghallani, hogy a narrátor – ámbár például nem kegyelmez az olvasónak egy kettős gyermekkivégzés horrorfilmbe illően brutális
és erőszakteli leforgatásakor, vérlázító tárgyilagossággal mutatja be a kifacsaró adószedés,
az áldozati állatokkal kereskedő papi harácsolás prését, világítja át a rendelésre vérengző
(és újabb vérengzést provokáló) pogromok természetét – nemegyszer szolidáris főhősével
és némely epizódszereplőjével. E nagyregény koncepciójához, hangoltságához azonban
nem igazodik az optimizmus/pesszimizmus fogalompár. A Fogság egy évtizedekre (saeculumokra?) nyúló kezdetpillanat csődjéről készített, magának a nagyepikában formát találó
jelentés. A Krisztus keresztre feszítése körüli időkben globálisan feltárulkozik, hogy egy
(több) vallási struktúra egy (több) új vallási struktúrába történő, mégoly nagy horderejű
átváltása, a társadalmakat, birodalmakat emelő vagy döntő világképek korfordulója az
egyén számára felmérhetetlen, az egyes egzisztenciákba beépíthetetlen, s ezért hát a változás sem egzisztenciákból boltozódik. Maga az emberiséggel megeső, történelemnek nevezett történésfolyamat vak, jóllehet világtalanságának éjfeketéje az égkéktől a vérpiroson át
a szűzfehérig millió színből tevődik össze. Uri a kitüntetett – rendszerváltó – időszakban
regnáló minden abszurditások megtestesítője. Ember, aki valamennyi között a legartikuláltabban – igaz, a válasznélküliségtől elszoruló szívvel – teszi fel a kérdéseket: „Mi értelme van egy kutya életének? Mi értelme van egy ember életének? Mit akar velünk a Teremtő?” S ő az, aki a legnagyvonalúbban megalkotott utolsó – újra: Róma – fejezetben,
a lineáris időkezelést pezsdítő, visszatekercselő látomásosságból nyerve erőt, fájdalomban
vergődve és levegőért kapkodva a „Még mindig élni akarok, gondolta, és elámult” mondatát tudhatja magáénak.
A regény négy fejezete, négy könyve – az eddig néven nem nevezett második, a Júdea
is – oly precíz (de egyáltalán nem száraz) nagystruktúrát képez, az egész szöveg olyan
sodró lendülettel, oly elidegeníthetetlenül saját nyelvi kozmosszal rendelkezik, hogy egyegy enerváltabb részét eltünteti magában. A túl hosszú békéről mint a háború okáról szóló
fejtegetés s még néhány kisebb gondolatgrádics már egyik-másik korábbi Spiró-regényben vagy -drámában sem állt biztosan a lábán, vagy esetleg már az 1977-es História-kötet

2005. december

83

vers-részében is billegett. A textusalakításban főként a stílusértékkel kevéssé bíró szó- és
elemismétlések rínak ki (egyetlen – nem is hosszú – mondatban gyors egymásutánban
három vonatkoztatás az „amely… ahol… amikor…” halmozásával stb.) Persze az olvasó
sokkal inkább az erényekre: a homogenitásra, a kelme lenvászon szövésére, az első pillanatban vélhetőnél jóval több nyelvi játékra emlékszik majd. Urira, Mátéra, Sárára, Philóra,
Marcellusra és a többiekre, akiket ez a nyelv galvanizál.
Spiró György mindig is a radikális kritikai empátiával megközelített, tragiabszurd
Theatrum Mundi írója volt, regényeiben is, drámái nagyobbik felében is. A Messiás-eszme
opponáló dimenziójú könyvével, az emberlét (általa tételezett) megválthatatlanságának
nagyregényével, a Fogsággal is ezen a történelem- és sorsszínházon belül maradt.

Tarján Tamás

84

tiszatáj

Az irodalom radikalizmusa – ma
TANDORI DEZSŐ : A HONLAP UTÁNI

Nem tudom, hányan olvassák ma Tandori Dezső írásait.
Sejtem a panaszkodó választ, ezzel szemben mondom
a magam válaszát: sokan. Tudom, persze hogy tudom, a sok
viszonykategória, önmagában tehát nem határozza meg
a valódi választ, de hát ennél egzaktabb válaszra, pontosabb
számra a mi szakmánkban nem is törekedhetünk. Az, amit
ennek kapcsán én tudok mondani, az annyi, hogy egyre
több irodalmártól hallom a kérdést: olvastad ezt vagy azt
a Tandori-írást?, s én is egyre több embertől kérdezem,
hogy olvasta-e Tandorinak ezt vagy azt az írását, kitételét,
bekezdését. Merész állítás, s bizonyítani csak egy breviáriumszerű összeállítással lehetne, s hát a valóságrefenciális
olvasással – valójában egyikhez sincs kedvem –, hogy a mi
korunkról éles bekezdéseivel, állandó viszonyításaival
és vibrálásaival, feszültségteremtéseivel Tandori mondta
a legtöbbet. Mert hát tudjuk jól, hogy az irodalomnak nem
Tiszatáj Könyvek
Szeged, 2005
csak a valóságról kell beszélnie, de hát az sem baj, ha a va283 oldal, 2600 Ft
lóságról beszél, ezt pedig legalább Balzac óta tudhatjuk.
A szerkesztőségbe, ahol dolgozom, az egyik napon Tandorikézirat érkezett, „Az ántivilágban volt alku, s annak jegyében az emberek tömegei megalkudtak. Ma nincs alku, eleve meg kell alkudni” – olvastam a kéziratban, egy mondatban-két mondatban mondott-e valaki pontosabbat-keményebbet a világunkról? S attól,
hogy a világunkról mondta, nem lenne irodalom? A szerkesztőségben, ahol dolgozom,
a falra tűzött papíron rövid Tandori-idézet: „De jó túllenni az egész irodalmon, / oly mindegy benne s máshol ki épp hatalmon.” Igen, jó lenne túllenni az egész irodalmon, szerkezeten-struktúrán, működtetésen, hatalmon és kiszolgáltatottságon, s ismét csak az íráshoz
visszajutni. Megint kérdezem: mondott-e ennél mélyebbet bármelyik irodalomszociológiai tanulmány irodalmi közállapotainkról? S attól, hogy az irodalomról mondja, az, amit
mond, s ahogyan mondja, nem lenne irodalom?
Tandori Dezső írásai, így a Tiszatáj által kiadott A Honlap utáni címet viselő kötetbe
gyűjtött írások is nagyon élnek. Ha a kötetben egymás mellett szereplő írásokat közösen
szeretném jellemezni, akkor legáltalánosabban az életességüket, a frissességüket kellene
kiemelnem. Különös állításnak tűnhet ez egy olyan elvont íróként számon tartott író kapcsán, mint Tandori Dezső. Az életesség-frissesség értelmezéseként ehhez még azt teszem
hozzá, hogy most nem az írások valóság-vonatkozásaival összefüggésben használom ezeket a jelzőket, hanem abban a vonatkozásban, hogy ezek az írások minden olvasásukkor
képesek újként bemutatni magukat, azaz a tagmondatok, az elágazások, a már említett

2005. december

85

vibrálások-feszültségek nem „fáradnak el” – feltehetően azért, mert magát a gondolat-vibrálást követik, minden irodalmi vagy irodalminak elfogadott áttétel nélkül. Tandori,
ahogy a versben vagy a szépprózában, úgy az esszében-tanulmányban is új nyelvet-világot
teremtett, ha valaki komolyan érteni akarja majd Tandorit, akkor az általa teremtett nyelvet-világot is meg kell értenie. A kötet írásainak másik általános jellemzője, hogy Tandori
az irodalmat-társadalmat egységben látja, az irodalmat is valóságosítja, az irodalom számára éppen úgy a valóság része, mint ahogyan, mondjuk József Attilánál az osztályharc az
volt. Nagyon leegyszerűsítő, ha azt mondjuk, hogy Tandori benne él az irodalomban, mert
hát más is benne él, miért ne élne benne, de hát Tandori állandóan újraéli-értelmezi az
általa irodalomként elfogadott irodalmat, s így teszi azt nemcsak a maga világának részévé, hanem a világ részévé is. Ha a mostani Tandorit– erről a mostani Tandoriról lesz
még szó – szeretnénk jellemezni, akkor az intenzitás szó lenne a legmegfelelőbb kifejezés,
s Tandori azzal az intenzitással teszi a valóság részévé az irodalmat, ahogy a valóságot is
megéli. „Én eleve így látom: valóságunkról József Attila költészete mondta a legtöbbet;
s a világ gyarlóságáról, szörnyűségéről. A magunk gyarlóságairól és a világ szépségéről:
Kosztolányi. Elemi érvénnyel (semmiben sem a legnagyobbként) Szép Ernő volt a XX.
században világirodalmi szellemű (lélegzetű etc.) prózaírónk és költőnk. A legeslegnagyobbak közt úgy értem.” Aki így látja-érzi az irodalmat, az valóban valóságként látjaérzi, ennek akkor látjuk a hasznát, amikor Tandori portrékat rajzol. Ebben a kötetben
Szép Ernőről, Kellér Andorról, Weöres Sándorról, Ottlik Gézáról, József Attiláról, többek
közt. A Tandori rajzolta portré nem irodalmi portré, ebben is szabadul az irodalomtól
(„De jó túllenni minden irodalmon…”, idéztem), hanem felszakadó monológ irodalomróltársadalomról, az írók világhoz való viszonyáról, s az egymáshoz való viszonyukról, mert
hát más és más teret töltöttek be, ezért viszonyítani is kell a tereiket egymáshoz. S azt,
amit megcsináltak, s a kort, amiben megcsinálták azt, amit megcsináltak, Tandori szembesíti a mi korunkkal, ahogy az írókat is szembesíti egymással, állandó viszonyításbanvibrálásban léteznek az irodalmi esszéi is. Lássunk pár példát csupán az akkori korok és
a mi korunk szembesítésére: „Szép Ernő egy másféle korban, még 1914 előtt mondta, nem
lehet élni. A II. háborúban halálmenetben volt már.” Tandori ezek előtt mondja: „… és
megint nem lehet élni”. Ezek után pedig „S így tovább, ’az egész vonalon…’ Ennek is költője volt mind Szép Ernő, s biztosan ma is megállta volna helyét, hanem hogy bájos
színdarabok helyett (melyekkel pénzét kereste) tévésorozatokat írni hajlandó lett volna,
azt például kétlem.” Ottlikról, Ottlik kapcsán olvasom: „Igen, őrület, hogy ekkorát változott a világ. Hogy Ottlik nem a közbeszéd evidenciája. De a nagyon is eltökélten meghatározott diskurzusba nem is lehet belekerülnie annak, aki oda beválasztva eleve nincsen. Erre a rossz változásra ráérezhettem, mikor már a hetvenes években a magányra
törekedtem.” S végül József Attiláról: „Olcsón ’a mai kapitalizmus visszásságait leleplező’ költővé meg ne tegyük, ne pofátlankodjunk neki azzal, hogy ’megbocsátjuk neki szerencsétlen sorsát az államszocializmus idejéről’, és ilyenek. Furcsa, de klasszikuma ellenére J. A. sorsa (a tragédiákat leszámítva) versformába foglaltan ma is a legüdítőbb.
A rakodópartra nem lehet nélküle leülni, hajózni a Dunán nem lehet, nem is sorolom. Jó,
egy csomó mindenfélét lehet (szerelmesnek lenni, igyekezni a jó sors dolgaiban, szép ruhában járni-kelni, előnyösen helyezkedni), de ez mind olyasmi, hogy szerencsére nem

86

tiszatáj

muszáj. Így merengek”. Esszében, magatartásban a századik évfordulón ezek voltak a legpontosabb szavak József Attiláról.
S akkor most az esszéíró Tandori módszeréről. Azzal, hogy esszéinek tárgyát a valóság,
az őt körülvevő valóság részévé teszi, élővé is formálja ezt a tárgyat. Másrészt: nem fogad
el semmi lehatároltságot, ezért írásai tárgyuktól függetlenül a Tandori által valóként tételezett világ más és más elemeivel érintkeznek, játszanak egybe. Az irodalmi esszék kapcsán is eltávolítja magát a hagyományos irodalomtudományi és esszéírói módszerektől.
A József Attilára utaló idézetben idéztem írásának utolsó mondatát: „Így merengek.”
Mennyire más ez, mint ahogy mindenki más beszél az irodalomról. S mennyire irodalmi,
tegyem hozzá rögtön. Tandori már végképpen nem az irodalom felől közelíti az irodalmat,
más, nagyobb, emberibb a mércéje. Szép Ernőt idézi, amikor az idézetet ezzel szakítja
meg: „Roppant naivitás-látszatukban e soroknak annyi ember-tartalma van, hogy mindig azt érzem: eltörpülök. Emberként a különben morcos, játékban kíméletlen aprópénzbehajtó, magának való, bolondos, nyílt és közben megközelíthetetlen Szép Ernőnek
én a nyomába keveredni nem tudnék.” Azt pedig tanítani kellene, ha lehetne tanítani,
hogy egy-egy költői életműből milyen tendenciákat bont ki, miképpen közelít a mű jellegéhez, mint például a Weöres Sándorral foglalkozó esszében. Magam megbolondult hasznosság-párti vagyok, ezért szeretném, ha ezek a gondolatmenetek szembesítődhetnének
akár akadémikusi okfejtésekkel is, Tandori szempontjai, villanásai, okfejtései képesek
lennének újítóan hatni az irodalomtudományi gondolkodásra is.
Egy recenziónak is megvannak a maga korlátai: nem rajzolhat például pályaképet, pedig a mostani Tandorit – utaltam már rá – szembesíteni kellene a korábbi Tandorival,
akár az indulóval is: láthatnánk állandóságait és elmozdulásait is. Ezt a szembesítést most
nem tudom elvégezni. Ismertethetném a kötet írásait is, külön-külön, a jegyzeteimmel
együtt – terem nincs rá. Egy dolgot tartok fontosnak, ezt viszont valóban fontosnak tartom, s ezt mindenképpen rögzíteni szeretném. A kötet írásainak olvasásakor, s máskor is,
más Tandori-írások olvasásakor állandóan megmutatkozik számomra a kérdés: Mi az irodalmi radikalizmus ma, túl minden izmuson, modernen, posztmodernen, s minden máson. Egyre erősebben gondolom, hogy nem más, mint amit Tandori csinál. Az, hogy
nyomtatáskor elhaló szövegeket képes állandóan élőnek mutatni, s az a totalizmusra való
törekvés, ami éppen nála figyelhető meg, azzal, hogy totális világot teremt és azzal, ahogyan ezt a totális világot megteremti.

Füzi László

2005. december

87

A költő hátországa
BERTÓK L ÁSZLÓ: HAZULRÓL HAZA

Az idén hetvenedik életévét betöltő költő okkal érzett igényt
arra és adott megvalósítására lehetőséget a kiadó, hogy
prózai írásaiból valamiféle önéletrajzi visszapillantást állítson össze, személyes hangú számvetést készítsen. Érvényes és igazolható igény ez akkor is, ha mindössze tíz éve
annak, hogy megjelent Nagy Imre terjedelmes könyve Bertók Lászlóról. Nagy Imre munkája valójában az interjú formai elemeinek fölhasználásával készített pályarajz és műelemzés (alcíme szerint: Beszélgetés és tanulmány), a mostani opus viszont – alcíme: Ősök, műhelyek, élet – a költő
különböző időben és különféle céllal született, eltérő műfajú írásainak a gyűjteménye. Az eredményt tekintve: mindkét mű önmagában érvényes vállalkozás, nem felülírja, hanem kiegészíti egymást, az utóbbi továbbírja az előzőt.
A Hazulról haza az elmúlt tíz évben keletkezett írások
Pannónia Könyvek
gyűjteménye, szám szerint tizenhárom, egy-két kivétellel
Pécs, 2005
előzőleg folyóiratokban napvilágot látott szöveg. Van kö163 oldal, 2600 Ft
zöttük tömör, önéletrajzi számvetés (Curriculum vitae),
van nagyjában azonos terjedelmű bekezdésekre tagolt, lírai
hangú meditáció (Jegyzetek, közelítések), vannak kortársakat – Fodor András, Csorba
Győző, Szederkényi Ervin alakját – megidéző portrék, vannak interjú-részletek (kérdezői
Nagy Imre, Budai Katalin, Csuhai István), és vannak az alkotás titkaiba avató, ars poetica
értékű műhelyvallomások. Mindebből okkal következik, hogy bár a különböző időben
született és eltérő műfajú írásokban alkalmanként átfedéseket talál az olvasó, de ezek
a más-más összefüggésben szereplő ismétlések sosem zavaróak. S ha korábban a tíz éve
megjelent Nagy Imre-könyv mellett a Hazulról haza szuverén értékét hangsúlyoztuk,
most arra kell rámutatni, hogy az új kötet összeállítója a különböző időben keletkezett és
eltérő műfajú írások között szerves és homogén egységet tudott teremteni, megtalálva az
írásokban azokat a pontokat, amelyek a szövegeket egy változatos, de egységes vallomássá
forrasztották egybe.
Aki a gyökerek, Bertók László indulása felől érdeklődik, az itt a költő őseiről, a fölnevelő szülőföldről, valamint a kiszakadás élményéről, az értelmiségivé válás útjáról hiteles képet kap. Bertók László egy belső-somogyi faluban, Vésén látta meg a napot, ahol
még éltek a hagyományos paraszti élet szokásai. Ükapjának ragadványneve van. A család
tagjaiban erőteljes család- és szülőföld-tudat él. Ebben nő föl ő is. Számára természetes
a nemzedékek egymáshoz kapcsolódása. Ismeri, megéli a hagyományos falusi élet formáit,

88

tiszatáj

a paraszti munkát, a kapálást, a kaszakalapálást, a marokszedést, az aratást. Találkozik
javasemberrel, tud a rontásról, hall a babonákról. Az evangélikus pap és a felekezeti tanító
fölismerik tehetségét. „A Laci eszét kár lenne a földbe szántani!” – mondta valamelyikük
az anyának, és a szülők meghozzák az áldozatot, taníttatják gyereküket. A kisfiú a hagyományos közösségi élet és a család élménye mellett korán találkozik a történelmi tapasztalatokkal: a második világháború egyik legelkeseredettebb magyarországi frontja hullámzik
keresztül a falun; apja megjön a hadifogságból; a diák lázító hangú versei miatt börtönbe
kerül; „muszos” katonának sorozzák. Élete harmincéves koráig folytonos helyváltoztatás:
a faluból az iskolavárosba, Csurgóra kerül, börtönlakó Kaposváron, postás Marcaliban,
katona Kővágószőlősön, könyvtáros Nagyatádon, majd 1965-ben Baranyába települ, és
azóta elmondhatja: „Pécs lett számomra is a város.”
A hazai huszadik századi nagy életforma-váltás kohói a városok. A témát, a faluról városba kerülő ifjú küzdelmes útját sokan és sokszor megírták, de az élményt mindenki
a maga módján, a saját sorsában éli meg. Bertók László is a saját (és sajátos) nézőpontjából
rajzol képet Pécsről. „Mint teret és időt, levegőt és lelket nagyon lassan és nehezen, házról
házra, mondhatnám utcai harcokban „vettem be” a várost…” „Szerencsém volt, akkor jöttem ide, amikor ezrek, tízezrek jöttek, mikor a levert forradalom és a megtorlás után az
ország megint megmozdult…” „Úgy lettem pécsivé, hogy naponta láttam, hallottam, beszéltem róla, hogyan változik, nő, szépül a város…” – Három mondat három egymást követő bekezdés éléről. És a valódi kérdés talán nem is az, hogy miért és mi módon vonzotta
magához a faluról, paraszti környezetből induló ifjút a város, hanem sokkal inkább az,
hogy miképpen tartotta meg magának a költőt immár negyven éven át. Mert ebben a négy
évtizedben nemcsak érkeztek értelmiségiek Pécsre, hanem voltak nem kis számban elköltözők, a fővárosba elvándorlók is. Vése, Nagyatád, Pécs után van és lehet még egy állomás: Budapest. És ha csupán Bertók László nemzedéktársaira és az írókra gondolok,
hirtelen jó pár név jut eszembe, azoké, akik éppen 1965 után költöztek Budapestre. Bertha
Bulcsu, Lázár Ervin, Marafkó László, Parti Nagy Lajos, Thiery Árpád… Miért él és dolgozik valaki mindvégig egy magyar vidéki „nagyvárosban”? Mi tart meg valakit Pécsett?
A föllelt vagy a fölkínált lehetőségek? Tehetségünk „természetének” a fölismerése? Saját
korlátaink, határaink elfogadása? Az elhivatás, a szolgálat, vagy az érdek, a haszon? Esetleg mindkettő? Nyilvánvaló, hogy azok az írók, akik a közelmúltban elmentek Pécsről, általában szerkesztőségekben dolgoztak, az „irodalomból éltek”, és több műfajú írók, a prózát, a publicisztikát is művelő szépírók voltak. Bertók László amilyen világos önismerettel
szól tehetsége „természetéről” – „a prózáimban nincs prózaírói szándék, ahhoz egészen
más agy és gondolkodásmód kéne” –, ugyanolyan határozottan vállalja döntését: „»Pécs
költője«? Igen, az is! […] De talán mégsem a helytől, hanem az általánosabb, az egész országra (világra?) érvényes érzékeléstől, gondolkodástól, tűnődéstől, s az egyéni erőtől, látásmódtól, tehetségtől lett a mű azzá, amivé lett, s érte el, kapta meg az országos (mindenekelőtt a szakmai) elismerést. A helytől is? Mitől?” Állításaira is, kérdéseire is csak bólinthat az, aki ma is (még?) a költővel azonos városban él és dolgozik.
Bertók Pécs-élményéhez kapcsolódik a három író-társról rajzolt portré, a Csorba Győzőről és a Szederkényi Ervinről szóló írások, de pécsi kapcsolatai okán a Fodor Andrásról
szóló emlékezések is. Mindegyik írás ellenőrizhető tényeket, adatokat és személyes emlékeket, hallomás által megőrzött mozzanatokat vegyít egymással. Most, hogy Csorba

2005. december

89

Győző, Fodor András és Szederkényi Ervin levelezésének egy-egy részlete napvilágra került (pl. Csorba Győző és Bertha Bulcsu, illetve Szederkényi Ervin és Mészöly Miklós levélváltása), ezek a dokumentumok tovább árnyalhatják, kiegészíthetik a Bertók László
által megrajzolt arcképeket.
Bertók László költészetének megismerése és megértése szempontjából a kötet végén
található három írás a legfontosabb: a Budai Katalin és a Csuhai István által készített két
interjú, valamint a Forrás folyóiratban megjelent „Vers és valóság” című vallomás. Ezek
az írások valódi műhelyvallomások: versei megszületésének a körülményeit tárják föl,
a mesterségről, a költészet „titkairól” szólnak. Bertók roppant tudatos költő, önvizsgáló és
önelemző alkat. Tisztán látja költői alkatát, tehetségének „természetét”, írói útját, hangjának és kedvelt műformáinak a változását. Bertók László verstípusokban gondolkodik, kötetekben építkezik. Beáll egy keréknyomba, és azon halad végig, amíg „ihlete” tart, amíg
kötetté szervesül az anyag. Így születtek a szonettek (Három az ötödiken), a kisprózák
(a Priusz kötet végén a Mintha örökké élnél cím alatti „jegyzetek, közelítések”), a sajátos
haikuk (Háromkák), majd újabban a „hosszúkás versek” (a negyven sor körüliek). Költői
tudatosságára vall, ahogy például saját gyakorlatában próza és vers kapcsolatáról szól.
„Később jöttem rá, hogy amiket [prózában] lejegyeztem, elő-előjönnek egy másik szinten
a versekben. Néha egy egész versben, máskor egy-egy sorban, versszakban, képben. Tehát
előkészület, nagyolás, szöszölés, edzés ez a próza; nem a már kész versekhez, hanem jóval
előttük készült.” Ugyanilyen tudatossággal beszél a szonett műformáját és szellemét megújító „korszakáról”, illetve arról a vállalkozásáról, hogy 243 „magyaros” (első és harmadik
sorát rímeltető) haikut foglaljon kötetbe.
A Hazulról haza prózai írásai letagadhatatlanul költői alkotások. Nem azzal, hogy
„lírizálnának”, hogy „szépek” lennének, hanem szellemükben, az anyag megmunkálása
által, izomzatukban, intenzitásukban. A Mintha örökké élnél egy-egy szakasza – például
az édesanya alakját megidéző „jegyzet” – valóságos prózavers, verssorokba tördelhető
szöveg. A prózaíró stíluseszközei is rokonságban vannak a „hosszúkás versek” nyelvi
anyagával. A szemlélet bizonytalanságát, vonzalmát az irreálishoz, a megfoghatatlanhoz,
a bizonytalanhoz a prózában is, a versben is ugyanazokkal az eszközökkel fejezi ki. Kulcsszava a „talán”, a „ha”, a „vagy”. Gyakran használt írásjele a zárójel és a kérdőjel. Beszédmódját sajátossá a sűrű fölsorolás, a gyakori szinonimák („bejártam, elfoglaltam, műveltem, formáltam”; „turkálnom, ásnom, kutakodnom” stb.), valamint a kérdések, a kérdőjeles fölsorolások teszik. Nyelv és szemlélet, stílus és életérzés kapcsolatát maga is világosan látja. A kötet legfrissebb, 2004-ben kelt írásában mondja: „A bizonytalanság élménye
harminc éve ott van a verseimben. […] Öregség-versek, persze, azok is. De mostanra
a szavak is elbizonytalanodtak (elkurvultak, elgyöngültek, megöregedtek). S mintha csak
a szinonimáikkal, az ellentéteikkel, a zárójelekkel, a mögéjük tett kérdőjelekkel lehetne kifejezni az eredeti (az igazi) jelentésüket. Vagy úgy sem.”
A százhatvan oldalas, nagyalakú könyvben a szöveget mintegy kilencven fotó kíséri.
Képek a szülőkről és a szülőházról, családtagokról, rokonokról és barátokról, disznóölési
jelenet és irodalmi esemény, érettségi tablókép és ormánsági kirándulás, vései falukép és
könyvbemutató… Tájképek, egyéni arcképek és csoportképek… Elnézem a költő vonásait
a különböző életkorokból való képeken. Mintha két eltérő arc nézne rám. Az egyik a derűs,
a nyugodt, a szelíd mosolyú, a barátkozó, a nyílt tekintetű Bartók László. Ilyen a Somogy-

90

tiszatáj

szobról Csurgóra bejáró diák (1948), és ilyen a könyv címlapján a pécsi Széchenyi teret
megelégedett derűvel szemlélő mai költő. Ennek az arcnak a vonásai mintha az édesanya
vonásaira ütnének. (Ezt sejteti a kötet 53. oldalán látható kettős portré: „Az udvari kútnál
édesanyámmal. 1985.”) És van Bertók Lászlónak egy másik arca. Érettségi tablóképe alá
maga írta: „Morcos (?), dacos (?), szomorú (?). 1954.” Ez az arc a hol tartózkodó, óvatos,
gyanakvó, elbizonytalanodó, hol magabiztos, önérzetes, sértődött, indulatos ember vonásait sejteti. Ilyen a „Magányos kép 1958-ból (1959-ből?)”, és van ilyen kép a későbbi időből is. Ez az a költő, aki vállalja a közéleti szerepet, amivel megkínálják (írószövetségi elnökség, könyvtárigazgatás, a Jelenkor főszerkesztő helyettese, az írócsoport titkára), először elfogadja (hiúságát megérinti?), aztán egy idő után igyekszik megszabadulni tőle,
a tisztségről előbb-utóbb lemond, és az erkölcsi megfontolások fölébe kerekednek a szerep
pillanatnyi vonzásának. A költő maga is tudatában van ennek a kettősségnek. „Mindig
több, de mindig legalább két ember lakozott bennem – írja az 1994-es önéletrajzában. –
Az egyik az a paraszt, aki reggel fölnéz az égre, s fogja a kaszát, a kapát vagy a metszőollót,
mert ma éppen olyan idő van, s aki a kulcsot mindig ugyanabba a zsebébe teszi, de
visszafut a lépcsőházi kanyarból, mert ott már elbizonytalanodik, hogy tényleg bezárta-e
az ajtót. A másik meg, aki tesz erre az egészre, mert tudja, hogy a világ egy, s hogy
mindegy, hogy a kulcs hol van, megvan-e, mert mindenképpen benne van a kupacban,
s kapálni holnap is lehet.”
De talán még fontosabb, amit ennek a kettősségnek a feloldásáról mond és önjellemzéséhez fűz: „Költő valószínűleg azért lettem (maradtam) […] mert amikor verset írok, akkor úgy érzem, hogy a világ sok-sok részét egybe tudom fogni, hogy a világot én magam is
csinálom.”

Tüskés Tibor

2005. december

91

Selected Poems
BAKA ISTVÁN VERSEI ANGOL FORDÍTÁSBAN

Baka István versei mintegy nyolc évvel a szerző halála
után, tavalyelőtt angol nyelven is hozzáférhetővé váltak
a Selected Poems címmel kiadott kötetben. Az Abbey Press
és a Magyar Könyv Alapítvány együttműködésével született kötetet Kabdebó Tamás, az írországi Maynooth Egyetem magyar származású könyvtárosa szerkesztette. A versek zömét Peter Zollman ültette át angol nyelvre, aki civilben kutató fizikus, de a magyar irodalom külföldi befogadását nyomon követő közönség körében egyebek között
Arany, Kányádi, Vörösmarty, Babits és József Attila angol
fordítójaként vált ismertté. Zollman avatott fordításain kívül Michael Longley, belfasti költő, George Szirtes, angliai
magyar emigráns szerző, Bill Tinley, chicago-i születésű ír
költő, valamint John W. Wilkinson Londonban élő költő
fordításai is helyet kaptak a válogatásban. A közel ötven
oldalas verseskötet bevezetőjében Olasz Sándor a Baka
Abbey Press
István költészetéhez kapcsolódó életrajzi és kritikai konÍrország, 2003
textus tömör, ugyanakkor informatív összefoglalását adja,
48 oldal, 9 €
emellett a szöveg választékos angolsága előrevetíti a fordítások magas nyelvi színvonalát. A Selected Poems könyvbemutatójára 2003 decemberében, a szegedi Somogyi-könyvtárban került sor, ahol az
Abbey Press képviselője jelenlétében Olasz Sándor a kötet szerkesztőjével beszélgetve
mutatta be az új kiadványt. A fordításkötetet röviddel a megjelenése után beválasztották
az Oxford Weidenfeld fordítói díjra jelölt európai művek sorába.
A Selected Poems egy már lezárult életmű, és a szerző halálát követően gyorsan terebélyesedő és egyre nagyobb elismeréssel fogalmazó kritikai kontextus közel egy évtizedes
története ismeretében készült. A válogatás a költő sokszínű – de a kritikusok egybehangzó
vélekedése szerint félreismerhetetlenül egyéni hangú – költészetéből kiemelte azokat
a darabokat, amelyek az európai kultúrtörténet, a keresztény-zsidó kultúrkör vagy éppen az
egzisztencialista szubjektum kelet-európai értelmezésének csomópontjain keresztül megközelíthetők a külföldi olvasó számára. Ez a szerkesztési elv azonban nemigen kötötte meg
Kabdebó Tamás kezét, mivel Baka István költészetének egészére jellemzők a kulturális
határok komoly vagy játékos áthágásának kísérletei, és mert a verseiben beszélő én önmagába pillantva rendre egyetemes dilemmákba ütközik. Így vált lehetségessé, hogy ez
a harminchárom vers egyszerre legyen ízelítő és egy lassan ülepedő életműben eligazító
áttekintés.

92

tiszatáj

A nyitó vers – melynek címét, „Words” (magyarul: „Csak a szavak”), a bevezető is kölcsönvette – sajátos felütését adja a kötet egészének: miközben a közvetítettség ismeretelméleti kátyújába jutott és a szavak mögött megsejtett űrtől szédült ember szólal meg
benne, a játékos zárlat eszünkbe juttatja, hogy mindezt egy költő mondja, akinek számára,
ha a verseit fellapozzák, a szavakban való létezés nemcsak száműzetés, hanem lehetőség is
egyben. Lehetőség két ember, két kultúra vagy a halott és az élő távolságának leküzdésére.
A fordítások ennek a lehetőségnek – így a fordítói szabadság lehetőségének – a világos
felismeréséből születtek. Ezt már az említett nyitóvers zárlata is jól mutatja:
„…it may be good to stay alive but
what if I’m taken off the list
please put me in your book of words
then look me up and I’ll exist.”

„…jó volna lenni még talán de mit
is tegyek ha nem lehet
a szótáradba írj be s néha
lapozz föl engem és leszek.”

(Words)

(Csak a szavak!)

Az első sor eredetijének lemondó szelídsége ugyan elvész a fordításban („lenni” helyett
„életben maradni/túlélni”), a második sor viszont (kb. „mi van, ha lehúznak a listáról”) –
amellett, hogy sokat old az első sor szigorán – a lehet/leszek záró rímpár helyébe
a list/exist szókapcsolatot hívja elő, vagyis jóformán ugyanazt a viszonyt egy másik, de hasonlóan sűrűn szőtt kontextusban és változatlan ritmusban fogalmazza meg. A fordítók
a kötet egészében így járnak el: jól adagolt pontossággal rögzítik a gondolati és formai szerkezet lényeges elemeit, és engedik, hogy azok hullámokat verjenek az új nyelven, saját
asszociációikat létrehozva.
Egy másik kitűnő fordítás a „To the Poets of the New Millennium” (magyarul: „A századvég költőihez”) jól példázza, hogy ezek az eredetiben közvetlenül nem szereplő asszociációk akár a vers kulcspontjain is megjelenhetnek, amennyiben az amúgy szigorú
struktúra egésze azt megkívánja:
TO THE POETS OF THE NEW MILLENNIUM

A SZÁZADVÉG KÖLTŐIHEZ

The red sunset, like meat that decomposes
is overrun by star-maggots – one tries
to chop the moonlight into onion-fries,
but still the rotting smell sticks in our noses.

A húsként pirosló alkonyatot
ellepték csillag-kukacok, – hiába
vágjuk a holdfényt hagymakarikákra:
nem nyomja el a rothadásszagot.

A két vers, egy árnyalatnyi hangsúlybeli különbségtől eltekintve: vagyis, hogy a magyar
változatban a második, míg az angolban csak a negyedik sorban válik bizonyossá a költői
tevékenység hiábavalósága, megegyező szerkezetre épül, noha az angol decomposes/noses
záró rímpár elemei nem szerepelnek az eredetiben. Talán van olyan, akinek az eredeti alkonyatot/rothadásszagot fogalompár költőisége hiányzik az angol nyelvű változat zárlatából, a költői kép egésze azonban maradéktalanul létrejön a fordításban.
A Selected Poems című kötetben szereplő fordítások kreatív szöveghűsége jól illeszkedik a válogatás alapelveihez. A szerkesztő az időrendtől és a tematikus korlátoktól szabadon helyezi egymás mellé a verseket, amelyek között így az azonos perspektíva, egyes
költői képek áttűnése vagy az egymást idéző hangulat teremt összefüggéseket. Ha például
egymás mellett olvassuk a „Message from New-Hooligania” című verset (magyarul: „Üzenet Új-Huligániából”) az „Isolde’s letter” (magyarul: „Izolda levele”) cíművel, termékeny

2005. december

93

áthallások jönnek létre a mai kelet-európai és a történelmi tapasztalat, illetve a szerelem
viszonyairól. A „Prayer for my Daughter’s Life” (magyarul: „Könyörgés lányom életéért”)
és a „The Mirror has Broken” (magyarul: „A tükör széttört”) című versek pedig a terméketlenség, valamint a tisztánlátás lehetetlensége között teremtenek összefüggést egymás
szomszédságában.
Az, hogy a kötetkompozícióban szereplő versek erősítik egymást, nemcsak a szerkesztő
érdeme, hiszen, ahogy Zalán Tibor – akkor még jelen időben – fogalmazott: „Baka István
ugyanazt a verset írja… amelyet és ahogyan elkezdett 1969-ben.” A Selected Poems ennek
a monumentális versnek néhány szakaszát tárja a nemzetközi közönség elé, és világosan
megrajzolja egy olyan életmű kontúrjait, amely emlékekből, imából és kétségekből összegyúrva egy ébren töltött életről tanúskodik.

Bocsor Péter

94

tiszatáj

Lengyel András: A „másik” Móra
„Csudálatosak az Isten útjai – sóhajtotta Thurán Benedek.
– Az ő akarata volt, Jánoskám, hogy te kijárd a szegénység
iskoláját, és tanuld meg, hogy a szeretet az élet.” Móra Ferencnek 1911-ben megjelent gyermekregényében, a Mindenki Jánoskájában olvassuk ezt, a vége felé, a tanulság
levonásakor. Lehet-e véletlen, hogy az író 1917-ben a Kincskereső kisködmönt is ezzel a szentenciával zárta: „A szeretet az élet.”
E kettő között, 1913-ban, a szabadkőműves „munka”
keretében született Lánc című vers utolsó sora így szól:
„A mi egy istenünk: a szeretet.”
Móra 1911. november 27-én lett a Szeged páholy tagja.
Ha ekkor már nem írta volna meg az idézett sorokat
a Mindenki Jánoskájában, ráfoghatnánk, hogy ez már
a szabadkőművesség hatása életművében. Így inkább azt hiBába Kiadó
szem: Móra elébe ment ennek a gondolkodásnak, amelyet
Szeged, 2005
a Szeged páholy fölavatásakor, még Móra jelenléte nélkül,
155 oldal
Kőhegyi Lajos főmester ünnepi beszédében meghirdetett:
a szabadkőművesség standardja: a testvéri szeretet.
Lengyel András kötetbe gyűjtötte a Móra Ferencről az utóbbi években írott tanulmányait, közleményeit. Zömük megjelent folyóiratokban (a Tiszatájban, a Holmiban, a Forrásban), néhány itt jelenik meg először. Főként a Móra utolsó szerelméről, az 1932-i
„földvári boldog nyárról” szóló, amely miatt elsősorban tart igényt a szerző, hogy a Móraéletművet tudatosan „egyoldalúan” mutassa be. „Móra Ferenc híveinek egy részével ellentétben – írja előszavában – e kis kötet írásait csak az a Móra érdekli, aki – megpróbálva kiemelni magát a társadalmi konvenciók hínárjából – önmaga igazi énjéhez próbált
eljutni.” Az író – úgymond – mindig rejtegette igazi énjét. „Könnyű volt félreismerni. Ez
az alkalmazkodás, ma már látszik, behatárolta írói lehetőségeit, korlátozta életműve hoszszú távú erejét. Az iránta való érdeklődés mai, immár több évtizede tartó apálya, úgy vélem, jelentős részben ebből az önkorlátozó magatartásából fakad.” Az újságíró Móráról
szólva (A modern médiaszemélyiség) az életműve iránti mostani érdeklődés hiánya miatt
egykori sikereinek lényeges összetevőjét, bizonyos pragmatizmusát okolja. Nagyon érdekes a megfogalmazása: „Móra teljesítménye tehát – úgy vélem – jóval több, mint a mégoly
kitűnő újságíróké, de kevesebb, mint az igazán nagy íróké. Az a gondolati és magatartásbeli radikalitás, a dolgoknak az a könyörtelen végigvitele, amely minden igazán nagy író
sajátja, nem volt meg benne.” „Önmagát, méltánylandó nyíltsággal, ezért is tekintette
csupán kismesternek.”
Lehet, hogy ezek az okok is közrejátszhatnak a Móra művei iránti mai korlátozott érdeklődésben. Mégis úgy gondolom, az ő életművének sorsa is általánosabb társadalom-

2005. december

95

lélektani törvényszerűségektől függ, akár pl. a népi írók iránti érdeklődés megcsappanása.
Gondoljunk közülük is csak a legnagyobbak, Németh László, Illyés Gyula, Veres Péter irodalomtörténeti sorsára. Az ízlésdivatok hullámmozgása, hitem szerint, előbb-utóbb viszszahozza a figyelmet a realista irodalom és költészet, így a népélet ábrázolása iránt is.
A kötet a tárgyuk szerinti időrendbe szerkesztve, mozaikszerűen bár, hiteles képet
nyújt Móra pályájáról a tízes évektől haláláig. Lengyel András ténytisztelő, pontosan
számba veszi adatait, forrásait, de igyekszik mindent az általánosítás síkjára fölemelni, az
életműre tett hatását kimutatni. Meggyőzően valószínűsíti, hogy Móra 1913-ban a Szegedi
Napló főszerkesztői posztját szabadkőműves kapcsolatainak köszönheti: a kiadótulajdonos Engel családnak három tagja is páholytestvére volt.
Móra szabadkőművességéről többen írtunk már; most Lengyel András néhány újabb
dokumentum birtokában összefoglalja, divatos szóval pontosítja erről ismereteinket. Az
eddigieknél alaposabban elemzi Móra szabadkőműves beszédeit és verseit. Az 1917 végén
elhangzott beszédről joggal hangsúlyozza, hogy a háborúellenes hazai megnyilatkozásoknak legmagasabb szintjén szól. A Szegedi Napló főszerkesztőjeként lapjában ezt a háborús
cenzúra miatt ő sem tehette meg. A szabadkőművesség hatását elemezve a szerző rámutat,
hogy a kölcsönhatás 1917–19-ben átalakult: ekkor már Móra „radikalizálta” a Szeged páholy légkörét. Nem hallgatja el Mórának a háború kitörése után Domokos Lászlóhoz írott
ismeretes, sokszor idézett levelét sem, amelyben kifakadt a háborúból dezertáló, belőle
hasznot húzó páholytagok ellen.
A szabadkőművesség jórészt összefonódott a polgári radikalizmussal. Nem véletlenül
lett 1918-ban Móra is, mint Juhász Gyula, a Polgári Radikális Párt tagja. Ám az, hogy
1915-ben maga is korteskedett beválasztásáért a konzervatív szellemű és ízlésű Petőfi Társaságba, jelzi, hogy nem kötelezte el magát teljesen, ahogyan a Horthy-korszakban sem,
amikor a másik konzervatív irodalmi testület, a Kisfaludy Társaság tagságát is kereste és
örömmel vállalta.
Lengyel András idézi Ady „gyilkos iróniájú” szavait „a Pósák és a Mórák” ellen. A félreértés elkerülése végett célszerű lett volna azt is közölni a gyanútlan olvasóval, hogy Ady itt
nem Móra Ferenc ellen szólt, hanem testvérbátyja ellen, közelebbről Móra István költészete ellen. Amikor Ady ezt leírta, 1906-ban, Móra Ferencnek a nevét is alig ismerhette.
Móra Ferenc és Zadravecz István kapcsolatának tárgyalása (A forradalmak „furcsa
párosa”) közben Lengyel András minden eddiginél részletesebben elemzi Móra botránykővé vált 1919. április 1-jei vezércikkét, a Mementót. Elfogadja Móra utólagos magyarázatát: nem ijesztgetni, hanem óvni akarta Szeged népét az ellenforradalomtól. A cikk első
mondatának értelmezéséhez azonban Lengyel András sem él a szegedi viszonyok sajátosságának ábrázolásával. Móra azt írta, hogy túl lévén „proletárdiktatúránk” első hetén,
megállapíthatja: talán nem volt a történelemben diktatúra, amely „ilyen megalkuvástalanul kemény és mégis istenien emberséges lett volna”. Lengyel András álmélkodik: a jól
tájékozott, okos, pragmatikus Móra a helyzet értékelésében hogyan foghatott ilyen durván
mellé? Érthetővé válik Móra – igaz, jóhiszemű, ekkor még derűlátó, sőt talán naiv – álláspontja, ha kellő nyomatékkal hangsúlyozzuk, hogy a március 23-án a szociáldemokrata
Czibula Antalból, a kommunista Udvardi Jánosból és a szintén szociáldemokrata Wallisch
Kálmánból megalakult direktórium a franciák ultimátumára 27-én elhagyta Szegedet, és
másnap a polgári radikális Dettre János, a konzervatív polgármester, Somogyi Szilveszter

96

tiszatáj

és a háborúból hazatért katona, Tabódy Zsolt ezredes (akit Juhász Gyula versben köszöntött) megalakította a „polgári direktóriumot”. Az ő vezetésük szavatolta Szegeden, hogy
a diktatúra, amelynek intézkedéseit a francia jelenlét miatt egyébként is csak korlátozva
hajthatták végre, „istenien emberséges” lett és maradt. Tonelli Sándor szellemesen nevezte ezt az időszakot denaturált bolsevizmusnak. Ezt Móra (és Juhász Gyula) jó lélekkel
vállalhatta. Ugyanakkor Móra már hallhatott arról, hogy Bécsből és a vörösuralom alatt
nyögő országból gyülekeznek a városban, és késüket köszörülik a feudális ellenforradalom
hívei, akiknek visszatérését ő, az őszirózsás, demokratikus forradalom vitathatatlan híve
(mint megint Juhász Gyula is) nem nézhette jó szemmel. Lengyel András megtalálta az alsóvárosi rendház Historia domusában Zadravecz István gvárdiánnak (házfőnöknek) március 31-i bejegyzését Móra nála tett látogatásáról, s ezzel meggyőzően valószínűsítette,
hogy Mórát a másnapi Memento megírására az akkori beszélgetés késztethette.
Ezek ellen az ott és másutt is észlelt megnyilatkozások ellen szólt a Memento. Igaz,
hogy csalódnia kellett, különösen azok után, amiket a fővárosban, a Dunántúl, a Duna–
Tisza-közén Kun Béla és Szamuely Tibor terrorlegényei elkövettek, de ezt nem láthatta
előre; ő nem ezt hitte a szocializmus jövőjének. 1945 után annyi hazai értelmiségi járt
ugyanígy, pedig ők már 1919 történelmi tapasztalatával fölvértezve nézhettek a jövőbe.
Móra – és Juhász Gyula és Babits és Tóth Árpád, a magyar ugar milliónyi magyarja,
a négyéves vérözön után megcsömörlött ország népe: még bizakodva lépett a forradalmi átalakulás útjára. A nagy csalódásnak Babits híres-hírhedt vallomása, Juhász Gyula költészete és publicisztikája hű tükre. Móra írásaiból ugyanez a kiábrándultság olvasható ki.
Ha tudnám, mi a posztmodern, eldönthetném, igaza van-e Lengyel Andrásnak, amikor
A festő halála (1922) érdekes elemezésének summájaként azt állapítja meg, hogy az effajta irodalom felé a regényíró Móra is tett egy lépést. Mindezt azzal a legalanyibb ábrázolással érte el, amellyel a festő „meghalatásával” egyszersmind saját hajdani költő voltát
is elparentálta, mégpedig jellegzetes öniróniájával eltávolítva önmagától.
A szegedi múzeumba került a gyomai Kner-nyomdának az a két kis bibliofil füzetkéje,
amellyel Knerék, elsősorban a Mórával baráti, levelező kapcsolatba került Kner Imre
(1890–1944) tisztelte meg Mórát. Az első Mórának édesapjáról, a foltozó szűcsről írott
tárcáját öltöztette művészi köntösbe (Az utolsó suba, 1931), a második a halálos betegség
tüneteként hírlelt sárgaság elleni 1770. évi javallatokat újította föl (Házi különös orvosságok a sárgaságról… 1933). Ez utóbbinak külön érdekessége, hogy a Kneréknél akkor
nyomdászatot tanuló ifjú unokaöcsnek, Haiman Györgynek (1914–1996), a nyomda későbbi (1946–1967) vezetőjének, még később az iparművészeti főiskola több szakmai díjjal
kitüntetett könyvtörténész professzorának, akadémiai doktornak ötlete és kézimunkája
volt. Lengyel András, mint mondtam, túlnéz a puszta adatokon, és tanulságként leszögezi,
hogy ezek a Privatdruckok nem csupán a barátság okmányai. „Mert olyan gesztusokról
van szó, amelyek úgy kapcsolódnak egy nagy és nemes tradícióba, hogy – miközben továbbviszik s finomítják – egyúttal fönntartanak egy alkotásra ösztönző s az emberi viszonyokat humanizáló kulturális légkört.”
Ebben a könyvecskében jelent meg először a Kalmár Ilonával (1902–1986) töltött
balatonföldvári boldog nyár históriája, a múzeumba került s mindeddig kiadatlan szerelmes versek alapján Móra utolsó szerelmének története. Az érthető, hogy Lengyel András
úgy ítéli meg: ez lett „minden jel szerint” Móra életének legnagyobb szerelme. Kétségte-

2005. december

97

len, hogy „naplemente előtt”, az 53 éves írónak a harmincéves lány iránt föllángoló szenvedélye érthetően kivételesnek látszik. De nem tartottuk a gyertyát Domokos Lászlónéval,
Fischhof Ágotával, Diósszilágyi Sámuelnéval, Gulácsy Irénnel, Pongrácz Albertnéval töltött bensőséges együttléteiken, így utólag aligha dönthetünk tárgyilagosan összevetésükben. Jellemző, hogy amikor Wallinger Endre 1984-ben a Somogyi-könyvtár Műhely évfordulós számában bemutatta az írónak Diósszilágyiné Dybisewszky Annához (1889–
1970) írott leveleit, közleményének már ő is A „másik” Móra címet adta, hogy ezzel is
(akár Lengyel András, akit talán tudat alatt ez a cím is befolyásolt) azt hangsúlyozza: Mórának olyan képét kívánja e dokumentumokkal fölrajzolni az olvasók előtt, akit eddigi
műveiből, életrajzából nem ismernek, s aki elüt az ismertektől. No de erről a „másik Móráról” közben kíméletlen őszinteséggel megírt mindent, a „Kica” iránti rajongó szerelmet
is, a dédunoka, Vészits Andrea (Apapa regénye. 1989).
Az kétségtelen, hogy e 35 versből álló füzérben találunk sorokat, amelyekben a testi
szerelemnek betűbe foglalása Móra részéről teljesen egyedülálló: „Csodatestednek nincsen / Előttem titka már. / Mindened nekem adtad, / Mit adnod lehetett.” Őszintén
szólva nem is értem, hogy a határon túl is ismert nevű író, tekintélyes múzeumigazgató,
tudós, tisztes nagyapa, hogy merte kezéből kiadni ezeket a verseket; nem félt, hogy az éppen férjhez készülő lány nem tudja, netán nem akarja megőrizni titkukat, s a profán szemek elé kerülő lelkesült sorok botránykővé, talán házasságának zátonyra futtatójává lesznek? A dédunoka, akinek mondandójához Móra írásai szolgáltak sorvezetőül, Gulácsy
Irénről szólva így idézte valahonnan a dédapát: „Asszony úgy még nem adta oda magát
férfinak, mint ő nekem.” A Kica javára szóló különbség legföljebb az a nyolc év, amennyivel ő fiatalabb volt vetélytársánál, s amennyivel fokozhatta Mórában a szerelmi önkívületet. „Volt egyszer egy csodálatos orrú kislány, akiért istent is, embert is megloptam volna
– adta a dédapa szájába a vallomást a dédunoka. – Aki miatt egyszer térden csúsztam végig az Esplanade 216-os szobáját, és megcsókoltam a padlót, amihez a talpa ért, s akiért
széttéptem a hálóingem és vánkosom, mikor azzal a pornográf fantáziával rugdaltam magam, hogy elképzeltem Kica nászéjszakáját azzal az idegen emberrel.”
Móra díszdoktorátusának történetéből (A siker szorításában) is tanulságot szűr le
a szerző. Abból tudniillik, hogy közismert forradalmi szereplése, „destruktív” hírneve,
a szabadkőműves, radikális, zsidó Világ és Magyar Hírlap szerkesztőivel való megvallott barátsága, munkatársi együttműködése ellenére a szegedi egyetem bölcsészkara fölterjesztette, a Gömbös-kormány (és minisztere: Hóman Bálint) elfogadta, Horthy jóváhagyta
doctor honoris causa megtiszteltetését, és egyetemi diploma nélkül tiszteletbeli doktor
lehetett. A „szelíd destruktív” írásainak hangjával, szeretetreméltó szubjektivitásával elfogadtatta magát az ellenforradalmi kurzus szellemi elitjével is. Buday Árpád dékán fölterjesztése, Lengyel András pontos megfogalmazása szerint, a Móra melletti érvek gyűjteménye. A szintén Buday fogalmazta régészeti javaslat akkor sem túloz, ha – a szerzőnek
igaza van – Mórának nagyobb lélegzetű szakkönyve nem jelent meg, az ő régészeti közleményei ugyanolyan hírlapírói műfajba illők, mint egyéb művelődéstörténeti miniatűrjei.
Médiarégész, ahogy Lengyel András minősíti, de ezt én nem tartom kevesebbnek. Csókát
megírhatta volna, világhírt szerzett volna vele, de valóban, nem ért rá, könyvtár- és múzeumigazgató volt, főszerkesztő és vezércikkíró, mese- és tárcaíró, közéleti szereplő. És szerencsés kezű ásató, tucatnyi utód számára földolgozandó lelet napfényre hozója! Joggal

98

tiszatáj

beszélt Juhász Gyula Móra Ferenc „ezeregy életéről”… De ha, mint rég javaslom, s most
tervezetemmel az Argumentum Kiadó foglalkozik, Mórának szétszórt régészeti szakközleményeit egy kötetbe gyűjtjük, kitűnik majd, hogy ebben sem maradt utolsónak. Magántanárságot is érdemelt volna.
Lengyel Andrásnak igen rossz véleménye van Móra költészetéről. Az egyetlen verseskönyvről, a Könyes könyvről (1920) azt tartja, hogy a benne szereplő versek „egészen egyszerűen rosszak, anakronisztikus mentalitástörténeti dokumentumai valami visszavonhatatlanul elmúltnak”. A második mondattal egyet lehet érteni, de hogy ezért Móra versei
általában és mindenestül rosszak volnának, erős túlzás. A Kalmár Ilonának adott szerelmes versek egyikéből kiderül: Móra maga világosan látta és elismerte, hogy versei nem
modernek, de azért nem alaptalanul hitte, hogy „szépnek szépek”. Ízlés kérdése. A modernség nevében nem lehet az egész Ady előtti lírát rossznak bélyegezni. Legföljebb korszerűtlennek. De a maga idejében ennek visszhangja, értő közönsége volt. A nép-nemzeti
líra is csak bizonyos idő után vált epigonizmussá.
Lengyel András figyelmen kívül hagyta, hogy a díszdoktori fölterjesztés irodalmi részét
az egyetem magyar irodalmi tanszékének tanára, nem kisebb szakértő, mint a tudós esztéta és gyakorló költő: Sík Sándor írta, s ő utóbb is nyilatkozott Móra lírájáról. Már a díszdoktori javaslat előtt egyetemi előadásokat tartott róla. (Ezt Móra Költők tilalmasában
címmel tárcában köszönte meg neki.) Sík Sándor Mórát ravatalánál is méltatta. Egyetemi
előadásaiból tanulmányt formált, és fölolvasta 1934. október 1-jén a Dugonics Társaságban. Ezt közölte Móra Ferenc, a költő címmel 1935. évi 1. számában a Katolikus Szemle.
Érvrendszere alapjában azonos a díszdoktori előterjesztésével. Itt azonban nem hallgatta
el Móra lírájának Lengyel Andrástól is rosszallott régiességét. „Nyomtalanul ment el felette Ady stílus- és ritmusforradalma, Babits heroikus formakísérletezése; nem vett tudomást arról a sokféle új lehetőségről, amellyel a Nyugat néhány kitűnő költője és az új katolikus líra tette sokrétűvé és csillogóvá a magyar verset, érintetlenül hagyta a szabadverskorszak zavaros hullámverése, és még csak a vele bizonyos tekintetben rokon lelkű Juhász
Gyula lírai stílusa sem hagyott nyomot költészetén.” Igen, ebben benne van Sík Sándor
önmagára is érvényesített költészetértékelése is: a szabad vers számára is csak zavaros kísérletnek számított. De nem hagyhatjuk figyelmen kívül, hogy éppen ezekben az években
„paradigmaváltás” zajlott le a kortárs költészetben: József Attila is, Illyés Gyula is, mások
is ekkor hagytak föl a szabad verssel, és tértek vissza a hagyományos formákhoz.
Sík Sándor Móra költészetének értékét elsősorban a család lírájának képviseletében
ismerte föl. Tagadta, hogy ez szűk keret lett volna. „A költő művészete azonban éppen abban mutatkozik, hogy ebbe a szűk keretbe bele tudja rajzolni az egész világot. Meg tudja
éreztetni, hogy ez a kis világ a léleknek egész világa lehet, és mint ilyen, hű tükre a nagyvilágnak.” Móra elkerülte a Pósa Lajos költészetéből ismert gügyögő hangvételt. A gyermekből indult ki, a gyermek lelkébe élte bele magát, a gyermek friss szemével tudta nézni
a világot. Gyakran járt a szentimentalizmus meredélyén, de ettől megmentette realizmusa
és humora. Móra hatásának legfőbb titka, úgymond, a meleg, szomorkás mosoly, a tréfálkozásba öltöző meghatottság. „Talán legszebb verseit ez a hang teszi felejthetetlenné.” Ez
a kettősség szavatolja Móra legigazibb hatását. Az emberiség jótevője, aki meg tudja nevettetni, és aki meg tudja ríkatni. „Ebben rejlik a humoristák halhatatlansága. Móra Ferenc kétségtelenül a legjelesebb magyar humoristák egyike.”

2005. december

99

Érdekes következtetésre jutott Lengyel András az Aranykoporsó értelmezésében. Illés
Endre „regényessé formált római régiségtannak” minősítette, s Móra sem véletlenül tette
hálájának jeléül az egyetemi tanács asztalára 1932. december 3-án, díszdoktorrá avatásakor. Lengyel András szerint ezt a regényt Móra mintegy díszdoktori értekezésként, „alkalmazkodva a feléje áramló kimondatlan igényekhez, tudatosan tette ilyenné”. Ha menet
közben így alakult is a mű, fogantatásának még nem volt köze a díszdoktorság reményének. Még 1926 nyarán Nagyváradon, Gulácsy Irén vendégeként talált a témára. Ezért is
hittük sokáig kis Tit modelljének a váradi írónőt, aki egyébként ott állt Móra halálos ágyánál. De a mintába többek közt a Domokos Lászlónétól fűtött lázak emléke is belejátszott.
Fölveti Lengyel András, mi oka lehetett, hogy Somogyi Szilveszter (1872–1934) polgármester Mórának védelmező barátja, „legfőbb mentora volt a városnál”. Azt hiszem,
sokban közös sorsuk hozta őket évtizedeken át közel egymáshoz. Somogyinak is szűcs volt
az apja; ő is első nemzedékű értelmiségi, tanultságával Mórával szinte párhuzamosan
emelkedett föl mint városi tisztviselő, előbb rendőrkapitány, majd helyettes polgármester,
1915-től polgármester. A forradalmak alatt is egymás kezére jártak, s ezért hálás lehetett
Somogyi Mórának, akár Szalay József, akiről itt olvassuk Móra vallomását: volt idő
(1918/19), amikor Szalay Józsefnek nem volt más barátja, mint ő; s volt idő (1920/21),
amikor neki nem volt más barátja, mint Szalay. Kisebb mértékben, de így lehetett ez Somogyival is. Jelkép, hogy Móra halála után néhány héttel Somogyi Szilveszter is „elment
Földvárra deszkát árulni”, hogy Móra jellegzetes, öngúnyú metaforájával szóljak.
A kis kötet utolsó írása Mórának egyik kedvelt szólását tűzi tollhegyre (Ahova az Isten
kenyerünket lerakta). A Mikes leveleiben többször fölbukkanó török szóképet Móra vehette Rákóczi íródeákjától, de Tömörkény Istvántól is – mutatta ki Lengyel András, s ezt
az álláspontot nagyon tudom becsülni, mert irodalomtörténész körökben (napjainkban pl.
a József Attila-kutatók közt) gyakori a makacs merevség, amellyel egy-egy motívumot,
hatást kirekesztően képesek tulajdonítani az általuk meglelt forrásnak, nem hagyva teret
az élet termelte sokféle lehetőségnek.
Lengyel András Móra-tanulmányai hasznosan gazdagítják az író életművének ismeretét, és bízvást remélhetjük, hogy megtermékenyítik a további kutatást. S talán egyszer
fontos tápanyagul szolgálnak majd Móra írásainak remélt újbóli megszerettetéséhez.

Péter László

100

tiszatáj

A szöveg mint iszkoló táj
S ZABÓ GÁBOR: „… TE , EZ ISZKOL ”
(ESTERHÁZY P ÉTER BEVEZETÉS A SZÉPIRODALOMBA CÍMŰ MŰVE NYOMÁBAN )

Kalandos időutazásra hív Szabó Gábor második kötete,
amennyiben egy csaknem húsz éve megjelent könyv elemzésére vállalkozik jelenlegi, nagyrészt a magyar értelmezési
kultúrát jellemző elméleti háttérrel. Az 1986-os kötet, Esterházy Péter Bevezetés a szépirodalomba című könyve az
értelmezésnek ezzel az elméleti eszköztárával újraaktivizálódik. Időutazás ez az újraolvasás olyan szempontból is,
hogy az értelmező az eltelt tizenkilenc év Esterházy-termését csak néhány megjegyzés erejéig említi (146., 224.), az
életmű Bevezetés utáni szövegeire, párhuzamaira kevés
hangsúly esik. Ennek oka lehet egyrészt a szoros választott
„tárgy” mellett maradás, másrészt a terjedelem és energia
határai. Ezeknél fontosabb ok lehet, mely a köteten kívül
fedi fel magát: a Harmonia caelestisről írott kritikája elején Szabó Gábor a kritika vélekedését idézve fogalmazza
meg: „a Bevezetés…-t követő legtöbb Esterházy-regény poMagvető Kiadó
étikai megformáltsága számos tekintetben visszalépést jeBudapest, 2005
lentett a mindezidáig stabil viszonyítási pontként működ237 oldal, 2990 Ft
tethető 86-os kötethez képest.” (Tiszatáj, 2000/9.) Így
olyan érdekes időcsavar jön létre, melyben a Bevezetés mai
eszközökkel, de az életmű 86-os állapotában olvasódik újra. Ezt a visszatérést jelölheti az
értelmezés főcímeként választott Esterházy-idézet az első Esterházy-könyvből, a Fancsikó
és Pintából.
Szabó Gábor a Bevezetés mint provokatív poétikájú szöveg illetve kötet poétikájáról
szól, vagy stílusosan ezután iszkol. Módszertanilag különösen gyümölcsöző, hogy a kötet
egyes szövegeit nem különálló egységekként kezeli, hanem „egy tágabb (szöveg)összefüggés részeiként”. (13.)
Az értelmezés 12 fejezetre tagolódik, melyek csupa kisbetűvel, dőlten és zárójelben
szerepelnek az egyes értelmezésrészek élén. A szerző célja ezzel, hogy a Bevezetés által játékba hozott problémák különálló kezelhetőségének illúziójáról is lemondjon. Talán ennek a szándéknak tulajdonítható az is, hogy nincs a kötetnek tartalomjegyzéke, viszont az
értelmezés egyes szövegrészei mellett vissza vagy előremutató nyilak és oldalszámok működnek útjelzőként, melyek az olvasó számára átjárókat hoznak létre az egyes fejezetek
között is. Ezek a linkek a Bevezetés szerteágazó viszonyrendszerét hivatottak leképezni az
értelmezés szövegében, s egy a lineáristól eltérő olvasásmód lehetőségét kínálják fel.

2005. december

101

A nyilak melletti oldalszámok olyan helyekre kalauzolják az olvasót, ahol „az éppen tárgyalt
probléma egy másik szempont tükrében is jelentésessé válik, vagy egy eltérő szövegkörnyezet, új összefüggésrendszer egy már említett kérdéskört termel ki magából.” (12.) Ezek
az oda-vissza utalások jól működnek a szövegben, az értelmezés saját belső út- és gondolathálózatát hozzák létre, ám elhelyezésük, illetve inkább a hiányuk gyakran esetlegesnek
tűnik vagy másképp fogalmazva: kirajzolják az értelmező számára különösen fontosnak
tartott utakat, kapcsolódásokat.
A fejezetcímek az értelmezési szempontokként választott, (talált, kapott) kategóriákat
jelölik, melyek a Bevezetés „poétikai működésének legjellemzőbbnek vélt aspektusait
igyekeznének lefedni, így próbálva magyarázatot nyújtani a benne körvonalazódó irodalmiság-felfogásra.” (13–14.) A fejezetcímek gyors leltára, melyet a kötet nem tartalmaz, viszont az ismertetés feladatának érez felsorolni, képet ad az értelmezés mozgásteréről:
(előzetesen); (mozgás); (örömelv); (műfajtalankodás); (habzsolás); (gyászmunka); (töredék); („crise d’identité”); (ismétlés: idő); (határ); (archívum); (műtárgy). A fejezetcímek amellett, hogy a különböző értelmezési irányokat kijelölik, a Bevezetés néhány
„külön” tárgyalt részét is bevezetik. A recenzió egyszerűsége kedvéért ezen a lineáris úton
haladva ismertetem az értelmezés főbb gondolatmenetét.
Az (előzetesen) címet viselő fejezet az értelmezés játékterének és szándékainak kijelölése mellett a Bevezetés hazai elődeinek névsorát gyarapítja Szentkuthy Miklós nevével, és
a „szöveg-elődök” sorát a Prae-vel. A két szöveg közti kapcsolat az előttiségben, a szövegek folyamatos keletkezésében, a tér-metaforika képszerű megjelenítésében mint önjellemzésben, a szövegek disszeminatív mozgásában határozódik meg. A főként a szerkezet
hálószerűségét kiemelő értelmezés mellett az irodalmiság megszokott kereteinek szétfeszítésére irányuló törekvést tartja az értelmező fontosnak, mely a nyelv elsődlegességének feltételezésén nyugszik mindkét szerző esetében. A párhuzamok hangsúlyozásában
egy olyan állítás is helyet kap, hogy „a Prae bizonyos poétikai javaslatai majd csak a Bevezetés lelkes recepciója nyomán kerülnek be a magyar irodalom fegyvertárába.” (6.) Ez
az irodalomtörténeti feltételezés akár csak a Szentkuthy-kultuszra gondolva is erős részlegességgel bír.
A (mozgás) című fejezet A próza iszkolása című szöveg nyomában mozog, mely kötetnyitóként, addig külön nem megjelent és egyedi poétikai megoldásokat alkalmazó műként
kitüntetett helyet foglal el a Bevezetés mátrixában, melynek struktúráját Szabó Gábor szerint leginkább a kötet első fotója jeleníti meg, melyen a „Hommage a Pascal” címet viselő
Megyik-installáció látható. Az installáció címét értelmezve bukkan fel az értelmező számára kiemelt fontosságú előd neve és a hozzá kapcsolódó írásmód, mely szellemiségében
nagyban meghatározza az értelmezés gondolatvilágát, visszajáró szellemként fogja behálózni az interpretációt. Borges-ről van szó, akinek prózáját elemezte Szabó Gábor első
kötetében (Hiány és jelenlét. Borges-értelmezések. Suprasegmentum. Messzelátó, Szeged, 2000.) A mozgásban levés, a menekülés többféle szintje beleíródik A próza iszkolásába, „a viharvert obsitos kétségkívül Robbe-Grillet Útvesztőjéből vándorolt át az Iszkolás
szövegtájaira.” (21.) A struktúra már említett nyelvi elsődlegességét a kötetnyitó szöveget
bevezető A szavak bevonulásának elemzése erősíti meg. S ez az a szöveghely, melyhez
a továbbiakban a legtöbbször visszatér az értelmező, újabb és újabb szempontokkal gazdagítva az e fejezetben írtakat. A Bevezetés olyan szöveg-komplexumként íródik le, melyben

102

tiszatáj

a poétikai és elméleti problémák játékban tartása az irodalmiságban, a szövegelődökre
való reflexióban fogalmazódik meg egy „hedonista szövegesztétika” (41.) keretei között.
„A menekülő katona, a megtestesült „iszkolás” így egy végeláthatatlan mátrix járataiba történő bevezetés befejezhetetlen folyamatát végzi, a megérkezés legcsekélyebb reménye nélkül, a szépirodalomba, ami nyilvánvalóan nem is más, mint ennek az állandó úton levésnek folyamatos kinyilvánítása.” (40.)
Az (örömelv) című részben A mámor enyhe szabadságának lehetséges borgesi elődszövegéről, egy kereséstörténet átiratának elemzéséről olvashatunk. Itt vezetődnek be az
értelmezésbe azok a szövegműködéseket feltáró barthes-i szexuális metaforák, melyek
majd több elemzett szövegrésznél is felbukkannak. A freudi elmélet metanarratívái is részei lesznek az elemzésnek: az örömelv mellett a halált hozó beteljesülés elhalasztásának
trópusai kapnak kitüntetett szerepet. Esterházy menekülője itt már explicit módon azonosítódik „magával a (metafizikától átitatott) nyelvvel” (57.).
A szövegtájakon továbbvándorló individualizált szövegmozgás egy transzvesztita bárban lel ideiglenes menedékre, a Daisy lapjain, ahol többek között (műfajtalankodás) történik. A Daisy egyik változata „operalibrettó”-ként tünteti fel magát, míg párdarabja minden műfaji megjelölés nélkül szerepel, az Ágnes pedig „Erzählung”-ként nevezi meg magát. Az értelmező szerint „Nem csupán szövegek, hanem műfajok egymásba olvadásáról,
összezavarásáról van tehát szó, vagyis a szövegek autonóm egységeinek megsértése mellett a műfaji tisztaság szabályának megszegéséről is.” (65.) A nyelvi szinten is megjelenő
hatalmi struktúrák erotikus retorizálása a normatív rend áthágását jelentheti, melynek
példája lehet a Fuharosok nyelvi működése.
A (habzsolás) az Ágnes hangsúlyosan erotikus és gasztronómiai tematikáját elemzi.
Bulgakov Mester és Margaritájával való kapcsolatainak feltárása mellett, itt kap formát
leginkább a hedonista szövegesztétika mibenléte, mely az erotikus és gasztronómiai retorikai apparátust ismeretelméleti célokra használja fel.
A (gyászmunka) egy, a kötetbeli viszonylag nagy ugrással a Bevezetés utolsó szövegét,
A szív segédigéit értelmezi. Az értelmezés szempontjából viszont nincs ugrás, hiszen az
örömelvű szövegműködések bemutatása után a freudi narratívához visszatérve az életösztön mellett a halálösztön az, aminek helyet ad a kötet és az értelmezés. A Bevezetés
irodalmi elődökhöz való viszonyának szülő-gyerek viszonyként való ábrázolása a freudi
mintákat hozza előtérbe, olyan mintákat is, melyek elfedésében a szöveg érdekelt. (95.)
A (töredék) a Kis Magyar Pornográfia szerkesztettségének töredezettségét vizsgálja.
Mind a négy rész részletes, szövegelődökre és nyelvi működésekre koncentráló elemzését
kapjuk e fejezetben.
A („crise d’identité”) az elbeszélői pozíció lokalizálhatatlanságával foglalkozó fejezet,
melyet maga a Bevezetés is gyakran és szívesen tematizál „én-dublőrök, én-variációk felmutatásának egész során keresztül játssza el identitásának megragadhatóságát.” (131.) Az
előző fejezetekben is említett problémához álljon itt két korábbi értelmezésadalék: „A Bevezetés szövegterében megképződő igen változatos elbeszélői szerepek és pozíciók mozgása, az „én” stilisztikai gesztusokban történő folytonos feloldása lesz.” (102.); „Mert erősen úgy tűnik, hogy a személyiség megalkothatóságának kérdését a Bevezetés szintén a töredékek, kisebb szövegalakzatok egymás mellé rendelése nyomán kialakuló jelentésváltozatok időbeli függvényében véli megoldhatónak.” (108.) Az elbeszélő identitásának

2005. december

103

ismétlődő és változékony definiálása a szövegek hangsúlyozottan irodalmi megalkotottságára hívja fel a figyelmet. (153.)
A rögzíthetetlenség tapasztalata nemcsak a narrátor identitására, a helyekre, hanem az
időre is érvényes: az (ismétlés: idő) című fejezet a már korábban is kiemelt ismétlésre
mint szövegszervező erőre helyezi a hangsúlyt. Itt kerül említésre a francia új regény,
melynek technikai megoldásai hasonlóak a Bevezetés időkezeléséhez. Bahtyin karnevál
koncepciója is előkerül, amennyiben a Bevezetés örömelvű, burjánzó szövege egy normatív renddel szemben hozza létre magát.
A (határ) tapasztalata legmarkánsabban a Fuharosok és a Függő szövegeiben tematizálódik. A fejezet elsősorban e két szövegrésznek az elemzését tartalmazza. A Fuharosok
elemzésében újra az értelmezés fontos részéve lesz a fény-metafora interpretációja. Az
értelmezésnek ez egy olyan szöveghelye, melyben a kötet egészére jellemző újat és mást
mondás gyakran a „kanonizált” kritikával szembenálló mentalitása konkrét formát nyer.
Ilyen a Fuharosok értelmezése: „Amennyiben mégis a határátlépést tekintenénk a szöveg
megalapozó eseményének, úgy nem Zsófia vélt vagy valós beavatása lenne annak elsődleges tárgya, hanem a szöveg saját határainak különböző eszközökkel való átlépése.” (187.)
Az (archívum) egy újabb, az egész Bevezetést jellemző fogalom, melyet az értelmező
„a kultúra megtartani szándékozott önazonosságának bizonyítékaként szerveződő tudásformaként” (195.) kezel. A Bevezetés építményét az értelmezés „Memória-palotá”-hoz hasonlítja, „amelyet az ismétlődő szövegalakzatok, motívumok, visszatérő szereplők, nem
verbális jelek bonyolultan kapcsolódó hálózati elemei tartanak össze.” (200.) „A kulturális
emlékezet olyan tárháza, amely bizonyos nyelvi-poétikai technikák révén teremti meg
a maga koherenciáját, miközben az általa használt technikák használhatóságának esetlegességeire vonatkozó tudását is magába építi.” (202.) „Esterházy kötetében az emlékezet felépítésének és lerombolásának egyidejű mozgásai a nyelv kalandjaként teszik hozzáférhetővé az archívum öndestrukciós hajlamát.”(212.), melyre Derrida hívja fel a figyelmet.
A zárófejezetként szereplő (műtárgy) a Bevezetés vizuális jeleinek számbavételére és
értelmezésre vállalkozik, főként a képekére, melyeknek többféle lehetséges funkciót tulajdonítva, végül a nyelvi működéseket leképező jelekként interpretálja őket: „a Bevezetés
a szépirodalomba című művet olyan műtárgyként teszik értelmezhetővé, amely a duchamp-i
gesztusokhoz hasonlóan a műtárgyfogalomban rejlő bizonytalansági tényezőkre hívja fel
a figyelmet – ahogyan a mű nyelvi barkácstechnikája az irodalom fogalmának bizonytalanságára.” (233.)
E szinte minden téren megjelenített bizonytalanság, eldönthetetlenség, definiálhatatlanság, rögzíthetetlenség és határtalanság az értelmezés szinte minden választott, (talált,
kapott) szempontjában megfogalmazódik erős koherenciát hozva létre így paradox módon
az interpretációban.
A többféle szempont különféle elméletek széles skálához kapcsolódik. „A könyvben szó
szerinti vagy torzított formában, többek között” Assmann-, Bacsó Béla-, Bahtyin-, Barthelme-, Barthes-, Bataille-, Baudrillard-, Benjamin-, Blanchot-, Bloom-, Brooks-, Cage-,
Calinescu-, Calvino-, Dällenbach-, Danto-, De Man-, Deleuze-, Derrida-, Duchamp-, Eco-,
Fish-, Foucault-, Freud-, Friedman-, Guattari-, Habermas-, „idézetek vannak.” – hogy
csak az elméleti részt kiemelve és a névmutató segítségével a H-betű kezdeténél befejezve
jelezzem azt a hedonista elméleti kínálatot, melyeknek nagy részével termékeny dialógus

104

tiszatáj

alakul ki az értelmezésben. Talán éppen e sokféle beszédmód az, amely néhány esetben az
értelmezőt túlretorizálásra csábítja.
A Bevezetéshez már szorosabban kötődő szövegkínálat természetesen egyrészt a filozófia, melyet az értelmezésben főként Wittgenstein, Nietzsche és Pascal neve jelez, másrészt a szépirodalom területéről érkezik, melyen belül az értelmező számára a világirodalmi párhuzamok kerülnek előtérbe. Esterházy Ottlik gobelinje kevesebb szót kap, mint
Esterházy Sterne-féle fekete lapja. Legtermékenyebb értelmezésrészei az interpretációnak
azok, ahol egyfajta együtt- és egyben-látás jön létre. Például a 230. oldalon az összefüggések plasztikus feltárása így fogalmazódik meg: „Ebben az értelemben a Bevezetés képanyaga valóban talált tárgyak sorozata, úgyhogy az idevágó Tandori-címre (József Attila
sorra) tett többszöri utalás (BeSz 19., 420.) akár Duchamp-hommage-ként is értelmezhető
lehet.”
A válogatás egyéni színezete az elméleteknél kevésbé, a világirodalom elsődlegességénél már inkább, ám a legerőteljesebben az Esterházy-szakirodalomból való választásokkor
körvonalazódik, aminek tárgyalása inkább recepciótörténeti kérdés, mint egy ismertetés
feladata.
Szabó Gábor az Esterházy szakirodalmat gazdagító Bevezetés-értelmezése megérlelt
munka, melynek egyes értelmezésrészei 2000-óta olvashatók voltak az Alföld, a Forrás, az
Irodalomtörténet, a Literatura és a Tiszatáj lapjain. Ha jól számolom, Szabó Gábor könyvében az interjúkötetet (Marianna D. Birnbaum: Esterházy-kalauz. Magvető, 1991.) is
számolva a hetedik, Esterházy műveivel foglalkozó kötetet tisztelhetjük az 1994-es Wernitzer Julianna-féle Idézetvilág avagy Esterházy Péter, a Don Quijote szerzője. (Jelenkor),
az 1998-as Fuharosok. (DEkonFERENCIA v. szerk.: Müllner András, Odorics Ferenc,
Szeged, Ictus), az 1996-os Kulcsár Szabó Ernő által írt monográfia (Kalligram), a 2003-as
Másodfokon címet viselő, a Harmonia caelestist és a Javított kiadást elemző válogatás
(vál. és szerk.: Böhm Gábor, Kijárat) és a 2004-es Szembe szét. Humor és szentség öszszefüggése Esterházy Péter prózájában című Selyem Zsuzsa tanulmánykötet (Koinónia,
Kolozsvár) után.
Az ismertetés elején idézett Harmónia caelestisről írott kritikájában Szabó Gábor
a Bevezetés technikáinak továbbfejlesztésére irányuló kritikai kérdésre a következő választ
adja: „az Egy Esterházy család vallomásai tűnik az egyik lehetségesnek tekinthető válasznak, azzal, hogy egy olyan XIX. századi prózamodell felé nyitja meg az utat, ami túl
van már a XX. századon.” (Tiszatáj, 2000/9.)
Amennyiben 1986 óta az Esterházy életműben a próza iszkolása időben visszafelé
(előre) történik, a XIX. századi prózamodell hagyománya valóban az-e, aminek látszik
vagy a Bevezetés után egy másfajta keretben értelmezendő? – ez már egy újabb tanulmánykötet kérdésfelvetése lehetne.

Urbanik Tímea

Decemberben kerül a boltokba a Tiszatáj
Könyvek két új darabja. Nagy Gáspár Közelebb az életemhez című kötete valójában
a 2004-ben megjelent Szavak a rengetegből folytatása. Az új kötet vallomásokat,
családra, barátokra, iskolákra való emlékezéseket, az irodalom és politika viszonyát
tárgyaló és a hittel kapcsolatos írásokat
tartalmazza, válogatást ad az író kiállítás
megnyitóiból és a vele készített interjúkból. Zalán Tibor szállás rossz ágyon című
verseskötete a legutóbbi gyűjtemény, A szürrealista balkon óta született verseket tartalmazza.
*
A Tolna Megyei TIT november 11-én Baka István halálának 10. évfordulója alkalmából
emlékkonferenciát rendezett Szekszárdon. A tanácskozáson Zalán Tibor mondott bevezetőt, előadást tartott Fried István, Töttös Gábor, Olasz Sándor, Árpás Károly és Lovas
Csilla.
*
Decemberi számunk szerzői között szerepel Arnaldo Dante Marianacci. A József Attilavers szerzője a budapesti Olasz Kultúrintézet igazgatója, kétnyelvű verseskötete jelent
meg Odüsszeusz a szélben (Odysseus nel vento) címmel. Nemrég antológiát is szerkesztett
Szorongás és végesség (Költők új Európája) címmel.
*
Értesítjük Olvasóinkat, hogy lapunk januártól változatlan áron (350 forintért) vásárolható meg. Az előfizetők számára 300 forint a példányonkénti ár.
Januári számunk tartalmából
CSIKI LÁSZLÓ, HATÁR GYŐZŐ, VITÉZ GYÖRGY versei
BÁLINT PÉTER, KÁNTOR LAJOS, VÁRI ATTILA prózája
ZALÁN TIBOR Baka Istvánról
DOMOKOS MÁTYÁS József Attila és Illyés Gyula kapcsolatáról
Hollósi Zsolt interjúja Temesi Mária operaénekessel
Diákmelléklet:
SÁGHY MIKLÓS Mándy Ivánról

Ara: 350 Ft
Előfizetőknek: 300 Ft

9 7 7 0 133 11 6 0 0 8

0 05

