7/2^

VA^Ml

i i ^ á j S t d j
5 9•

É V F O L Y A M

Marno János,
Térey János,
Tornai József versei
Ferdinandy György,
Tandori Dezső
prózája
Németh Lászlótextológia
(Domokos Mátyás,
Fűzi László,
Monostori Imre,
Péter László írása)

Szajbély Mihály,
Pomogáts Béla
tanulmánya
Diákmelléklet
Nemes Nagy Ágnesről

2
2005. február

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI E D I T

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
jp
a Nemzeti Kulturális Örökség Minisztériuma
^jYy r~ff
Nemzeti Kulturális Alapprogram
•*"""*"
támogatásával.
NEMZETI KUITERÁJJLS ÖRÖKSÉG
MiMSZTfun m\
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A l a p o t nyomja: Officina Press Kft., Szeged.
Felelős vezető: Kinyik Erika.
Internet: w w w . t i s z a t a j . h u e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 2. SZÁM
2005. FEBRUÁR
MARNO JÁNOS: Nárcisz lobog; Föl a MOM-ba; MOM-szűkület .............................................................................

3

VÖRÖS ISTVÁN: Teremtéspróba; Szökés a kulcsmásolóhoz; Nyolc hang alatt a Föld körül; Hasonlatok a fiam
életéből ........................................................................

7

TÉREY JÁNOS: Priusz; A medve szelíd, ártalmatlan állat, ....

10

FERDINANDY GYÖRGY: Picikutya .........................................

12

SIMAI MIHÁLY: csak megy a vásári ricsajban; aranykor;
A megváltatlan ország; jelenidő; legenda; Trianon
utó(v)érzés, 2004 ........................................................

16

VERESS MIKLÓS: Holdfénykeringő; Mosdósi vigalmas ......

20

PINTÉR LAJOS: Hat pohár bor; Epistola; A festő modelljével beszélget ................................................................

25

TORNAI JÓZSEF: Orpheusz öregkora; Szarkofág; Kút; Két
dal ................................................................................

28

TANDORI DEZSŐ: A negatív halmaz és a negatív végtelen ...

31

Németh László-textológia
DOMOKOS MÁTYÁS: Filológiai rendteremtés Németh László
életműve körül ............................................................

44

FÜZI LÁSZLÓ: Németh László életművének kiadásáról ......

49

PÉTER LÁSZLÓ: Németh László-textológia .........................

55

MONOSTORI IMRE: Illusztrációk a Németh László-filológia
nehézségeihez .............................................................

58

TANULMÁNY
SZAJBÉLY MIHÁLY: Irodalom és zsurnalizmus (Karl Kraus
és Schöpflin Aladár írásai, mint az irodalom médiatörténetének forrásai a 20. század elején) ..................

66

KÁNTOR LAJOS: Balassi élete Erdélyben ............................

75

POMOGÁTS BÉLA: Végvári versek ........................................

80

KRITIKA
MONOSTORI IMRE: Csoóri Sándor „harmadik út”-ja ..........

90

ÁRPÁS KÁROLY: Rendhagyó könyvismertető Gion Nándor: Mit jelent a tök alsó? című könyvéről .................

95

Szerkesztői asztal ............................................. a belső borítón

ILLUSZTRÁCIÓ
GÖBLYÖS RÓBERT alkotásai a címlapon, a 6., 16., 19., 27.,
30., 43. és az 57. oldalon

DIÁKMELLÉKLET
HERNÁDI MÁRIA: „És lélegeztek mindaketten”
(Nemes Nagy Ágnes: Éjszakai tölgyfa)

MARNO JÁNOS

Nárcisz lobog
mint egy gyertya, mióta
villanya kiment. Egész éjjel
imbolyog magában, minél
homályosabban, annál áthatolhatóbban szinte; mint Petőfi,
akiért soha nem volt túl (!) oda, Szalkszentmártonban, 1846 kora tavaszán.
Gyerekfővel tehát, Nárcisz szemszögéből
nézve: Sétálok, sétálok, mondja
utána, s szemlélem a füst
árnyékát a falon. Mármost Nárcisz
szájából a füst, lévén ő egy (szál) gyertya
itt, ugyancsak elüt a (pipázgató)
Petőfiétől. Valamint, ellentétben a pár
hetes nihilizmusban megmártózó
poétával, Nárcisz a barátságról
sem gondol semmit, újat legalábbis nem. Múltja leülepedett, nem
lengi körül fantom jelenésekkel. Egy (szál)
magában imbolyog, hallgatózván,
szíve hogy’ dübög a gyomorfalán,
s elméjétől tartván, mely fojtaná
el némelykor e hangot. (2004 kora nyarán.)!

4

tiszatáj

Föl a MOM-ba
Unja a Vérmezőt, a Vérmezőn magát, végre is ő (Nárcisz)
mégsem egy reális pióca, akkor sem,
ha hasonlatnak, egyszer-egyszer, megteszi;
pióca, mely meg-megáll a maga lábán.
Meg-megvonaglik is akár, ám a vér,
mely most épp a lába közt áramlik némán,
az nem kenyere. Fukarkodva méri,
sajátját akárha másét, és már szívná
is vissza papírszerte ismét, ha szóvá
nem dermedt volna az egy szálig; félreteszi hát a kérdést, s inkább elnézi Petőfinél,
aki nyilvánvaló kedvét leli benne. Átolvassa, szétbolygatja, hüvelyezi, összeveti – a szíve azonban nem dobban vele.
Ritmusa még annyira sem hatja át, mintha vonaton rázkódva alélna: vérben
úszni látva lassúdan elforgó óriási tájat, marhafoltot réten, mezőn
habzó nyálú felhőforma nyájat; ez mindmind úgy igaz, hogy elmarad. Felhagy hát a
kisérlettel, nadrágot vált, és felkapaszkodik
a MOM parkba ma éjjel, hol kutyáját az ősszel
elveszítette. Szólongatta, szaladt körbe,
hiába; majd egy félóra múltával kint
lelt rá az Alkotás útján: vérben ázott
a feje. Meleg volt még, de már merev. Nárciszt
gyűlölet ragadta torkon, mert hibázott.
És úgy gondolta, hasonló esetben ő
befelé vérezne el, s nem szeméremből,
hanem mert a természete ilyen: képtelen
adni cseppet is a külsőre. Sétáit is
ösztönösen időzíti egyre későbbre: belelassulni egy lépésbe, mely nem megy ki a láb-

2005. február

5
fejéből mióta – ég tudja bár, mit meg nem járt
azóta. Ám ő mégsem gondol feljebb-, vagy alábbvalóra; magában halad a parkban körbekörbe, akárha saját hátába kerülve
olvashatná vissza néma gondolatait.
Áthatolhatna rajtuk, annyira világos
előtte némelyik, míg mások sötétek, mint
a testet ölt… Nárcisz nem akarja elvetni
a sulykot, jóslatba bocsátkozni a távot
illetően, mely amúgy sincs éppen előtte,
sem túl nincs rajta éppen. De mintha csúfot űzne,
Petőfivel a hátában, úgy szökik eszébe
a képtelen olvasmány (Föl a szent háborúra – Pest, 1849. június 20–30):
„Ne féljetek, gyermekink, ne
Féljetek,
Nem szúr által dárdájával
A vad kozák titeket;” És Nárcisz ismét gyermeknek érzi magát,
akinek – egyszer volt, hol nem
volt mitől félnie.

MOM-szűkület
– vagy szürkület, gondolja Nárcisz,
lévén a hályog már ott a szemén.
De gondolatában nem szeretné,
ha szemrehányásnak nyoma érződnék.
Kinek is. Istent nem ismer, bár ma ismét
olvasott róla valakinél, és az
illető, burkoltan, mintha esküdne rá.
Lelke rajta. Nárcisz, akárhogy van, a testvért
üdvözli (magában) benne, lévén testvére még a víz is és a kő, amely a víz
alatt lágynak tetszik, s aztán a kavics,

6

tiszatáj
mely szét-szétfröccsen a lépteitől. Mindezért
szívből letesz a vitáról középtávon. Ma nincs
egyéb dolga sürgető, mint addig sétálni,
míg a combját a fájdalom fenékig át
nem járja. Megy hát, a fájdalomig, és tovább,
kezét imára kulcsolva hátul. Majd meg farzsebébe dugva, tompora mintha két ököl,
s a rímet előre unva, körre kvázi kör,
no és persze mint az óra, mely éppen magát
húzza föl. Jobbról balra. És persze istentől
sem igen támogatva, puszta szerelemből.

2005. február

7

VÖRÖS ISTVÁN

Teremtéspróba
Ha születés előtti nemlétemért
kárpótol, hogy most élek,
mért nem kárpótol a halál
utániért is? A fehér nemlét
édes, mint a porcukor, mert még
jön utána valami. A fekete nemlét keserű, mint a tegnapi tea.
És ha a fehéret a feketébe
szórnám? Vagy a feketét
a fehérre önteném, és a
masszából embert formálni
megpróbálnék? Lerántana
a szürke sár, mint az éhes
iszap. Öröklét-lidércek inganak
a semmi felett, de a változás áramában.

Szökés a kulcsmásolóhoz
Az embereket akarom szolgálni,
vagy ki akarok emelkedni
közülük? Ha szolgálni akarok, nem
emelkedhetek ki, ha kiemelkedni,
nem szolgálhatom őket.

8

tiszatáj
Vagy inkább Istent szolgálnám?
Szüksége van-e szolgára? Aki
behozza a csizmáját. Aki Szent
Pétertől elveszi a kulcsot.
Ha gyorsan lemásoltatnám,
és a másolatot visszaúton
ledobnám nekik? Heverne
értéktelen fémdarabként az
utcán. Jó, ha vastelepre kerülne.
A kulcsmásolónak van csizmája?

Nyolc hang alatt a Föld körül
Jé, visszaáll Wagner a sorba?
Pedig a fényképe már háromszor
körbemászott a falon.
Sosztakovics nem engedi
maga elé. Mire várnak?
A sor elején nincs semmi.
A sor elején nincs senki.
A sor közepén Wagner.
Az utolsó kiló hús a hentesnél.
A sor vége múltba nyúlik.
Valaki kinyit egy olajoshalat.
De élő rókák szabadulnak ki a dobozból.
A hentes Bachra hasonlít,
Bach egy illatszerárusra.
Kék Duna kering a föld körül.

2005. február

9

Hasonlatok a fiam életéből
Szakítok a nemtudás fájáról,
és a butaság olyan jóízűen
árad bennem el, hogy nem
értem, mért nem próbáltam
meg előbb. Aki voltam,
kiesik mint egy tejfog.
Egy bögre tej. A nemtudást
beledobom, és a tej nem
savanyodik meg egy hétig.
A hét végén aztán megiszom.
A bögre mélyén tejhal tátog.
Tátong a semmi a gondolataim
helyén. És a gondolataim
elfoglalják a semmit, mint egy
homokozót. Műanyag lapáttal
szórják a szemcséket, a rögöket,
a port, a semmit három alakban.
A nedves rétegben fogat találnak.
Már gyökeret eresztett. A kezükben mozogni kezd, lába nő.
Mielőtt gyíkká lehetne, kettéhasad.

10

tiszatáj

TÉREY JÁNOS

Priusz
„Testvér, segítsd a lebukottakat”

Májusban tört be a jeges fuvallat
A munkásotthon falai közé.
Híre ment: tucatjával tűnnek el
Elvtársaink a fás szakszervezetből.
Kis pont voltam, de azt álmodta ez
A kis pont: egyszer rá is sor kerül;
S ha priusza lesz, páholyra cseréli
A szűk zsöllyét a második vonalban.
De hát milyen az ember? Persze, gyarló,
És hátradől a széken, hogyha nyer
Egy szusszanásnyi szünetet… Siker:
Letelt a május, kezdtem megnyugodni.
Míg olvasgattam, forrt a zöld tea,
És Egon Erwin Kisch varázsszavára
Kína kitárta nekem titkait −
Ajtó döng: „Le vagy tartóztatva, öltözz!”
Főbérlőm arca, mint a kréta, sápadt.
Egy hang: „Ki volt a felső kapcsolat?”
Autóban akkor ültem életemben
Először (nagy tisztesség ez nekem).
Utcák nyíltak, tárult a horizont.
A felső kapcsolat!… A férfiak,
Akik a jelszavas találkozókon
Kérdéseimre összepréselik
Az ajkukat, felnőtt számba se vesznek,
S bezárulnak, mint tíz után a táncház?…

2005. február

11
Húsom hasad, hajamból szikra pattan,
Szemeimből forrást fakaszt a torma.
Elfogy a szusz belőlem: visszasírom
Mártíromság előtti arcomat.
A 101-es szoba megoldja nyelvem:
Beszélek majd, akár a vízfolyás,
Olyan víz, melynek nincsen hordaléka.
Hálám a párté: nem világosít föl,
S ha nem világosít föl, nincs tudás;
S ha nincs tudás: nincs mit megosztanom.

A medve szelíd, ártalmatlan állat,
ezt akarta bebizonyítani Joachim
Gehrmann mérnök, aki négy éve
tartott
háziállatként
Berlin
kertvárosában lévő házában
egy kétméteres, nőstény örvösmedvét. Bubiról – akivel sétálni
járt a közeli erdőbe, s aki
legjobb karatepartnere volt,
és birkózásaik során soha még
karcolást sem ejtett gazdáján −,
könyvet akart írni az amatőr
idomár. A legutóbbi birkózócsata
aztán rosszul végződött. Bubi
váratlanul megvadult, s úgy
összemarta gazdáját, hogy azt
a kórházban alig tudták összefoltozni. A randalírozó mackót
a riadóztatott rendőrök lőtték
agyon.

12

tiszatáj

FERDINANDY GYÖRGY

Picikutya
Anyánk utolsó kutyája a taxisblokád napján született, és ennek ő a későbbiekben
nem kis jelentőséget tulajdonított. A dolog persze nem meglepő: aki csak ismerte
őt, tudta, hogy nála a kutyákhoz kapcsolódik minden. A háborúk, helyszínek és
az évszakok. Kislánykori képén, amit ma is őrzök, matrózruhában áll, csokornyakkendős urak és kalapos hölgyek gyűrűjében. A lábánál nagy, fehér komondor. A felvétel valami kutyakiállításról készülhetett. Huszonkettőben! – jelentette
ki. Anyánk ebekben számolta az éveket.
Minden kutyájára emlékezett; ha felbiztattam, mindegyikről tudott egy szép,
igaz történetet. Egyetlen gyerek volt, és a szülői házban nem volt divat a vendégeskedés. Anyánk – ha szabad így mondanom – kutyák között nevelkedett.
Korán ment férjhez, én hamar megszülettem. Attól kezdve magam is minden
védencére jól emlékezem. A birtokos raggal persze csínján kellene bánni. Mert
saját kutyája ritkán volt szegénynek. A legtöbb esetben valami szomszédkutyát
kényeztetett.
Borcsa talán még az övé volt. De ezt a görbelábú daxlit hamar eltüntette
apánk:
– Minek az!? – kiabálta. Itt van neked ez a három szép gyerek!
Levitte a Délihez! – mesélte sírva anyánk. Hogy miért éppen oda? Egy szó
mint száz, Borcsa elveszett.
Csinit Kárpátaljáról hozták a front elől futó munkácsi rokonok. Mi pedig befogadtuk. Hol volt már akkor apánk! Nem volt már aki levigye őt a Délihez.
Ezüstszürke, virgonc kölyökkutya. Pumi-puli keverék! – mondta büszke mosollyal anyánk, amikor elmagyarázta, hogy az új családtag miért terelgeti olyan
lelkesen csaholva a vendégeket.
Azután a menekülőket itt Pesten is utolérte a front. A nyakunkba szedtük mi
is a világot, a ház, ahol nagyszüleim éltek, telitalálatot kapott. Amikor kitavaszodott, visszakerültünk. A régi kertben pedig, igen, ő, Csini fogadott. Sántikált, de
ott volt a helyén. Őrizte a romokat.
Még hét évet élt velünk a háború után. Városon, vidéken, ahová csak elkerültünk. Anyánk lábánál aludt, még a garázsban is, ahol meghúztuk magunkat,
amikor elvették a házakat.

2005. február

13

Később lett szegénynek valami középfülgyulladása, és akkoriban még nem
forgalmazták az antibiotikumokat. Anyánk nem volt otthon amikor kijött az állatorvos. Eltemettük. Soha többé nem lesz kutyája! – fogadkozott.
*
És állta a szavát. Ettől fogva csak vendégkutyái voltak. A másokét szerette,
konok, makacs szeretettel. Védte őket az emberek ellen. Lehet hogy akkor, ötvenévesen, már nem is szerette az embereket.
Csibészt Ernő, húgom férje hozta. Szép, koromfekete puli volt, ő is csaholva
száguldozott a ház körül. Talán egy kicsit túl zajosan: – azokban az időkben suttogva beszéltek az emberek.
– Ilyen a természete! – mondta anyánk. Hiába veritek!
Meg volt győződve róla, hogy a kutyákkal nem tud bánni senki. És hogy a nevelésnek egyetlen módja van: a szeretet. Csibészt levitte magához, a házmesterlakásba, ahol élete második felében lakott. Húgomék pedig szereztek maguknak
egy csendesebb kutyát Csibike helyett.
Pepi fox-terrier volt, Ernő a lányának hozta, hadd játszódjon vele – mint
mondta – a gyerek. Arra azonban nem számított, hogy rövidesen ez a kis mérges
állat is átpártol anyánkhoz. Enni ugyan feljárt a két kutya, utána azonban megint
csak a házmesterlakásban töltötték a napot.
Anyánk akkor már elmúlt hetven éves, de az Állatvásárba kijárt minden évben. Fellökték – mesélte – a nyugatnémetek. Lett egy combnyaktörése, nyilván
sokáig lábadozott, mert mire hazahozták, Pepi teljesen elrákosodott. Anya pedig
megint magára maradt.
Volt azután még néhány kísérlet. A sógor hozott egy másik kutyát, de ezt már
kikötötte. Az a mániájuk – mesélte anyánk – hogy egy kutyának kint a helye.
Fagyban, esőben. Azután lett egy nagy vihar, ez pedig kirohant a világból. Soha
többé nem került elő.
Anya esküdött rá, hogy egyszer még találkozott vele. A Márvány utcában pórázon vezette egy öregember. Megismert! – állította szipogva. Dehát akkor már,
ugye, semmit se tehetett. A kutya állítólag úgy nézte anyánkat, mintha eszébe
jutott volna valami, amire már nem emlékezett.
A védencek sorában Betyár következett. Ezt már antibébi tablettákkal etették.
Meg is lett az eredmény: Betyi hetet kölykezett. Kettőt meghagytak húgomék,
Foltos és Kormos együtt nevelkedett. Kormost később Ernő elvitte vidékre, még
ma is Nagyegyházán őrzi a fatelepet.
Akkoriban már begyűrűzött ez a szép, új világ. A krumplihajat belefőzték a levesbe, a csontokért nyugdíjasok ácsorogtak a hentes előtt. Kutyát tartani költséges dolog lett. Az pedig, hogy anyánk is tartana, szóba se jöhetett.
*

14

tiszatáj

Foltos lett – mondom – az utolsó kutyája. Persze ő sem hivatalosan. Apránként, fokozatosan szokott le a házmesterlakásba. Nem volt se szép, sem okos.
Nehézkes, malacszemű állat, és hát zabálós. Az évek folyamán alaposan elhízott.
A sógor a csarnokból hozta neki a kacsafejeket és a csirkelábakat. Felhabzsolt
mindent, de semmi hálát, semmi ragaszkodást nem mutatott. Hülye kutya volt –
állítja húgom. Hamis, mindenesetre. A postásnak megkapta a lábát, alattomosan, hátulról támadott. A gyerekeket se szerette, morgott, ha simogatni akarták.
Az a fajta, aki csak egy gazdát ismer, és talán még azt az egyet se nagyon.
Anyánk akkor már nehezen járt. A kertet még megművelte az ablak előtt,
a két orgonabokrot visszavágta, de a boltba már nem tudott kimenni. Télen az ajtóból szórta a madaraknak a magot.
Mert az ajtaja télen-nyáron nyitva állt, hogy be tudjon jönni a kutya.
– Fűtöd a kertet! – mérgelődött a húgom, de hiába beszélt. Foltos rövidszőrű
kutya volt, kicsukni anyám szerint nem lehetett.
Volt úgy, hogy a házában aludt, de a házmesterlakásba így is többször bejött
minden éjjel, Megállt az ágy fejénél, felrakta a lábát, és némán figyelt egy darabig. Azután, mint aki jól végezte dolgát, megnyugodva távozott.
– Vigyáz rám! – mondta anyánk, és erre nem lehetett szava senkinek. Különösen azóta, mióta anya elesett.
Megütötte volna magát? Nem tudott felállni. Foltos – mesélte – egy darabig
csak nyalogatta az arcát, de azután elrohant, és nyüszítve, ugatva riasztotta a háziakat. Anyánkat egy szomszéd találta meg.
A levesét még ezután is elkészítette. Minden reggel kitett az asztalra egy listát.
Ha valaki kiment a boltba, bevásárolt neki. Már amennyire lehetett, mert anya
elfelejtette az árakat. A nyugdíja többszörösét elköltötte volna az, aki meghozza
neki a felírt eledeleket.
A keksz, a régi, jó házikeksz minden nap ott szerepelt a listán. Foltos kényeztetése fontosabb volt neki, mint a koszt.
Amikor bejött ez a szép, új világ, a tésztagyárat is elvette valami nyugati
mammutvállalat. Egy ideig nem volt keksz a polcokon, azután, amikor újra lett,
senki se tudta megfizetni. Anyánk pedig még a kávéról is lemondott, de a Foltos
kekszikéjéhez keményen ragaszkodott.
*
Nem volt könnyű bánni vele. Húgommal állandóan veszekedtek. Foltosnak
mégcsak a nevében se tudtak megegyezni. Anya számára védence mindvégig
Picikutya maradt.
A kilencvenedik születésnapját megünnepeltük. Az unokái csak üzentek, de
mi ketten vele töltöttük a napot. Este pedig meglátogatta őt a kerületi pártszervezet.
Ez lett anyánk megdicsőülése. Ő volt a legrégebbi tagjuk, de még így is, a váratlan figyelmesség jól esett. Anyánk elpirult, amikor kezet csókoltak neki ezek

2005. február

15

a máshoz szokott fiatalemberek. Kapott egy nagy kosarat, Foltos egész héten csokoládét eszegethetett.
De ettől fogva már csak betegeskedett. Kórházba nem akart befeküdni. Nem
hagylak itt! – mondogatta a kutyának. Mert ezek csak erre várnak: bevisznek,
azután ottfelejtenek.
Én beszéltem rá, rám azért néha hallgatott. – Felerősödik! – mondtam neki,
mert mindig is magáztam. Mire hazajön, itt lesz a tavasz!
Akkor még a trópuson tanítottam, és tízezer kilométerről könnyen beszél az
ember. Felhívtam őt, minden vasárnap délután, percre pontosan.
– Gyere már! – szólt rám nem egyszer, és én megígértem, hogy Virágvasárnapra ott leszek.
Amikor kijött érte a mentő, megállt a kertkapuban. Belekapaszkodott a rácsba,
nem hagyta, hogy a karja alá nyúljanak. Nézte a házat, ahol leélte az életét.
A kutya morogva lapult a lába alatt.
– Vigyázzatok rá! – mondta húgomnak. Nagyon igényli a szeretetet.
Ezek voltak az utolsó szavai. Azután beült a mentőkocsiba.
Hát igen. A szeretet. Mi csak gondját viseltük szegénynek. Szeretetet egyedül
ettől a hülye kutyától kapott.
Amikor összeraktam anyánk holmiját, még benézett az ablakon. De hívni hiába
hívtam: soha többé nem jött be a házmesterlakásba. Még a süteményét sem ette
meg.
Lett azután ez a lomtalanítás, a kertkapu nyitva maradt. Kiszökött volna? Elvitte valaki? Utolérte volna a Borcsa sorsa, lent a pályaudvaron?
Most pedig az orgonákat is kivágták. A két orgonabokrot. Anyánk után semmi,
de semmi se maradt.

16

tiszatáj

SIMAI MIHÁLY

csak megy a vásári ricsajban
nem lát
nem hall
nem érez
csak megy
a vásári ricsajban
a vigasságot árulók
az igazságot árulók
önszeretetet árulók
és önmagukat árulók
hazug forgatagában
egy nagyon szegény
nagyon régi
angyalos havazásból ragyogó
talán-sosem-volt Karácsony felé megy
a jászol felé
ahonnét még
nem lopták el a Gyermeket

aranykor
rózsával döfte át
a mellkasom
nyár volt
akkor még éreztük hogy élünk

2005. február

17
együtt-lélegeztünk
mint két tüdőfél
egyazon rózsa illatát
szívtuk leheltük
jó volt
nem tudni semmiről ami
következhet következik

A megváltatlan ország
utoljára
a holdbeli harangszót
hallotta még
aztán a kárpitok
Kárpátokká hasadtak
s a Fényben
nem jelent meg
Ő
a Föltámadott

jelenidő
kiemelve pár tollat a
szivárványragyogású szárnyból
kis
szerencsével
talán
fölrepülhetünk néhány centit

18

tiszatáj
de
biztos zuhanásra ítéljük
magát a madarat

legenda
már fönn
a fények fényében az égi
ablak mögött
tűrőn s türelmesen
mint maga az öröklét
ím várni kell
az örökké-várónak
várni
mint egykor apámat
mint engem
s mint kórházban a halált
amit az én lelkem sejt
tudja Ő már
a szigorú őrt félretolja majd szelíden
s tárt fénykarokkal áll a küszöbön

Trianon utó(v)érzés, 2004
álmomban rég-halott
lovamra látok
úgy néz sötétülő szemembe mintha
küzdene még

2005. február

19
az életéért
üveglő homály mélyéről úgy néz mint aki
gyilkosáért imádkozik
álmomból néz
csak néz halott lovam
s tarkólövésre kényszerített
kezem bénítja egyetemes szégyen
egyek voltunk a létben
– vagyok
és nem vagyok immár
golyónyomok s lemoshatatlan vérfoltok az ég tükörboltozatán
(2004. december)

20

tiszatáj

VERESS MIKLÓS

Holdfénykeringő
Iló-távolban

Szüret lett. Darázshangos
a varázsdombos Mosdós.
Ennyi szín sem csordul tán,
csak Szászendre-palettán,
ki itt halt meg. Így ősszel.
S az élő most úgy néz fel
a lombos kavalkádra,
mintha utána látna.
Napok is egybeértek.
Csütörtök volt vagy péntek?
Péntek volt vagy csütörtök?
Mindegy. Az este megjött;
ágyamba beleestem,
amikor a 7-esben
valaki nagyot hörgött.
Aztán a bádogteknőt
hallottam csak zörögni.
Tudtam: nehéz a semmi.
Bennem is ennyi volt ott.
A kocsi elnyikorgott,
s rég aludt már a kórház
szélin orvosi sorház;
míg itt, feledve holtat,
minden kórterem szunnyadt.

2005. február

21
Csak én nem. Mintha máshol:
zörgésből, nyikorgásból
valaki Zenész árnya
egy opuszt komponálna;
megéreztetni rögtön:
a sötétőfüggönyt
átégeti a holdfény.
Szédülni hívott erkély,
hogy törtezüstben lássam
mindazt, mit nemrég másan
– míg tisztul zene, távol
a kakofóniából –
mint kaleidoszkópban,
mit vásárokból hoztam,
magába belezárva –
átlényegül az ábra,
amikor összerázom.
Akár egy ősi álom,
olyan valós lehetne,
ha így nézné az elme;
ám, hirtelen, a múltból
minden összekavardul,
amikor már a lét is
csak hullámzó poézis:
holdfényen elderengő
élet-halál keringő.
És mi juthat eszembe,
mikor táncolnak szembe;
aztán az éjbe vissza:
Petőfivel épp Csinszka
Balassival se céda
citeráslány, de Léda;

22

tiszatáj
Babits karjában Anna
oly könnyedén suhanva;
Kosztolányival Lilla,
Júliával Attila;
s habár nem így volt hajdan:
Lollival ott van Vajda –
és így tűnnek el sorra,
mert Berzsenyivel Flóra,
ki visszatekint még. És
látja Ginával Illyést
csipkeszegélyű felhőn.
Aztán a hold is eltűn,
s holnapra visszarendez
mindent e táncteremhez.
A Nagy Zenészt se látni –
árnyéka zongorányi;
s halkul az elderengő
halál-élet keringő
múzsákról, kiknek lelke
mintha egymásba rejtve.
Mert lényegük, hogy voltak;
csókoltak vagy daloltak,
megcsaltak vagy csak hűen
eggyéhaltak a bűnben.
Értük volt – értjük csak mi –
a verssé ölelt semmi.
Értünk van – féljük már mi:
ujjuk – szemünk lezárni.
Mosdós 2004. szeptember vége

2005. február

23

Mosdósi vigalmas
Gyurkovits Kálmán
igazi, szögedi professzor úrnak

Egy átvirrasztott éjszaka;
pocoktúrások friss szaga,
s falusi füsté. Fölfele
hív reggelem jobbik fele,
a másik meg a föld iránt –
ahová végül hazaránt.
De addig is – a mindenit –
Bukolikában élek itt!
Egy kórházban, hol néhanap
tízszer is fordulhatna pap;
bár első és utolsó kenet
közt létezik még átmenet.
Van borpince és jóbarát,
ki megosztja velünk borát,
hogy míg lenn gyászmenet halad,
harangoznának poharak
inkább. Nézzünk el Mecsekig,
amíg az ég ránk nem esik,
Berken és Zselicségen át –
s köszöntsük föl Bukolikát.
Itt, hogyha jön az éjszaka,
fölzeng a kabócák dala
háttérzenéül. Reggelig
avarfüst száll az egekig.
Nem gazdagodnak emberek,
inkább dolgoznak eleget.
Esznek, ölelnek, s gyereket
csinálnak. Néha egyebet.

24

tiszatáj
Ámen után is bármikor
csordul dombon a misebor,
mennybe egy pincelikon át
lássunk, és Bukolikát
így köszöntsük föl épp azért,
mert itt a lélek hazatért;
s tisztára mosdhat, Bár a test
követni ebben néha rest;
nem amúgy higiénice,
dehát más az Urunk keze,
mint angyalé, s különben itt
lelopták Krisztus alfelit
is kőkeresztről. Vagy letört.
De így csügg. Így is elgyötört,
Templomban anyja érte esd,
Boldogasszonyé ez az est:
övé a föld. E kis haza
bartóki mikrokozmosza,
hol együtt szól rigó s darázs,
és nem halál az elmúlás,
mert dalolnak a gyerekek,
kiket bár halál fenyeget,
de anyjukért éneklik át
reményükké Bukolikát.
S hogy hol is geográfilag?
Nos, éppen a füstök alatt,
és pocoktúrások fölött,
Ha tovább még nem költözött,
Mert akkor mihez kezdek én,
meg magával e költemény.
Pocok, túrás se? Nincs tovább.
Túlálmodom az éjszakát.
Mosdós, 2004. október 5–6. Éjszaka.

2005. február

25

PINTÉR LAJOS

Hat pohár bor
Bodri Ferencnek, születésnapjára

Egy pohár
a gyermekkorra,
rajzolsz a
porba,
egy pohár a kamaszé –
milyen kék a magas ég,
egy pohár a diáké,
emlékezz a mesterekre,
egy pohár a felnőtté,
feledd el őket,
egy pohár az öregkoré,
egy pohár az aszuboré:
nézd a vonuló felhőket

Epistola
A. Varga Imréhez

Kiállításodhoz, képeid elé
írok, Imre,
kérlek, figyelj hát rímeimre.
Éveink szerint együtt tartunk:
Te is ötven, én is ötven,
ha szarkák lennénk, nagyravágyók,
lehet, hogy nem bírná a farkunk.
De madarak vagyunk, énekelünk,

26

tiszatáj
égre kelünk, bírja a torkunk,
s formákkal, színekkel bírod Te,
bírja a kéz, nem oly nehéz.
Élénk színekkel bírja a képzelet,
színeid emelik két kezed.
Ha készül majd lexikon,
életrajz író szent ikon,
Te elöl is leszel, hátul is:
A. Varga leszel, elkezded,
Varga Imre, A – s rekeszted.
Nem, vagy portré-, tájkép- és
csatajelenet-festő, e díszleteket
múlt századoknak adtad,
továbbszaladt az út alattad.
De műveidben, alakzatokban,
nevezzem így: díszleteidben
ott ez új század
arca, tája, számos csatája.
Ha véres, nem lelkeden szárad.
Éltessen Isten, óvja alkotó kedved,
élj a színeidben, mint én a rímeimben!

A festő modelljével beszélget
Bozsó János: Bolond Imre, 1948

Gyere Imre, igyunk korty pálinkát,
gyere Imre, ülj le,
tedd le a kalapot,
gyere Imre, hagyd a
rabszolga munkát,
tedd ide a székre
pörge kalapod,
tudod, hogy milyen magányos
az ember,
tudod, milyen magános állván

2005. február

27
rajzasztala előtt árván,
gyere Imre, igyunk korty pálinkát,
gyere, Imre, ülj le,
tedd le a kalapot,
gyere Imre, hagyd a
rabszolga munkát,
halott apád az olasz frontról
hívd haza,
halott apád a szibériák
örök poklából hozd haza,
halott erőd az élő földből
hozd haza,
örök mosolyod hozd haza.
A festő modelljét nézi,
sosemvolt modelljét húnyt szemmel nézi.
Nézi a bolond Imre is, nézi
a festőt, miként teremt.
Nézi és motyog, csoda ez, emberek.
S a teremtő ember istent teremt,
s a teremtett isten az embert igézi, nézi.

28

tiszatáj

TORNAI J ÓZSEF

Orpheusz öregkora
Eurüdike, utolsó szeretőm,
homlokba-hulló hajú, királynői nimfa!
Hogy sírtam! Mert halottját a szív
az Alvilágból sose hozhatja vissza.
Ó föld legszebb ágyéka, liliomos melle!
Kivel szeretkezel most? Bárcsak
nekem nyitnád ki aszphodélosz-kapud!
Betörnék érted újra oda a Félelmesbe!
A nemtörődöm ég, az istenek ellen
nem lehet emberi öröm semmi más,
mint a mindent atomokká-verő düh,
ez az egyetlen halálos bölcsesség:
az arcból napot robbantó lázadás,
a szerelmünk testébe vágott forró
jég-roham, a sohasem elég gyönyörű!
Nietzschének igaza volt! A birkák
csak könyörögjék magukat a keresztre,
bűntudatra, önmegvetésbe. Inkább
legyek mérgezett hiénaként utolsót
kurrogó homo sapiens, mint a le-föl csapkodó
keletkezés és halál mennyországba-számkivetettje!
Eurüdike, te tudod, a semmiből kiforradó ember
csak a saját magzatától lehet boldog.
És a halhatatlan ősanya egy másik
Eurüdike ezüstös testéből kilép.
Jaj, nektek, betegségek, föld-alá-megyek-tudat,
mert nem juthatok el veled a láz-lombikos ágyig,
míg meg nem kérdezem a csillagokat:
tudjátok-e, mikor fogantak a tejútrendszerek,
mikor szülte meg a szerelmek szerelmét is a lét?

2005. február

29

Szarkofág
A könyveken ülő por nem olyan,
mint más leheletfinom kvarcszemek tömege.
Az értéket mutatja így meg az idő:
a mű egyre lombosabb rejtjel lesz,
habár évezredek mindennapjai takarják,
mint Tut Ankhamun aranyozott maszkját
az egymásba illesztett szarkofágok.

Kút
Te vagy az isten-kút
Te vagy a szerelem-kút
Te vagy a harmadik kút
Te vagy a halál

Két dal
1
Ó ember, te nagyon bonyolult!
Szeretnék szép sorjában, sejtrőlsejtre, atomról-atomra visszaolvadni
az egyszerűbb létezők méhébe. Te tudat,
te tudat, te leplezed le,
hogy abszurdok vagyunk!

30

tiszatáj
2
A végső tudás
az abszurditás.
A végső menedék
a semmi-lét.
A végső szerelem
együtt él velem.
A végső álom
elég egy lángon.
A végső percet
el kell feledned.
A végső kézfogás
az ölelés, a nász.

2005. február

31

TANDORI DEZSŐ

A negatív halmaz és a negatív végtelen
Értsd: „Az író negatív…ai… és …jei”

(Nem merem Tandori Károlynak, a Doyennek ajánlani!)
*
Negatív halmazaink, reálisan, természetes mód nincsenek, és végtelenjeink sem. De az
író fogalmával alapvetően összefüggő tényállás (nem mondhatom: eredmény) (szintén)
ez. Létrejön valami, ami az író nélkül, ha jóra így, ha rosszra, nem lenne. Nyilvánvalóan
nem a „negatív számok” (pardon) halmazára gondolok, s nem is a végtelen „ellenkező
irányba történő számolására, figyelembevételére”, hanem valami specifikusan csak az írói
tevékenység (akár írás nélküli író létezés) által adódó valamire. De semmiképp sem semmire.
*
Indulhatnék több pontról. Pontból. Egyrészt, amit már amatőrös ízzel (nyilván) körbejártam, feszegettem korábban: ha a pontnak kiterjedése van, a pont nem „létezhet”.
Ugyanis ha befelé haladunk a pontban, ugyanúgy nem jutunk el a következő értékig,
a pont kiterjedtsége folytán magáig a kiterjedés nélkül eszmei (lényegi) pontig, ahogy 0 és
1 között az 1/2, 1/3, 1/4 stb. osztással sem jutunk el az „1”-ig, vagy ha fordítva haladunk,
az 1-től a „0”-ig. Henyeség lenne mindazonáltal negatív végtelen sornak nevezni a visszafelé
haladó törtsort (most főként mellőzve a matematikai – nem értünk hozzá! – szakszerűséget)? A minap rájöttem valamire, bár lehet, hogy tévedek. Ellenben íróilag (írótársaknak)
meg tudtam magyarázni valamit így… és ez nem csekélység a részemről. Kiindulósíkom
a fürdőszobánk padlózata (csempelapok) volt.

etc.

32

tiszatáj

A vécén ülve ezt látom egyre. S bár közben matematikai könyveken is emésztem magam, érzékek emberének, mint magam, elsődleges a fekete-fehér „metlahit-lapok” szöktek
szemembe. Az ötödik sorig haladva, leszámoltam, az „5”-nél hány lap is van? Addigi lap?
Nos, 15 lap volt. Mindegy a mi szempontunkból, lévén hogy nem tényszerűségi szempontot dolgozunk fel, a falaknál teljesek voltak-e a lapocskák avagy sem. A 15 hogyan számítható ki? Tehát az ötödik sorig, így, hány lap van? (Beleértve az 5. sor.) Lassan rájöttem,
hogy erre (nem ismertem! nyilván a legelemibb matek dolgok egyike pedig) íme, a köv.
képlet adódik (képletek adódnak):
5+1 szorozva 5/2. Azaz n+1 szorozva n/2.
Itt ez 6-szor 2 és fél, azaz 15.
és ugyanígy 7-nél, pl.: 3 és 1/2 szorozva 8 = 28 stb.
Amikor valakivel erről beszélgettem, már ilyen összefüggésbe helyeztem a dolgot:
ha végtelennek veszem fürdőszobánkat-vécénket, hát nem 5, nem 7, nem is 8 milliárd
sor van, hanem valóban n sor, és így tovább, ez a leszámolható végtelen.
(Mellesleg a másik kiszámítás, az előbbieké:
az adott n-nel szorozni kell az n/2 + 1/2 együttest.
Ez 5 sávnál 5-ször 2 1/2 + 1/2, azaz 3, és szintén 15-öt kapunk. Most nem ez számít.
Mivel Cantorról (Russellről, Cohenról, Gödelről, Dedekindről) volt szó előző beszélgetéseink során, s mert nem tudtam jó magyarázatot rá, hogyan lenne több végtelen is
(nem csupán egy végtelen, no, matekilag), most boldog lettem.
Fürdőszobametlahitjaink alapján láttam: az „5” pl. az „n”. A, mondjuk, „N” lényegileg
ugyanez. Végtelen érték, leszámolható, jóllehet komputer élettartama is kevés csak egy
óriási-óriási számhoz is, ha jól értem, és nem is szeretem az „óriási-óriási” c. kifejezéseket,
ahogy népszerűsíthető matematikusok mondogatják.
De ha az „N” egy bizonyos végtelen, a pozitív egész számoké, nekem kicsit meredek,
a negatív egész számokkal együtt ez miért ugyanannyi, mint külön a negatív egész számok
végtelenje és a pozitív egész számoké, de már érzem…! – nos, ha „N”-g haladhatunk előre
(s „ugorgyunk”, az „N” leszámolható, de sosincs vége egy ilyen számsornak), az „N” bármely elemén belül, „n”, „n1” stb. legyen bár a jelölés, mindig van az „n”-nek egy bizonyos
halmaza, ahogy az 5. sornál ez 15 volt, a 6. sornál ez 21 lesz, aztán 28 stb. És 8 milliárdnak
is megmondható a (magam így nevezem) halmazértéke (halmazösszege): 8 milliárd felét,
4 milliárdot szorozzunk meg 8 milliárd 1-gyel, azaz 8 000 000 000 + 1-gyel. Annyi
Azaz, ideírom kézzel

Magam szavával: halmazatnyilag ennyi 8 milliárd.
S mikor azt mondom, 8 milliárd, azaz „N” egy végtelen sor elvi vége (vagy közbülső
értéke), jól látszik, s kedves író barátom azonnal megértette: két végtelen sor szabad itt
egymás mellett, de nem mint a teknősbéka és a nyúl, hanem mint a bringás és a lökhajtásos repülőgép, vagy mi a szösz, a gyorsvonat (gyarló hasonlat, nem is szeretem az ilyesmit): az „n”, a mindenkori „n” (végül „N”, itt ne hibbanjunk meg, az „N” van is, megszá-

2005. február

33

molható is, meg nincs is, nem is) és az „n”, a mindenkori „n”, végül az „N” halmazossága
(a magam gyarló és tudománytalan kifejezése). Ergo igenis van többféle végtelen, több
végtelen létezik, s nem is akarok belemenni (fafej) a Cantor–Cohen-dolgokba, a továbbiakba, mert nincs hozzá képzettségem; szépséges dzsungelbe kavarodom, mikor másik barátomtól azt hallom: „és a törtek?” az úgynevezett racionális számok, ha jól mondom? 1/2,
2/3 etc. – is egy halmaz, egy ilyen „sor” (halmaz, itt mindegy, de nem sor, mert összeviszsza vehetem őket, ahogy a múlt időben 1978. március 8-a elé helyezhetem 1924. április 2át, vagy mit tudom én, mögéje), s akkor nekem, laikusnak, feljön ez:
annyiféle végtelen létezhetik ahányféle szempontból nézem a dolgot! Például a halmazok szorzatai… bár ezt nem tudom. Itt áll meg az eszem. Talán abban maradok: műveleteket ne végezzünk a halmazelemekkel. De nem tudom.
*
Onnan indult az egész, hogy mentem át a Váron a Széna téri (Fény) piacra… De ez
olyan Nemes Nagy Ágnes-féle racionalitást idéző „izé” (– – – „Fiacskám!” – – –) Onnan
indult az egész, hogy mestereim közül Ottlik stílusára váltsak, ahogy az egész szakkerment, a végtelenek, a halmazok… nagyon izgatott ez, valamint a köv. szakirodalmat is
megolvastam (és nem jutottam számomra parasztos értelmezésig):
Amir D. Aczel: The Mystery of the Aleph. (Mathematics, the Kabbalah, and the
Search for Infinity) Four Walls Aight Windows – New York – London, 2000
Rajmond Smullyan: Satan, Cantor und die Unendlichkeit. (német változat) insel
taschenbuch 1997.
John D. Barrow The Book of Nothing. Vintage Books, 2000.
Péter Rózsa: Játék a végtelennel, Matematika kívülállóknak. Typotex, 1999.
Charles Seife: ZERO – The Bigraphy of a Dangerous. Idea – Penguin Books 2000.
és korántsem végezetül, s végképp nem utolsó sorban:
David Foster Wallace: Everyrthing and More. – A Compact History of ∞
(Aczel, Barrow, Seife és Wallace könyve: AB Somssich szíves ajándéka, szellemi érintkezésünk megtisztelő jeleként Ausztráliából, Chatswood, N. S. W., „koala föld”!)
Kötetre rúgna azon írások száma és terjedelme, melyekben csupán arról számolnék be,
mi mindent nem értek (nem bírok még felfogni, követni stb.) e könyvekből! Hagyom Olvasómra, ám szerezze be őket (mint kívülálló, nem mint matematikus, persze).
Átmentem tehát a Váron…

*
Vissza még a ponthoz. Csak megismételhetem (makacs és „műveletlen” öszvér, én,
e tárgyban), amit korábban feszegettem. Nem kaptam rá sem kinevezést, sem felháborodott
tiltakozást, semmit. (Még így a jobb!) A pont, ha kiterjedése nincs, nem „állíthat össze”
egyeneseket, köröket stb. Még pontnak sem az igazi, holott bizony vannak pontok, egyenesek, körök, szabálytalan vonalak, felületek és idomok „a világban”. Ha van kiterjedése
a pontnak, másféle bajok adódnak. Minimum „befelé” a pont, a fentebb vázoltak (vagy
a törtek stb.) alapján, példáján: végtelen. Mondhatni, negatív (alakzat). Következésképp
honnét „indul” a pont? Valamint, ha a „mindenkori legkisebb távolság, köz” feltételezhető,
kifelé (jaj, e szó!) sem érhet másik pontig. Nem? Sem befelé nem érhet (fizikai kiterjedésű

34

tiszatáj

valamiként elméletileg) önnön kiindulási „pontjáig”, sem kifelé nem érhet „véget”. Ha
metszi a másik pontot, nem pont. Ellenben, erről dadogtam korábban, ha nem pontokból
áll össze, ha nem elvileg, elméletileg stb. megalapozva létesül a kör, a vonal stb., akkor
hogyan? Akkor durva létező (nem tudom, honnét), semmiképp sincs összefüggésben
semmiféle elméleti megalapozhatósággal: klasszikus végérvénnyel negativizálódik elmélet, idea és gyakorlat, tényszerűség etc. kapcsolata). Vannak a valóságban tárgyak, idomok
(jaj, újra! bár az idomokat nagyon is tudom imádni, az ilyen tréfálkozó kifejezősdit: csak
utálni!), vannak elméletek, melyek azonban fizikaiakra (fizikumságokra, na) nem alkalmazhatók.
Eddig jutottam, ígérhetem, nem jutok máskor se, most se tovább.
Az író, és csakis az író, negatív végtelenjeit és halmazait vagyok hivatva itt vizsgálni.
Miközben azért a matematikai végteleneken és halmazokon elgondolkodtam. Egyrészt
semmi jelentőségük, olvasom, a gyakorlatban. Ez tetszik. Másrészt alapvető, mindent
meghatározó szemléletet nyújtanak. Hm. Hogyan?
De ha a π-t, az e-t etc, vesszük, ha a véget nem érő tizedeseket: nem egy-egy végtelen
mindegyikük? Akkor a… mit tudom én hirtelen, képzetlen kívülálló… a transzcendens, az
irracionális számok önmagukban és halmazaikban: nem újabb végtelenek? Vagy a végtelen-elfogadást csak a megfoghatóságokra (1, 2 ,3, 4… és halmazaik belül, meg a racionális
számok) korlátoztuk? Itt én is rászorulnék némi magyarázatra. Biztos átsiklottam e bagatell szemponttal kapcs. válaszok felett az említett csudás könyvekben, holott a végén ezt
kerestem. Hogy Cantor és Cohen etc. dolgát érthessem. mi a kontinuum-hipotézis relativitása, eldönthetetlensége? Hol és mely „pólusok” közt kereshető, található, netán nem
keresendő, nem található oly végtelen, mely… Hagyom. Olvasóm, gyötrődj, a kérdéssel
magad. Én átmentem a Váron.

*
Át, mert valahová igyekeznem kellett. Igyekeznem, mert: 1.) végtelen nem ülhetek
naphosszat, végtelen idők hosszán a lakásban. 2.) mert minimum Totyinek valami dolgokat hoznom kellett. 3.) mert… pl. meg akartam inni pár pohár sört. Hagyom most, hogy
a sör, a bor stb. viszonya nálam mi, a cigi. A cigiről elfeledkezem.
Hiába van a zsebemben, magány ellen a járkálás során, egy doboz ilyen-vagy-olyan.
Hetekig érintetlen. Így a jobb? Másképp lenne az?
Jegyezgetéseim átmásolását innen úgy veszem, ahogy jönnek. S ami elmarad, maradjon el.
A Fény utca piacára mentem át, azért mentem a Váron keresztül, hogy a végcél (a világban sivárul fix „N”) elbírható legyen számomra, s hozzáteszem, a Fehérvári út, a Vámház Csarnok, a Hold utca ugyanilyen már nekem: csodás helyek, de csak a környékük is
ezer (!!?) kopár emlékkel terhes, ezer kellemetlenséget rejthet, ha csak érzületit is. Ismerősök (bár kedvesek) nem alkalmas pillanatban történő rámköszönései, buta megjegyzések („Nem tudtál aludni?” – „görögdinnyét hordasz az inged alatt?” stb.), felesleges témák, „aranyos”, de lufi-üres beszélgetések, elismerések etc. Mind-mind. Legalább az, hogy
átmegyek a Váron, legyen valami, a piac világát majd csak kibírom.
Hozzáteszem, a legvadabb kocsmákba „szan zsen” jártam, nem erről, nem ily érzékenységről van szó. Megváltoztam, is.

2005. február

35

Rémes, persze, valójában az inkább, hogy a Totyi madárkám, akinek életétől életem
függ (elmagyarázhatatlan! ehhez képest Gödel, Cohen: gyermeki játékok a Nagyérdeműnek, még barátaimnak – ismétlem – is), madárkám a legképtelenebb helyekre röppenget,
ahol ráléphetek, ajtót reá csukhatok… a pici koponyát én, aki helyette meghalnék, összezúzhatom. Nem érzékeltethető viszony. Nem a Cuca baba, akiből a Juli színművésznő lesz,
nem a Pici Karcsika, aki informatikus feltalálóként örvendezteti majd szüleit… a Totyi
csak egy veréb. Nem arab, nem zuly, nem tűzföldi indián, tehát nem így másik fajta, nem
norvég, nem svájci, hogy unión-kívüliségét is hazugul elnézzék neki, ah, praktikus, áleszmei uniósság, láttuk Ciprus dolgán, és látjuk a nagyhatalomén, ahogy az eleve adott
emberi kegyetlenkedés miatt – félszívűen, de így is minek? kik előtt? – megalázkodik, és
közben szól a dzsessz, megy minden tovább… ennyit a világról. A Totyi állandó „elderítését és felhárítást” (felderítést és elhárítást, figyelést, tudást, helyzetfelmérést, gyanúpert
stb.) követel, élete azonos az enyémmel, még a legegyszerűbb, a Felügyelőnének (feleségem) van igaza, ha csukott ajtó mögött maga vircsaftol madárkánk.
Csak én a Totyival együtt akarok lenni. És nem lenni.
Ahogy senki mással.
Ahogy az „N” nekem… az élet végtelen-sorsának végpontja. Egy adott leszámolhatóság. A belső halmazok: a Totyival (is) töltött idők kiterjedései, szét-legyeződései. Csak ha
rá gondolok, ahogy…
…átmegyek a Váron.

*
A Váron, hogy kibírjam a célkörnyéket. Manapság már inkább kis zöldségesekhez járok, piacok helyett fölfedezem régi környékeinket (a Felügyelénővel), amerre kutyáink
miatt együtt nem járhatunk már. Más kérdés.
Nem szeretem az ilyen humorizálást, melyhez adalékokat magam is mindig adhattam
(kollegina kérdése, költőien, konferencián, mielőtt belefog kollégája életművének ismertetésébe: „Szabad önnek fognom?” Értsd, nekifognom végre az ön ezének-azának, értsd
munkásság, nem szeretem).
A humor, irkáltam, hogy a nemtudás jegye, vagy a ravaszdi, úri-huncut leplezgetésé,
célozgatások eszköze.
Értsd: túl sokszor az. Nekünk e világban anno még Wittgenstein „arról hallgatni kell”
mondása is csak politikum volt. A mai szabadság-korszak kell hozzá, hogy a 7-es pont
(a hallgatni”-a tétel) után a 8-ast így fogalmazzam meg: „Emmá Nyóc”, és ne nehezteljen
meg a brit világ! Nem neheztel. Nem szovjet.
A végtelennek, a negatív, bár előrehaladó végtelennek szép példája a Witti-féle
7-esre következő 8-as. Bár véletlen példa. Mégis. Már nem is kéne beszélni. Nem a „maximum” a 7-es pont. Jön azután még valami (negatív) végtelenség. Halmaz.
(A 8-as pont csak nálam van. A Traktátus a 7-essel ér véget, tudjuk.)
A végtelenről az általam idézett címek (könyvek) szép fejtegetéseket adnak. Magam
egyszer megkockáztattam ezt (az időről):

36

tiszatáj

Nem töltjük az időt →
← ?
Nem az idő telik →

↑
Eltöltjük, de nem töltjük ki stb.

Eleve nagy kérdés, van-e átjáró, szoros a két ovális közt (A homokóra apotézisa melyik? ha van, ha nincs?!)
Ez is egy végtelen-kérdés. A homok halmaza meg? Feltenni se bírom a kérdést!

Az ilyen szellemességeket sem kedvelem pl.: „Eltölti a háztól az időt.” (Eltolta a háztól
stb.)
Ami a politikumot illeti, korábban említettük, legyen: hát a vágóhidak? Hát a szegény
marhák, bárányok stb. szeme? Negatív, visszafelé haladó halmaz? Nemcsak embereket
zsúfoltak marhavagonokba. A marhákat ma is. Etc. Ez az emberiség, mely nem tette magáévá az „aminek szeme van, nem lehet lemészárlás tárgya”, de ha a növények felé tovább
haladunk… nem jutunk-e abszurd végtelenig? Együk egymást? És a kínszenvedésvallás…
az emberevést helyettesítő… nem folytatom… rítusok?

*
Borzalom volt a csodás Várból leérni. A lombok alagútja… a csend… pár magányos illető, ők is félelmet keltettek bennem, hogy megzavarnak. Elkortyolgattam dobozos sörömet (kocsmába mennem ne kelljen… nem finnyásság, nem, aki nálam többet, otthonosabban volt – tévedve többnyire? – kocsmában… megnézem! de többé kocsma ne!), lementem, őrzőkutyákkal ide-oda ugatva egymásnak, csendes lépcsőkön… s akkor!

2005. február

37

A „háltak az utcán… rámcsapott…” (Külön szóban?) Nem lehetett jól szabadulni tőlük.
Áttörni hirtelen sokaságukon. A földből bukkantak elő. Hazánk aszfaltföldjéből. A munkát
kereső ilyenek és olyanok. Tőlem vártak volna munkát? Szakadt-féle, foltos ballonzekémtől, térképes trikómtól, nyíratlan hajamtól? Tőlem is vártak volna. Belőlük is jött az
érthető erőszakosság.
Ezért jöttem át a Váron? Lombalagút… szép csöndes Beck’s sör… Hagyom. A piacon
már szédülten támolyogtam. Én, aki lassan félek vásárolni, előtte félek. Hogy „kérjek”
(pénzért, jó pénzért). Én, aki „félni” aztán… ilyesmiktől? Soha. Minden mástól igen. Most
ettől is. Csak ha messze senki nem jön az utcán. Csak ha nem poros, koszos, emlékektől
rozzant az utca (emlékek: már tegnap is untam!), és félek, Olvasóm engem un ezzel a „se
Kelet, se Nyugat…” etc., ha már kilépek a kapun.
S megkérdeztem, jegyzeteimben: mi jogon borzalmas ez nekem? A válasz: mert másnak a specialistája vagyok!
(Totyi őrjöngve harsog, vijjog írógépem zajára, délutáni hanggyakorlatai! Ennyi.)
Halmaz, jegyeztem fel. Nagyobb halmaz lett-e a „Váron-átjövésből”, vagy ez negatívan
fogyatkozott? A vágóhídi állatok tekintete merre fogyó fényhalmaz? Előre? Vissza? Demagógia ez? Átmentem más végtelenbe?
Egy istenség kedvére akarnék igaz mód élni? Nem csupán a magaméra? Hol a szentség, az isteniség (irodalmi barátom mondja, kérdi), bennünk, vagy „ami a miénk”, ami az
„ok”? Íme, mégis van valami hiány-istenség. Erre, negatívuma felé haladó, ott ismét pozitívba haladó-forduló (?) vonala, halmaza, végtelenje. Nem henye szavak ezek?
Már valóban csak vázolom dolgom, férjen ide, új cikk ne kelljen! Író, én, írom, fel.
Nem tudok semmit. Nem tudnék „tanítani”. Mindent kikísérleteznem kell. Átmenni a Váron, mert irtózom a piactól. És mégis-elszenvedni a Nagyobb Piacot! (A rám „támadó
munkakeresőket.)
A tévében látom a „modern” iskolát. A gyerek maga dolgozza ki, hogyan kell tanulni
stb. Jaj, R. Steiner fa iskolája tíz évet se élt meg fizikai valójában, leégett. Én, a teljes elzárkózó, író, én, aki senkinek sem nyitok ajtót, sehová sem megyek, a Totyi és a Szuszi
kutyánk életét mentettem meg, amikor 2000-ben önkényesen úgy döntöttem: a szomszéd
lakásbéli tűzzel „szemben” az ajtót-nem-nyitás a jó védekezés. Így volt! A füst, ha eleget
teszek a „köz” kívánalmának, megölte volna madaramat (életemet!) és kutyánkat. S nem
volt-e jó így is? Nem kell a hatalmasok parancsszavait mindig is meghallatlan hagynunk?
Ottlik! Van, ahol ennek anyagi erőnk (mégis!) az alapja, van, ahol hűségünk önmagunkhoz, ám ezt a hűséget, erőt ki is kellett dolgozni?
Végig annak éltem, negatív sorként, halmazként (hagyjuk a finomkodást), hogy egy
kutyát és egy verebet megmentsek? Nem akarok eleget tenni a világnak.
Mint mikor nyolc futó van Afrikából, négy etióp és négy kenyai, a 3000 méteres akadályfutásban, s egyikük 2500 méternél „elmegy”, megnyitja a hajrát, aztán vagy megél,
vagy sem… elmentem a világtól. Csak a háztartási pénz megkeresésével foglalkozom már
világian. (Holott ezt, gondolom, voltak, akik centrálisan megkapták. Hagyjuk. (Krúdy
meg…? Etc.) Nekem így a jó. Mert senki „ajándékát, juttatását” nem akarnám még csak
annyival se viszonozni, hogy egy magas funkcionárius „számára” felveszem a telefonkagylót, kisebb dolgokról nem is beszélve.

38

tiszatáj

Negatív halmaz-e ez? Van-e (nincs!) végtelensége? Belesodratom így is a gyakorlati
gyarlóságba. Gyarlok. Gyarolnok vagyok. (Gyakornok.)

*
Ó, akiknek mindene a politika, íróknak is akár, ez csak – rossz szó! – hobbija, mániája.
Vagy jó író, s akkor ám legyen, vagy sem. De ha politika-hobbiznak, ne tegyék ezt mérvadóvá. Ne, lobbi-hobbin, ezen méressenek minket, többieket. Ne legyenek etikainak kikiáltódott kötelező „lépések”.
Én ezt rövidre zárom: engem – irodalmi művemben – olvasni! Nem találkozni akarni
velem. Nem beszélgetni. Inkább én szánom rá a telefonpénzt, akivel, ha.
Velem, ha valóban író vagyok, lehet így találkozni. De nem a Várban pl. Nem ott kell
akarni eztán sem. (Eztán úgysem megyek arra.)

*
Hogyan tovább a nyitottságból? Marad itt a mindig titokzatos lépés. Ahogy a pontból
nem lesz kör. De vannak körök! Az írás is Totyi. De Totyi híján hiába írok majd. Nem is
fogok.

*
Szép Ernő, idézi barátom: „Te vadlibák, te vadlibák…” Hogyne. Petőfii szív-visszadobogtató (negatív irányú halmaz?) a vándor darvak képe. Magam is nézem őket. Szép
Ernő jól mondja, ez a „vadlibák” valami olyan őskép(pé vált dolog), egyetlennek tekinthető. Te, nem ti.
Mindez, amiről beszámolok, nem önkényességem. Nem „így akarom”. Ahogy életem
módozatait sem „akarom”. Közlöm, ez VAN. Ez (még csak nem is lényeg, hogy velem) van.
Ez nem lehet másképp.
Vagy a halál. (A betegség is, ha Totyi mellől el kell mennem, a halál). Így nem utazom.
Mellőle. Persze, a vonatok ripőksége és a célállomáson a magam értelmetlen viselkedése:
egy. Erre hat. Egy-halma. Végtelenje ez: hagyd abba. Kafka végtelenje is ez volt.
De mindezt alán még feldolgozom, mint e. p. mondta egykor. (Másról, más mód.)

*
Lényegesebb: feljegyezgettem mostanság:
„Kívül maradni!
Kívül is.”
Ez halmaz-kérdés, „n”-ügy.
Van az abszolút egzisztencializmus (ahogy a Váron át is járni reméltem):
„Még helyettem se!”
(Mármint létezni. Senkinek. Nagyon megfoghatatlan halmaz, nem?)

2005. február

39

„Padlót fogtam az istenség lábánál!”

Jó, de erről Wittgenstein jön be, régről:

Nem vagyunk a világ, mondta ő, csak a világ határa.
(De nehéz ez! Így: végtelen-sorilag, halmazilag. Halálunk lenne, idézem Mészöly Miklós szellemét, az a megvalósulás-határ, a hiányé, ahol…? Hanem ezt már, nyilván az ő
szellemének hatására részben, a Hamlet-kötetben is írtam. Ahol nem a habozó Hamlet
lett volna a főalak, hanem én magam lettem volna ez, mint Egyetlen-A-Felfogásban. Ezt
nem hagyta a claudiusi kultúrahatalom.)

*
Mindig a földre nézni! Életed, Totyi életét védeni. Ott lehet!

*
AH, MI MINDEN ELMARADT! – Ez lenne a cím, mely a továbbiakat kezdi. Esetleg
valóban negatívjáról, fordítva indulok el. A Várral akartam átlépni egy másik végtelenbe,
másik halmazba? Eggyé válhat-e a kettő? Akartam-e bármi ilyet? Csak mentem?
Kérdések, még: én a visszafelé-haladás negatív-e? Negatív ellentéte-e a pozitívnak?
(Mindig?!)
Valamint, ahonnét talán indulni kellett volna: tartalmazhatja-e egy halmaz „rendesen”
önmagát is, vagy csak rendhagyóan? (Erre elmélet van, pardon.)
Hanem erre nekem egy mondásom van:
„Az egész nem zavar.
Ha ebben nem zavarnak.”
Az író, a nyelv sajátosságai révén (s ne abszolutizáljuk papként, talárként használva,
orvosként, titokzatos tudományként célozva rá, a nyelvet, mégis), a kifejezés sajátosságai

40

tiszatáj

folytán (Hérakleitosz: folyton folyvást!) a végtelen és a halmaz kérdését másképp látja,
mint a matematikus. Másképp akár, mint a metamatematika. Gyakorlatilag mégis ugyanarról van szó: bár eleve gyarló a rajz.

Vagy:
És mégis, talán, ha hérakleitoszi hullámzásnak rajzoljuk a sakktáblát, közelebbi értelmet kap a „mi lesz a 65. mező?” kérdése. Igen? Ezt magam sem tudom követni. Miféle
„megállapítatlansági részekből” áll az a halmaz, vagy épp zártságában így végtelent közelítő rendszer, ahol épp a hullámzás miatt semmi sem „rögzülő”? Félek, ez csak tetszetős.
A sakkfeladvány-viccnél a végső „N” volt a kérdés. Cantornál, na ugyan ne hozakodjam elő
általam alig felfogottakkal… hagyom is. De itt: a Töredék Hamletnek (eredeti címén:
Egyetlen) szellemében: a „hogyan tovább ha nincs tovább”. Vagy: ha van tovább, mi az?
A rendszernek nem megkérdőjelezése ez, hanem (e kis munka itt, dolgozatom, csupán utalás csak!) a zen (egy másik érzület, gondolkodás-létezés-mód) jelzése. A feladvány maga:
a válasz. Attól feladvány hirtelen a (nem is szabályos csupa-fehér) sakktábla, hogy így
kérdezünk rá. A megoldás: a rákérdezés, mondhatná valaki, s nekem ez sem tetszene nagyon, mert tetszetős. A szavakba nem foglalható, a nem-gyakorlati… ezzel már közelebb
jutunk a dolog halmazelméletiségéhez-végtelenhipotéziséhez. Csak ebbe itt nem lehet beleőrülni, mert elnevetjük magunkat azonnal, és hát látszólag szórakoztató magazinok rejtvényrovatába tartozik, Karinthy-viccelődések közé. Látszólag! Íme, emlékeztetőül:
A Feladvány

← v. ez a 65.? (Ne!)

(Megoldás:
Mi lesz a 65. mező??)

Elnézést, hogy tökéletlen a rajz, de sem a rések, sem a cérna-hullámkilógások nem
számítanak. A 64. négyzetes rendszernek nincs 65 mezője. Nincs? Hát maga az egész, 65nek tekinthetve, a 64+a „hatvannégység”, a tábla, mondjuk így, az is 65 már. Ez a hagyományos racionalizmus egyik megoldása. A „Hamlet”-ben: II. töredék: „Majd, ha magunkra nyitnak: lezuhanni, / s már nem magunkon át – „Nagyon pontos munka volt ez
a kettősponttal épp a megfelelő helyen, a gondolatjellel a végén; és tartalmazza tkp. a „rendes” rendszerek, ill. ellentétük problémáját, vagyis hogy a „rendes” halmaz (bocsánat
a „rendszer” szóért, de én itt csak igyekszem a matekolással!) nem tartalmazza önmagát.

2005. február

41

Ez a Russell-caroussel (elnevezésem!), a borbéllyal, aki nem borotválhatja magát, mert magát borotválót borotválna akkor, ezt pedig, kikötésben, nem szabad. Na, ja. S a fő Töredék,
szintén végtelen és halmaz ügy: „– ily egyetlenné el-nem-gondolás / tehet csak. Minden
megközelítés már / önmagától tünékeny: mérték, / melyet mindig saját változása teremt
meg; oly síp, / mely csak saját hangjára szól –”
Itt magam is a nemszeretem konkrét-képpel hozakodom! Hát… Mindegy, a „saját
hangjára szól” félreérthető, nem azt szólaltatja csak, hanem csak arra szólal meg, hogy
a saját hangja szól. (Egyféle karusszel-dolog.) Az elérhetetlenség kérdéséhez mond valamit
a befejezés: „Ó, te állhatatlan odaadás, / te, kit már egy porszemnyi át-nem-szitált idő /
megül halálosan –” S a könyvet máskor kell majd elemeznünk, oly bőséges példatár (a régebbi mestereket idéző versek, kezdemények, zárások mellett), pl. a Vissza az égbe alapeszméje-érzülete teljességgel halmazi-végtelenes!
A koanok például, csekélyke gyengéjét egyiküknek leszámítva, mind a sorjázás-elméletet, a „tartalmazza-e önmagát” sejtéskört, a „van-e köztese?” problémát pedzik!

*
Átmentem a Váron… és a halmazt nem is részleteztem. A munkakeresők „támadása”…
a postán apró részletek… a piaci árusoknál a képtelen öreg-hölgyek, mesélnek… megérthetőségek és mégis-abszurdumok… és utána az a Pilinszkytől-ismerős tanácstalan teljessivársággal-állás „hogy hát megint itt”, a Moszkva téren, a Széna téren, az ismertség borzalma, utcák, melyeknek sarát, porát, sok málló falát annyiszor látta, „járta” szemem.
S mit-hogy lábam. Én kuncsorkálókba lehet botlani, beléd rohan az ordítozó városjáró stb.
És nincsenek többé kocsmáid, nem térsz be, Cervantes szerint az út jó, a fogadók rosszak
(Mészöly M. de szerette ezt, mennyit hajtogattuk), az út se mindig jó. Ezt a sok halmazelemet nem ismertettem. Hazaértem valahogy Totyihoz.
És amit mindenkor elemien éreznem kell, ami „érzületem”, ennél is több, 65. mezőm,
ily bizonyosságom: még mindketten élünk. Még. Minden napon minden percének ez
a halmaz-összefogója, ha akarom, vízjele, ahogyan (Marno Jánosnak ajánlom e mondást)
minden hérakleitoszi mozzanat víz-jel. (Sokat beszélgettünk vele „a Hamlet”-ről) Totyi,
egy veréb élete. Nem negatív halmaz tehát, hogy élek, ekképp, hanem előrehaladó, mégis
fogyó. Ahogy a „Hamlet”-ben eggyé lette halálos annak, akinek már minden rajta kívüliség: halála; kb., nincs kedvem előszedni újra. Eggyé-lett, így VAN ez a Totyi-élet, ő meg
én, s minden: rajta-kívüliség. Persze, szép a Vár sétányának lomb-alagútja, persze, valamit csak kell csinálni az életben, persze, megnéztem pár meccset a tévén, persze… Totyi is
teszi a magáét. De ahogy a törekvések végtelenek lehetnek úgy, hogy megvan az eredmény, a törtek nem jutnak nulláról az egyre, egyről a kettőre stb.
Gondolom már hogy én. (S nem értek hozzá.)
De amit nem „gondolok”, hanem ami VAN: hogy ez a bizonyos 65. mező nem tetszőlegesen valamelyik aztán… nem is abszurdul egy… (egy? félkéz tapsa, nyitott mozdulat)…
s nem is a tábla maga. (Ahogy elgondolom: nincs-e plusz-végtelenség, azaz halmazon kívüli
halmaz, rendszeren kívüli tényező a halmazban azzal, hogy halmazokból áll? Például
a Minden Halmazok Halmaza esetében, mely is a Tábla, mondjuk (nem jó hasonlat, mégis
hasonlat, láttat!), nem nyit (na ja, „nyit!” matematikusok ezt ne olvassák!) újabb végtelent
az, hogy a Minden Halmazok Halmaza több önmagánál az általa tartalmazott halmazok
számosságával, vagy hogy a fenébe mondják ezt? A 65. mező nem a tábla, nem a táblán

42

tiszatáj

kívül van (ha megoldást erőltetek, saját „viccemet lelőve”, a dologra), hanem belül. mindegyik mező az, de nem abban a minőségében, hogy oda lehet lépni, nem is a lépések összmúltjával, ezek emlékhalmazával, hanem azzal, hogy egyrészt konkrét mező, egy a hatvannégyből, mindegyik, másfelől viszont a véget is hordozza, a 64-nél történő (na ja!) elfogyást. Ha így érzem, akkor igen. S bár nem gondolok minden pillanatban Totyi életére,
mégis minden mezőt, minden „lépésem” helyét halmazossá, végtelenessé teszi, ám azt is
mondhatnám, imaginárius számmá, önmagában végtelenné, hogy egyszer az lesz, hogy
Totyi nem lesz. Azon kapom magam, hogy már Észak, Kelet, Dél, Nyugat, mint irány,
a legnagyobb gond nekem: merre menjek? Már nehezen megyek be egy boltba valamit
kérni, hamletien nem tudok semmit eldönteni, és Totyi kívül esik azon a halmaz-érzületen
is, hogy ha szeretünk, vagy tartalmazzuk önmagunk halmazát is így (s akkor nem rendes
halmaz vagyunk), vagy „a Másik” volna szerelmünk tárgya…Totyival köztes eset ez… nem
merem, épp Mészöly gondolati bonyodalmaiból okulva, azt mondani: hogy valamiképp
a kontinuum-hipotézis, a „van-e az I. számú végtelen és a végösszeg c között még köztes
halmaz”, ha jól értettem. Persze, mondom, a két dolognak valószínűleg semmi köze egymáshoz. S pardon: „végösszeg”!!
Mégis, ha előre-haladó halmaziság lenne az együttes meglétem madarammal, fogyás
is, tehát negatív irányú közben, ám ezt már mondtam. Nem akarok visszaélni azzal a körülménnyel, hogy ennek mind semmi gyakorlati jelentősége (nem számolási stb. kérdés),
és főleg hasonlatként nem.
Vagy, szokták kérdezni tetszetősen, úgy épp – igen?
A halmazok hatványosságát látom most. Én barom! Hát ILY dolgokért tényleg támadható vagyok. Az, hogy – mondjuk – 8 000 000 000, nem annyi, hogy… lásd a cikkben.
Hanem a halmazok – mondjuk – 3-ig is így alakulnak: {1}, {2}, {3}, azaz előtte az üres
halmaz {q}, ÉS kombinációik: {1 és 2} {2 és 3}, {1, 2 és 3} – te jó ég. Ha megfelelően látom, pl. 4-nek ez a hatványhalmaza: az előbbiek, s mindez kombinálva 4-gyel!
Hát ezt a klozetton ülve nem tudom képletbe foglalni.
Mentségemre e kis verset alkottam meg, faragtam, szó szerint: alább volt így:
Hatványhalmaz, negatív
(Halmaz-haiku)
Lassan elmúlik
az élet. Közben, sajnos,
így, el is múlik.
Ez kutyára szellemes, na ja, de nekem nem tetszik. Így éreztem. S nem a „sajnos”, azt
„így” etc. lassúsága, töltelékessége miatt, csak…
Lett akkor ma, Totyi szülinapja (hónapja) után, máj. 11-én, ez:
Hó végén (vagy: Minden hónap végén, ld. Petőfi: Szeptember végén)
Kicsit Fodor Ákos Vörösmarty Vén cigány-viccel is megihletetett („A szépkorú roma”),
kell érintkezni.

2005. február

43

Ergo:
Hó végén
De lassan múlik
az élet. Ráadásul
– így – el is múlik.
Netán:
De lassan múlik
az élet. Sajnos, ezzel
még el is múlik.
Ezt mentségemül adom ajándékba, Olvasóm, bocsáss meg a hatványhalmaz nem jó
értéséért.
De ha nekem valaki parasztosan – mint én, hogy: „Életemen is túl szeretem Totyit!” és
„Mindenem Dömiék, medvéim, és idegesít, ha a Dömi szót másra is hallom”, ha így elmondaná valaki, mi a halmaz-alapfogalmak halmaza… hálás lennék.
Tehát mégis: grácia fejemnek!!!
2004 májusában
(S még sok mindenről: talán máskor majd, másutt.)

N É M E T H L Á S Z LÓ - T E X T O L Ó G I A
DOMOKOS MÁTYÁS

Filológiai rendteremtés
Németh László életműve körül
Németh László életművének akadémiai igényű, definitív szövegkiadáson alapuló összkiadásáról beszélni 2004-ben, valljuk meg, utópiának tűnik, hiszen a kor, amelyben élünk
egyre gyorsuló sebességgel távolodik el mindattól, amit a magyar irodalom aranyalapjának tartunk. Mégis beszélnünk kell róla, mert talán most van az utolsó történelmi pillanat,
amikor még emlékezhetünk azoknak a problémáknak a mibenlétére, amelyek miatt a minőség forradalmárának a publikált szövegei a kezdetektől napjainkig sok tekintetben a legelemibb minőségi kívánalmaknak sem feleltek meg. Az életmű jónéhány darabja szedettvedett szövegköntösben forog közkézen, illetőleg szunnyad a könyvtárak könyvespolcain.
Ennek egyik oka az író alkatában rejlik: Németh Lászlónak ugyanis se ideje, se kedve
vagy türelme nem volt, hogy utókorára sandítva, az „utolsó kéz” babonájának az igézetében ő maga kanonizálja a teremtő ihlet lázában papírra vetett szövegeit. Magyarán: nem
foglalkoztatta önmaga sajtó alá rendezésének a gondja: ezt ráhagyta a környezetére,
azokra a fórumokra, amelyek a nyilvánosságot biztosították számára, s nem egyszer csak
későn, már nyomtatásban viszont látva művét, eszmélt rá ő is azokra a torzulásokra,
amelyek joggal sérthették írói önérzetét, mint szándékaitól idegen tünetek. Elsősorban az
életmű legnagyobb izgalmakat, hogy ne mondjam: viharokat kiváltó része, a Németh
László-esszé, tanulmány és bírálat anyagának a szövegkarosszériáját érték kisebb-nagyobb zúzódások, részint a közlő fórum nemtörődömsége folytán, majd pedig – 1945 után
– a létezett szocializmus különböző korszakainak voluntarista politikájával való folyamatos és sorozatos karambolozások következtében. De hadd jegyezzem meg máris, hogy
a regények és a drámák, no meg a drámák keletkezéstörténetét és sorsát magyarázó írói
előszavak és kommentárok sem mentesek az effajta horpadásoktól, amelyeket jónéhány
esetben megszépítő eufemizmus volna csupán szeplőknek nevezni.
A regényíró Németh László kiadója a harmincas-negyvenes években a Franklin volt,
s az ott megjelent írások gyaníthatóan úgy jelentek meg, ahogyan írójuk papírra vetette
őket. Szövegeik csak az 1945 utáni kiadások során torzultak, beleértve a Magvető és Szépirodalmi közös gondozásában megjelent ún. Életmű-sorozat köteteit is. (De erről majd később.) – Az esszéíró Németh László kiadása során megmutatkozott nemtörődömség beszédes példája a harmincas-negyvenes évekből a Tanú évfolyamainak a Minőség forradalma hat kötetébe való gondatlan átemelésének dokumentálható históriája. A fórum,
a Magyar Élet hervadhatatlan érdeme, hogy vállalta a magyar élet antinómiáit európai
szemhatárral diagnosztizáló gondolkodó írót, de ami a közlés módját illeti, nem alaptalan
az a feltevés, hogy az író kéziratai olvasatlanul zúdulnak le a nyomdába, a szedők kénye-

2005. február

45

kedvére bízva a szövegminőséget. Humoreszkbe illő példát tesz szóvá maga Németh
László, a V–VI. kötet előszavában, 1943-ban: „1940 áprilisában külföldre utaztam. – Írja,
helyesebben: panaszolja a szerző. – Elutazásom előtt a Magyar Élet lektoránál hagytam,
könyvbe válogatva, a régi Tanú legfontosabb tanulmányait. Mikorra hazaértem, a Minőség forradalma már megjelent. Ijedten fedeztem föl, hogy az Európa című kötet Goethénél megszakad, három Proust-tanulmányom, a Kritikai napló s mindaz, amit a külföldi
kortársakról írtam, hiányzik belőle. Nem találtam meg az Új enciklopédia felé néhány írását sem: másutt viszont olyan részletek csúsztak be, amelyeket nem kívántam benne látni.
Magyarázat: a munka gyors irama s a megszabott terjedelem. Többet adtak a megszabott
negyven ívnél, s azt hagyták ki, ami még nem volt kiszedve. – A véletlen jóvoltából – fejeződik be a szerzői kommentár –, most, a hozzájuk legközelebb eső tanulmányaimmal
együtt olvashatja az olvasó.” – Ez az idézet emblematikus tömörséggel sűríti magába a
Németh László-szövegek közlését jellemző, korról korra más és más motiváció nyomán
megismétlődő gyakorlatot, amely a nagyvonalú oda nem figyelés és a túl éber odafigyelés
két pólusa közt ingadozott évtizedeken keresztül.
A majdani szövegkritikai kiadás munkatársainak tehát a boldog nemtörődömség korszakának filológiai problémái mellett az 1945 utáni túléberség csonkító következményeivel is szembe kell nézniük: mindazzal, amit delfinizálás kifejezéssel illet a szaktudomány.
Németh László ugyanis „a legvidámabb barakk” évtizedeiben is, mint szerző, megmaradt
főellenségnek, és szövegeit a főellenségnek kijáró túléberséggel helyezték górcső alá. Az
irodalompolitika aknakeresőkkel vizsgálta mondatait, s bombariadót fújt, valahányszor
Németh László a maga minőségszocializmus utópiáját a megvalósuló történelmi gyakorlathoz igyekezett hajlítani, vagy ha a mindenkori magyar élet elhallgatott, erőszakkal elfojtott sorskérdéseiről beszélt, s a legérzékenyebb tabutémákkal kapcsolatban állította ki
írásban kegyetlen őszinteséggel diagnózisait. Életművének jelentőségét azzal a fenntartással ismerték el, hogy alapjában véve Németh Lászlónak egyetlen kérdésben sem lehet
igaza. Ezt a skizofrén magatartást fejezte ki 1955-ben Andics Erzsébet, amikor egy stockholmi békekongresszusra utazva, a folyton halogatott történeti drámák kiadása ügyében,
melynek eredetileg tervezett címe „Szerettem az igazságot” lett volna, a közbenjáró Illyés
Gyula előtt indulatosan kifakadt: „Németh László nem szeretheti az igazságot!” – Bizony,
ez volt a Legfelsőbb Hely, a „Kastély” zsigeri meggyőződése, ami kihatott az életmű szövegeinek a végső formájára is, miközben a pártállami skizofrénia további áttételeként bizonyos Németh László-megfogalmazások olykor-olykor még párthatározatokba is belekerültek, groteszk vendégszövegekként.
Ez a túléberség természetesen visszahatólag is orwellizálta az életművet, még a szépirodalmi részt is, még a regények szövegeit is. Így például az Emberi színjáték szövegét is,
amely először és hosszú ideig utoljára 1944-ben jelent meg a Franklin gondozásában.
1966-ban delfinizálni kellett: ez a rész maradt ki, amelyben az író leírja a kis Boda Zoltán
gyerekes ábrándozását Erdély visszaszerzését illetően. Egyébként is: nem pusztán nagyító,
de szinte elektronmikroszkóp alatt vizsgálták Németh László régi szövegeit abból a szempontból, hogy tartalmaznak-e „irredenta” akusztikájú szavakat, jelzőket, továbbá antiszemita ízű fogalmakat, miközben „zsidókérdés” hivatalosan nem létezett, mert az elnevezéseit jelmezként cserélgető kommunista párt ezt a kérdést véglegesen megoldotta. Mindenesetre a túléberségi hisztéria lázában még az Utolsó kísérlet egyik-másik figurájának, pél-

46

tiszatáj

dául Kiskohn Tibi névmagyarosításának az ötlete is felmerült. S hogy milyen lankadatlan
buzgalommal araszolt mondatról-mondatra ez a túléberség, annak jellemző példája az Irgalom utolsó mondata: „Ágnes… úgy érezte, mintha nem is csak Ferit, de az egész elfekvőt, a nagy emberiséget húzta volna a mellére – az egész sánta emberiséget.” Ezt a befejezést az üdvözítő kommunista jövő hipokrízisében élő hivatalosság nem fogadhatta el,
pláne hogy a metafora regénybeli kiváltója, a sánta Halmi Feri, baloldali érzületű, s zsidó
származású szereplője a regénynek. A problémát kénytelen-kelletlen Németh László oldotta meg oly módon, hogy kibővítette a mondatot, folytatva az inkriminált „sánta emberiség” metaforáját, „amelynek hitet kell adni, hogy futni tud, s a lábára is vigyázni közben,
hogy sántaságába bele ne gabalyodjék.” Hogy ez a bővítmény a befejezés jelentésén mit
sem változtatott, azzal már nem törődtek a „Kastély” mindenható urai: megvolt az alibi,
amit egy még hatalmasabb Kastély urai előtt felmutathattak, amennyiben ennek szüksége
mutatkoznék, hogy tudniillik nem hagyták szó nélkül az eredeti befejezést. Ráadásul, formailag mindez az író kényszerű és megadó hozzájárulásával történt, ami ennek az orwellizálásnak a legördögibb eleme, és a régi latin mondás szellemében – in minimis Deus est
maximus – híven példázza az ilyen apróságokban is érvényesülő szomorú igazságot, hogy
a gulyáskommunizmus évadjában is azért mindenki változatlanul szem volt a láncban. S
hány láncszem fonódott akárcsak egyetlen mondatra is Németh László esetében? például
arra, amit idéztem, amivel az Irgalom kéziratát lezárni gondolta az írója? Őseredetileg
ugyanis az idézett mondatban a „sánta emberiség” helyett „sánta eszmék” szerepelt, ami
egyetlen képbe sűrítve fejezte ki a megvalósult történelmi gyakorlat tapasztalati birtokában Németh László rezignációját a regénybeli Halmi Feri által képviselt szocializmus-utópiát illetően. S amiről megfeledkeztem, pedig a Németh László élete levelekben I–III. k.
kiadványnak (Osiris, 2000) szerkesztője voltam: Füzi László emlékeztetett arra a levélre,
amelyet a Szépirodalmi Könyvkiadó vezetője, Illés Endre írt 1964. november 5-én Németh
Lászlónak Sajkodra, amiben egy kérést fogalmaz meg: „Lacikám, és most a „cenzor” kér
tőled valamit. (Gyula akasztotta rám ezt a főnevet. Sőt, Cs. Szabó azóta, legutolsó kötete
előszavában, „csokornyakkendős cenzor”-nak nevezett.) Szóval a cenzor azt kéri: hagyd el
a regény utolsó mondatában a sánta eszméket, csak ezt a két szót. Attól félek, ez a két szó
veszélyezteti az egész regényt. Ezzel a reális félelemmel kérem ezt tőled. A regény – s külön az utolsó mondat a két szó nélkül is teljesen kimondja, amit ki akarsz mondani.”
Nyilvánvaló, hogy egy kritikai kiadás során meg kellene szabadítani az életművet
a szövegtorzításoktól, miközben az akkori helyzet ismeretében, már amennyiben hajlandóak vagyunk emlékezni és szembenézni szellemi életünk máig érő közelmúltjával, csak
csínján szabad alkalmazni az „utolsó kéz” filológiai babonáját, mert sok minden, amit egy
szövegrestaurálás során el kell távolítani, hangsúlyozom, csak formailag viseli az író kezenyomát.
De hát mit tehetett volna Németh László, aki tulajdon drámája, a Galilei szenvedő hőséhez hasonlóan csak így juttathatta el – Illyés és Cs. Szabó szavával: „a csokornyakkendős cenzorok” óhajainak engedve – életművét a nyilvánossághoz? Helyenként delfinizálva, de a lényeget: műve üzenetét és ethosszát csorbítatlanul azokhoz, akiknek szánta,
s amit más ő helyette nem mondott el soha? Csak korunk holdkóros nyomoroncai, vagy
azok, akik az olcsó denunciálás kedvéért annak tettetik magukat, csak azok hihetik, hogy
– Bibó István kifejezésével – „a zsákutcás magyar történelem” nem hagyott kényszerűen

2005. február

47

nyomot a klasszikus magyar irodalom szövegein és életművein. – De végezzünk el egy
gondolatkísérletet: képzeljük el az elképzelhetetlent, tegyük föl, hogy a mindenható állam
kezében és adminisztratív szorításában lévő könyvkiadók és folyóirat-szerkesztőségek
megtagadták volna a felülről jövő művészetellenes sugallatok közvetítését, s arra az álláspontra helyezkedhettek volna, hogy inkább nem jelentetik meg a műveket. Ebben a gyakorlatilag elképzelhetetlen helyzetben 1949 és 1989 közötti négy évtized során a magyar
irodalom túlnyomó része egyáltalán nem láthatott volna napvilágot, s a magyar irodalom
aranyalapja teljesen kitörlődött volna a Németh László szerint amúgy is dementiás magyar világ tudatából. Kezdve a legnagyobb „forradalmi hagyományként” számon tartott
Ady versein, akinek a versei éléről Révai József törölhette hatalmi szóval a dedikációkat,
azzal a bolsevik okfejtéssel, hogy az illetők, elsősorban a volt szociáldemokraták és
galileisták utóbb méltatlanná váltak Ady bizalmára. S ezt az indoklást éppen Ady „poéta
adminisztrátora”: szegény Földessy Gyula öntötte szavakba. Rossz történelmi helyzeteknek csak rossz és kevésbé rossz megoldásai léteznek, s ebben az ép ésszel és normális körülmények között elfogadhatatlan alternatíváknak a légkörében élt „a részleges becsület
jegyében” a magyar szellemi világ: írók és irodalmárok a különböző fórumok munkatársai,
akiket az irodalompolitika irányítói és magasabb beosztású bürokratái lényegében, nap
mint nap megtapasztalt módon ugyanazzal a bizalmatlansággal kezeltek, mint az írókat.
Megbízhatatlan és gyanús elemeknek tekintették őket, akik „átálltak az ellenség – az irodalom – táborába”.
Ha majd sor kerül egy kritikai igényű, s az író eredeti szándékait is hitelesen tükröző
szövegkiadásra, akkor természetesen ki kell küszöbölni azokat a torzulásokat, amelyek az
1945 előtti idők hanyag közlésmódja, majd a létezett szocializmus irodalompolitikájának
a kényszerei következtében jöttek létre, mégpedig az első kiadások, továbbá – amennyiben
rendelkezésre állanak – az eredeti kéziratok és a későbbi megjelenések szövegeinek egybevetésével. A tüzetes és lelkiismeretes szöveggondozói munka során esetről esetre, mondatról mondatra el kell dönteni azt is, hogy a szövegváltozatok közül mit kell a főszövegbe
szerepeltetni, s mit érdemes jegyzetek formájában is közre adni a főszöveg mellett, korjellemző dokumentumként.
De azt is meg kell határozni, hogy milyen szerkezeti rendben helyezkedjenek el a megtisztított szövegű életmű egyes kötetei. Az akadémiai összkiadások hagyományos gyakorlatát követve, úgy hiszem, a regények, a drámák, a keletkezés történeti időrendjét követve
sorakozhatnának egymás után: külön kötetben a versek, ugyancsak külön egységként,
a terjedelemtől függően egy vagy több kötetben a „kísérletező ember” témakörébe sorolható
írások (a Négy könyv és a Levelek a hipertóniáról anyaga mellett a pedagógiai célzatú
művek, stb.), továbbá az önéletrajzi jellegű írások, naplók, visszaemlékezések, amelyeknek
a szövegét egyébként erősen deformálta a különböző érzékenységre tekintő tapintat: végül
pedig a levelezés, az eddig napvilágot látott kötetek anyagát kiegészítve az időközben előkerült levelekkel.
Illés Endrének írt, s csak részleteiben napvilágot látott levelében (l. Homályból homályba 2. kötete) Németh László maga is felvázolta életművének organikus rendjét, a korábban megjelent kiadványok hiányairól is említést téve, s ez a tervezet szintén figyelembe
veendő ha vezérfonalat keresünk a majdani definitív kiadás rendezőelve számára. – Életműve végső elrendezésének a vágya, jó tizenkét esztendővel később, valószínűleg 1967-

48

tiszatáj

ben keletkezett naplófeljegyzése értelmében még egyszer megkísértette Németh Lászlót,
amikor a Szépirodalmi Könyvkiadó és a Magvető felajánlotta az úgynevezett Életmű-sorozat megjelentetését, eredetileg tizenöt kötetben. „…a kiadás, mint képzeletem kapaszkodója foglalkoztat – olvassuk naplójegyzeteinek Napló – 1967 című fejezetében (Utolsó
széttekintés)… Az, hogy a munkáim végső, teljes szövegét kell sajtó alá adnom: rákényszerít, hogy a rég esedékes utolsó gondozást megadjam nekik.” – A valóságban azonban,
ahogy ez már lenni szokott minálunk, minden másképpen alakult, mint az író ábrándjaiban. Sejtette ezt Németh László is, mert tűnődéseit azzal folytatta, hogy: „a hatodik kötetbe kerülne – „Magyar sorskérdések” címen – az egész politikai anyag, köztük az is, amit
most nem lehet kiadni… Nem lehet illúzióm, ez az öt év még nyilvánvalóbbá fogja tenni
összeférhetetlenségem a korral, írókkal, közönséggel, kiesettségemet nemzetemből. A tizenöt kötet, ha elkészül, mint kriptafödél fog csapódni munkámra, egy bizonytalan feltámadást várva.” S valóban: a kétséges föltámadás egyik jeleként a tervezett Sorskérdések
csak másfél évtizedes várakoztatás, „jegelés” után csak 1989-ben láthatott napvilágot.
A szöveg végső, írói gondozása pedig elmaradt: Németh László csupán az egyes kötetek előszavait írta meg szép sorban egymás után élükön a Negyven év című, korszakos pályatörténeti esszéjével.
De a legnagyobb fejtörést az életmű majdnem felét kitevő és talán legnagyobb hatású
részének: az esszék, tanulmányok, kritikák anyagának a végső elrendezése okozhatja.
Németh László idesorolható írásai ugyanis nem mindig koherens írói elképzelések alapján
sorolódtak be korábban megjelent köteteibe, ami alól a Minőség forradalma hat kötete
sem kivétel. A magam részéről itt is az egyes írások keletkezéstörténeti időrendjét javasolnám, amihez kiváló vezérfonalat ad Hartyányi István és Kovács Zoltán bibliográfiája, s az
akadémiai kiadások hagyományos gyakorlata is ezt a megoldást sugallja. Megfelelő mutatók, tartalomjegyzékek révén pedig világos áttekintést lehetne adni az életműnek erről
a kiemelkedően fontos részéről, s ily módon az az eszmetörténeti szempontból sem érdektelen tény se sikkad ma el, hogy mit, mikor, s milyen szellemi, politikatörténeti és személyes körülmények között vetett papírra Németh László. (A szükséges jegyzetek általános
bevezetője pedig nyilván felsorolná a korábbi kötetek bibliográfiai adatait az eredeti tartalomjegyzékkel együtt.)
A Németh László-életmű kiadástörténeti és filológiai problematikája azt a régi tapasztalatot erősíti meg, amiről a sterilen doktrinér mikrofilológiai elméletek az istennek
se akarnak tudomásul venni, hogy tudniillik a magyar irodalom minden jelentős életművének saját filológiája van, amit az életmű jellege, természete és alakulástörténete határoz
meg. Németh László esetében, újból hangsúlyoznom kell ezt, főleg az „utolsó kéz” babonáját nem szabad mechanikusan alkalmazni. Hogy csak egyetlen paradoxont említsek az
anyag szerkezeti elrendezésével kapcsolatban: 1945 előtt, amikor cenzurális kötöttségek
nélkül rendeződhettek kötet(ek)be az író írásai, a közlő fórum(ok) nagyvonalú nemtörődömsége hiúsította meg az író szándékait: az 1969-ben indult Életmű-sorozat rendjét viszont formailag az író határozta meg, de az elrendezésben, akárcsak a szövegközlés módjában, az íróra és a közlő fórumokra egyaránt ránehezedő történelmi kényszerhelyzet tükröződik. A majdani kritikai kiadás tehát sem az 1945 előtti, sem a rákövetkező gyakorlatot
nem szentesítheti. Ha erre nem figyelmezünk, akkor csak a homály növekszik tovább Németh László életműve körül.

2005. február

49

FÜZI LÁSZLÓ

Németh László életművének kiadásáról
Ha a mi szakmánknak akad még külső szemlélője, akkor ez a külső szemlélő minden bizonnyal fölösleges tevékenységnek ítéli a Németh László életművének kiadásáról, esetleg
kritikai kiadásáról történő magányos vagy csoportos gondolkodást. Fölösleges tevékenységnek – hiszen Németh László munkái egyre ritkábban jelennek meg, a kivételt talán
a 2004. év nyara jelentette, amikor utolsó regénye, az Irgalom, s mellette pedig a Széchenyi
című kötet is megjelent, bár megjelenésük visszhangot, vagy érzékelhető olvasói érdeklődést nem váltott ki, mint ahogyan más sem vált ki ilyen jellegű érdeklődést. Ha viszont az
említett külső szemlélő valóban külsősként figyelné a Németh László művei kiadása körüli
történéseket, akkor még a kérdést is feltehetné, minek itt és most a kiadásról beszélni, hiszen létezik Németh László műveinek sorozata, ennek a nagy terjedelmű sorozatnak tulajdonképpen létezik a digitális változata is, nem beszélve arról, hogy több fontos munkája
a Digitális Irodalmi Akadémia jóvoltából a világhálón is fellelhető, Németh elérhető leveleinek a kiadása is megtörtént – miről kellene egyáltalán beszélni, kérdezhetné. Másrészt viszont nyilvánvalónak tűnik az is, hogy belátható időn belül újabb átfogó, az életmű egészét
érintő kiadásokra nem nyílik lehetőség, ezt nem Németh László műveinek „büntetéseként”, valamiféle ideológiai „visszaütésként” szemlélem, hanem a magyar szellemi-irodalmi-tudományos élet behatárolt lehetőségeiből származó felismerésnek tekintem. Gondoljunk csak arra, hogy Babits Mihály műveinek kritikai kiadása milyen nehézségekkel
küzd, s arra is, hogy ennek a nagy szellemi-tudományos vállalkozásnak gyakorlatilag a teljes visszhangtalansággal kell megküzdenie.
Rendszerezve az elmondottakat: a külső szemlélő számára könnyen tűnhet úgy, hogy
Németh munkáinak kiadása már megtörtént, az újabb és újabb kiadásokhoz a szövegeket
csak elő kell venni, avagy csupán a meglévő digitalizált változatokat kell hasznosítani az
újabb és újabb kiadásokhoz. Ha viszont egyszer már megtörtént Németh László munkáinak kiadása, másrészt pedig nincs is lehetőség az újbóli kiadásra, akkor mi értelme van
a kérdés felvetésének és napirenden tartásának? – hangozhatna az említett külső szemlélő
kérdése. S ha most a külső szemlélő véleménye után a magam véleményét is meg kell fogalmaznom, akkor azt mondom, hogy Németh László életművének nemhogy a kritikai kiadására, hanem még a hiteles, s komolyan végiggondolt, politikai szempontokat mellőző
kiadására sem került sor eddig. Ez éppen elég indok lehetne egy ilyen jellegű vállalkozás
elindításához, de hát ennek kapcsán azonnal következhet az újabb ellenvetés: ennek
a vállalkozásnak ma hiányoznak a reális alapjai, az anyagi feltételek s a kutatóintézeti háttér. Ezzel kapcsolatosan azt kell mondanom, hogy az anyagi alapokat, a kutatóintézeti
hátteret, a megvalósításhoz szükséges számtalan eszközt magam sem látom, viszont ezek
hiányát nem érzem kizáró tényezőnek ahhoz, hogy a Németh László-filológia mai művelői

50

tiszatáj

ne beszélgessenek a kívánatos Németh László-kiadásról, s tapasztalataikat ne osszák meg
egymással. Ezzel kapcsolatosan a mostani disputát csak az első lépcsőnek tartom, hiszen
szakfilológiai kutatások eddig még jóformán nem is folytak, márpedig mindazt, amiről itt
beszélünk, tényekkel is alá kell majd támasztanunk.
S akkor most már a magam állításairól. Elsőként az eddigi Németh László-kiadásokkal szeretnék foglalkozni, s azt az állításomat szeretném alátámasztani, hogy a Némethéletmű hiteles és komolyan végiggondolt kiadása mindmáig nem történt meg. Mielőtt
azonban ezt megtenném, szükségesnek tartom elmondani, hogy a Németh-életmű az eddigi kiadásokon keresztül hatott, s hogy ez az életmű beleépült, belenőtt a magyar huszadik századba, az ezeknek a sokszor esetlegesnek tűnő kiadásoknak is köszönhető. Ha valamikor létrejön majd egy pontos, jól áttekinthető kiadás, az a tudománynak köszönheti
majd a létét, az utókor rendszerezni akaró szándékának, s mint ilyen, azt a hatást, amelyet
a korabeli kiadások elértek, soha nem érheti már el.
Németh László, mint más írók is, s talán jobban is, mint más írók, hatni akart az írásaival, munkáival. Ennek megfelelően írásai megszületésüket követően megjelentek napilapokban, folyóiratokban, szépírói munkái pedig önálló kötetekben. Tanulmányai – feltehetően az öntanúsítás és az összefoglalás szándékától nem elválaszthatóan – gyűjteményes kötetekben is napvilágot láttak. Ilyen gyűjteményes kötetnek látom – a kötetek megjelenésének időrendjében haladva – A minőség forradalma című gyűjtemény négy kötetét (Magyar Élet, 1940), 1943-ban ez a gyűjtemény két kötettel bővült, a kötetek a Tanú
című folyóiratának anyagát foglalták össze, tematikai rendben, tehát az 1932–37 között
írott tanulmányok egy részét, a Készülődés című gyűjtemény két kötetét (Magyar Élet,
1941), ez a Tanú elindítása, tehát 1932 előtt írott tanulmányokat foglalta össze, ugyancsak
tematikai rendben, és a Kisebbségben két kötetét, (Magyar Élet, 1942), ez a Tanút követő
időszak tanulmányait foglalta össze, ugyancsak tematikai rendben. Az összefoglalás szándéka Németh ekkori időszakát teljesen kitöltötte, nem véletlen, hogy ebben az időszakban
kezdte el írni Magam helyett című önéletrajzát is. Az összefoglalás szándéka a hatvanas
években jelentkezett újra, s a Magvető és a Szépirodalmi Kiadó által 1969-ben elindított
Németh László munkái című sorozatban csúcsosodott ki, a sorozat első kötete Negyven
év – Horváthné meghal – Gyász címmel 1969-ben jelent meg, formailag az utolsó 1993ban, ez már Németh 1914 és 1948 közötti levelezését tartalmazta. A kötetek között találunk ún. pótköteteket is, ilyennek látom az Életmű szilánkokban című 1989-ben megjelent kétkötetes gyűjteményt és a szintén 1989-ben megjelent Sorskérdések című gyűjteményt, ezek a kötetek azokat az írásokat tartalmazták, amelyek az életmű-sorozatban addig nem jelenhettek meg.
Látjuk, a két „összefoglaló” periódus egyaránt sajátos történelmi időszakra esett. Az
első a második világháború éveire, amikor az író számára az összegyűjtés számított fontosnak, filológiai szempontok ebben az időszakban természetesen fel sem merültek, feltétlenül megemlítendő viszont, hogy Németh ebben az időszakban tömbszerűen, A Tanú
előtt (Készülődés) – A Tanú (A minőség forradalma) – A Tanú után (Kisebbségben), az
egyes nagy tömbökön belül viszont tematikai rendben adta közre írásait, miközben a kiadásból számos problémája származott. A minőség forradalma című gyűjtemény kapcsán
írta: „A ’jobboldali ifjúság’ megcenzúrázott. Elmaradt Proust, a Kritikai Napló, Korányi,
több bírálat, s bekerült az Egy különítményes naplója, Róma elődeiből 23 ki nem jelölt ol-

2005. február

51

dal. Nagy nehezen kiverekszem egy kis cédulát, amit a könyvbe be kellett volna ragasztani,
az én példányomban ott is van becsúsztatva, de nem beragasztva. Ezt a ’Tanu-antológiá-t’
(az együgyűek még ezt sem írták oda a címe alá) én nem vállalom – nem is dedikáltam
belőle egyetlen példányt sem. De megtagadjam-e nyilvánosan?” Később, 1943-ban jelent
meg, ennek a történetnek a folytatásaként A minőség forradalma ötödik és hatodik kötete.
Egészen más történelmi periódusban indult a Németh László munkái című sorozat,
ám ennek megjelenése körül is számos bonyodalom akadt. Németh – feltehetően munkássága politikai élét akarta ezzel elfedni – eltekintett a nagy időbeli, egy-egy szellemi
vállalkozásával kapcsolatos tömbök hangsúlyozásától, s inkább írásai tematikai kapcsolódását emelte ki, így hozott létre az egyes korszakokon átívelő, az adott tematikát hangsúlyozó köteteket, pl.: Európai utas, Az én katedrám, A kísérletező ember, s így tovább,
s jellegüket kiemelve állította egymás mellé történelmi és társadalmi drámáit. Ám még az
így kialakított „renddel” kapcsolatosan is számos probléma keletkezett, egyes írások, végül
is három terjedelmes kötetnyi, egyszerűen nem kerülhettek be a gyűjteményes kötetekbe,
így jöttek létre a már említett „pótkötetek”, ezek a rendszerváltás időszakában jelentek
meg. Ám a megjelent írások közlése sem tekinthető pontosnak, hiszen egyes ciklusokat
megkurtítottak, bekezdéseket, mondatokat, szavakat eltüntettek. Az Utolsó kísérlet megjelentetésekor Németh is kifakadt: „A hét kötetben egyetlen szó sincs, ami jogos érzékenységet sérthet (ezt büszkén állapítom meg, hisz 37–42 között készült); a káros érzékenységet pedig ki veheti tekintetbe. Megkísért, hogy az egész életmű-szerződést odadobjam. De
nem szabad – csak az az elhatározásom lesz szilárdabb, hogy a Művet magamnak adom
ki, az ő kiadásuk arra jó, hogy énnekem végig kelljen mennem, össze kelljen állítanom az
egyes darabokat, s hogy a közönség figyelmét fölhívja: van az Utolsó kísérlet is, nem ez, az
eredetije…” Látjuk, a reagálás szinte ugyanaz, mint huszonöt évvel korábban volt, Németh
nem értett egyet a kiadás módjával, magát a kiadást viszont nem akadályozta meg, feltehetően azért, mert pontosan tudta, hogy csak a megjelenő kötetekben tud létezni.
Az életműsorozat az önéletrajzi írásokat, főképpen pedig a naplókat csak töredékesen
közölte, ezeknek teljes kiadása azóta sem létezik, noha az önéletrajzi írások szövegét
nagyban gazdagította Németh Ágnes a Püski Kiadó Magam helyett (Tanulmányok az
életemről) című köteteiben (Budapest, 2002). Németh Ágnes az első kötet írásainál (Magam helyett, Ember és szerep, Tanú évek) általunk is helyeselhető módon az első kiadást,
s nem az életműsorozaton belüli változatot, a második kötet írásainál (Kisebbségben, Vásárhelyi évek, Gályapadból laboratórium) pedig a Németh László által javított kéziratfüzeteket vette alapul. A kiadásnál – hasonlóan az életműkiadásnál érvényesített elvhez –,
az egyes írások belső időrendjére figyelt, nem pedig az írások keletkezési idejére, így
a külső szemlélő számára az a látszat keletkezhetett, mintha Németh Lászlónak létezne
egy egységes elvek, elképzelések szerint írott önéletrajza. Ha egyszer megvalósul Németh
munkáinak egyetlen hatalmas folyamban való megjelentetése, akkor ezeket az írásokat
vissza kell helyezni keletkezési idejükre, hiszen nyilvánvaló, hogy más szándékkal és más
feladattal íródott az Ember és szerep, mint a Magam helyett. A Naplókat is keletkezési
idejük szerint kell közölni, s amennyiben lehetséges a töredékességet a rendelkezésre álló
kéziratok segítségével fel kell oldani. (Csupán zárójelben jegyzem meg, hogy rendkívül
fontos írásokról van szó – noha teljes egészében nem ismerjük őket, mert Németh legtöbbször ezekben az írásokban beszélt önmagáról az írásait többször jellemző megemelt

52

tiszatáj

szereptudat nélkül.) Az életműsorozatban jelent meg Németh levelezésének első kötete,
a második, az 1948 utáni levelezést tartalmazó kötet viszont már egy másik kiadónál látott
napvilágot…
A fentiekben csupán a Németh László-munkák kiadásainak csomópontjaira utalhattam, ezt is csak töredékesen tehettem meg, ám talán az eddigiekből is kitűnik, hogy roppant nehéz feladatra vállalkozik az, aki az eddigi „alapokból” kiindulva az egyes írások
szövegeinek pontos megállapítására tesz kísérletet. Kéziratok csak ritkán őrződtek meg,
a megjelent írások pedig óhatatlan őrzik a szerkesztői, kiadói, nyomdai munkálatok következményeit, nem beszélve a huszadik század politikai nyomairól. Nyilvánvaló, hogy Németh írásainak valamikori újra megjelentetésekor nem lehet alapul venni a szerzőjük által
látott utolsó változatokat, hiszen azok számos alkalommal olyan variánsként láttak napvilágot, amelyekkel szerzőjük sem értett egyet. Ugyancsak gondot okozhat, hogy számos,
főképpen 1945 utáni írás eredeti változatát nem is ismerjük, ezeknek az esetében cenzúrázatlan változat nem áll rendelkezésünkre, innét nézve szinte idilli helyzetet tükröznek
azok az írások, amelyek csupán a nyomdai hibákat tartalmazzák. Mindezzel együtt mégis
azt kell mondanom, hogy a rendelkezésre álló szövegekből az idekapcsolódó szabályok figyelembe vételével természetesen létrehozhatóak a valamikor kiadható szövegek, megjegyezve, hogy azok milyen kiindulópontok elfogadásával jöttek létre. Ismét csak utalnom
kell arra, hogy szinte minden írás kapcsán nehézségekkel kell majd szembenézni, hiszen
a legtöbb esetben több szövegváltozat is létezik, s külön nehézséget fog majd jelenteni természetszerűen az életmű hatalmas terjedelme is. Ily módon az adott körülmények közti
hitelességgel bíró szövegek létrehozását alkotó jellegű munkának tekintem, ám legalább
ilyen mértékben alkotó jellegű tevékenységnek tekintem az írások majdani elrendezését
is, ha tetszik, az életmű belső logikájának kibontását, rávetítését arra az életműre, amelyet
az írások burjánzása – túlburjánzása – nem egy esetben eltakar. Ebből már kitűnhet, hogy
a Németh-szövegek kiadását nem mechanikus munkának tartom, hanem olyan tevékenységnek tekintem, amelyik az életmű belső logikáját kibontva nem csupán az egyes szövegeken belül, hanem az egyes szövegek kapcsolatában is rendet teremt, s így megmutatja az
egyes írások életművön belüli helyét is. Nem szabad attól félnünk, hogy beavatkozunk az
életműbe, gondoljunk arra, hogy minden olvasás, s így minden olvasat megteremtése,
esetleges rögzítése már önmagában is beavatkozás, magam roppant fontosnak tartom
– a pontosan megjelölt határok közötti – az értelmezést is. Úgy gondolom, hogy valamiféle
egységesen elfogadott elv mechanikus alkalmazásával csupán áttekinthetetlen szöveghalmaz keletkezik, s ezzel végleg eltűnik majd az az esély, hogy Németh László életműve
a számára legmegfelelőbb formában létezzen. Láttuk, írásai egy részének – tanulmányainak – kiadásakor Németh 1945 előtt időrendi-tematikai rendet, 1945 után pedig tematikai
rendet követett, ebben az esetben feltehetően kényszerűségből hagyta el az időrendi-vállalkozásbeli tömbökben való gondolkodást. Érdemes azonban észrevenni, hogy a tematikai elrendezés egyáltalán nem volt idegen Németh gondolkodásától, hiszen az 1934-ben
megjelent, az életmű előhangjának szánt Ember és szerepben addig írott munkáit is tematikai rendbe állította, s így sorolta fel őket:
„1. Horváthné meghal (Elbeszélések) …
2. Akasztófavirág (Regény)…
3. Harmadik Magyarország Egy kritikus inaséve (Tanulmányok)…

2005. február

53

4. Külföldi út (Tanulmányok)…
5. A Nyugat írói (Tanulmányok)…
6–9. Emberi színjáték (Regény négy kötetben)…
10. Az irodalomtörténet margójára (Tanulmányok)…
11. Halhatatlan Európa (Tanulmányok)…
12. Kritikai Napló (17 kistanulmány)…
13. Új nemzedék (Tanulmányok)…
14–15. Gyász (Regény)…
16. Bodnárné (Dráma)…
17. Irgalom (Regénytöredék)…
18. Könyvpiac…
19. Az elmélet kísér (Elméleti tanulmányok)…
20. Versek (Három kivételével kiadatlanok)…”
Az itt csak töredékesen idézett „tervrajzból” látható, hogy alapvonásait tekintve megegyezik a később megvalósult életmű egészét összefogó életműsorozat szerkezetével. Más
rendszerezési szándék mutatkozott meg abban az írásban, amelyikben Veress Dániel igyekezett összefogni Németh László tanulmányait, az írás az Új Látóhatár emlékezetes Németh Lászlót köszöntő, 1971 áprilisában megjelent számában jelent meg. Veress Dániel
– hasonlóan az életműsorozathoz, csak csupán más tartalommal – ciklusokat alakított
volna ki, s ezeken a ciklusokon belül állított volna egymás mellé különböző időben keletkezett írásokat. Az általa javasolt ciklusok:
Szemlélet, módszer, gyakorlat
Szaktudományos, történeti, bölcseleti alapvetés
Archaikus modell: a görögök
A latinok
Csomópontok a középkorhoz
Jegyzetek az újkorhoz
A tizenkilencedik század
A XX. században
A közép-európai valósághoz
Talán mondani sem kell, hogy egy ilyen rendszerezés mennyire hasznos, s hogy
számtalan, más módon észre sem vehető kapcsolódási pontot mutat meg, ám talán ebből
a szűkített, a „tartalomjegyzéket” elhagyó ismertetésből is látszik, hogy Veress Dániel
Németh szemléletét állandónak, eleve adottnak látta, s az általa kialakított tervezet azt
jelzi, mintha Németh ezt az eleve adott szemléletet alkalmazta volna az éppen felmerült
tárgy kapcsán. Ezzel szemben Németh László világa egyszerre volt állandó és változó, valójában a megélt, s az önmaga világába beépített idő függvényében állandóan mozgásban
lévő, ennek kapcsán gondoljunk csak arra, hogy a tizenkilencedik század kapcsán általa
mondottakban-leírtakban milyen jelentős átalakulásokra, változásokra találhatunk.
Ugyanakkor tartozom azzal az igazságnak, hogy elmondjam: Veress Dániel nem az életmű
kiadásán, hanem a megismertetésén és megismerhetőségén gondolkodott, így a kiindulópontja eleve más volt, mint a miénk. Feltűnő viszont, hogy sem Veress Dániel, aki a tanulmányok egy-egy ciklusa mellett illusztratív olvasmányként tüntette fel a szépírói mun-

54

tiszatáj

kákat, sem maga Németh László nem foglalkozott különösebben hangsúlyos módon
a szépírói munkák, így a regények, drámák, versek megjelentetésével, az adott kereteken
belül a lehetséges terjedelmi illetve tematikai összekapcsolások (történelmi drámák, társadalmi drámák) kötötték le.
Mindezek után is úgy látom, hogy Németh László világának legfontosabb meghatározója, mozgatója az idő volt, az idő megélése-átélése, az időnek való megfelelés vágya és ténye nélkül ez az életmű nem jött volna létre, így Némethnek az időhöz való viszonyát
a valamikori kiadás alapszerkezetének is érzékeltetnie-követnie kell. Ahogyan érzékeltetnie
kell azt is, hogy ebben az életműben minden létrehozójára vonatkoztatva, önmagát példának tekintve, vállalkozásokban történt. Ezért a nagy időrendi egységek – korszakok –
anyagának önálló tömbben való megjelentetéséről nem szabad lemondani, az egyes korszakokon belül pedig a nagyobb vállalkozásokat egységes anyagnak kell tekinteni, hiszen
felépítésük tudatos munka eredménye volt. Példákat említve: a Némethtől átvett felsorolásban szereplő Kritikai Napló anyagát csak együtt szabad szerepeltetni, hiszen nyilvánvaló, hogy nem a sorozat egy-egy írásával, hanem a sorozat egészével szeretett volna valamit bemutatni, s ez a cél, valamint az írások nyilvánvaló kapcsolódása fontosabb és lényegibb, mint az, hogy a korszak belső időrendjét tekintve az egyes részek között más írások is keletkeztek. Ugyanez vonatkozik az Új nemzedék írásaira, a Tanú egészére, s számos más tanulmány-ciklusra is, itt csak pár példát említek még: Lányaim, Megmentett
gondolatok, Levelek a hipertóniáról. Önmagában létező tömbnek, ciklusnak, sorozatnak
kell tekintenünk minden olyan több írást tartalmazó egységet, amelyben az írásokat nem
az utólagos visszatekintés állította egymás mellé, hanem már korábban egymás mellett,
vagy egy sorozaton belül szerepeltek. Mivel a különböző írások és a levelek, naplók között
Némethnél szorosabb kapcsolat mutatkozik, mint másoknál, külön meditáció eredményeként szabad csak dönteni a levelek, naplók közlésének módjáról és a teljes életmű szerkezetében való elhelyezésének mikéntjéről. Példát említve: A „Készülődés”-periódusában az
Oszoly Kálmánhoz írott levelek legalább olyan fontosak, mint bármelyik kész munka, elbeszélés vagy regény-töredék, így a helyüket is ennek megfelelően kell megtalálni. Hasonló mondható el a Tanú elindítása kapcsán a Gulyás Pálhoz írott levelekről, s így tovább. A szerkezet kialakítása szempontjából is fontos, hogy Németh mindazt, amit írásban
önmaga számára kiküzdött, azt önmagára vonatkoztatta – ezért feltehetően az Emberi
színjáték az első valódi Németh László-mű, s nem feledhető, hogy amikor Németh önmaga életének dilemmáit tudatosította, akkor írta meg Ember és szerep című önéletrajzi
írását, amikor pedig az Irgalommal élete és életműve alapkérdéseit megoldotta, akkor írta
meg Negyven év című, összefoglaló jellegű életrajzi írását. A valódi életmű tehát az Ember
és szereptől a Negyven évig terjed, ami az Ember és szerep előtt van, az a kialakuláshoz,
ami a Negyven év után van, az az elhallgatáshoz kapcsolódik, a tömböket-korszakokat
pedig a kettő között kell megmutatni.

2005. február

55

PÉTER LÁSZLÓ

Németh László-textológia
Apálya van a népi irodalomnak, apálya van Németh Lászlónak. Ennek ellenére életművének hiteles átörökítése az utókor számára mai kötelességünk. Az idő előrehaladtával egyre
nehezebb lesz a források (kéziratok, kiadások) előteremtése, megőrzése; az utalások megfejtése; a tárgyi és névmagyarázatok megadása. Ha ma nincs is igény az életmű kritikai kiadására, most kell nekilátnunk. A megjelenés talán utópia, mint Domokos Mátyás pesszimistán véli, de az előkészítés a ma föladata.
1
Ehhez először is vállalkozó és az életműben járatos irodalomtörténészekből, könyvtárosokból, bibliográfusokból, az irodalmi muzeológia művelőiből munkaközösséget kell szervezni. Létszáma tízen alul célszerű; ennél nagyobbat nehéz mozgatni. Műhelyül („bázisul”) vagy a Petőfi Irodalmi Múzeumot, vagy az akadémiai Irodalomtudományi Intézetet,
vagy valamely egyetemi irodalmi tanszéket kell megnyerni. Itt kell az anyagi és technikai
föltételeket (alapítványi támogatásokat, fénymásoló és számítógépeket stb.) előteremteni.
Egyszemélyi vezetés nélkülözhetetlen.
Hartyányi István és Kovács Zoltán 1992-ben számba vette a megjelent életművet. Bibliográfiájuk kiindulópontnak kitűnő. Kiegészítenivaló bizonyára előkerül, de ez természetes.
Föl kell deríteni és nyilvántartásba venni a közgyűjteményekben és magánosok birtokában
levő kéziratokat. Ehhez a lapokban, folyóiratokban fölhívást kell közzétenni. Ma már nem
szükséges a kéziratokat megvásárolni; jó minőségű fénymásolatok vagy szkennelt számítógépes képek megfelelnek a célnak. De mielőtt az eredetit visszaadnánk tulajdonosának, valamelyik felelős kutatónak össze kell vetnie a másolatot az eredetivel, minthogy – legalábbis
a fénymásolatokon – mellékjelek, ékezetek, betűk halványak, bizonytalanok lehetnek, elsikkadhatnak. A másolaton rajta kell lennie az egybevető aláírásának és keltezésének.
Domokos Mátyás saját tapasztalatából rájött arra, amit az Irodalmi szövegek kritikai
kiadásának szabályzata (1988) 9. 3. pontjában a kiadások egyediségének elveként határoztunk meg: „Minden kritikai kiadás – a kornak és az életmű jellegének megfelelően –
fölvet különleges, egyedi tennivalókat. Ezért a kötet vagy a sorozat szerkesztője dolgozza
ki a szabályzatban rögzített általános elvektől és gyakorlati megoldásoktól eltérő eljárásokra vonatkozó javaslatait, sajátos részletkérdésekre kiterjedő elgondolásait…”
2
Domokos Mátyás háromszor is szóba hozza az ultima manus elvét. Kétszer a „babonájáról” beszél, harmadszor, itt, ahol azt hangsúlyozza, hogy „minden jelentős életműnek saját filológiája van”, már enyhébben szól róla, csak azt hangoztatja, hogy ezt az elvet „nem
szabad mechanikusan alkalmazni”.

56

tiszatáj

Ez utóbbival értek egyet. Az „utolsó kéz” elve ugyanis nem babona, hanem a művek
hitelességének legfőbb biztosítéka, csak tudni kell kellő körültekintéssel érvényesíteni.
Azaz az életrajz és az életmű természetének alapos ismeretében fölismerni és megérteni,
ha pl. egy-egy műben föltűnő beavatkozás teszi kétségessé az utolsó kéztől származó változat hitelességét. Ilyenre éppen Domokos Mátyás hoz példát, amikor „a csokornyakkendős cenzor”, Illés Endre levelét idézi Németh Lászlóhoz, melyben az Irgalom befejezésének megváltoztatását kérte. De hasonló a helyzet a Galilei kétféle befejezésének értékelésében is. Ennek alapszövegét, főszövegét alapos mérlegelés, szakmai vita alapján kell
kiválasztani, s a másikat – még ha forma szerint az utolsó kéz terméke is – változatként
közölni. (Vö. Németh László: Galilei. [A dráma „pere” 1953–56.] Szerk. Lengyel György,
Töreki Attila. Debrecen, 1994.)
Füzi László hasonlóan írja: „Nyilvánvaló, hogy Németh írásainak valamikori megjelentetésekor nem lehet alapul venni a szerzőjük által látott utolsó változatokat, hiszen
azok számos alkalommal olyan variánsként láttak napvilágot, amelyekkel szerzőjük sem
értett egyet.” Ez az, amit csak nagyon gondos mérlegelés után lehet és szabad eldönteni.
Megérzésre nem szabad hagyatkozni: biztos életrajzi tények, hiteles írói, családi, baráti,
kortársi vallomások alapján, a bizonyítékokra tüzetesen hivatkozva szabad csak dönteni
a főszöveg és a változat között.
Domokos Mátyás Németh László műveinek sanyarú sorsát szellemesen magyarázza
két okkal: 1945 előtt „a boldog nemtörődömség” torzította el, 1945 után „a túléberség
csonkító következményei” tették tönkre az író mondanivalóját. Minden bizonnyal Németh
László maga sem jeleskedett az akríbiáig menő korrektúraképességgel; nagyvonalú volt,
vagy talán túlzottan bízott a kiadók hozzáértésében, gondosságában. A kritikai kiadás készítőinek most mindkét véglettel szembe kell nézniük, s gyanúval élve vizsgálniuk Németh
László szövegeit, nagyítóval keresve a lehetséges szöveghibákat, és kiderítve a hiteles változatot. Ahogyan Domokos Mátyás helyesen követeli: „A tüzetes és lelkiismeretes szöveggondozói munka során esetről esetre, mondatról mondatra el kell dönteni azt is, hogy
a szövegváltozatok közül mit kell a főszövegben szerepeltetni, s mit érdemes jegyzetek formájában is közreadni a főszöveg mellett, korjellemző dokumentumként.”
Ebben a textológiai aprómunkában elsősorban a még megmaradt kéziratok a perdöntők, de ilyen nagyon kevés van. Hitelesség dolgában ezeket az első kiadások követik, de
– a már említett okok miatt – ezeket sem szabad kritikátlanul elfogadni.
3
A kritikai kiadás másik alapelve az időrendi közlés. Ez az életmű oly nélkülözhetetlen magyarázója, hogy alkalmazását vitatni sem lehet. (Vö. Péter László: Az „összes művek” dilemmája. Irodalomtörténet, 1976. 413–417. Hozzászólások: Rába György 417–419. Kolozsvári-Grandpierre Emil 419–425. = K.-G. E.: Eretnek esszék. Bp., 1984. 21–31.) Csak
azt, hogy az időrendet és a műnemi, műfaji elvet hol keresztezzük. A teljes következetesség azt jelentené, hogy a műnemre, műfajra tekintet nélkül következetesen a keletkezés
idejében közöljük a műveket. Egy példára Füzi László is rájött: a Készülődés tanulmányainak születésekor Németh Lászlónak Oszoly Kálmánhoz írott levelei „legalább olyan
fontosak, mint bármelyik kész munka, elbeszélés vagy regénytöredék, így a helyüket is
ennek megfelelően kell megtalálni”. Merész javaslat, tudom, de a Németh László kritikai

2005. február

57

kiadás egyedisége ebben is kitűnhetnék: szoros időrendben adhatnánk ki az esszéket és
a leveleket, amelyek így megvilágíthatnák egymást.
Az írók, költők természetes törekvése, hogy egy-egy kötetük megszerkesztésekor, némelykor (pl. Ady esetében) nem túlzás megkomponálásról beszélni, az időrendre fittyet
hányva tematikus összefüggés szerint (ezen belül pl. nem a keletkezés, hanem a tartalom
időrendjében) adják ki írásaikat. Költők, mint Juhász Gyula, több éves különbséggel írt
verseiket ilyenkor, utólag rendezték, gyakran egészen más összefüggést sugalló ciklusba.
Éppen Juhász Gyula mutat remek példát erre: az 1918-ban még Eőrsi Júliáról szóló verse
1922-ben, a Petőfi-centenáriumkor, ciklusba téve, Szendrey Júliáról szólóvá változott.
Természetesen ez sem elhanyagolható, sőt nagyon is fontos tanulságot rejt, de a kritikai kiadásnak ezt csupán ügyesen szerkesztett mutatókkal kell rögzítenie, s így segítenie
az életmű tanulmányozóját. Másfajta kiadás lehet tematikus is, mint amilyet Veress Dániel is kidolgozott. (Veress Dániel: Németh László, az esszéíró. Új Látóhatár, 1971. április,
153–172. = V. D.: Vándorúton. Bukarest, 1971. 38–63.)
4
Fontosnak tartom, hogy Németh László életművének kritikai kiadására legalább az őt tisztelők és művét becsülők részéről megszületett az igény. Ha nem társadalmi sürgetés vetette is föl, de nem szabad elaludni hagyni a kezdeményezést, hanem az előkészületek
szervezését már holnap el kell kezdeni. Bizonyos vagyok benne, hogy a szellemi élet ismert
törvényszerűségeinek, hullámmozgásának megfelelően, ha hamarabb nem, egy-két évtized múltán megszületik az érdeklődés általában a népi írói mozgalom teljesítményei,
köztük nem utolsósorban Németh László életműve iránt is. Akkorra legyen a könyvtárak
és az olvasók könyvespolcain a hiteles életmű.

58

tiszatáj

MONOSTORI IMRE

Illusztrációk
a Németh László-filológia nehézségeihez
Domokos Mátyás és Füzi László összefoglalóan alapozó dolgozatai, valamint Péter László
gyakorlati fölvetései megfelelő kiindulópontot jelentenek egy jövendő diskurzushoz a Németh László kritikai kiadás kérdéseiről. Az általuk megjelölt szempontok (az időbeliség és
a szöveghűség – egyáltalán a hiteles szövegek) megkerülhetetlen alapelvek ennek az életműnek a hiteles feltárásában és interpretálásában. A kérdéshez hozzászólva – a címben
ígértek szerint – kutatási gyakorlatomból említek néhány példát; néhány illusztrációt a kisebb-nagyobb szövegvariációk (ma még nyilván számolatlan) sokaságából és a kiadók, kiadások következetlenségeiből azok közül az esetek közül, amelyekkel a Németh Lászlóesszék tanulmányozása során az utóbbi időben találkoztam (anélkül, hogy módszeresen
keresnem kellett volna őket).
Ezt megelőzően azonban érdemes utalni egyes szépirodalmi műveinek „klasszikus” érvényű szövegváltozataira, ugyanis – egyfelől – ennek az életmű-terrénumnak a vizsgálatát
sem nélkülözheti a filológiai megközelítés; másfelől az innen idézendő két eset arra példa,
hogy a változtatásokat Németh László alapos megfontolás után tette, még életében rendelkezett az ezzel kapcsolatos kérdésekről, illetve teendőkről.
Az egyik klasszikus példa az Égető Eszter történetében fontos szerepet játszó Méhes
Zoltán esete. Az eredeti szöveg szerint a regény végén öngyilkos lesz. Pártideológusi rábeszélésre azonban az első négy kiadásba nem ez a történetváltozat került: Méhes nem
lett öngyilkos. Az ötödik kiadástól (1964-től) kezdődően viszont helyreállt az eredeti verzió. Erről a történetről úgyszólván mindent tudunk1, kevésbé ismert talán az utószó, melyet az említett ötödik kiadáshoz írt a szerző, s amelyik a maga szűkszavúságában is írói
rendelkezés a továbbiakra nézve.
Megjegyzés az ötödik kiadáshoz
Amikor az Égető Eszter első kiadása megjelent: a külső lektor, akinek a tekintélye
a kiadást lehetővé tette, bátor s megbecsülő véleményét két kívánsággal toldta meg;
az egyik: hogy a könyv címét, amely eredetileg Őrültek volt, megváltoztassuk, a másik,
hogy Méhes Zoltán a regény végén ne haljon meg. Ha ő öngyilkos lesz – mert ez történt –,
abból azt a következtetést vonhatják le, hogy az olyanféle értelmiséginek, mint ő, nincs
helye az új társadalomban. A címcsere azzal, hogy a körülötte levő bogaras emberekről
1

Tóbiás Áron: Az Égető Eszter kiadásának hitóriája. = Tiszatáj 1997. 11. sz. 70–74. Domokos Mátyás: „Mi (nem) lett volna ha…” Németh László és a Méhes Zoltán-i sorsválasztás. = Kortárs,
1998. 10. sz. 63–74.

2005. február

59

a hősnőre helyezte át a hangsúlyt, úgy hiszem, jó szolgálatot tett a könyvnek. De én
méltányoltam a másik aggályt is s Méhest – ha kissé körülményes módon is – valóban
életben tartottam. A könyv négy előző kiadása így jelent meg. A német kiadásban
azonban, mint egyszerűbbet, az eredeti szöveget állítottuk helyre, s úgy hiszem, nincs ok
többé, hogy az új kiadásban ugyanezt ne tegyük. Hisz azt, hogy a Méheshez hasonló értelmiségieknek van-e helyük vagy sem a demokráciában, a hozzá állítólag legjobban hasonló értelmiségi esetében könyvek egész sorának a kiadása döntötte el.
Budapest, 1964. augusztus 20-án.
N. L.
A Galilei című dráma negyedik felvonásának története talán még inkább ismert, mint
a Méhes Zoltán-féle eset. A hiteles és jól követhető „megoldás” azonban ehhez képest sokkal többet váratott magára. Csak 1994-ben (tehát az eredeti mű megírása után több mint
négy évtizeddel) került a nyilvánosság elé az eredeti negyedik felvonás szövege (Németh
Ágnes szöveggondozási munkája nyomán, illetve Görömbei András tanulmánya és több
más értékes és érdekes dokumentum társaságában).2 Ha Németh László mindvégig jobban szerette is az eredeti változatot, noha sokak szerint az „új” (az általánosan elterjedt és
ismert) negyedik felvonás a drámaibb, katartikus erőben súlyosabb; a majdani kritikai kiadás ebben az esetben sem mérlegelhet, mindkét változatot közölnie kell. (Csak emlékeztetőül: az eredeti szöveg befejezése ez: „Niccolininé: Valami baj van? Galilei: Nem, semmi.
(Elmosolyodva) Csak a csúzos, melankóliás testbe szállt vissza – a régi Galilei.” A negyven
éven át „érvényes” szövegváltozatban viszont Galilei megrendülve mondja: „Az erkölcsi
törvény nem ismer tudóst és tudatlant, vagyonost, szegényt. Akármi van a fejemben, a Sinai-hegy nekem sem adott külön tízparancsolatot.”)
E két „megoldott” eset után nézzünk néhány olyan szöveget, szövegrészt szövegváltozatot, melyeknél az író közvetlenül nem nyilvánított (vagy már nem nyilváníthatott) véleményt ezen írásai utóéletéről s helyükről az életműben. (De ha nyilvánított volna is: a kritikai kiadásnak valamennyi variánst be kell mutatnia, sok egyéb kommentárral, ide vonatkozó szakirodalommal és egyéb forrásokkal, ill. feldolgozásokkal együtt.) Típusuk szerint következnek, azaz igyekszem – jelzésszerűen persze – a problémák, a filológiai feladatok jellege szerint csoportosítani.
Elfelejtett szövegrészek
Az 1930-ban a Nyugatban megjelent Gellért Oszkár-verseskötetről írt műbírálatnak az
utolsó bekezdése csak e folyóirat lapján maradt fenn, azaz mindmáig egyetlen Némethkötetben sem szerepel. Ebben a részben a „magyar zsidó szellemiség” integrálhatóságának
a kérdése kerül előtérbe, mely gondolat a megerősítését jelenti alkati (és nem „faji”)
szempontú kritikai világképének. Gellért verseit olvasva – írja Németh László ebben az
utolsó bekezdésben – gyógyult ki abból a tévhitéből, amely szerint „túl erős alkati távolságokon át a tehetség sem illeszkedhet be szervesen egy nemzet irodalmába. Ő az az író, aki
végképp meggyőzött róla, hogy az irodalom csak másodsorban vér, elsősorban szellemi
2

Németh László: Galilei. A dráma „pere”. 1953–56. Szerk. Töreki Attila. Debrecen, 1994. Csokonai
Színház.

60

tiszatáj

erőfeszítés dolga, s nincs az a nemzeti irodalom, amely egy tiszta erőfeszítés ajándékáról
lemondhatna.” Az idézett szövegrészlet tehát nem szerepel egyetlen Németh-kötetben
sem. A cikk csonkulásának pontos oka ismeretlen. Nem valószínű – miként más esetekben előfordult –, hogy maga a szerző találta volna „kényesnek” vagy erős, kellően át nem
gondolt megfogalmazásnak ezt a bekezdést, hiszen itt éppen a „magyar zsidó” költészet
integrálhatóságáról, értékeinek a befogadásáról van szó.3
A nagy feltűnést kiváltó Kalangya-cikk részlet viszont valószínűleg utólagos megfontolás után maradt – eleddig véglegesen – az újvidéki folyóirat lapjain. Az Ember és szerepet 1933 novemberében kezdte közölni a Kalangya, a kérdéses szövegrész első, eredeti
változata az 1934. januári számban jelent meg.4 Németh László itt az 1927-ben írt Ignotustanulmánya lényegét igyekszik rekonstruálni, magyarázni (mely tanulmány – folyóiratban
egyáltalán nem – csak a Készülődés című könyve I. kötetében jelent meg 1941-ben). Ide
kell másolnunk a Kalangyából a teljes szövegrészt, mivelhogy – említettük az imént –
mindmáig egyetlen Németh-kötetben sem olvasható. „Szülőföldjéhez mindenkinek joga
van, s egy erős közösség nem tagadhatja ki, akit befogadott. De ha nem tagadhatja ki, helyére szoríthatja. A zsidókérdés elsősorban magyarok és magyarok s csak másodsorban
magyarok és zsidók ügye. Meg kell tenni, ami a kötelességünk, s akkor a zsidóság számára
nincs más választás, mint alkalmazkodni ehhez a nagy nemzeti kötelességhez. A szászok
nem vesztették el az erdélyi fejedelemséget, sőt hasznára voltak a másik két nemzetnek is;
nem lehetnének a zsidók a magyar irodalom szászai? Én úgy képzeltem, ha a két fél legjobbjai becsületesebben állnak szembe ezzel a sors föltette kérdéssel; együttélésünk is
rendezettebbé, szebbé válik. Ignotus érdemei nyilvánvalók; de a helyén másnak kellett
volna állni, s neki más helyen kellett volna állnia. ’Megértette’ hőseit, de más sorsban élt,
mint ők, nem volt-e könnyelműség rábízni húsz éven át a magyar tehetségekbe szóló sors
magyarázatát? A latin irodalomnak vannak nem latin írói; amíg a latin géniuszé a vezetés,
az ilyen spektrumnyúlás: gazdagodás. Egy helyére szorított és képességei és problémái
irányában bontakozó magyar zsidó irodalmi [sic!] szerencse; egy ránkburjánzó, bennünket is elhamisító zsidó magyar irodalom: csapás.”
Az Ember és szerep 1934-ben könyvként is megjelent, ám már ebben sem szerepel az
idézett passzus. Szerepel viszont egy tartalma szerinti magyarázat, e szövegrész (az eredetihez képest sokban finomított) gondolati összefoglalása.5 A Németh életműkiadás önéletírás kötetében megcsonkítva jelent meg még ennek az 1934-es kecskeméti kiadásnak a szövege is.6 A Püski-féle újrakiadás (2002-ben) helyreállítja a Németh László által 1934-ben átírt (és így jóváhagyott) szövegrészt, de nem utal a Kalangya lapján maradt (kb. fél oldalnyi)
„eltűnt” szövegrészre.7 Persze nem is kell utalnia, hiszen a szerző által jóváhagyott könyvszöveget adták ki újra; egy majdani, kritikai kiadásnak azonban – értelemszerűen – figyelembe kell vennie és újra kell közölnie a Kalangyabeli szövegből kihagyott részt is.
3

4
5
6
7

Vö.: Gellért Oszkár: Valami a végtelen sugarakból. = Nyugat, 1930. 4. sz. (febr. 16.) 311. Viszont
hiányzik: Készülődés. A Tanú előtt. I. k. Bp., 1941. Magyar Élet, 328. Két nemzedék. Bp., 1970.
Magvető és Szépirodalmi. 170. A minőség forradalma. Kisebbségben. III. k. Bp., 1999. Püski. 1562.
Ember és szerep. = Kalangya (Újvidék), 1934. 1. sz. 39–47.
Ember és szerep. Kecskemét, 1934. Tanú kiad. 47.
Homályból homályba. I. k. Bp., 1977. Magvető és Szépirodalmi. 344.
Magam helyett. Tanulmányok az életemről. Szerk. Németh Ágnes. Bp., 2002. Püski. 275.

2005. február

61

Kicenzúrázott, később visszaállított részek
Erősen csonkított szöveggel adták ki többször is a kitűnő Németh-szociográfiát, A Medveutcai polgárit. A tanulmányfüzér először az Iskola és Egészség című szaklapban jelent
meg 1937 októberében (különnyomatként is)8, könyvként 1943-ban.9 Van ennek a műnek
egy fejezete, amely a Faj alcímet viseli. A későbbi kiadások közül háromból is hiányzik ez
a (formátumától függően 5–7 oldalas) rész. Nem közli az 1963-as Németh-tanulmánykötet, A kísérletező ember, sem az életműkiadás ugyane címet viselő kötete, sem – értelemszerűen – az 1963-as kiadás szövegét újra nyomó 1988-as kiadás.10 Az eredeti (1937es) szöveget a Püski-féle új keletű tanulmánygyűjtemény-sorozat állította helyre. (Azaz
visszahozta az eredetileg 13. fejezetet.)11 Az utolsó hiteles szövegű kiadástól eddig az időpontig – tehát – több, mint fél évszázad telt el.
A Most, Punte, Silta című cikk (1940)12 – az első kötetbeli megjelenéskor is – ekként
fejeződik be. „A magyar Kelet népei közül való; a német-olasz államszövetségben pedig
legszorosabb sorsrokonai élnek mellette – s melegíthetik. 3. Végül amit a bécsi döntés is
hangsúlyoz: fölnyílt határainkon a gazdaság keringése is szabadabban folyhat. Akármilyen
rendbe kell beilleszkednünk, nagy előny számunkra s a rend számára is, ha együtt illeszkedünk bele.”13 Ennek a cikknek az 1973-as kiadásából kimaradtak az alábbiak: „a németolasz államszövetségben pedig”, továbbá: „amit a bécsi döntés” kezdetű mondat.14 A Püskiféle újrakiadás (1992-ben) helyreállította a fél évszázadon át csonkán olvasható szöveget.15
Az először a Magyar Csillagban (1943-ban) folytatásokban megjelent Népi író című
összegző tanulmány első fejezetében (Egy kis szociológia)16 van egy néhány soros, némiképpen ironikus megjegyzés, amelyben a proletárlét jelszavának, illetve az értelmiségi
magatartás igenlésének a fölcserélésére szólít fel Németh László. „A ’proletárok egyesüljetek’ (melyben hallgatólag az is benne van, hogy süllyedjetek mindnyájan proletárokká)
a múlt század jelszava volt. Új szenvedélyeink és hóbortjaink alól én egy optimistább csatajelet hallok ki: Legyetek mindnyájan értelmiséggé.” Ez a szöveg került – a következő évben – kötetbe17. A Kiadatlan tanulmányok (Magvető, 1968) – hasonlóan egyébként az
előzőleg említett íráshoz – az egész cikket száműzte, míg az életműkiadás megcsonkította
a szöveget: az idézett részből törölte az első mondatot.18 (Az Esszépanoráma című repre-

8

9
10

11
12
13
14

15
16
17
18

A Medve-utcai polgári. Különlenyomat az „Iskola és Egészség” 1937. októberi számából. Kecskemét, (1937) Első Kecskeméti Hírlapkiad. és Nyomda Rt. A Faj című fejezet: 70–76.
A Medve-utcai polgári. Bp., 1943. Magyar Élet.
Vö. A kísérletező ember. Bp., 1963. Magvető. 28–138. A kísérletező ember. Bp., 1973. Magvető és
Szépirodalmi. 77–177. A Medve-utcai polgári. Pécs, 1988. Pannónia Könyvek.
A minőség forradalma. Kisebbségben. IV. k. 2312–2317.
Híd (Bp.), 1940. 1. sz. (szept. 27.) 18–19.
Kisebbségben. Tanulmányok. III–IV. k. Bp., 1942. Magyar Élet. 359.
Európai utas. Bp., 1973. Magvető és Szépirodalmi. 694. Az 1968-as Kiadatlan tanulmányok (Magvető) föl sem vette a címet.
A minőség forradalma. Kisebbségben. II. k. 1276.
Magyar Csillag, 1943. 1. sz. (jan. 1.) 3–8.
Az értelmiség hivatása. Bp., 1944. Turul. 127.
Két nemzedék. Bp., 1970. Magvető és Szépirodalmi. 682.

62

tiszatáj

zentatív antológia úgyszintén.19) A minőség forradalma. Kisebbségben című négykötetes
új tanulmánygyűjtemény-kiadásban – fél évszázad után – a helyreállított szövegű, eredeti
változat jelent meg újra20.
Valószínűleg ismertebb a második Szárszói beszéd (1943) egyik – ominózus – mondatának a története, sorsa. Az eredeti jegyzőkönyv alapján készült előadásszöveg egyik
passzusa a következőképpen fejeződött be. „A zsidókérdésben én sosem általánosítottam,
kritikáim és írásaim ezt eléggé bizonyítják. Az azonban egészen természetes, hogy az önkritikátlan, bosszúszomjas zsidóságnak a szemérmes kultúratisztelővel szemben ebben
a négy-öt évben rendkívül meg kellett erősödnie, s nagyon rossz füle van annak a késköszörülésre, aki nem hallja, hogy Shylocknak éppen a szíve kell.”21 Már a következő évben
megjelent Németh László-kötetből is hiányzik az utolsó tagmondat, tehát a szerző ezt viszszavonta.22 A Szárszói beszéd újabb kiadásai hol közlik, hol nem a szóban forgó mondatot.
Az 1983-as Kossuth-kiadvány bennehagyja a Németh-előadásban a Shylock-utalást,23 az
1989-es Sorskérdések viszont nem közli.24 A fentebb már többször említett új, Püski-féle
tanulmánygyűjtemény-sorozat (1992) közli a szóban forgó mondatot.25 A Püski Kiadó
egyébként – hasonmás formában – kétszer is megjelentette a szárszói jegyzőkönyvet:
természetesen a csonkítatlan Németh-szöveggel.26 Valamennyi kiadás logikája indokolható; egy kritikai kiadás viszont nem tehet mást, mint hogy tájékoztat a szövegváltozatok
körülményeiről (miután közölte az elhangzott előadás rögzített szövegét).
Elfelejtett, majd megtalált cikkek
Németh László két rövid tanulmányt, két különböző témájú, különálló elemzést írt (két
különböző időpontban) Pap Károly regényíró művészetéről. Ami viszont közös e két írásban: mindkettőnek Pap Károly a címe és mindkettő a Nyugatban jelent meg. Ámde az
egyik 1929-ben, a másik 1931-ben27. Ez utóbbinak egyik fő gondolata a magyar zsidó művész, író identitás- és alkotáslélektani dilemmája. „A mi irodalmunkban – írja itt Németh –
Pap Károly tán az első, aki a született művész boldog önkéntelenségével ütött a homlokára: ha már művész vagyok, milyen határtalan szerencse, hogy zsidónak születtem.”
(A zsidó létre, lélekre, alkatra utalás többször visszatér ebben a tanulmányban.) A Tanú
előtti írásokat összegyűjtő kétkötetes Készülődés (1941) ezt a cikkét nem tartalmazza.
Nem tudjuk, miért. (Csak az 1929-eset.)28 Az életműkiadás Két nemzedék című kötete
furcsa hibát követ el: évszám nélkül ugyan, de a Nyugatban futott 1931-es „új nemzedék”19
20
21

22
23
24
25
26
27

28

Esszépanoráma. 1900–1944. Szerk. Kenyeres Zoltán. III. k. Bp., Szépirodalmi. 471.
A minőség forradalma. Kisebbségben. II. k. 1298.
Németh László előadása. In: Szárszó. Az 1943. évi balatonszárszói Magyar Élet-tábor előadás- és
megbeszéléssorozata. Bp., 1943. Magyar Élet. 43.
Az értelmiség hivatása. 22.
Szárszó 1943. Előzményei, jegyzőkönyve, utóélete. Szerk. Pintér István. Bp., 1983. Kossuth. 221.
Sorskérdések. Szerk. Grezsa Ferenc. Bp., 1989. Magvető és Szépirodalmi. 733.
A minőség forradalma. Kisebbségben. II. k. 1287.
Vö. Szárszó. Az 1943. évi… 3. kiad. Bp., 1993. Püski. 47.
Vö. Pap Károly. = Nyugat, 1929. 20. sz. (okt. 16.) 488–491. Pap Károly. = Nyugat, 1931. 14. sz.
(júl. 16.) 104–109.
Készülődés A Tanú előtt. I. k. 165–170.

2005. február

63

sorozat darabjaként az 1929-es Pap Károlyt közli.29 Az ominózus 1931-es cikke csak az
Életmű szilánkokban első kötetében (1989) találkozhatunk újra, csaknem hatvan év után.30
Meghökkentő ugyanakkor, hogy – minden bizonnyal technikai hiba, figyelmetlenség következtében – a legutóbbi (Püski-féle) tanulmánygyűjtemény-sorozat négy kötetéből kimaradt az 1931-es Pap Károly.
Úgyszintén különös sorsa volt az 1939-ben írt Budapest meghódítása című cikknek.
Ez a Kisebbségben tőszomszédságában keletkezett írás témájában is a Kisebbségben gondolatait fűzi tovább. Legelőször az újvidéki Kalangyában jelent meg31 – és fél évszázadig
ott is maradt. Németh László elfeledkezhetett róla (talán a Kisebbségben botránya is hatott rá), mivel sem a Téli hadjárat (1940), sem a Kisebbségben I–II, III–IV. (1942), sem
Az értelmiség hivatása (1944) című köteteibe nem vette föl. Az Életmű szilánkokban
– 1989-ben – viszont újraközli.32 Ötven év után. (Majd az új Püski-sorozat úgyszintén.)
Átdolgozott s átszerkesztett szöveg
Különös sorsra jutott a Németh László több évtizedes írói működése egyik szívügyének tekintett témavilág feldolgozása: a „magyar műhely”-gondolat, téma, idea, azaz a Magyar
műhely című esszé. Ez a tanulmány bevezetésnek készült a – soha meg nem jelent – hasonló című kötetéhez, s az induló Kortárs legelső, 1957. szeptemberi számában látott napvilágot.33 Az itt közölt lábjegyzetből tudjuk, hogy az esszét 1956 szeptemberében írta, ezzel
az (eredetinek mondható) itt megjelent szöveggel. Legközelebb egy évtized után volt olvasható e címmel egy tanulmány, amely azonban számos pontján eltér az 1956-os (1957es) szövegtől.34 Könnyen megállapítható, hogy az eredeti tanulmányt Németh László átírta
és átszerkesztette. Nem tudjuk, melyik évben (1957 és 1968 között), csak valószínűsíthetjük, hogy 1964–65-ben, a Kiadatlan tanulmányok szerkesztése közben (jóllehet, az 1966
januárjában kelt itteni előszóban nem tesz említést átdolgozásról).
Az új változatból lemaradt az utolsó csillag utáni rész: ebből új cikkváltozat lett, Előszó
a magyar műhelyhez címmel (erre még visszatérünk). Az utolsó előtti csillag utáni rész
végleg kimaradt a kötetbe gyűjtött írói életműből. Ez volt az a magyarázó (talán magyarázkodó) rész, amelyben többek között mintegy az „ördög ügyvédjének” kérdéseire válaszolva megvédi saját koncepcióját. (Például: nemcsak egy, hanem több magyar műhely is
megfér egymás mellett, ez a koncepció, illetve szellemi törekvés nem nacionalista; a nyugati módszer dicsérete nem a szocializmus bírálata kíván lenni.) A hatvanas évek közepén
Németh László kihagyta innen – nem vállalta – azokat a fejtegetéseket is, amelyek a magyar szocializmus építése mint legfontosabb emberi, szellemi és társadalmi probléma
kapcsán a Kortárs-beli szövegben még szerepeltek. Ezek ekkor (1957-ben) – kétségkívül –

29
30
31
32
33
34

Két nemzedék. 337–342.
Életmű szilánkokban. I. k. Bp., 1989. Magvető és Szépirodalmi 203–210.
Budapest meghódítása. = Kalangya, 1939. 6. sz. 254–257.
Életmű szilánkokban. I. k. 561–565.
Magyar műhely = Kortárs, 1957. 1. sz. (szept.) 45–57.
Kiadatlan tanulmányok. II. k. Bp., 1968. Magvető. 188–202. Ugyanezt a szöveget ld. még: Megmentett gondolatok. Bp., 1975. Magvető és Szépirodalmi. 193–205. A felelősség szorításában.
Jelek a társadalomnak. 1945–1975. Szerk. Németh Ágnes. I. k. Bp., 2001. Püski. 157–167.

64

tiszatáj

az új kommunista hatalom iránti békülékenység jeleként voltak értelmezhetők, noha
(ügyesen lavírozva) az írói függetlenség értéke és szükségessége mellett érvelt. Mert: mivel
is építi valójában a szocializmust az író? – tette föl a kérdést. A jó író akkor építi igazán
a szocializmust, ha – a tömjénezés helyett – a nagy átalakulásnak azt az oldalát mutatja,
ahol „csontok ropognak, a lélek az elviselhetőség határain küzd a beilleszkedésért s a be
nem törésért egyszerre”. Vagyis e virtuális magyar műhely írói (1956 szeptemberében, illetve – a megjelenéskor – 1957 szeptemberében) nem kérdőjelezik meg a szocializmus
magyarországi változatát (változatait), ennek (ezeknek) vívmányait, ám jogot formálnak
arra, hogy küzdjenek „az emberi lélek jó közérzetéért a szocializmuson belül”.
Jelentős változást mutat az új rész-szövegváltozatban az eggyel előbbi csillaggal lezárt
fejezet is. Az új változat erőteljesebb, lendületesebb, színesebb, gazdagon van illusztrálva
konkrét példákkal, s így terjedelmesebb is, mint a Kortárs-beli (első) változat(rész).
S egy megjegyzés a később az Előszó a Magyar műhelyhez címen önálló életre kelt
cikkhez. Ennek csak az első (kisebbik) fele új szöveg, amit 1957-ben írt, a tartalmi (második) rész átvétel – de átdolgozott változatban – az 1956 szeptemberében írt Kortárs-beli
eredetiből.35 (Tehát a művek keletkezési dátumának a meghatározásakor az ilyen típusú
eltérésekre, lehetőségekre is figyelni kell.)
Kétes hitelességű interjú(k), eltérő című (ill. szövegű) cikkek
Meglehetősen kusza összállapotban jelentek meg Németh Lászlónak a szovjetunióbeli utazásával (1959 őszén) kapcsolatos írásai. Csoportosítva ezeket, azt mondhatjuk, hogy vannak az utazást közvetlenül megelőző, az utazás alatti és az utazást követő cikkek, interjúk.
Talán a legkülönösebb történet az elsőnek említett szövegekhez kapcsolódik. Szeptember
15-én interjú jelent meg a Magyar Nemzetben36, majd három nap múlva az Élet és Irodalomban.37 Németh László nem ismerte el ezeknek az „interjúknak” a hitelességét. (Az történt, hogy a nyakára küldött MTI-tudósítók szerkesztették össze – Németh jóváhagyása
nélkül – a cikket a vele való beszélgetés témái alapján.) Ennek megfelelően nem vette föl
sem az 1961-ben megjelent (és még ugyanebben az évben második kiadást megért) Sajkodi estékbe, sem az életműsorozat (1974-ben megjelent) ugyane című kötetébe. A Magyar Nemzet-beli változat – néhány évvel halála után – az életműkiadásban mégis megjelent (mint autentikus Németh-interjú).38 A Németh László összegyűjtött interjúit tartalmazó kötet szintén közli (a Magyar Nemzetből) ezt a beszélgetést, utalva a korábbi megjelenésekre.39 Mindkét helyütt szerepel az Élet és Irodalomban kihagyott két mondat: „Ez
35

36

37

38
39

Vö. Utolsó széttekintés. Bp., 1980. Magvető és Szépirodalmi. 619–620. A felelősség szorításában.
I. k. 168–169.
Ld. Tízezer oldalt fordítottam már oroszból, most személyesen is megismerkedem a szovjet nép
életével. Németh László nyilatkozata terveiről, szovjetunióbeli útjáról. = Magyar Nemzet, 1959.
szept. 15.
Az orosz könyvek után, melyeket fordítottam, most személyesen is megismerkedem a szovjet nép
életével. Németh László nyilatkozata terveiről, szovjetunióbeli útjáról. = Élet és Irodalom, 1959.
szept. 18. 2.
Tízezer oldalt fordítottam… In: Utolsó széttekintés. Bp., 1980. Magvető és Szépirodalmi. 815–817.
„A szellem: rendező nyugtalanság.” Beszélgetések Németh Lászlóval. Szerk. Monostori Imre. Bp.,
1992. Argumentum. 117–120.

2005. február

65

a kis ház, ez a csodás környezet sok erőt adott. Remélem, bírni fogom”. (Mármint a szovjetunióbeli öthetes utazást.) Nem vette föl viszont ezt a kétes hitelességű interjút A felelősség szorításában főcímű, Püski-féle (2001-es) tanulmány-összkiadás.
A moszkvai Literaturnaja Gazetaból átvett Két nagy esemény közt című cikket40 és
a szintén Moszkvában elhangzott Pohárköszöntőt az újságbeli közlések után fölvették
a Németh-kötetek is. A Pohárköszöntő szövege az Élet és Irodalombelihez képest 41
a Sajkodi estékben több ponton – jelentést módosítóan – megváltozott. A módosulások
lényegét úgy lehet összefoglalni, hogy a – később sokat bírált – cikket Németh László (vagy
valaki más) utólag még „vonalasabbá” tette. (Például: „az új világ kibontakozása” helyett
„a forradalmi események” szerepel; az 1956-os forradalomra utalva, a „számos véletlen
körülmény” helyett „számos szerencsétlen körülmény”, a „robbanás” helyett „nemzetrobbanás” került be a kötetbe, s egy 1934-es esszéjére utalva a kötetbeli cikkben megjelent
egy eredetileg nem létező mondat: „Magát Lenint pedig úgy említi, mint abban az időben
kevesen.”)
A Szovjetunióból való hazatérés után összefoglalót írt tapasztalatairól, mely cikk különböző címekkel jelent meg42, s amelyet kötetbe is fölvett.43 (Azzal a – nem csekély – változtatással, hogy ez utóbbiban elhagyott egy olyan mondatot, amely nyilvánvalóban erős túlzás
volt az újságcikkben: „Az élet számos jelensége már a kommunizmus csíráit érzékelteti.”)
Van még egy darabja ennek a szovjetunióbeli „utazás ciklus”-nak, amelyik talán a legérdekesebb, mindenesetre a legszemélyesebb. Különös, hogy ezt a kis írását Németh
László nem adta közre újságban, és életében nem került kötetbe sem. Pedig ezt is 1959ben írta s a címe is: Szovjet út.44 A szövegből kiderül, hogy ez a vallomás a búcsúesten készült, s az is látszik, hogy ez az első változata az itthon publikált úti élményeknek. Mégis:
a szerző egyik utazás-cikkében sem mutatja meg oly őszintén, semmivel meg nem zavart
lelkiállapotban önmagát mint ebben. Egyben élénken emlékeztetve régebbi gondolkodói
önmagára, észjárására, világképére is.
*
Korreferátumom elején említettem, hogy ezeket a filológiai érdekességeket a Némethpublikálások és -kiadások világából nem kerestem programszerűen, de megtaláltam számos Németh László-szöveg pontosítási kívánságának és kényszerének a következményeképpen. Hozzászólásom tehát nem a majdani, az egykori kritikai kiadás hatalmas munkálatának valamiféle előtöredéke kíván lenni, hanem pusztán annak a szakmai igénynek
az erősítője, amely kívánatosnak, sőt – láthattunk egy-két példát erre – igen fontosnak
tartja a Németh László-életmű minden egyes sorának feltárását és tudományos módszerrel történő hitelesítését, azaz: a kritikai kiadást.
40

41

42

43
44

Élet és Irodalom, 1959. okt. 9. 5. A Népszabadságban (1959. okt. 11.) Új alternatíva előtt címmel
jelent meg részlet a cikkből. Kötetbe Két esemény közt címmel került be.
Pohárköszöntő. = Élet és Irodalom 1959. okt. 23. 3. Vö. Sajkodi esték. Bp., 1961. Magvető. 412–
417., 2. kiad. 409–414.
Németh László nyilatkozata: „A Szovjetunión keresztül irodalmunknak ablak nyílik a világba.” =
Magyar Nemzet, 1957. okt. 25. Az utópia valósággá válik. Németh László nyilatkozata szovjetunióbeli útjáról. = Népszabadság, 1959. okt. 25.
Itthon. In: Sajkodi esték. Bp. 1961. Magvető. 418–424. 2. kiad. 415–421.
Utolsó széttekintés. 755–757. A felelősség szorításában. I. k. 59–60.

Tanulmány
SZAJBÉLY MIHÁLY

Irodalom és zsurnalizmus
K ARL K RAUS ÉS S CHÖPFLIN ALADÁR ÍRÁSAI,
MINT AZ IRODALOM MÉDIATÖRTÉNETÉNEK FORRÁSAI A 20. SZÁZAD ELEJÉN

1. Karl Kraus nézetei irodalomról és zsurnalizmusról
Karl Kraus szerette az irodalmat és gyűlölte a zsurnalizmust. Hogy miért, arról mindjárt
fogalmat alkothatunk, ha egymás mellé állítjuk, együtt olvassuk két aforizmáját.
„Úgy kell írnunk mindig, mintha először és
utoljára fognánk a kezünkbe tollat. Oly sokatmondóan, mintha búcsúznánk, és oly gondosan, mintha legelső írásunkat fogalmaznánk.” 1

„Nem rendelkezni egyetlen gondolattal
sem és azt mégis kifejezésre juttatni – ez
teszi az újságírót.”2

Az a Kraus ugyanakkor, aki ilyen sarkosan állította szembe egymással az irodalmat és az újságírást, szükségképpen paradox helyzetbe került: mint a Die Fackel című egyszemélyes
folyóirat kiadója és szerzője, gyakorlatilag újságírói munkával foglalatoskodott nap mint
nap, miközben jottányit sem engedett az irodalommal szembeni magas elvárásaiból. Meg
volt ugyanis győződve arról, hogy a sajtóközönség ízlését leginkább a sajtón keresztül lehet befolyásolni. Másként fogalmazva, a sajtó segítségével a modern újságolvasó közönség
visszavezethető a könyvhöz, azaz ismét létrehozható a tömegsajtó kialakulása előtti, klaszszikus, elmélyülten olvasó, könyvek iránt érdeklődő közönség. Elképzelése azonban nem
bizonyult megvalósíthatónak: „Az olvasók nem értenek németül, újságíróul pedig nem tudok szólni hozzájuk.”3 Ezt az utóbb idézett aforizmát, mely irodalom és zsurnalizmus ellentétét személyes szintre transzponálta, aligha lehetne másként értelmezni, mint az
eredeti célkitűzés megvalósíthatatlanságának belátását. Az a nagy érdeklődés azonban,
amellyel a közönség a Die Fackel számait fogadta, arról tanúskodik, hogy Kraus mégiscsak
tudott újságíróul beszélni; ezt egyébként a Heine és következményei4 című nagy tanulmányának utószavában ő maga is megerősítette.

1

2
3

4

„Man muss jedes mal so schreiben, als ob man zum ersten und zum letzten Mal schriebe. So viel
sagen, als ob’s ein Abschied wäre, und so gut, als bestände man ein Debüt.” In: Karl Kraus:
Schriften. Hrsg. von Christian Wagenknecht. B.8.: Aphorismen. Frankfurt/M. 1983. 134.
Keinen Gedanken haben und ihn ausdrücken können – das macht den Journalisten.” In: i. m. 212.
„Die Leute verstehen nicht deutsch; und auf journalistisch kann ich’s ihnen nicht sagen.” In: Karl
Kraus: Schriften. Hrsg. Von Christian Wagenknecht. B.8.: Aphorismen. Frankfurt/M. 1983. 165.
Heine und die Folgen. In: Karl Kraus: Ausgewählte Werke. Hrsg. von Dictrich Simon. B.1.: Grimassan. München, 1977. 290–312. Magyarul: Heine és következményei. In: Kultusz és áldozat.

2005. február

67

E tanulmányban ugyanakkor tudatosan vetett számot azzal a problémával, hogy a közönségsiker nem jelenti automatikusan a célbaérés sikerét. A Heine és következményei
először 1910-ben jelent meg önálló könyvként a müncheni Albert Langen kiadónál, majd
a következő évben napvilágot látott a Die Fackel hasábjain is. Az utószóban, amelyet Kraus
a folyóirat-közléshez írt, szembe kellett néznie a kérdéssel, hogy a szöveg önálló kiadványként miért nem talált olvasókra5. A válasz egyszerű. A könyvformában megjelent írást automatikusan irodalomnak tekintették, és „(…) a publikum nem hagyja becsapni magát,
a legkifinomultabb szimattal érzékeli a művészetet és biztonságosan kitér előle, még annál
is biztonságosabban, amilyen biztonsággal rátalál a giccsre.” 6 Egyedül a regény, amely
„(…) legtökéletesebb alakjában is képes a közönséges értelem számára valamiféle kapaszkodót és reményt nyújtani, táplálja ma is a maga emberét.”7 A Die Fackel népszerűségét
Kraus leginkább annak a körülménynek tulajdonította, hogy oldalait a közönség bizonyos
elnézéssel forgatja. „Ennek a folyóiratnak a kiadója jól tudja, hogy tekintélyét főként annak a fogékonyságnak köszönheti, amely például nem hátrál el nyomban a kiváló regényírótól, csupán mert olyasmiket hallani, hogy ez az ember művész is.”8 A Heine és következményei önálló kiadványként való megjelentetése azonban egyértelműen megmutatta,
hogy az igazi irodalom milyen csekély közönséggel rendelkezik. „És ezt a tapasztalatot épp
ez a munka nem fogadhatja fájdalom nélkül. Hiszen az lett volna a szándéka, hogy olvasókat teremtsen, és ez csak akkor sikerülhetett volna, ha talál is olvasókat.”9 Éppen ezért jelentette meg Kraus a szöveget a Die Fackelben is, mégpedig a következő ironikus (vagy
önirónikus?) kommentár kíséretében: „Itt, meghitt körben, legalább kísérletet tehet, hogy
több süket fülhöz szóljon, mint amennyi a nagy német nyilvánosságban található.”10
Kraus tehát nem tudta és nem is akarta elfogadni azt, hogy a sajtó közönségét nem lehet visszavezetni a könyvhöz, nem lehet belőle irodalombarát közönséget formálni. Szatirikus stílusa mégis ennek a ténynek a belátásáról tanúskodik: nem tudta és nem is akarta
elfogadni a modern, szerepkörök szerint elkülönült társadalom11 viszonyait, inkább gú-

5
6

7

8

9

10

11

A német esszé klasszikusai. Szerk. Salyámosy Miklós. Bp., 1981. 463–496. (Tandori Dezső fordítása.)
Karl Kraus: Nachwort zu Heine und die Folgen. In: Die Fackel Nr. 329/330.
„(…) das Publikum lässt sich nicht täuschen, es hat die feinste Nase gegen die Kunst, und sicherer
als er den Kitsch zu finden weiß, geht er dem Wert aus dem Wege.” Magyar fordításban: Heine és
következményei, 491. (Tandori Dezső egyébként kitűnő magyar fordítását az idézetek némelyikében – a pontosság kedvéért, mint ez esetben is – a sajátommal helyettesítettem.)
„(…) in vollkommenster Gestalt noch dem gemeinen Verstande irgend Halt und Hoffnung lässt,
nährt heute seinen Mann.” Magyar fordításban: Heine és következményei, 491.
„Der Herausgeber dieser Zeitschrift ist sich durchaus bewusst, dass sie ihr Ansehen großenteils
jener Empfänglichkeit verdankt, die sich etwa dem vorzüglichen Romanautor nicht gleich darum
entzieht, weil sie vom Hörensagen weiß, dass er auch ein Künstler ist.” Magyar fordításban:
Heine és következményei, 492.
„Und diese Erfahrung kann gerade sie nicht schmerzlos hinnehmen. Denn ihr Wille ist, Leser zu
schaffen, und das könnte ihr nur gelingen, wenn sie Leser findet.” Magyar fordításban: Heine és
következményei, 493.
„Hier, im vertrauten Kreis, wird sie wenigstens den Versuch machen, zu mehr tauben Ohren zu
sprechen, als in der großen deutschen Öffentlichkeit zu haben sind.” Magyar fordításban: Heine
és következményei, 493.
Niklas Luhmann: Soziale Systeme. Grundriß einer allgemeinen Theorie. Frankfurt/M. 1987.

68

tiszatáj

nyolódott felettük, és éles nyelvével, nyelvi bravúrjaival a Die Fackel közönségének azt
a részét is elszórakoztatta, amely a folyóiratot a puszta zsurnalizmus termékeként vette
a kezébe. Törekvéseinek eredménytelensége jelentős mértékben belejátszott abba, hogy
a 19. századot az irodalom hanyatló periódusának tekintette. Munkássága ugyanakkor,
mellyel a hanyatlásnak igyekezett gátat vetni, paradox módon éppen a hanyatlás-képzetből táplálkozott. Írásai nem is maradtak hatástalanok, hatásuk azonban jelentősen eltért
az általa elképzelttől. A századforduló újságíróul értő közönsége irodalom helyett publicisztikaként forgatta írásait, hozzájárulva ahhoz, hogy az irodalom hanyatlása végső soron
megállíthatatlan történeti folyamatként bontakozzék ki Kraus szemei előtt.
2. Schöpflin Aladár irodalom és zsurnalisztika viszonyának alakulásáról
a 19. századi Magyarországon
Arról, hogy a Kraus-szal lényegében egyidős Schöpflin Aladár12 miként vélekedett irodalom és zsurnalizmus viszonyának alakulásáról, mindenekelőtt A magyar író című, 1908ban megjelent tanulmányából alkothatunk képet.
Schöpflin interpretációjában a történet a 19. század húszas éveiben kezdődik. Kisfaludy Károly személyében ekkor jelent meg a magyar irodalom történetének az első olyan
írója, aki képes volt irodalmi (írói, szerkesztői) munkásságának jövedelméből megélni.
Megélhetésének elsődleges forrása az általa kiadott és szerkesztett Aurora című almanach
volt, melynek munkatársait is rendszeresen honorálta. A következő évtizedben növekedett
a főfoglalkozású írók száma (Vörösmarty, Bajza stb.) A legtöbb író azonban nem jutott
irodalmi munkássága nyomán megfelelő jövedelemhez, pótszerként pedig a sajtó felé fordult, azaz rendszeresen adott írást a harmincas években már egyre nagyobb számban
napvilágot látott lapoknak és folyóiratoknak, mindenekelőtt a gyorsan népszerűvé váló divatlapoknak.
Az írói és újságírói tevékenység között annakidején még nem volt semmiféle feszültség. A zsurnalisztát gyakorlatilag írónak tekintették, tagja lehetett az irodalmi társaságoknak, sőt az akadémiának is, és a neves újságírók éppen úgy elnyerték a közönség rokonszenvét, mint a vezető írók. Schöpflin szerint nincs is ebben semmi meglepő, hiszen az
akkori lapok munkatársai valóban inkább írók voltak, mintsem újságírók. Az első hírlapokban a hírek rovata még meglehetősen szerény volt, szemben a véleményműfajok (vezércikk, irodalmi és színházi kritika, tárca stb.) rovatainak gazdagságával, melyek a zsurnalisztától valójában író tehetséget követeltek. Ilyen körülmények között pedig az újságírók
az írókra jellemző nyugodt tempóban és gondossággal csiszolgathatták írásaikat.
Ez a helyzet 1848/49-ig alig változott. A szabadságharc bukása után viszont Schöpflinnek (a mai nézetekkel egyébként nem teljesen egybehangzó) véleménye szerint a hazai
sajtó alakulástörténetben mintegy tíz esztendős szünet következett. Gondolatmenete
azonban abban a tekintetben ma is érvényesnek tekinthető, hogy a már nem Bécsből irányított politikai sajtó újraéledése az 1850-es évek végére, 1860-as évek elejére tehető. Ekkortájt a kor legnevesebb írói (Kemény Zsigmond, Jókai Mór, Gyulai Pál, Csengery Antal
stb.) tevékenykedtek a lapokban, és munkásságuk nyomán a sajtó egyre nagyobb tekintélyre tett szert. Az 1867-es kiegyezés után viszont az újjászervezett állami apparátusnak
12

Schöpflin 1872-ben, Kraus 1874-ben született.

2005. február

69

és közigazgatásnak igen sok ismert és tehetséges emberre volt szüksége, minek következtében a vezető író-újságírók jelentős része állami szolgálatba lépett. Ezután az újságírás
sokáig ugródeszkaként szolgált az állami hivatalok felé. Amennyiben fellapozzuk a magas
rangú politikusok, állami hivatalnokok, vagy éppen egyetemi tanárok életrajzát, írja
Schöpflin, azonnal feltűnhet, hogy legtöbbjük újságírói tevékenységgel alapozta meg későbbi karrierjét. Aki a hajdani író-újságírók közül hivatali munkája mellett sem hagyott fel
az írói tevékenységgel, az állami státusát jól ki tudta használni: az általa betöltött hivatal
kiemelt rangot és tiszteletet biztosított számára mind az írói társadalomban, mind az olvasók körében, irodalmi munkássága pedig előnyt jelentett a további hivatali karrier
szempontjából.
Az 1880-as években a helyzet ismét megváltozott. A hivatalok telítődtek, megszűnt
a korábbi évtizedekben kialakult és megszokottá vált átjárás a lapok szerkesztőségeiből az
állami hivatalokba. Most már a legtehetségesebbek is kénytelenek voltak megmaradni az
újságírás mellett, és „(…) kényszerből igen erős fegyverei lettek a sajtónak meg nem izent,
de ma már végig küzdött hadjáratában a könyv ellen. Az újság az ő felhasználásukkal elegendő szépirodalmi és ismeretközlő olvasnivalót tudott adni olvasóinak, s így nélkülözhetővé tette a könyvet. Ezzel az író a gályarab láncaival fűződött az újsághoz, s az irodalom
kenyéradója az újság lett. Mint nálunk a kenyéradók általában, nagyon rossz kenyéradó
lett, kiszívja az író csontja velejét is, megpuhítja hátgerincét, s e mellett a kenyér, amelyet
ad, sovány és rossz.”13 Mindez színvonaleséssel, a közönség ízlésének tett engedményekkel
járt együtt; a megélhetés kényszere könnyen irodalmi iparossá alacsonyítja a legfényesebb
tehetséget is.
3. Heine és következményei
Schöpflin elsősorban író volt és irodalomkritikus, a Nyugat munkatársa, míg Karl Kraus
inkább szerkesztőként és publicistaként tevékenykedett. Egyebek mellett talán ez a különbség magyarázza, hogy Schöpflin a kívülállók együttérzésével, Kraus viszont a sorstárs
gyűlöletével fordult az újságírók felé. Schöpflin tanulmányában azt a folyamatot ábrázolta,
amelynek során az író anyagi okokból előbb újságok munkatársa lett, majd íróból kényszerűen újságíróvá vált. A háttérben természetesen a közönség megváltozott érdeklődése
állt, Schöpflin véleménye szerint azonban az újságok azért tudtak sok korábbi könyvolvasót megnyerni maguknak, mert ők maguk – köszönhetően az író-újságíróknak – képesek
voltak számukra megfelelő irodalmi olvasmányanyagot biztosítani.
Schöpflin interpretációja szerint tehát a zsurnalizmus irodalommal szembeni előtérbe
kerülése egyféle nem kívánatos, ugyanakkor természetes evolúció eredménye. Kraus viszont törést észlelt a német irodalom alakulástörténetében a 19. század első felében, melynek okozója nem más, mint Heinrich Heine, aki ezidőtájt plántálta át francia stílust és
szellemet német földre.14 Kraus róla szóló híres tanulmánya alapjában véve nem más,
mint sajátos hozzájárulás a tartalom-forma problematika értelmezéséhez. „Olyan időkben, amikor még volt idő, a művészet összeolvadást jelentett. Abban a korban azonban,
13
14

In: Válogatott tanulmányok. Szerk. Komlós Aladár. Budapest, 1967. 46.
Erről részletesebben és problémakört differenciáltabban kezelve: Werner Kraft: Das Ja und des
Neinsagers. Karl Kraus und seine geistige Welt. München 1974. 114–124.

70

tiszatáj

amelynek csak újságjai vannak, anyag és forma szétválik: a gyorsabb megértés kedvéért.”15 Az alapvetően anyagszerű német kultúrával szemben a francia a formát helyezi előtérbe: „Az egyik a művészetben csak az anyagszerűt éli át. (…) A másik már az anyagban
a művészit éli át.”16 Tökéletesnek tehát a német kultúra sem tekinthető, Kraus szerint mégis
kedvezőbb a művész számára a francia viszonyoknál. Ennek leszögezése után azt veti
Heine szemére, hogy a hagyományos német nyelvi kultúrába bevezette a francia formakultúra könnyelmű könnyedségét. „Heine költészete a romanisztikus életérzésből hat
a német művészetszemléletre. És ebben az alakulásban az utele dulci-t adja, franciás szellemmel ékíti a német célt.”17 A tartalom és forma e világos elválasztásának örökségéből
táplálkozik a zsurnalizmus, mely mint veszélyes közvetítő és egyben parazita, az élet és
a művészet között foglal helyet. „Az eszköz ékítménnyé vált, és úgy elfajult, hogy a napisajtó
iparművészeti haladásával szinte lépést tartani se bír a használati tárgyakat dekoráló cifrázhatnék; olyat ugyanis még nem hallottunk, hogy a betörőszerszámokat a Bécsi Műhelyben készítették volna.”18 A zsurnalizmus fékevesztett díszítőkedvének tipikus műfaja
a tárca, a gondolatoknak e kis komposztálója, „ein Faulenzer der Gedanken”, amelyet
ugyancsak Heine importált Franciaországból. A tárca teremti és táplálja az elkorcsosult
kultúra világát, amelyben az olvasás puszta időtöltéssé válik, kényelmes kitérővé az irodalom elől. Kraus rendkívül sötét színekkel festi le a 20. század elejére kialakult helyzetet:: „Sosem volt még művészettől közönségig ilyen hosszú az út; de ilyen művi átmenet
sem volt közöttük soha, efféle közvetítő, mely magától ír és olvas, úgy méghozzá, hogy
mindenki írhatja és mindenki megértheti, és csak a szociális véletlen dönti el, hogy a művelődésnek ebből a szellem ellen vonuló pogány hordájából ki mikor válik ki írás vagy olvasás céljaira.”19

15

16

17

18

19

„In Zeiten, die Zeit hatten, hatte man an der Kunst eins aufzulösen. In einer Zeit, die Zeitungen
hat, sind Stoff und Form zu rascherem Verständnis getrennt.” In: Karl Kraus: Ausgewählte
Werke. Hrsg. von Dietrich Simon. B.1.: Grimassen. München 1977. p. 309. Magyar fordításban:
Heine és következményei, 487.
„Die eine erlebt in der Kunst nur das Stoffliche. […] Die andere erlebt schon im Stoff das
Künstlerische.” In: Karl Kraus: i. m. 290. Magyar fordításban: Heine és következményei, 463.
„Seine Dichtung wirkt aus dem romanischen Lebensgefühl in die deutsche Kunstanschauung.
Und in dieser Bildung bietet sie das utile dulci, ornamentiert sie den deutschen Zweck mit dem
französischen Geist.” In: Karl Kraus: i. m. 291. Magyar fordításban: Heine és következményei,
464.
„Das Instrument zum Ornament geworden, und so entartet, dass mit dem kunstgewerblichen
Fortschritt in der täglichen Presse kaum noch jene Dekorationswut wetteifern kann, die sich an
den Gebrauchsgegenständen betätigt; denn wir haben wenigstens noch nicht gehört, dass die
Einbruchsinstrumente in der Wiener Werkstätte erzeugt werden.” In: Karl Kraus: i. m. 291. Magyar fordításban: Heine és következményei, 464.
„Nie war der Weg von der Kunst zum Publikum so weit; aber nie auch hat es ein so künstliches
Mittelding gegeben, eins, das sich von selbst schreibt und von selbst liest, so zwar, dass sie alle
schreiben und alle verstehen können und bloß der soziale Zufall entscheidet, wer aus dieser gegen den Geist fortschreitenden Hunnenhorde der Bildung jeweils als Schreiber oder als Leser
hervorgeht.” In: Karl Kraus: Nachwort zu Heine und die Folgen. In: Die Fackel Nr. 329/330. Magyar fordításban: Heine és következményei, 491.

2005. február

71

3. Karl Kraus és Schöpflin Aladár írásai, mint az irodalom
médiatörténetének forrásai
Interpretációjuk és értékítéleteik minden különbsége ellenére Kraus és Schöpflin egyetértettek abban, hogy az irodalom közönségének nagyobb része újságolvasó közönséggé
alakult a 19. század második felében. A mostani gondolatmenet összefüggésében különösen érdekes, hogy Kraus a tárca műfajának megszületését is a zsurnalizmus számlájára
írta. Lelkesedni, mint láttuk, egyáltalán nem lelkesedett érte, megfigyelése mégis erősíti
a mai megfigyelőnek azt a hipotézisét, hogy a bemutatott szövegeket lehetséges és érdemes
az irodalom médiatörténetének forrásaiként értelmeznie.
3.1. Az irodalom médiatörténete
Amikor ma a média szót halljuk vagy kiejtjük, mindenekelőtt az úgynevezett tömegmédiumokra – újságokra, rádióra, televízióra – gondolunk. Ennek alapján a médiatörténet nem
lenne más, mint sajtó-, rádió- és televíziótörténet, legújabban kiegészülve számítógép- és
internet-történettel. Amennyiben azonban a média fogalma alá sorolunk minden olyan
technikát, amely az információtovábbítás szolgálatában állt az emberiség története során,
akkor a médiatörténet az észlelés technicizálódásának a történetével lesz egyenlővé.20
Hogy azután e történet leírását az olyan bázismédiumok vizsgálatával kell-e kezdeni,
amilyen a szem (látás), a fül (hallás), a bőr (tapintás), az orr (szaglás), a nyelv (ízlelés),
vagy csupán az írás, illetve a könyvnyomtatás feltalálásával, az már vitakérdés a szakirodalomban; e vita tulajdonképpeni tétje az, hogy a média- és a kommunikációtörténet szinonim fogalmaknak tekinthetők-e, vagy sem21. Egyetértés mutatkozik viszont abban, hogy
a médiatörténet semmiképpen sem azonos a média technikatörténetének időrendjével. Az
egyes médiatechnikák kronologikus sorba rendezése ugyan az alapját képezi minden médiatörténetnek, a tulajdonképpeni kérdés mégis az, hogy egy új médium keletkezése miként rendezi át a meglévők hatókörét és lehetőségeit. „A médiaegyüttes – írja Helmut
Schanze – az új médiatechnikák belépésével mind komplexebbé válik, a lehetséges médiakapcsolatok és mediális átalakulások száma emelkedik. (…) Minden új médium megteremti a maga történetét. Egyik sem lép azonban a régi médiumok helyébe, újradefiniálja
viszont azok szerepét és jelentőségét.”22 Az írás létrejötte nem tette feleslegessé a beszédet, a könyvnyomtatás feltalálása nem tette szükségtelenné az írást, az újságok elterjedése
nem tette értelmetlenné a könyvek kiadását, a digitális információtárolási és információközvetítési technikák kialakulása nem tette nélkülözhetővé a nyomtatott sajtót – a beszéd
azonban más szerepet játszik az írás feltalálása előtt és mást utána, éppen úgy, amint
a kézírás is más szerepet játszik a könyvnyomtatás feltalálása előtt és mást utána, stb.
A médiatörténet mindenkori kérdése tehát az, hogy egy médium környezetének az átalakulása miként alakítja át magát a médiumot, ill. magának a médiumnak az átalakulása
miként alakítja át a médium környezetét. Mivel a megfigyelés tárgya ez esetben egy fo20

21

22

Helmut Schanze: Einleitung. In: Handbuch der Mediengeschichte. Hrsg. von Helmut Schanze.
Stuttgart 2001. 2.
Helmut Schanze: Integrale Mediengeschichte. In: i. m. 207–280.; Hans-Dietrich Kübler: Medienanalyse. In: i. m. 41–71.; Siegfried J. Schmidt / Guido Zursiege: Orientierung Kommunikationswissenschaft, Reinbek bei Hamburg 2000.
Helmut Schanze: i. m. 210.

72

tiszatáj

lyamatos kölcsönhatások által állandó mozgásban tartott, rendkívül komplex folyamat,
a kérdésre nem adható egyetlen, minden szempontból kielégítő válasz, sokkal inkább pillanatfelvételeken alapuló, egymást kiegészítő válaszok sorának megfogalmazására késztet.
Nincs egyetértés a szakirodalomban afelett sem, hogy az irodalom maga médiumnak
tekinthető-e. Vitán felül áll azonban, hogy az irodalom mediális hordozókra (papír, írás,
nyomtatás, digitális tárolás) szorul. Natalie Binczek und Nicolas Pethes szerint „(…) e ponton az első kérdés úgy vetődik fel, hogy a hordozó médiumok materiális szerkezete menynyiben befolyásolja, sőt determinálja az irodalmi formákat. (…) Az irodalom médiatörténetének második kérdése pedig azt a szokást és módot érinti, hogy az irodalom miként
képes reflektálni saját mediális struktúrájára, illetve a vele konkuráló médiumok írásmódjára.”23 Az irodalom médiatörténete tehát azon lehetséges narratívák egyike, amely
irodalom történetének megfigyelése nyomán létrehozható. A hagyományos narratívákkal
szemben, amelyek magukra az irodalmi folyamatra összpontosítanak, alapvető perspektívaváltást jelent azonban, hogy az irodalom médiatörténetének kutatója elsősorban az irodalomtörténeti folyamatok mediális környezetére összpontosítja figyelmét, azaz a mediális környezet változásaival magyarázza az irodalom belső történetének alakulását.
Aligha vitás, hogy egy mai író másként alkot, mint egy 19. századi.
Miért találunk például a 19. századi regényekben nagyon részletes tájleírásokat, és miért tarjuk azokat ma szinte kivétel nélkül unalmasaknak? Vajon miért nem találták őket
unalmasaknak a korabeli olvasók? Talán azért, mert annakidején legfeljebb a réz- és fametszetek, majd a század vége felé a fénykép adott lehetőséget a táj láthatóvá tételére.
A közönség pedig, amely az akkori közlekedési viszonyok következtében sokkal inkább helyhez kötött volt a mainál, ugyanakkor a maihoz hasonló természetes kíváncsisággal fordult
a távoli vidékek (országok, városok, emberek) felé, érthető gyönyörrel fogadta a regényírók festői vagy éppen realista leírásait. A tájat tehát sokáig az író szavai tették láthatóvá,
és a közönség boldog örömmel szemlélődött az író szavainak a segítségével. A vasúthálózat kiépülésével, az utazás gyorsabbá és olcsóbbá válásával, a fényképezés terjedésével és
tökéletesedésével, majd a mozgókép megjelenésével azonban a 19. századi, részletező leírások okafogyottakká és érdektelenekké váltak.
Nem szívesen olvassuk azt, amit meg is nézhetünk.
Gyönyörünket leljük viszont abban, ha az író részletesen, pontról-pontra leírja számunkra azt, amit a kamera lát, azaz a kamerával való látás élményében részesít bennünket, mint például Mészöly Miklós Film című kisregényében. Ez pedig megint csak arra
utal, hogy az új médiatechnikák nem a régiek helyére, hanem melléjük lépnek, és ezzel
a meglévőkkel újradefiniáltatják saját lehetőségeiket és szerepkörüket.

23

„[d]ie erste Frage, die sich von hier aus stellt, inwieweit die materiellen Strukturen der Trägermedien literarische Formen bedingen oder gar determinieren.” Und dann weiter: „Die zweite
Frage an einer Mediengeschichte der Literatur betrifft demnach die Art und Weise, in der Literatur eine Reflexion ihrer eigenen medialen Struktur sowie der Verfasstheit konkurrierender
Kommunikationsmedien sein kann.” Natalie Binczek / Nicolas Pethes: Mediengeschichte der
Literatur. In: In: Handbuch der Mediengeschichte. Hrsg. von Helmut Schanze. Stuttgart 2001.
282.

2005. február

73

3.2. Zsurnalisztika kontra irodalom, vagy irodalom a zsurnalisztika környezetében?
A kultúra helyzetének az a pesszimista megítélése, mely az idézett 20. század eleji szövegek esetében különösen Krausnál feltűnő, hosszú előtörténettel rendelkezik. Általános
tendencia, hogy egy új médium keletkezését mindig heves elhárító mechanizmusok, vagy
legalábbis aggodalmas és borúlátó megjegyzések kísérik a már létező médiumok részéről.
Ez a folyamat már Platónnal elkezdődött, aki Phaidros című dialógusában úgy beszélt az
írás megszületéséről, mint ami az archiválás problémáját megoldja ugyan, de gyengíti az
emberi emlékezőképességet.24 Schöpflin és Kraus írásai voltaképpen az olvasás második
forradalma által kiváltott kései reflexióknak tekinthetők. A lassú, intenzív olvasásról
a gyors, extenzív olvasásra való áttérés a 18–19. század fordulóján zajlott le Európában, és
a nyomában kibontakozott „Lesewut”, „olvasási düh” azonnal kiváltotta konzervatív kritikusok ellenérzését. A támadások már akkor is rendkívül hevesek voltak, noha az olvasás
valódi demokratizálódása csak mintegy száz évvel később, a tömegsajtó kialakulásával
párhuzamosan következett be.25
Azon számos médiatörténeti változás közül, amelyek az irodalom környezetében
a nyomtatási technika tökéletesedésétől kezdve a fénykép, a fonográf és a mozgókép feltalálásáig a 19. század folyamán lejátszódtak, kétségtelenül a tömegsajtó létrejötte volt
a legfontosabb. A 18. század végi olvasási forradalom kibontakozása előtt leginkább csak
könyvek álltak a tudás tárolásának és terjesztésének a szolgálatában, melyek lassú és intenzív olvasást igényeltek. Nem is volt olyan sok belőlük, nem is volt olyan változatos
a tematikájuk, hogy az olvasó a bőség zavarában vágtatni kezdett volna a sorok között.
A könyvek számának bővülése és tematikai gazdagodása, a sajtó megjelenése és sokszínűvé
válása viszont gyökeresen új olvasási szokásokat alakított ki. Az újságot az ember gyorsan
átlapozza, reggeli mellett vagy a déli ebédszünetben a kávéház asztala mellett. Elmélyülésre többé nincsen idő, és a profitorientált kiadók bőségesen ellátják a közönséget könynyen emészthető olvasnivalóval. Aki szabadulni szeretne a tömegsajtó e mindennapi irritációjától, annak Kraus A fordított életmód dicsérete című szatirikus írásában nappali alvást és éjszakai munkálkodást javasol. „Éjszaka nyugalom van a hétköznapi élet valamennyi üzemében. Semmi sem mozdul. Csak az utcaseprőkocsi zakatol végig az utcákon,
mint a fordított világrend szimbóluma, felveri a port, amit a nappal maga mögött hagyott,
és ha esik az eső, akkor megjelenik az utcákon a locsolókocsi is. Egyébként minden csendes. Az ostobaság szunnyad – akkor hát nekilátok a munkának. Távolról mintha a nyomdagépek zaja hallatszana: zakatol az ostobaság. Becserkészem, gyilkos szándékomban még
örömömet is lelem. És amikor a kultúra keleti horizontján megjelenik az első reggeli lap
sugara, aludni megyek… Ilyen előnyei vannak a fordított életmódnak.”26
24
25

26

Helmut Schanze: Integrale Mediengeschichte. In: i. m. 209.
Cavallo–Chartier: Bevezetés. In: Az olvasás kultúrtörténete a nyugati világban. Szerk. Guglielmo
Cavallo – Roger Chartier. Budapest, 2000. 9–43.
„(…) in der Nacht [ist] in allen Betrieben öffentlicher Betätigung Stillstand. Nichts regt sich. Es
gibt nichts Neues. Nur die Kehrichtwalze zieht wie das Symbol einer verkehrten Weltordnung
durch die Strasse, damit der Staub verbreitet wurde, den der Tag zurückgelassen hat, wenn’s
regnet, so geht auch der Spritzwagen hinterher. Sonst ist Ruhe. Die Dummheit schläft – da gehe
ich an die Arbeit. Von fern klingt es wie Geräusch von Druckpressen: die Dummheit schnarcht.
Und ich beschleiche sie und ziehe aus der meuchlerischen Absicht noch Genuss. Wenn am östlichen Horizont der Kultur das erste Morgenblatt erscheint, gehe ich schlafen… Das sind die Vor-

74

tiszatáj

Az írók azonban többnyire nem a Kraus-féle fordított életmódot választották, hanem
meghódították maguknak a lapok tárca-rovatait. Más szóval az irodalom nem csupán alkalmazkodott az új körülményekhez, hanem ki is használta a megváltozott mediális környezet adta lehetőségeket. Olyan új irodalmi műfajok születtek így, mint a tárcaregény és
a tárcanovella. Egy hírlap természetesen óriási mennyiségű szöveget emészt fel nap mint
nap, így a tárcát jórészt a zsurnaliszták rutin-munkái töltötték ki. Dolgoztak azonban ide
a legkitűnőbb írók is. A tárcarovat adta lehetőségek nélkül például elképzelhetetlen lett
volna Mikszáth, Krúdy, Kosztolányi, vagy éppen Csáth Géza munkásságának a kibontakozása, de említhetném ebben az összefüggésben Maupassant vagy Csehov nevét is. A névsort könnyű lenne szinte parttalanná duzzasztani, a mostani összefüggésben azonban inkább azt szeretném ismételten hangsúlyozni, hogy zsurnalizmus hiányában, mely egyszerre jelentett számára irritációt és tevékenységi területet, nem bontakozhatott volna ki
magának Krausnak a munkássága sem.
4. Végső következtetések
Az irodalom médiatörténetének kutatója vizsgálhatja egyrészt maguknak az irodalmi
műfajoknak az alakulását a mediális környezet változásainak összefüggésében, másrészt
szemügyre veheti azokat a reflexiókat (önleírásokat és másleírásokat), amelyek az irodalom rendszerének ezt az autopoiétikus mozgását kísérik. Karl Kraus és Schöpflin Aladár
szövegei az irodalom önleírásai közé tartoznak, és mint ilyenek, részét képezik az irodalom-rendszer alkalmazkodási mechanizmusainak. E mechanizmusokat a környezet változásainak megfigyelése nyomán a rendszeren belül létrejött irritációk mozgatják. Kraus és
Schöpflin megfigyelései és következtetései az irodalom/zsurnalizmus különbségtétele
köré szerveződnek. Másleírást adnak a zsurnalizmusról az irodalom rendszerének nézőpontjából, illetve önleírást az irodalom rendszeréről magáról. Ezért lehetnek az általuk
létrehozott szövegek a második rendbéli megfigyelő számára, aki önmaga számára az irodalomtörténet problémakörének komplexitását az irodalomtörténet/médiatörténet különbségtétele mentén redukálja, azaz az irodalom médiatörténete iránt érdeklődik, becses
források.

teile der verkehrten Lebensweise.” (Lob der verkwhrten Lebensweise. In: Ausgewählte Werke.
Hrsg. von Dietrich Simon. B.1.: Grimassen. München 1977. 160.)

2005. február

75

KÁNTOR LAJOS

Balassi élete Erdélyben
A költők élete nem ott ér véget, ahol és amikor a sírba fektetik őket. A költők, a nagyok
élete ott kezdődik, ahol befejeződik földi létük. Így hát Balassi Bálint erdélyi jelenlétéről
sem csak úgy lehet szólni, hogy valamelyik kézikönyvből, irodalomtörténeti tanulmányból
kimásoljuk rövid itteni jelenésének adatait, részvételét a Bekes Gáspár-féle Báthori-ellenes katonai vállalkozásban, fogságba esését, a gyulafehérvári fejedelmi udvarban való
tartózkodását és azt, hogy Báthori István megkedvelte a költő-hadfit, nem adta ki a töröknek, hanem magával vitte Lengyelországba. Balassi Erdélye, Erdély Balassija ennél többet
jelent – érdemes ezt a történetet az utókor, a jelen irodalma felől is olvasni.
Egy személyes mozzanattal kezdem előadásomat: a kolozsvári, magyar tannyelvű Bolyai Tudományegyetem elsőéves magyar szakos hallgatójaként évi dolgozatot kellett írnom a régi magyar irodalmi szemináriumon, és én természetesen Balassi Bálint költészetét választottam. Azért természetesen, mert már akkor a XX. századi, a kortársi magyar
literatúra érdekelt, s az első éven tanultakból Balassi állt a legközelebb ehhez. Még nem
voltam tizennyolc éves, a dolgozat bizonyára ennek megfelelően zsenge lehetett (bár évfolyamtársaim, Lászlóffy Aladár és mások jobb véleménnyel voltak róla, mint a viszonylag
korán meghalt, szegény-szerény szemináriumvezetőnk); Balassi reneszánsz vonatkozásait
próbáltam megközelíteni, ha jól emlékszem – mert a szöveg azóta sem jelent meg, sőt már
hiába keresem fiókjaimban a félszázados irományt.
Megtaláltam azonban két egyetemi jegyzetemet (mármint tanáraim előadásainak kézzel lejegyzett kivonatát): a Szigeti Józsefét (Népköltészet – Régi magyar irodalom), 1954–
55-ből, valamint a III-IV-V. évfolyamon hallgatott Szabédi Lászlóét (Irodalmi nyelvtörténet). Szigetinek igencsak kedves témája volt Balassi (a Kriterion kiadta, A mű és korának
1970-es tanulmánykötetének egyik hosszabb fejezete a fiatal Balassi Bálintról szól), főként
a költő és a politikum kapcsolatát vizsgálta; jegyzetemből másolom ide: „Ő hirdette először magyar nyelven, hogy az ember az élet ura. Következésképpen a boldogság emberi
jog.” Legkedvesebb tanárom, a tudós költő és kiválóan erkölcsös ember, a megpróbáltatások közepette a Bolyai Tudományegyetem megszüntetése után hetekben életét feladó
Szabédi László szintén bőven foglalkozott Balassival (noha A magyar ritmus formáiban
éppen csak említi, mert bővebben a népköltészeti tanulságokra figyel). „Olyan szerepe van
a magyar műköltészet nyelvének megteremtésében, mint Heltainak a magyar próza nyelvének megteremtésében. Balassi népiességéből hiányzik a feudalizmus-ellenes vonás” –
olvasom az egykori előadás lejegyzésében. És tovább: „Balassi nem a népnek, nem népies
nyelven írt. Az irodalmi nyelv fejlődésének udvari vonalát képviseli.” És aztán jönnek
a példák, szerelme tárgyának megnevezése (kegyes, szép szűz, virág, láng, violaszál, rózsa,
gyöngy, gyémánt, sólyom, ráró, szívem, lelkem) meg a hiperbolikus túlzások (tűz, szén,

76

tiszatáj

láng, örökkévaló láng), a metaforikus megszólítások. „A népdal nem halmozza ilyen mértékben a megszólításokat” – állapította meg Szabédi.
Hogy ezek az előadások befolyásolták-e évfolyamunk és a Szabédit még hallgatható,
utánunk következő évjáratok költőit, legfeljebb feltételezhetem. Tény, hogy Lászlóffy Aladár poézisében többször is találkozunk Balassival, és nem is akárhogyan. A Keleti reneszánsz kötet (1993) címadó versében ilyen közvetlenül szólítja meg a végvári költő kortársát:
Lengyelek nagyapja,
Kohanowsky János,
ültél-e valaha
Bálint asztalához?
Ült-e asztalodnál
számkivetett véred,
kivel a parnasszus
örökárát méred?
Ez a közvetlenség, ez az összetartozás, a történelmi időben való osztozás általában jellemző Lászlóffy Aladár história-művelődéstörténeti vétetésű verseire, már korai megszólalásától kezdve. Végvárat és verset, „félig-hált szerelmeket”, bort és „szilaj áhítatot” egyként megidéz a Keleti reneszánsz; mindez persze nem homályosítja el, csak hitelesebbé
teszi a nagy elődök dicséretét:
indulat és példa
akkor is örökre
szól Itáliára.
Párizsra, törökre
szól latinos múzsák
lomha tomporára,
szól hetedhét ország
enyhítő borára,
szól a szomszédságra,
szól a szövetségre,
legalább művekben
világegyezségre.
Erről van szó, erről a bizonyos világegyezségről – Lászlóffy tulajdonképpen ezt éli, írja
költői pályája kezdete óta. Korábban főképp szabad versben – ahogy például A literatúra
folytatása cím alatt (az 1985-ös kiadású Ledőlési határidőben) olvashatjuk:
A költők, ezek a fontos gyermekek
mintha tízezredszer kezdenék el
ugyanazokkal a szavakkal ezt a
beszélgetést, ezt a megfoghatatlan

2005. február

77
beszélgetést, ezt a beszélgetésszerű
beszélgetést, mely végül is csak ennyi.
Voltaképpen az egy főre eső líra
se jelent több vigaszt, mint amennyit
az, mikor bármilyen más indítékból
valaki felismeri végre
emberében az embert, nyelvében
a nyelvet, igazában az igazságot.

Hasonlót mond Király László a Költők múzeumában:
Szidjátok költőiteket – de tüzes ágyukban,
zúzmarás lepedőjükön nem feküdtetek.
Legendás részegségük számotokra
egyszerre riasztó, vonzó és borzongató.
Számon kéritek rajtuk az álmokat,
melyeket nektek kellett volna megálmodnotok,
de épp más dolgotok akadt…
Persze, Balassit már régóta nem szokás szidni, legfőképpen költő-utódai inkább felnéznek rá. Amikor Csiki László így szólal meg Balassi nevében:
Én költő nem voltam én csak énekeltem,
amit fülembe fútt a szél nagy futáson;
száz ló is kidőlt alólam – elsirattam,
és elsirattam – mert fájt – a dalolásom
– akkor nyilvánvalóan nem Balassi Bálint költő voltát vonja kétségbe, hanem irigykedve
gondol arra, aki szabadnak tudta magát, aki állta a harcot, aki szavak helyett csak asszonyt
szeretett.
Csiki verse, a Balassi, a Kellékek című kötetben látott napvilágot, 1972-ben. Ugyanabban az évben és ugyanannál a kiadónál – a Kriterionnál –, amely megjelentette a Csikivel nemzedéktárs Farkas Árpád azóta több kiadást megért antológiáját a legszebb magyar
szerelmes versekből (Szeretni tehozzád szegődtem címmel); a gyűjtemény Szabédi és
Lászlóffy Aladár három-három versét is tartalmazza, és a válogatás élén természetesen ott
találjuk a Hogy Júliára találát és az Ó nagy kerek kék éget, másik három Balassi-költemény társaságában.
A Balassi-hatás, Balassi költészetének-példájának vonzása Erdélyben (sem) egy nemzedékre korlátozódik. A fiatal költők 1974-es antológiájában, a Varázslatainkban találok
(ismét) rá a ma már inkább műfordítóként, szerkesztőként ismert Németi Rudolf négyszakaszos versére (ennek is Balassi címe); azt gondolom, harminc év elteltével is érdemes
idézni, egészében:
valaki asszonyt keres
szíves dallamút
virághatalmút

78

tiszatáj
valaki hitet keres
okos istenűt
harcos krisztusút
valaki hazát keres
karddal védhetőt
tollal verhetőt
valaki nagyon keres
magához hasonlót

A másik végleten – kortársi ismertségét, népszerűségét tekintve – a Németinél évtizeddel fiatalabb, ám számos kötettel befutott, erdélyi és magyarországi folyóiratokban
egyaránt sűrűn olvasható, mondjuk így, a posztmodern középnemzedékhez számító Kovács András Ferencet idézhetjük – mint Balassi Bálint megszólítóját, megszólaltatóját,
versben, esszében. KAF (ahogy mindközönségesen nevezik) a nagy szerepjátszók közé
tartozik – ebben a reneszánsz Balassi rokonának mondható –, szívesen veszi magára
a magyar – és világirodalom klasszikusainak nem csupán gúnyáját, hanem hangját, magatartását is. Természetes tehát, hogy Balassi is megtalálható a felvállalt sorban a „Borivóknak való”-val csakúgy, mint a Kiket Júliáról szerzett cím alatt. Ez utóbbi, pontosabban
a Kiben Júliát szólítja, mint Balassi Bálint XX. század végi reinkarnációja volna. Íme,
a vers:
Júlia két szemem, olthatatlan szenem,
Fejemnek szórt parázsa,
Forgandó elmémben, mint Phárus felszélben,
szerelmemnek vagy mása:
Tüzem ébren tartod, fogyasztasz, mint partot
Tengerhab harapása.
Úgy vertengek, szépem, viharzó vízképpen,
Kit szél gályákkal szántott,
Mint háborgó dolgok, széthullámlón bolygok,
Mert Syren szava bántott:
Szeress, el ne vess még, ropjon érted esmég
Vert szívem szarabándot!
Légy vigasságtétel, testemnek szánt étel,
Számnak itala, lelkem,
Mint szélvésszel tenger, lehelettel ember,
Szerelmeddel bételtem:
Miként égő bárka mennyet érő árba,
Mélyedben megmerültem.
Balassi-szakértők, stílustörténészek számára ínyenc tárgy lehetne Kovács András Ferencnek ez Balassi-remeklése.

2005. február

79

És még egy utalás KAF Balassi-recepciójára: Istenhez hanyatló árnyak című esszéjét
(a Scintilla animae kötetben, 1995-ből) három mottóval indítja: az első Balassit, a második Adyt, a harmadik Szenci Molnár Albertet idézi; magyar istenes versekről szólva, többek közt Bornemissza Péterre, Balassi Bálintra és Rimay Jánosra vonatkoztatva állapítja
meg: „…a legbensőbb messzeség üzenete. Ami valamiképpen mégis túl van a pusztán csak
megtanulhatón. Mert az alkotó nyelv maga a beteljesült és folytonosan beteljesülhetetlen
ígéret, hiszen mindörökkön a folyamattal azonos a különféle formák és hagyományok üdvözítő eljövetelében.”
A lehetséges idézeteknek, felsorolásoknak itt távolról sincs vége. Bizonnyal kibányászható még számos darab az újabbkori erdélyi Balassi-irodalomból, Balassi-jelenítésből.
A 450. évforduló pedig újabb megnyilatkozásokra készteti szerkesztőinket, szerzőinket. Az
aradi Irodalmi Jelen például a Balassi Bálint tánca című versciklusból, Eszter Istvántól
közöl részleteket (és egy összefoglaló pályarajzot). A Tiszatáj ünnepi összeállításában
Lászlóffy Aladár is jelen van, a Balassa sírjával; a XVI. és a XX–XXI. századi költő újra
találkozik – mert a haza és a tábor szét nem választható:
Túl meredek a bástya.
A fátum aláásta.
Amire kardot rántunk.
Átlőve már a lábunk.
Tántorgó táncot lejt ő.
A haza melyik lejtő?
Fektetik lazarettbe.
Hány csillapítót vett be?
Már harmadnapja ordít.
És zsoltárokat fordít.
Ki látta, ki hallotta?
Melyik tábor halottja?
Miféle halott, kérem?
Fénylik, mint most vert érem.
És vihetik a dombra.
Hol sok vad s madár gyomra…

80

tiszatáj

POMOGÁTS BÉLA

Végvári versek
Reményik Sándor halála után Voinovich Géza, a Magyar Tudományos Akadémia főtitkára, a Kisfaludy Társaság elnöke a következőkben emlékezett meg az eltávozott költőről
a Pásztortűz című kolozsvári folyóiratban „A nagy összeomlás után, mikor Erdély felől madár is alig tudott átrepülni az új határokon, időnként versek szállingóztak át hozzánk, új
fájdalmakról új hangon szólók. Korunk szégyenére, dugáru volt minden sor, lopva, csempészve szöktek át a fegyverrel őrzött sorompókon, melyeket barbár erőszak a szellem útjain is felállított. E költemények kézről-kézre jártak Erdélyben. Ki tudja hány menekülni
készülőnek állt útjába az elszánt lelkiismereti szó: Eredj, ha tudsz, – én itthon maradok.
E hitvallás, ez intés megdobogtatta a szíveket a Királyhágón innen is, a ránk ömlő alvilági
láva-folyamatban felidézte a pompeji őrkatona emlékét, ki a sistergő tűzfolyóban megállott helyén. A versek lassan nevet is hoztak magukkal; Erdélyben is csak súgni lehetett,
mégis elhallatszott idáig. Ismeretlen, új név volt, e versek tették ismertté Végvári nevét.
Valóban, az elfoglalt végvár vitéze volt; versei a széttört magyar kard darabjai.”1
Valóban, az akkor Végvári névvel az egész magyar nyelvterületet bejáró versek az erdélyi magyarság ezeréves történelmének egyik leginkább tragikus (talán a Mohácsot és
Világost követő eseményeknél is nehezebben elviselhető) fordulatáról és ennek lelki következményeiről adtak lírai beszámolót. Az Osztrák–Magyar Monarchia háborús vereségét és összeomlását igen gyorsan követték az erdélyi események. A Budapesten kitört polgári demokratikus forradalom után a régi Magyarország peremvidékein nemzeti tanácsok
alakultak, ezekre a vidékekre romám, cseh és szerb katonai alakulatok vonultak be, bekövetkezett a történelmi ország felbomlásának korábban szinte senki által sem előrelátott
folyamata. Október 12-én a Román Nemzeti Párt nagyváradi kiáltványa bejelentette, hogy
nem ismeri el a magyar törvényhozást, november 1-jén megalakult a Román Nemzeti Tanács, november 13-án kudarccal végződtek a Károlyi Mihály vezette köztársasági kormány
nemzetiségi miniszterének: Jászi Oszkárnak a román vezetőkkel folytatott aradi tárgyalásai, december 1-jén a Gyulafehérvárra összehívott román nemzeti gyűlés kimondta Erdély
és a vele szomszédos magyar területek egyesülését Romániával, az esztendő Karácsonyán
a Regátból érkező román csapatok megszállták Kolozsvárt, az 1920. június 4-én a Párizs
melletti Trianon-palotában aláírt békeszerződés pedig, kielégítve a bukaresti kormány területi követeléseit, a nemzetközi jog értelmében is Romániához csatolta az erdélyi, bánsági és partiumi területeket és velük közel kétmillió magyart.
Ez az életének korábbi kereteit elveszítő magyarság úgyszólván bénultan figyelte a történelmi sorsát meghatározó eseményeket. A háborús vereséget és a budapesti forradalmat
követően csak szórványosan történtek kísérletek arra, hogy ez a mégiscsak tekintélyes
létszámú (a román állam fennhatósága alá kerülő területek lakosságának egyharmadát

2005. február

81

kitevő) magyarság szervezkedésbe kezdjen a magyar államiság fenntartása vagy legalább
saját önkormányzatának létrehozása mellett. 1918. november 1-jén Apáthy István egyetemi tanár és függetlenségi politikus elnökletével Kolozsváron megalakult a Magyar Nemzeti Tanács Erdélyi Bizottsága, ugyancsak Kolozsváron alakult meg a Székely Nemzeti
Tanács, a két testület Erdélyi Magyar–Székely Nemzeti Tanács néven december 17-én
egyesült. Néhány nappal ezután, december 22-én Kolozsváron magyar nemzeti gyűlést
hívtak össze, ez a gyulafehérvári román nemzeti gyűlés példáját követve önrendelkezési
jogot követelt Erdély magyarsága számára is. Ekkor azonban a román hadsereg már Erdély fővárosának határában járt, Karácsony szentestéjén már havasalföldi román katonák
járták a hórát Mátyás király szobra körül.
Az erdélyi magyarságot, ezt el kell mondani, akkor valójában sorsára hagyta a budapesti kormányzat, igaz, a katonai összeomlás után, a forradalmi átalakulások hónapjaiban
ennek a kormányzatnak vajmi kevés eszköze volt arra, hogy fegyveresen védelmébe vegye
az idegen csapatok által megszállott területeket, néhány hónap múltán pedig a Tanácsköztársaság hadereje Szolnoknál döntő vereséget szenvedett a román hadseregtől. Az erdélyi magyarság ilyen módon teljesen magára maradt, ráadásul politikai szervezeteinek
kialakítását, az új hatalom erőszakos túlkapásaival szemben kezdeményezett közösségi
fellépését következetesen, időnként kíméletlenül megakadályozta a román közigazgatás és
a román hadsereg. Az erdélyi magyarság politikai önszerveződése csak több hónappal
a trianoni szerződés aláírása után, tehát egy véglegesnek tekinthető helyzetben vette kezdetét. Csak 1921-ben szerveződtek meg az erdélyi magyar pártok: 1921 júniusában Bánffyhunyadon a Kós Károly neve által fémjelzett Erdélyi Magyar Néppárt, júliusban Kolozsváron a konzervatív köröket képviselő Magyar Szövetség, majd ennek betiltása után 1922
februárjában ugyancsak Kolozsváron a Magyar Nemzeti Párt, végül ugyanezen esztendő
decemberében Kolozsváron a két párt egyesülésével létrejövő, később hosszú időn át gróf
Bethlen György vezetésével működő Magyar Párt, amely a két világháború közötti időkben
az erdélyi magyarság egyetlen számottevő politikai képviseleteként tevékenykedett.
A váratlanul és brutálisan kisebbségi helyzetbe szorított és valójában felszámolásra
(gyors asszimilációra vagy repatriálásra) ítélt erdélyi magyarságnak volt több mint két
olyan esztendeje – 1918 októberétől 1921 januárjáig, tulajdonképpen Kós Károly, Paál Árpád és Zágoni István Kiáltó szó című röpiratának megjelenéséig – amidőn a politikai intézmények minden lehetőségétől megfosztva kellett megőriznie nemzeti identitását és
megszerveznie közösségi önvédelmét. A két forradalom, az ellenforradalom és a trianoni
diktátum terheit viselő és ezek alatt jóformán összeroppanó Magyarország semmiféle védelmet nem tudott adni ennek a magyarságnak, a háborúban győztes nagyhatalmakat,
mindenekelőtt Franciaországot pedig, amely a 19. század második felében meggyöngült
kontinentális vezető szerepének visszaszerzésére törekedett, a legkevésbé sem érdekelték
az erdélyi magyar kisebbség sérelmei.2
Ebben a súlyosan megalázó és kiszolgáltatott helyzetben valójában az irodalomra:
költőkre, írókra, az irodalom intézményeire hárult a kisebbségi magyarság nemzeti identitásának fenntartása és kollektív önvédelmének megszervezése. Ahogyan maga Reményik
Sándor mondotta híressé vált Az egyetlen tett című későbbi költeményében: „Mikor a lét
pillérei inogtak / és mint a viasz, minden elhajolt, / Egyetlen ércnél szilárdabb valóság, /
Egyetlen tett: a költő álma volt”. Irodalmi folyóiratok, mint a még 1916-ban indult kolozs-

82

tiszatáj

vári Erdélyi Szemle, az 1919 nyarán beköszöntő nagyváradi Magyar Szó és Tavasz című
folyóiratok, az 1919-es marosvásárhelyi Zord Idő, az 1920-as kolozsvári Napkelet és az
1921-től Kolozsváron megjelent Pásztortűz igyekeztek összefogni és képviselni az erdélyi
magyar nemzeti közösséget. Ez utóbbi folyóiratnak volt egyik vezető költője és hosszú
időn át szerkesztője Reményik Sándor
Éppen Reményik Végvári-verseiről beszélve a születőfélben lévő erdélyi magyar irodalomnak ezt a különleges helyzetét és küldetéstudatát jellemezte a költő első (és mindmáig egyetlen) monográfusa, Jancsó Elemér is, midőn Reményik Sándor élete és költészete című munkájában a következőket állapította meg: „Az ébredő erdélyi irodalom tartja
meg ezekben a sötét években legjobban a reményét vesztett magyarság hitét és ennek
a sorsvállaló irodalomnak már a hőskorában Reményik Sándor a mindenkitől elismert vezér. A „Fagyöngyök” halkszavú, magányosságot kedvelő lírikusa helyett megjelenik a hitében és lelkében megacélosodott, a közösségi lélekbe olvadást és azt minden fájdalmában
és vágyakozásában legtökéletesebben kifejező Végvári. Eleinte titokban írja verseit, de
ezek száz és ezer másolatban terjednek tova. Reménytelen és hontalan magyar családok
titkos összejövetelein, zárt ablakok mögött, könnyes szemmel olvassák és adják tovább
a vigasztalás igéit. A Végvári-versekben az egyedülálló, útkereső költő találkozik és kapcsolódik halálig össze a magárahagyott, reményvesztett erdélyi magyarsággal. Végvári költészete a magányos költő és a magánossá vált nemzet találkozása és szent kézfogása az öszszeomlott országhatárok felett. A magyarság kezéből kiütött fegyverek helyett a megbántott magyar lélek veszi át a létért folytatott küzdelmet, a katonák helyét az írók, a hadvezérek méltóságát pedig a nemzeti lélek vágyakozásait kifejező költők. A fegyverek birodalma
helyén a lélek országa kezd kiépülni és a szent határaitól megfosztott magyarság ebben
a lelki impériumban talált menedéket.”3
Annak az erdélyi magyar irodalomnak, amelynek felvirágzását és közösségi feladatvállalását a trianoni traumát követően nagyrészt a kisebbségi sorshelyzet kényszerítette
ki, az első – az egész magyar nyelvterületen visszhangot keltő – dokumentuma Reményik
Sándor Végvári álnéven, kezdetben Erdélyben kéziratos (gépiratos) formában, majd Budapesten kötetformában közreadott versei voltak. 1919-ben jelent meg a Segítsetek!
(Hangok a végekről), 1921-ben pedig a Mindhalálig című versesfüzet, rövidesen ezután
a két füzet anyagát egyesítő Végvári versek című kis kötet. (Közben 1920-ban Peter Jekel
tolmácsolásában Zu Hilfe! címmel német nyelven is kiadták az első füzet verseit.) A költői
álnevet rokona és barátja: Imre Sándor ajánlotta, hogy megkímélje Reményiket a megszálló hatóságok zaklatásaitól.
Egy ideig a magyarországi irodalmi élet sem tudta, hogy az álnév kit takar, Kosztolányi
Dezső, aki Végvári versei címmel számolt be a Nyugat 1920-as évfolyamában a Budapesten is gyorsan népszerűséget szerzett költeményekről, még a szerző azonosításának hiányában méltatta az Erdélyből érkező fájdalmas üzenetet: „Nem tudjuk, ki lappang az álnév alatt, de bizonyos, hogy annak előtte nem olvastunk tőle verseket.”4
Pedig Reményik Sándor nem lehetett teljesen ismeretlen a verseket olvasó közönség
vagy éppen az irodalomkritikusok körében, hiszen 1918-ban, még az összeomlás előtt
megjelent első, Fagyöngyök című verseskötete, amelyet a Vasárnapi Újságban az igen
nagy tekintélynek örvendő irodalomkritikus: Schöpflin Aladár ismertetett.5 Ez a verseskönyv nagyjából az első világháborús esztendők termését mutatja be (a költő első versei

2005. február

83

1916-ban láttak napvilágot A Hét és az Új Idők hasábjain.) Az első kötet a századforduló
impresszionista és szimbolista motívumokkal átszőtt későromantikus költészetének nyelvezetét használta, valójában azt a költői nyelvet, amely megelőzte a Nyugat költőinek stiláris forradalmát. Az első versek vezető szólamát a magányosság érzése és a háborús kegyetlenség áldozatai iránt érzett részvét szabta meg, de már itt is feltűnt néhány olyan
mozzanat, amely a későbbi Végvári-versek drámai élményvilágát előlegezte. Így az 1916-os
első román támadás (erre reagált Ady Endre megrendítő költeménye: az Ember az embertelenségben is!) döbbenetes élményét kifejező Hogy is volt? című vers, amely jóval militánsabb hangot ütött meg, mint a költő más háborús költeményei: „Haragtól, hőségtől
áradjon most a táj, / A föld most mintha megvonaglana, / Most gázol át a szent határon /
Az első ellenséges katona.”
A költőt a háború utolsó esztendejében már az Erdély jövendő végzete miatt érzett
szorongás kínozta, ebben a tekintetben a sötét jóslatokkal fellépő Ady eszmetársa volt, hiszen 1918 őszéig vajmi kevesen gondoltak arra, hogy a háborús események megpecsételhetik a magyar Erdély sorsát. Ezeknek a keserű szorongásoknak a nyomán születtek
a Zászló a szélben című költemény kiábrándultságot sugalló sorai: „A játszi szél a szövetembe kap: / Ma zászló – holnap rongydarab, / Ma még hatalom – holnap talán semmi /
Milyen jó lesz a széltől megpihenni.” Ezek a szorongások íratták a költővel a Cassandra
1918 című vers (ez az 1925-ös Egy eszme indul című kötetben jelent meg) komor sejtelmektől terhes vallomását: „Leroskad Ilion. Ha kettévágtok: / Én egyebet akkor se szólhatok, / Csak a meztelen, véres igazságot. / Mit néztek úgy reám? / Vigasztaló igét én nem
tudok / Néktek, ti veszni rendelt seregek. / Én csak meghalni tudok veletek.”
Az erdélyi költő első verseskötetében már ott rejlik az a komor történelmi szorongás,
amely a számára különben igazából mindig is idegennek maradó Ady Endre utolsó verseiből oly fájdalmasan ismerős. Csakhogy, amíg Ady egy általa mindenképpen kívánatosnak
tartott és sóvárogva várt forradalomtól remélte a sötét történelmi végzet elkerülését,
Reményik Sándor nem bízott ebben a forradalomban: úgy gondolta, hogy egy forradalmi
átalakulás (amellyel az 1917-es orosz forradalmak után sokan számoltak Magyarországon)
elemésztheti az ország maradék erőit, és utat nyithat az összeomlás előtt. Ez a vélekedés
nyilatkozik meg a Forradalom című költeményben, tanúságot téve a költő elemi irtózásáról minden erőszakos átalakulással szemben:
Csak forrj, csak rengj bús márciusi föld,
Akit zsarnoknak vélsz, csak fojtsad, öld,
Csak rázd, embersors, bús bilincseid,
Hogy van megváltás, üdv, csak hidd, csak hidd!
Hogy láncot törve kovácsolsz új láncot:
Ne tudd és legyen hős ez akarásod,
Lesz minden újra egyforma, kiholt,
De Te ne tudd, hogy minden hiába volt.
A Végvári-verseknek valójában ezek a még korábbi költemények a lelki előzményei,
ezért joggal mondhatjuk, hogy az a harminchat vers, amely az első, és az a harmincnyolc,
amely a második füzetben megjelent (összesen hetvennégy Végvári-verssel számolhatunk)

84

tiszatáj

semmiképpen sem volt Reményik Sándor költészetének váratlan fejleménye, és a Végváriversek egy a már a háború utolsó esztendejében feltűnő költői vonulatot folytattak tovább.
Kosztolányi, igaz, azt nem tudta, hogy is tudhatta, hogy Végvári azonos Reményikkel (talán el sem jutott hozzá a költő pályakezdő kötete), azt azonban jól látta, hogy az igénytelen
külsőben kiadott verseknek akkor, a trianoni időkben különleges sors és küldetés jutott.
„Népszerűsége – jelentette ki imént idézett írásában – művészi szempontból is érthető.
Mozgalmas és mozgató képzelete van, egészséges megjelenítő-képessége és ízlése, mely
megóvja attól, hogy mint költő visszaéljen a helyzetével, arra törekszik, hogy – szerényen
és nemesen – csak a maga érzéseivel hasson. Nem kimondott program-versek. De éppen
ezért, a művészi jóhiszeműségük folytán válnak alkalmassá, hogy sok millió ember érzését
tolmácsolják a hangverseny-dobogón is. Végvári mint művész nem dolgozik meglepő eszközökkel, egyaránt fölhasználja a régi-klasszikusokat és az új-moderneket is, a stílje még
sincs eredetiség nélkül. Szereti a regényes fokozást, mely azonban – erre vigyáz – sohase
siklik egészen a szónoklatba.”
Reményik Sándor Végvári-versei valóban, ahogy Kosztolányi mondotta volt, nem voltak „kimondott programversek” mindazonáltal egy eléggé átgondolt költői program nyilvánult meg bennük, midőn számot kívántak vetni az erdélyi román megszállás tapasztalataival és következményeivel, illetve az erdélyi magyarság történelmi és lelki helyzetének
alakulásával. Ebben a tekintetben a szenvedélyes tiltakozás és a megbékélést kereső rezignáció között kialakuló érzelmi térben adtak számot a költő egyéni és közösségi gyötrelmeiről és lelki küzdelmeiről. A verssorozat első darabja: az Erdély magyarjaihoz 1918
októberében midőn az országrész sorsa már nagyjából megpecsételtetett, szólítja fel
helytállásra, önvédelemre és összefogásra a kiszolgáltatott erdélyi magyar közösséget:
Hadd jöjjön hát, aminek jönni kell,
Idők lavináját ernyedt karok
Ha többé fel nem tartják!
De mi simuljunk össze, magyarok!
Kiáltó szó ha nem lehettünk már:
Egy titkos társaság legyünk!
Kivándorolni, elbujdosni? Nem!
Mi innen nem megyünk!
Érdemes felfigyelni arra, hogy ebben a versben fordul elő először az a retorikai képzet,
tudniillik a „kiáltó szó” képzete, amely két esztendő múltán Kós Károly történelmi jelentőségű kiáltványának címe és központi fogalma lett (és amely kifejezés a Ceausescu-féle
diktatúra utolsó évében egy kolozsvári szamizdat-folyóirat néhány számának címeként
visszatért!). Hasonlóképpen jelenik meg a költemény zárószakaszában egy másik jellegzetesen erdélyi magyar képzet, a Kemény Zsigmondra utaló „zord idő” képzete, amely
azután az 1919-ben útjára induló marosvásárhelyi irodalmi folyóiratnak is címe lesz (ezzel
természetesen nem állítom azt, hogy a vásárhelyi kezdeményezésnek köze volna Reményik költeményéhez: a „zord idő” klasszikus képzetét az erdélyi magyarság tragikus történelmi önismeretének toposzaként lehet számon tartanunk). Lássuk tehát a szóbanforgó
költemény zárószakaszát:

2005. február

85
Virrasztottunk mi tetszhalottat már,
Álltunk sok vihart, nekünk ez sem új,
Ha kiszaggattak: új gyökeret vertünk.
Mi tudjuk, mit jelent: balszél ha fúj.
Nem tagadom: jöhet még zord idő,
Sok mindent nem lehet majd merni,
Talán szavunk se lesz, jajunk se lesz,
Csak a szívünk fog verni.
De magyarul fog verni!

Ez a korai, tehát még Kolozsvár román megszállása előtt írott költemény, tulajdonképpen előre jelzi a Végvári-versek későbbi tematikáját és hangoltságát, sőt poétikai-retorikai karakterét. Miről is tesznek vallomást ezek a költemények? Először is a megrendülésről és a tiltakozásról, amelyet az idegen katonaság megérkezése, a messziről érkező új
közigazgatás berendezkedése, az erdélyi magyarság ellen bevezetett erőszakos intézkedések mind brutálisabbá válása okozott. Az Átok című, ugyancsak 1918 októberében írott
vers valóban átkot mond azokra, akik a mindig is jogos magyar tulajdonként számon tartott országrészt birtokukba veszik, a Mindent felírunk című költemény 1919 januárjából az
elszenvedett sérelmek majdani megtorlásáról beszél: „Mindent felírunk: a gúnyszót,
a szitkot, / És hordozzuk, mint fájó, büszke titkot. / Mindent felírunk: az elorzott kincset, /
A szöget, tövist, a börtönt, bilincset. / Mindent felírunk: sebet, lelkit, testit, / A szégyen
bélyegét, mely rajt vereslik. / Mindent felírtunk: a keservek kelyhét / És lobogóink tiprott,
tépett selymét.”
A sérelmek regisztrálása mellett a Végvári-versek bizonyára legerősebb szólama otthonmaradásra: a szülőföld és a nemzeti közösség iránt vállalt hűségre biztatja az erdélyi
magyarokat. Szükség is volt erre a biztatásra, hiszen a háborús összeomlást követően igen
sok erdélyi (és felvidéki és délvidéki) magyar választotta a kivándorlást, a menekülést
a bizonytalan végzet elől. A statisztikai felmérések tanúsága szerint 1918 és 1924 között közel kétszázezer erdélyi magyar telepedett át Magyarországra, közülük sok ezernek évekig
a pályaudvarok félreeső vágányaira tolt marhavagonokban kellett ideiglenes otthont keresnie. Ezeknek a végzet elől az otthontalanságba menekülő tíz- és százezreknek a közösségi
drámáját örökítették meg a Vándorló város és A költözők (mindkettő 1919 januárjából),
illetve a legnagyobb érzelmi és költői erővel Reményik Sándor közéleti lírájának maradandó antológia-darabjaként, az 1918. december 29-én (tehát néhány nappal Kolozsvár
román katonai megszállása után) keltezett Eredj, ha tudsz! című költemény. Ez a nagyhatású (az erdélyi magyarság eszmevilágát, gondolkodását erősen befolyásoló) vers mintegy morális imperatívuszként szólaltatja meg a szülőföld iránti hűség parancsát:
Eredj, ha tudsz…
Eredj, ha gondolod,
Ha valahol, bárhol a nagy világon
Könnyebb lesz majd a sorsot hordanod,
Eredj…
Szállj mint a fecske, délnek,

86

tiszatáj
Vagy északnak, mint a viharmadár,
Magasából a mérhetetlen égnek
Kémleld a pontot,
Hol fészekrakó vágyaid kibontod.
Eredj, ha tudsz.

A retorikailag igen alaposan felépített, az érzelmek fokozásának retorikáját alkalmazó
költemény mintegy végső érvként a költő személyes vallomását fogalmazza meg, és ez
a vallomás nem csak az igen erős erdélyi identitást fejezi ki, a választott feladatot és szerepet is megjelöli:
Itthon maradok én!
Károgva és sötéten,
Mint téli varjú száraz jegenyén.
Még nem tudom:
Jut-e nekem egy nyugalmas sarok,
De itthon maradok.
Leszek őrlő szú az idegen fában,
Leszek az alj a felhajtott kupában,
Az idegen vérben leszek a méreg,
Miazma, láz, lappangó rút féreg,
De itthon maradok!
A Végvári-versek retorikája, miként ez az imént idézett költeményből is kitetszik, általában valamilyen eseményhez kötődik: Az eredj, ha tudsz! az erdélyi magyarok menekülésének élményéhez, A megtagadott eskü (1919 januárjából) ahhoz, hogy a kolozsvári
magyar tisztviselők megtagadták azt, hogy még a békeszerződés végleges rendelkezései
előtt hivatali esküt tegyenek a román állam (tehát nemzetközi jogi értelemben egy megszálló, vagyis idegen hatalom) törvényeire, és ezt az eskümegtagadást elbocsátások és más
retorziók követték, a Szól a censor című (1919 decemberi) költemény a katonai cenzúra
kíméletlen működése ellen tiltakozik, az Egy tollvonás, A csonka test, a Búzavirág a magyar határról, a Gyűrűt készíttetek, valamint A Nagyszalonta és Geszt között című versek, azaz a Végvári-versek záródarabjai (1920 júniusából) pedig a június 4-én aláírt trianoni diktátum ellen tiltakoznak, előre jelezve ennek tragikus következményeit. Vannak
a versek között személyekhez szóló vagy őróluk megemlékező költemények is, így az 1918
november 1-én keletkezett Magányos cipruság (Tisza István ravatalára) című gyászdal
a világháborús miniszterelnök ellen elkövetett halálos kimenetelű merénylet után született,
az 1919. október 31-én keltezett Évfordulóra című ennek a politikai gyilkosságnak az évfordulójára készült, a Segítsetek című (1919. november 13-áról) pedig a budapesti bevonulás előtt álló Horthy Miklós fővezér előtt tolmácsolja az erdélyi magyarok bizalmát és
várakozását.
Hogy a Végvári-versek milyen megrendítő közösségi traumákról emlékeznek meg, azt
hitelesen példázza az 1919 január 24 című költemény. Miként a korabeli tanú: ezt Tóth
Sándor kolozsvári újságíró megörökítette, ezen a napon látogatást tett Kolozsváron a francia hadsereg egyik tábornoka, akinek a New York szállóban berendezett szállása előtt

2005. február

87

(tehát a város főterén) nagyobb magyar tüntető tömeg gyűlt össze, hogy tiltakozzék Kolozsvár román katonai megszállása ellen. „A gyűlés – emlékezik meg minderről az újságíró –
lelkes hangulatban, de teljes rendben folyt le s ezután a tömeg négyes sorokban a Bartha
Miklós utcán indult a Mátyás király térre, hogy felvonuljon a francia tábornagy New Yorkszállodabeli lakása elé. A tömeg első soraiban haladt Z. Marcinkiewicz Zoltán hadapródőrmester, ismert kolozsvári sportember, Beke Gyula rendőrtiszt, Stenczel volt brassói plébános stb. A kereskedelmi iskola előtt az öreg iskolaszolga egy magyar zászlót nyújtott
a tömeg felé, amit L. Marcinkiewicz Zoltán vett a kezébe. Most már a zászlóval haladtak
előre. Mikor az Osztrák–Magyar Bank palotája elé értek, az egyik <hős> román gárdista
hadnagy vezetésével egy század gárdista rontott rájuk. Az utcákon gépfegyvereket helyeztek el s ugyanakkor egy másik század a Malom-utcánál tört előre, hogy bekerítse a felvonulókat. Aki tudott, menekült, de sokat elfogtak és magukkal hurcoltak. Marcinkiewicz
a zászlót letépte a rúdról és a kabátja alá fejtette. Néhány perc múlva azonban őt is lefogták társaival együtt és állandó ütlegelés között vitték be a katonai parancsnokságra. Stenczel plébánosról az utcán tépték le a reverendát. Innen átszállították az elfogottakat a katonai hadbíróság Farkas u. 8. számú helyiségébe, de a véresre vert Marcinkiewiczet csak
a hátukon tudták felcipelni. A hadbíróságnál levetkeztették valamennyit, Marcinkiewicznél megtalálták a lobogót és erre a megvadult oláh gárdisták a regáti csendőrökkel együtt
nekiestek. Puskatussal, kardlappal, bikacsökkel ütötték őket, munkájuk végeztével pedig
vérbefagyva otthagyták a szerencsétleneket az ilyen események színterévé alakított főúri
ház egyik szobájában.”6
A tiltakozó megmozduláson a tudósító szerint többezer ember vett részt (a város lakosságának túlnyomó többsége ekkor még magyar nemzetiségű volt!), a karhatalmi erőszaknak hét-nyolc polgári áldozata volt, sokakat ítéltek fegyházbüntetésre, a tüntetést vezető és a magyar zászlót kibontó Marcenkiewicz Zoltán tíz esztendei börtönt kapott (később, családja óriási összegek lefizetése által elérte a perújrafelvételt, és ekkor a hadbíróság felmentette). Éjszaka puskalövések verték fel a város csendjét és sorra hurcolták el
lakásaikból az embereket, közöttük asszonyokat. Minderről Végvári költeménye is megemlékezik:
Egy zászlót vittek fegyvertelenül,
Komolyan, búsan –
És énekeltek rendületlenül.
És jött a sortűz, jött a puskatus,
Villant a szurony éle
És hullt a vér, a drága honfi vér
Az utca holt kövére.
A zászlót megragadták vad kezek.
Azután csend lőn, temetői csend,
Csak az órán a homokszem pereg.
–––––––Ha vihar volnék… de nem vagyok vihar,
Csak könnyem csordul
A néma csendben és fogam csikordul.
A zászlót összetépték vad kezek –

88

tiszatáj
Azóta csend van, temetői csend,
Csak az órán a homokszem pereg.

A Végvári-versek hátterében a megszállástól és az impériumváltozástól szenvedő erdélyi magyarok köznapi tapasztalatai rejlenek, ezek a versek mégsem valamiféle költői
krónika darabjai, hanem mindig tiltakozások, közvetlen felszólítások, amelyeknek címzettje az erdélyi vagy az anyaországi magyar. Reményik Sándor költészete ebben a közel
két esztendőben mindenekelőtt retorikai jellegű, ahogy Kántor Lajos mondja: „belesimulnak a publicisztikai hangvételbe”7, azaz a versek hangoltságát, megszerkesztését is retorikai igény szabja meg. Nem a szövegek poétikai, hanem elsősorban retorikai felépítésében
rejlik az a közvetlen hatás, amelynek elérése a költő szellemi stratégiáját meghatározza.
Ennek a retorikai felépítettségnek az eszköztárát képezi a költészet motívumanyaga, például az erdélyi magyar olvasó előtt jól ismert bibliai hivatkozások és utalások, mint amilyen az ószövetségi zsidó történet és a korabeli magyar történelem tragikus tapasztalatainak egybekapcsolás az És ha kell… című versben, ezt az eljárást már a 16. század protestáns költészete, így Farkas András A zsidó és magyar nemzetről című panaszos költeménye és más hasonló költemények is használták. Az ószövetségi szenvedéstörténetek hangját idézi fel a Jób könyve című költemény is, a Némely pesti poétának című vers a fiait
sirató Ráchel fájdalmát idézi fel, akárcsak Arany János a szabadságharc veresége után
a Ráchel és a Ráchel siralma soraiban. Emellett a Horthy Miklóshoz forduló Segítsetek!
című költemény is Arany János költészetére, nevezetesen A walesi bárdokra utal.
Talán a bibliai utalások – és természetesen a költő máskülönben is jólismert vallásos,
keresztény világképe is – előrevetítik azt, hogy a Végvári-versekben nem pusztán a tiltakozás, a felháborodás, a harag és a keserűség szólama nyilatkozik meg, hanem a megnyugvást kereső bölcsességé is. A kisebbségi sors fájdalmait és sérelmeit drámai módon
átélő és megszólaltató költő végül is a megbékélés és megbékéltetés szólamával kívánta
enyhíteni a közös sebeket. Ez a szólam jelenik meg a Jó volna már című, 1919 márciusában keltezett versben: „Jó volna már örök dolgokra nézni / És feledni a földi kínt s a bajt”.
Ez a vers végül mégis elutasítja a megbékéltető rezignációt, és vállalja az igazából nem kívánt küzdelmeket: „Állok, őrszem a harangtoronyban / És a harangokat félreverem”.
A Mindhalálig és az Új szövetség című költemények arról tanúskodnak, hogy a történelmi
végzettel viaskodó költő abban az odaadásban és szeretetben keres vigaszt, amelyet kiszolgáltatott népe iránt érez, ahogy ez utóbbit (1920 januárjából) olvasom: „Fájdalmam
szörnyű kiáltó szavát / Az éjnek adom át, a hangtalannak; / Ország nincs már…! / De magyarok még vannak”. A legfőbb vigaszt – és a megbékélés végső lehetőségét – azonban istenhitében találja meg a költő, ahogy Keserű kérdés ahhoz, akitől nincs hova föllebbezni
című költeményében írja:
Úristen, aki nemzetekkel játszol,
Életre hívod őket s temeted,
Míg lészen egykor egy Akol, egy Pásztor,
Világok sorsát tartó tenyered
Nem hullathatja el most a magyart!!
Igen, Reményik Sándor a maga személyes és közösségi megpróbáltatásai közepette
a vallásos hit és meggyőződés magaslatán kereste a megbékélést és a megbékéltetést, ahogy

2005. február

89

más erdélyi írók, így Makkai Sándor, Tavaszy Sándor, Szombati Szabó István, később
Dsida Jenő is az isteni igazságtevéstől várták a körülöttük élő közösség vérző sebeinek orvoslását. Több mint egy évtizeddel a Végvári-versek nyilvánosságra kerülése után a költő
még egyszer visszatekintett az összeomlás keserves éveire, ekkor született – levélbeli kérdés nyomán – a közismert „Mért hallgatott el Végvári?” című költeménye, ebben olvashatjuk a teljes magyarázatot:
Nem a mi dolgunk igazságot tenni,
A mi dolgunk csak: igazabbá lenni.
Elhallgatott, – mert vad tusák közül
Immáron Istenéhez menekül.
Vele köt este-reggel új kötést.
És rábízza az igazságtevést.
Csakugyan, Reményik Sándor nem a budapesti vagy bukaresti kormányra, nem a Nemzetek Szövetségére és persze nem a fegyverekre bízta az igazságtevést, hanem egy magasabb instanciára (amely azonban, miként ezt tapasztaljuk, folyamatosan késlekedik!).
Az azonban nem mondható el, hogy a közéleti cselekvést vállaló harcosabb hangtól is
tartózkodott volna a továbbiak során, legalábbis sokat idézett, sokat szavalt költeményeinek egész sorában – Petőfihez, Erdélyi március, Templom és iskola, Ahogy lehet és
Petrovics ítél című verseire gondolok – ugyanazzal az elkötelezettséggel és határozottsággal védelmezte az erdélyi magyarság jogait és érdekeit, kultúráját és anyanyelvét, akárcsak
azokban a tiltakozó szózatokban és harci riadókban, amelyeket Végvári-versek címen ismerünk.

JEGYZETEK
1
2

3
4
5
6
7

Voinovich Géza: Végvári Reményik Sándor emlékezete. Pásztortűz 1941. 802–804.
Lásd erről: Ablonczy Balázs: „Barátunk ellensége”. Franciaország és a magyar–román viszony
1920–1940. In: Etnopolitika. A közösségi, magán- és nemzetközi érdekek viszonyrendszere Közép-Európában. Bp. 2003. Teleki László Alapítvány.
Jancsó Elemér: Reményik Sándor élete és költészete. Kolozsvár, 1942. Lyceum nyomda, 12–13.
Nyugat 1920. 322–323.
Vasárnapi Újság 1918. 32. sz. 474.
Tóth Sándor: Erdély 22 éves rabsága. Budapest, 1941. Magyar Géniusz Kiadó, 62–65.
Kántor Lajos: Történelmi vakság ellen. (Reményik Sándor lírája, közelről). Bevezetés Reményik
Sándor Az építész fia c. válogatott kötetéhez. Bukarest, 1983. Kriterion Kiadó, 30.

Kritika

Csoóri Sándor „harmadik út”-ja

*

1
A Tenger és diólevél két vaskos könyvének megjelenése
(1994) utáni esszékötet-trilógia harmadik darabja, az Elveszett utak című gyűjtemény – korántsem kabalisztikusnak tűnő mivolta vagy éppen a címe miatt – újra szintetizáló érvényű kötet. Mind témavilágában, mind bizonyítóerőben, mind pedig a gondolati építmény jellegét tekintve.
Ami a témavilágot illeti: Csoóri Sándor klasszikus nagy
problémáival viaskodik újra és újra – nemzet, irodalom,
nemzet és irodalom, egészséges közélet, az anyanyelv értéke és közösségmegtartó ereje, politika és erkölcs, a demokrácia csapdái, de mindenekelőtt: nemzet és nemzetiség. S ezeknek „alfajaként”, variánsaként: a nemzeti jövő,
a – Németh László-i értelemben vett – harmadik út, a „piaci
demokrácia” k. nemzeti érdek dilemmája, illetve ellentmondása, az értékmentés, az értékhierarchia torzulásai,
a lelki, szellemi és erkölcsi veszteségek súlya, s nagy erővel:
Nap Kiadó
Budapest, 2003
a magyar közélet egykori viszonylagos egyensúlyának a fel364 oldal, 2600 Ft
borulása, azaz a politika csaknem totális uralma a szellemi
élet felett.
Csoóri Sándor – „valóságérzékelő tehetsége” miatt – „született borúlátó”-ként (ami
persze igazából realitásérzéket jelent) sorolja kérdéseit s adja meg – diagnosztikus hitelességgel – válaszait. Ott érezni ennek az esszékötetnek valamennyi lapján a történelmi-irodalmi-filozófiai stúdiumokban elmélyedt íróember szociografikus erejű, meggyőző igazságait. Ugyanakkor a teljes nyíltságot, a kitakart sebek fájdalmát, a nyilván föl-fölhangzó
gúnykacajt már föl sem véve. Talán már éppen azon csodálkozva, hogy megfogalmazott
evidenciái a fenti sorskérdéseinkre miért nem fogadtatnak el általános nemzeti alapelvekként. Amikor oly világosak és bizonyítottak. Hiszen hiteles és meggyőző, amit mond. Nem
teóriákkal operál, hanem mindent, amit leír, tapasztalatból, személyesen átélt élethelyzetekből ismer – lett légyen az akár sok száz éves élethelyzet.
A 21. század elején Csoóri Sándor esszéírásának a középpontjában – miként említettük –
továbbra is a magyar nemzet fönnmaradásának, illetőleg egységének a kérdése áll. Sokszor beszélt már erről korábban, korábbi köteteiben is, ám ez a mostani, koncentrált gondolatvezetés több mint feltűnő. S amikor – fentebb – arra utaltunk, hogy az Elveszett utak
szintézis érvényű gyűjtemény, elsősorban ennek a tematikának, gondolati egységnek, gondolati építménynek a primátusára, szép tündöklésére gondolunk. Azt mondhatjuk, hogy
*

Csoóri Sándor hetvenöt éves. Isten éltesse születésnapján!

2005. február

91

írásaiban minden elem, minden „forgács” ehhez a fő motívumhoz kötődik. Akár ha súlyos
kérdéseit szemlézzük – például: mivé lett a történelem, a szellem, a szabadság? –, akár ha
az ezeket kiszorító és az ezek helyébe lépő politikai és erkölcsi válságjelenségeket (kis és
nagy hazugságok, becsapások, délibábok, rövidtávú érdekek, „kis aljasságok”) szemlélteti;
mindig a fő kérdéskörhöz kötődik vagy ide tér vissza. Értékvilága egységes és következetes. Ideája az egészséges politikai élet és az egészséges szellemi közélet egymás mellettisége. Ezen belül a szellem ereje, a lelki motívumok, a szimbolikus történelmi jelenségek,
a katarzis mint a nemzetnek életet biztosító táplálékok. Az anyanyelv közösségmegtartó
hatalma, a nemzet lelki egészségének feltételei: a kifejezőképesség, a tudás, a saját kultúra. Nem újkeletű motívumok ezek Csoóri Sándor fél évszázados írói pályáján. „A hatvanas évek vége felé – mondja egyik interjúban –, a prágai tavasz élénkítő fuvallatait érzékelve, egyre többen bizonyosan voltunk abban, hogy a század legégetőbb és megoldásra
váró kérdései a nemzeti kérdések lesznek.”

2
Legfényesebb vezérlő csillagai: Ady Endre, Illyés Gyula és Németh László.
Az Illyés-centenárium különösen alkalmas volt arra, hogy életművének – mondjuk így –
tanulságait számba vegye. (A róla írt esszék e kötet legszebb és legfontosabb darabjai közé
tartoznak.) Csoóri Sándor a nemzeti kultúrának mint szintetikus képződménynek az egyik
megtestesítőjét, példáját vetíti elénk az Illyés-életművet. Kezdve – vagy folytatva – a Kosztolányi pamfletszerű Vojtina új levelére adott nyílt válaszával. Ő maga válaszol élesen
– aki verseiben a legtöbb „marhát bőgette” – arra a vádra, hogy a népi szemlélet „elkanászosítja” költészetünket. S ugyanez az Illyés – Kosztolányi halála után – életművének
egyik gondozója, Babits egyik legközvetlenebb munkatársa, szellemi szövetségese. De
ugyanő a Puszták népe, sőt a Nyugat-beli „botrányos” szociográfia, a Pusztulás szerzője.
Másként ez nem volt lehetséges, mint azáltal, hogy Illyés – nagyon tudatosan és ha kellett
bátran – egészen természetes módon gondolkodott, viselkedett és alkotott a nemzet közösnek elfogadható értékrendje szerint. Talán „népi” íróként harciasabban mint „urbánus”-ként; de azt számos alkalommal elmondotta élete során, hogy a jó népi író egyben
tartozik nemzeti is lenni, illetőleg, hogy a magyar irodalom halott és élő nagyjai is valamennyien „népi” (valójában „nemzeti” értelemben) írók (voltak). Irodalmi munkásságuk
alapján legalábbis. Ezért ragaszkodott Babitshoz, Kosztolányihoz, Németh Lászlóhoz –
mindenkihez, aki a magyar irodalmat a legmagasabb szinten művelte. (Függetlenül attól,
hogy a táborokba osztó, s ezzel az immunrendszert megzavaró, fondorlatos ideológiai
okoskodás „népi” vagy „urbánus” csoportokba parancsolta szét a 20. századi magyar irodalom legjavát.) Illyés Gyula harcai ugyancsak ebből a szintézisteremtő képességéből és
a frontokat megszüntetni akaró eltökéltségéből adódtak. Politikai és ideológiai ellenfelei
hamar kitalálták a kétkulacsosság vádját vele szemben. „Kezdetben a kettőssége még az
erénye volt – mutat rá az irodalmon kívüli erőkre és szempontokra Csoóri Sándor –, megcsodálni való újdonság: Ozora és Párizs, magyarság és európaiság, szürrealizmus és pusztai ökörbőgetés, de amikor ezek az ikerképességek kiléptek az esztétika köréből s elkezdtek közvetlenül szembesülni a politikával, a történelemmel, a társadalom ismeretlen
kérdéseivel, hirtelen megváltozott az irodalmi romantika színezete. Az 1933-ban megírt
Pusztulás-napló, amely egy baranyai utazás főszólamává nyersen és kendőzetlenül a magyarság pusztulását avatja, máig ható indulatokat szabadított rá a közéletünkre.” Csoóri

92

tiszatáj

Sándor itt is, most is pontosan és tisztán fogalmaz: „máig ható indulatok”. Nem más ez
mint az „urbánusok” máig tartó bizalmatlansága és meg-megújuló támadása a „népi”-nek
mondott szellemi tábor ellen. S ezzel a rámutatással azt a döntő momentumot is megnevezi, amely ennek az irodalmon kívüli területről származó (majd az irodalmat is maga
alá gyűrni szándékozó) erőnek a milyenségét jellemzi, ugyanis ezek ideológiai-politikaihatalmi játszmák – mind a mai napig. S aligha kell nagy fantázia annak a fölismeréséhez,
hogy maga Csoóri Sándor is úgy járt, mint a nemzetit mércének tartó Illyés (még ha őrá
a kétkulacsosságot nem mondták is ki). Attól a perctől kezdve ugyanis, amelyben más értelmezéshez is eljutott esztétikai érvényű klasszikus esszéi nyomán, mint amelyek az akkor leírt szövegeiből kiolvashatók voltak (Vö. Szántottam gyöpöt), amikor már nemcsak
a paraszti kultúra modernségének (illetve a modernség ősi gyökereinek) bizonyítása volt az
írói hitelesség tétje, amikor már társadalmi és politikai színezetet, összefüggést és következtetést kapott a „népi szürrealizmus” koncepció; nos attól a perctől kezdve Csoóri Sándor is „nacionalista”, „biológiai elfogultsággal” ítélő értelmiségi hírébe keveredett – akárcsak Illyés a maga világképével.

3
A nemzeti kultúra, a nemzeti irodalom számos forrásból táplálkozik – mint tudjuk.
A „népi” és az „urbánus” irodalom egyaránt szerves része a nemzeti irodalomnak. Ez mármár közhely is lehetne. Ugyanis a népi-urbánus viszály kirobbanásának a pillanatában ezt
már tudni lehetett. Németh László például már 1934-ben megírta a Sznobok és parasztok
című újságcikkét, amelyben szinte tételesen hitet tett a magyar irodalom egysége, a népi
és az urbánus kultúra javának az együvé tartozása mellett. Ugyancsak ez idő tájt formázta
szinte közhasznúvá harmadik út elnevezéssel a nemzet felemelkedése szempontjából
a leghasznosabb és legjárhatóbb út képletét, politikai és társadalmi lehetőségét. Ez a harmadik út nem más, mint a nemzet java erőinek szellemi és társadalmi egyesítése. Nem
a szélsőségeké: a „sznoboké” és „parasztoké”, hanem a legjobbaké, méghozzá európai rangú
színvonalon. Ez a „harmadik” út a minőség forradalmát feltételezi, amely a legfőbb és legkézenfekvőbb lehetőség arra, hogy a magyar nemzet egyenrangú értékvilágot képviseljen
a nyugat-európai nemzetek sorában, közösségében. Ez a harmadik út nem más, mint
a (magyar) nemzet önálló európai útja. Így gondolta ezt Németh László, Illyés Gyula (de hát
Babits Mihály, Cs. Szabó László vagy Bibó István is), s így gondolja ezt ma Csoóri Sándor.
Úgy hivatkozik erre a sokat átkozott és ócsárolt Németh László-féle változatra, színezetre
mint a modern politikai reformgondolkodás egyik kiemelkedő példájára. „Újabb és újabb
eszmetörténészek, újabb és újabb politikusok akár századszor is kétségbe vonhatják a Németh László-i elgondolást, sose tudják bebizonyítani, hogy volt jobb, nagy arányúbb és
életrevalóbb jövőterv, jövőjavaslat az övénél.”
A „nemzeti” tartalom mint eszmény – láthatólag – szintetikus képződmény, miként
a harmadik út is az. A nemzet különböző, sokszínű szellemi erőknek az összessége. Ezt olvassuk Illyésnél is, Németh Lászlónál is, Csoóri Sándornál is. S ebben az értelemben harmadikutas Csoóri Sándor (is). Azaz: nemzeti. Se nem „jobboldali”, se nem „baloldali”.
Azért nem, mivel ezek a politikai fogalmak ma már (1945 után) értelmetlenek, manipulatívan – de céltudatosan – használt bélyegek, melyeknek értékvilága nem a közösségi elkötelezettség és a hagyományhűség történelmi premisszáiból indul ki, hanem politikai,
hatalmi játszmák célszerűségéből következik.

2005. február

93

Persze, ezzel a nemzeti gondolkodással, ezzel a természetes (mert történelmi) képződménnyel szembeállíthatók különböző mesterséges (mivelhogy ezek ideológiai és politikai tartalmú képződmények) „alternatívák”, szűkebb (vagy egészen szűk) csoportérdekek. A legerőteljesebb efféle szempont az a szélsőliberális, radikálisan és könyörtelenül
individualista törekvés, amely tagad mindenféle kollektív, közösségi szempontot és érdekérvényesítési törekvést. Aligha véletlen, hogy Csoóri Sándor e kötetének hadakozó okfejtései kimondatlanul is (tehát a „kimondott” eseteken túlmenően is) ezzel s az ehhez hasonló
nézetekkel vitatkoznak.

4
A fentiek ismeretében végül is egyszerű – és hálás – feladat egy irányba rendezni Csoóri
Sándor Elveszett utak című esszékötetének eleven, gazdag és sokszínű témavilágát. (Szoros
összefüggésben az előző esszékötetekével.) Egy helyütt Sütő Andrást idézi – mély egyetértéssel. „Küzdelmünk keservesebb annál, amit Balassi Bálint idejében vívtak. A török hódoltság idejében mindenünk odaveszett, de lelkünk, nyelvünk, nemzeti mivoltunk a kontyos
rablót nem érdekelte. Új hódoltságban mai magyarok személyi-közösségi létének utolsó
mentsvárait ostromolják a végeken. Anyanyelvi bástyát, a nemzeti önazonosság tudatának
minden védfalát. […] Magyartalanításban legjobb módszer a magyar lelkület irtása.” Kell-e
ehhez bármit is hozzáfűzni? Inkább csak nézegetni, újra és újra. Rémisztő ugyan, de a maga
pőre valóságában cáfolhatatlanul logikus. Az anyanyelv pusztulása és a lelkület áthangolódása nemcsak a közösségek pusztulásához vezet, de az egyént is tönkreteszi.
Nyilván ugyanígy gondolja, tudja ezt Csoóri Sándor is, hiszen ezzel egybevágó gondolati levezetések sorát jeleníti meg, teszi érzelmileg is megragadóvá esszéiben. Úgy például,
hogy – egy más helyütt – Sütőtől és egyáltalán a magyaroktól, a Kárpát-medencétől igencsak távoli Ezra Poundot is megidézi: figyeljünk csak oda egy „messziről jött” ember tapasztalatára, szikár okfejtésére – ugyanerről a témáról. „’Ha egy állat idegrendszere nem
közvetíti az észleleteket és az ingereket, az állat elsorvad. […] Ha egy nemzet irodalma hanyatlik, a nemzet elsorvad, tönkremegy. […]” És az amerikai így folytatja: „Ha nincs irodalom, elsilányodik a nyelv is.” A politikai konzekvencia pedig: „És a törvényhozó így nem
tud törvényt hozni a haza javára, a parancsnok nem tud parancsolni, a nép (ha az ország
demokratikus) nyelv nélkül nem tudja »utasítani« képviselőit.’”
Még az a következtetés is megfordul a jámbor olvasó fejében, hogy bizonyos ideológiáknak és politikáknak éppen ez a célja.
A nemzet (mint szellemi szintézis) tehát nem holmi elkülönítő és elkülönülő, bezárkózást feltételező közösségi állapot, hanem életet védő és életet emelő jelenségképződmény.
Ennek megfelelően, ennek szellemében állítja Csoóri Sándor – joggal, hiszen ez könnyen
bizonyítható –, hogy „a magyar irodalom szelleme […] legizzóbb pillanataiban mindig
azonos volt a nemzet szellemével”. S az is igaz, hogy egy nemzet „közérzete, boldogsága
sokkal inkább függ az emberek jellemétől, erkölcsi állapotától, mint a kormányzás formájától”. Mivelhogy az ép lelkületet, az ép erkölcsöt, az ép jellemet a szellemi értékek tartják
épen. Mint például a paraszti kultúra. Nem azért, mert különböző, mert más, mert kuriózum, hanem azért, mert érték. Éppoly fontos, mint az ógörög dráma vagy a középkori gregorián. Gazdagodunk általa: a népi így válhat nemzetivé, egy egész nemzetet gazdagítóvá.
Az irodalomnak pedig – hirdeti újra és újra – szerves része a közéletiség. A költészet is
gondolkodás eredménye, mint a szellemi szféra megannyi más rétege. Hogyan lehetséges

94

tiszatáj

akkor – kérdezi – kirekeszteni belőle a közéletet, és azt állítani, hogy éppen ez a kirekesztés jelenti, jelentené a költészet szabadságát? A közéleti irodalom nem kényszer senki
számára, ugyanakkor ennek természetes megjelenéseit üldözni – nem vall ép ítélőerőre,
ép jellemre, ép erkölcsre.

5
Egy író pedig „ne taktikázhasson a maga igazságaival” – jegyzi meg egy helyütt, nem minden keserűség nélkül. Nos, ő maga nem taktikázik. „Politikakritikai” publicisztikái lassan
ölő mérgek, másfelől pedig gyógyírként hatnak a hozzá hasonló gondolkodásúakra. Pontosan úgy hatnak Csoóri Sándor esszéi, mint az elszánt írói megnyilvánulások hatni szoktak: az egyik oldalon gyűlöletet, a másikon megbecsülést és egyetértést, sőt együttérzést
váltanak ki. Többek között ez a taktikázás nélküliség következménye. Például annak a megállapítása, hogy a politika – a mai Magyarországon – mindenhatóvá vált. Omnipotens
tényezővé. Kiszorította és száműzte az erkölcsöt, a lelki tényezőket, a kulturális értékeket.
Az irodalom elvesztette legjellegzetesebb „alkotói stílusát”: a sorsértelmezést. (Fentebb
láthattuk, hogy miféle „kontextusban” értelmeződnek ezek a fogalmak, illetve jelenségek.)
„A magyar irodalom hatalma ma nem határoz meg semmit, még önmagát sem, nemhogy
a közélet és a politika világát. Elillant a környezetünkből. Helyét mindenütt a nyers, az áttételek nélküli politika foglalta el.” S nyomában a „médiaterror”, amelybe beleértendő „az
állandó röhögtetés terrorja”, a félrevezetés jól működő ipara, melyeknek a demokráciát
alapvetően veszélyeztető következménye (célja?) az, amire Ezra Pound is utal – hogy az
alattvaló ne érthesse meg a vezetőit, s főleg: ne tudja utasítani őket. Dermesztően lényegre
törő ez a látlelet, már nem is tudjuk sorba állítani – veszedelmességük, pusztító képességük szerint az egyes tüneteket. Nem is tudjuk már, hogy csak olvasmányélmény vagy rémálom-e vagy tán kínos valóság a következő szentencia: „jöhet még olyan világ is, amikor
a bűnösök vigasztalgatnak minket, áldozatokat, sőt ők kezdenek beszélni legaggodalmasabb
hangon az igazságról. Föltehetően azért, mert már semmi gondot nem okoz nekik ez sem.”

6
Ezen a ponton úgy érezhetjük, hogy nincs tovább, valami abszurd dráma szüzséjét fordították felénk. De nem. Van tovább. Éppen azért, mert a szellem embereinek talán még
mindig jobban hiszünk, mint a politika megnyilvánulásainak. Illyést idézzük („Mert növeli
ki elfödi a bajt”), meg József Attilát – igaz, őt csak félig – a tisztességről meg a kiterítettség kapcsolatáról. Idézzük Csoóri Sándort is, aki ebben a kötetében a szellem emberének
vegytiszta hatóanyagaként megragadó erejű – katartikus – képsorokban tudja felidézni
– például – a magyar Ady Endre és a román Octavian Goga hatalmas lelki és szellemi drámáját: belesűrítve mindebbe a magyar sors történelmileg könyörtelenül meghatározott
(szinte végzetszerű) alakulását. Az efféle katarzis, ha nem is vigasztaló, mindenesetre éltető. Szellemi és érzelmi mozgósító erő. Valami, ami nem a politikai színpadok aurájából
való, hanem az irodaloméból.
Ezzel az érzéssel és tudattal csukhatjuk be az Elveszett utak című kötetet és ekként
gondolkodva nézhetünk az idő távolából – távlatosan Csoóri Sándor esszéírásának fő vonulatára. Az esszéírás – egyáltalán az írás – értelmével és hasznával találkoztunk.

Monostori Imre

2005. február

95

Rendhagyó könyvismertető
Gion Nándor: Mit jelent a tök alsó?
című könyvéről
A szépirodalmi művek közzététele félszázados gyakorlaton
alapul: az 1950-es években akadémiai állásfoglalás született a klasszikusok kiadása kapcsán; mint később kiderült,
a nem kritikai kiadások esetében sem lehet erről megfeledkezni. Hasonló igényességgel készítette elő Bombitz
Attila a Baka István Művei négykötetes kiadását, amely a Tiszatáj Könyvek sorozatába illesztve jelenik meg, Szegeden.
A párhuzam nem véletlen: Baka István alkotóereje teljében
távozott közülünk 1995. szeptember 20-án. A család és
a Baka István Alapítvány erőfeszítéseinek eddigi gyümölcse
egy publicisztikakötet, több fordításgyűjtemény (angolul és
oroszul is!) és a példának vett megindult sorozat is. Gion
Nándor prózaírókhoz képest fiatalon, 2002. augusztus
27-én hagyott itt minket. Ideje lenne a posztumusz ARANYAT TALÁLT (2002) regénye után a többi művét is hozzáNoran Könyvkiadó
férhetővé tenni. Már csak azért is, mert 1994-ig írásait
Budapest, 2004
Jugoszláviában jelentette meg, s a szomszéd országi kiad406 oldal, 2500 Ft
ványok nem voltak akkoriban sem mindenki számára hozzáférhetőek.
Az idei könyvhétre megjelentetett MIT JELENT A TÖK ALSÓ? a Novellák a hagyatékból alcímet viseli. Valcsicsák Dóra, a szerkesztő így ír erről: „Ebben a gyűjteményben Gion
Nándor azon novelláit adjuk közre, amelyek döntő hányada korábban sohasem jelent meg
kötetben; főként irodalmi folyóiratok, napilapok közölték őket. Ez alól kivétel a Nem baleset lesz című írás (Jéghegyen szalmakalapban. 1998, Osiris), amelyet azért tartottunk
meg mégis, mert fontos szerepet tölt be az utolsó ciklusban (Mit jelent a tök alsó?) olvasható novellák eseményeinek pontosabb megértése szempontjából.” (403.) A megjelentetett művekből kiderül: a sokféle szövegfajta megkívánta volna, hogy a szerkesztő a szűkítést megindokolja, hiszen nemcsak novellákról van szó. Az olvasók dolgát könnyítené, ha
filológiai adatbázis is volna a Jegyzetben. Itt (és ezért) válik rendhagyóvá a könyvismertetésem: ha nem is illik beemelni az ismeretterjesztő műfajba tudományos adatokat, minden olyan tényt közölni fogok, amellyel rendelkezem.
Mielőtt a kötet részletes vizsgálatába kezdenék, egy nagyon fontos kérdést kell tisztáznom: a ciklusképzés jogát. Valcsicsák a következőképpen határozta meg szerkesztői koncepcióját: „A válogatás négy ciklusra tagolódik, időszakok, főszereplők, helyszínek köré

96

tiszatáj

csoportosítva a novellákat, így tárva érdekes és olvasmányos képet az Olvasó elé Gion
Nándor kötetbe eddig nem került írásaiból.” (403.) Amikor AZ UTOLSÓ HAJÓK című Adykötetet (1923) készítették elő a kiadásra, elfogadták azt, hogy csak a szerző állíthat össze
ciklust, illetve – erre éppen Baka István TÁJKÉP FOHÁSSZAL című posztumusz kötete
a példa (Pécs, 1996.) – legfeljebb a szerző végső ismert szándékát tisztelhetik ezzel. Tehát
„ciklus”-t nem hozhatunk létre, legfeljebb csak akkor, ha erre a szerzőtől van jogosítványunk (vagy ha ezt tudományos jegyzetapparátussal bizonyítjuk és értelmezzük).
MI TÖRTÉNHET? Az első szövegcsoport hat szövegből áll. A rendezési elvet először itt
érheti kétség: ezek a szövegek összetartoznak-e? Három műfaj vegyül: az irodalmi napló,
a tárcával keveredő reflektív írás – ez lenne a „címadó” Mi történhet? – és egy olyan alkotás, amely a napló és a novella közé tehető. Már ez kétségbe vonja a ciklus Valcsicsákféle értelmezését. Ezen kívül az elrendezést nem indokolja az első közlés ideje: I/1. (a rövidítés kedvéért így jelölöm a műveket, Á. K.) in Vigilia 1996/4., I/.2. in Forrás 1998/11.,
I/3. in Vigilia 1994/6., I/4. in Vigilia 1994/2., I/5. in Eső 2000. Tavasz és I/6. in Kortárs
1999/5. Ha lett volna hozzá eligazítás, akkor nem is vitáznék a megoldással, de arra sincs
magyarázat, hogy miért maradt ki a következő három: Naplórészlet in Tiszatáj 1989/11.;
Naplórészlet korai halálaimról (Curriculum vitae) in Kortárs 1994/7. és Megbombázták
a Poligont in Kilátó 2001. 08. 31. Az első két szöveg a „Napló…” kezdetű sorozatba tartozik, az utolsó reflektív tárca. Az is lehet, hogy több is megjelent ezekből a naplószeletekből! Sőt, ami talán a legnagyobb gond, hiányoznak azokra a naplórészletekre való utalások, amelyekről pedig az olvasó a kötetből is értesül: „1988 végén kezdtem el naplót írni…
Szétszórva jelentek meg a naplójegyzetek, különféle lapokban és könyvekben Magyarországon, de fölfigyeltek rájuk a Vajdaságban is, a Magyar Szó egyik szerkesztője halomba gyűjtötte őket és megjelentette folytatásokban…” In MIT JELENT A TÖK ALSÓ? Naplórészlet nagybátyámról (31.). Ha valaki nem jugoszláviai, akkor is tudnia kell erről a naplóról, hiszen részlet jelent meg belőle a BÖRTÖNRŐL ÁLMODOM MOSTANÁBAN (Újvidék – Budapest, 1990.) fülszövegében is, címmel: „Naplójegyzetek 1988 őszén”. Hol van ez a napló?
Kísérletet tehetnék arra, hogy bizonyítsam: a tartalmi elrendeződés sem egyezik a véletlenszerűen olvasható szövegrészletekkel, ám ezzel adós maradok, hiszen nem áll a rendelkezésemre elegendő adat, s félek, fel kellene borítani a nyomtatás szentesítette rendet. Érdemes lenne elgondolkozni a naplóíró Gion Nándor munkáin, talán árnyaltabb képet kapnánk a múltról…, ha hozzáférnénk. Várjuk az életműsorozat újabb könyveit!
Hasonló kifogásaim vannak a második halmazba (BORSSZÓRÓ [PEPPERBOX] REVOLVER)
sorolt művek elrendezésével. Itt a megjelenés sorrendjét nem kérdőjelezem meg, mert
csak két adatom van, bár árulkodó: II/3. in Kortárs 1999/12; III/8. in Vigilia 1998/12.
Más feltételezett szempont, mint tartalmi nem képzelhető el (erre vonatkozóan nincs
megjegyzés). A tartalmi egyezés alapján segíthetnek az elbeszélő egyes szám első személyű
élettörténeti utalásai, illetve az elbeszélő festette képek sorrendje. Ha figyelünk a festőtestőr történeteire, illetve a képek címeire, akkor világos, hogy ide tartozik a III/8. Rosszul
fizetett szakmák című novella is – ezzel Valcsicsák Dóra is egyetérthetne, hiszen elrendezését „főszereplők … köré csoportosítva a novellákat” érvvel támasztotta alá. A tévedés
miatt félő, hogy a könyvben kanonizált elrendezés (megerősítve a „ciklus” szóval) megsemmisíti az esetleges írói kompozíció nyomait. A fentiekből következik, hogy a csoport

2005. február

97

címadó műve is esetleges kiemelés, ráadásul a döntést a jegyzetben (vagy a csoportosított
szövegek tartalmában) semmi nem támasztja alá.
NEM BALESET LESZ – talán ennek a szövegcsoportnak a példája alkalmas leginkább arra,
hogy milyen óriási jelentősége lehet és van a szerkesztői munkának. Kezdeném legelőször
azokkal a művekkel, amelyek e kötetben másodközlések (lásd „amelyek döntő hányada
korábban sohasem jelent meg kötetben” – bár nem tudjuk, mennyi a döntő hányad). Az
egyik a III/3. Rádió és gumibot – először a Kortárs 1991/10. számában látott napvilágot –
megjelent ugyanazzal a címmel a MINT A FELSZABADÍTÓK című könyvben, itt az ötödik (Irmai József történetei közül a negyedik) volt. A másikat a szerkesztő is megemlíti: III/11.
Nem baleset lesz – ez a JÉGHEGYEN SZALMAKALAPBAN 1988-as válogatás utolsó darabja volt.
Ezután következnek azok, amelyek korábban megjelentek már kötetben, csak más címmel: III/2. Szálkás oszlopok – megjelent Patkányok a napon címmel az OLYAN, MINTHA
NYÁR VOLNA című novelláskötetében, a második volt. Hasonlóképpen a III/5. Magasugrás
hegedűre – ez is megjelent, csak Csillagok minden színben II. címmel szintén az OLYAN,
MINTHA NYÁR VOLNA kötetében, ott az utolsó, a tizenkettedik volt. Végül olyan szövegek is
ide kerültek, amelyek jellegzetesen más írói szándékról vallanak. A III/1. Egy regény vége
– AZ ANGYALI VIGASSÁG befejező darabja lehet(ne), hiszen még a regény címe is kiemelődik
benne. A III/4. Átlósan az utcán (Vigilia 2001/5.) M. Holló János-történet. A III/9. Kőfaragók ünnep előtt; a töredékes novella szorosan kapcsolódik a MINT A FELSZABADÍTÓK
kötet tizennegyedik (Irmai József történetei közül a tizenharmadik meséhez). A tematikus
„széttartás” jellegzetes példája a III/11. Nem baleset lesz. Erről maga a szerkesztő is írja:
„Ez alól kivétel a Nem baleset lesz című írás (Jéghegyen szalmakalapban. 1998, Osiris),
amelyet azért tartottunk meg mégis, mert fontos szerepet tölt be az utolsó ciklusban (Mit
jelent a tök alsó?) olvasható novellák eseményeinek pontosabb megértése szempontjából.”(403.) Hogy a befejező „ciklus” „fontos”, a „novellák eseményeinek pontosabb megértése szempontjából” meghatározó jelentőségű darabja hogyan lesz egy másik novellahalmaz címadó műve – erre a szerkesztő nem adott egyéb magyarázatot.
Vélekedésem szerint a tartalmi jegyek alapján a következő novellák egy másik történethalmazhoz kapcsolódnak: III/6. Műfogsor az égből (Vigilia 1998/4.), III/7. Fényjelek
nélkül (Kortárs 1998/7) és III/10. A szürke öngyújtó (nincs adatom). Ennek bizonyításáról majd később fogok szólni. S akkor – ha figyelembe vesszük a halmazra jellemző eklektikát – ide tartozhatna még a közlésekből ismert három mű is. Az egyik, az Ahol szépek
a tengeri kagylók (Tiszatáj 1995/6.) – M. H. J. Kubában töltött napjairól számol be,
s a Jéghegyen szalmakalapban előzményének tekinthető. Bogarászók Egy filmnovella
folytatása a Kortárs 1996/3-as számában jelent meg, s a már említett Jéghegyen szalmakalapban (bár ezt szintén közölték a JÉGHEGYEN SZALMAKALAPBAN, akár a Nem baleset lesz
címűt, de ez is „árva” M. H. J.-novella. Nem kizárt, hogy a posztumusz közlésből több novella is ki-, elmaradt, de laikus filológusként ennyit találtam – vajon tartalmazza-e ezeket
a hagyaték? Az eddigieket összegezve elmondhatjuk, hogy az elrendezés az ide sorolt novellák esetében bizonyosan elhibázott koncepcióra épült. Hangsúlyozom, hogy most nem
a Gion-írások tartalmáról mondok véleményt.
MIT JELENT A TÖK ALSÓ? A negyedik egység esetében első probléma a cím. Semmilyen
bizonyíték nincs, hogy a szerző ezt adta volna. Az első közlési rend itt sem támasztja alá
a szerkesztő rövid eligazító Jegyzetében közölt elgondolását. Íme a megállapított adatsor:

98

tiszatáj

IV/1. in Vigilia 1999/4., IV/2. (n[incs]. a[dat].), IV/3. in Vigilia 1999/12., IV/4. in 1998:
Jéghegyen szalmakalapban, IV/5. (n. a.), IV/6. (n. a.), IV/7. in Vigilia 2000/12., IV/8. in
Forrás 1999/3., IV/9. (n. a.), IV/10. in Holmi 2000/4., IV/11. in Tiszatáj 2000/7., IV/12.
in Kortárs 1999/1., IV/13. in Kortárs 2000/7., IV/14. in Kortárs 2001/7., IV/15. in Kortárs
2001/12., IV/16. in Kortárs 1998/7. = Forrás 1999/11., IV/17. in Kortárs 2000/12. Mindez
apróságnak tűnik, hiszen a szerző, Gion Nándor többször is élt azzal a megoldással, hogy
a már készülő vagy nyomdakész regényéből kiemelt fejezetet vagy fejezetrészt másutt, külön
is megjelentette, például A fehér sündisznó in Tiszatáj 1991/1. (IZSAKHÁR 3.), Istenfélő Dániel titkai in Tiszatáj 1991/1. (BÖRTÖNRŐL ÁLMODOM MOSTANÁBAN), Jó lélek költözött beléjük (novella) in Kortárs 1991/4 (M. H. J. – Irmai József első története; MINT A FELSZABADÍTÓK együttesében a második), tehát az időrendre hivatkozni itt kevés. A tartalmi jegyek
alapján történő rekonstrukció elvégzéséhez több támaszra is találtam: az egyik az elbeszélő (E/1.) élettörténeti utalásai, a másik a jelesebb szereplők (Ágnes, Dominika,
Leonyid, Palotás Ferenc, Szelim Ferhátovics, Zavarkó András és rajtuk kívül még harmincnyolc személy) előfordulásai, életüknek eseményei, végül a történetiség: évszakok,
politikatörténeti utalások stb. Itt föltételezhető egy írói szándék, főleg, ha ide veszem a korábbi „ciklus” néhány novelláját is.
A befogadó hiányérzete főleg abból fakadhat, hogy az OLYAN, MINTHA NYÁR VOLNA című
novelláskötetén kívül Gion nem jelentetett meg olyan saját könyvet, amelynek részegységei között nem lehetett volna valamiféle többletjelentést találni. Most kap ugyan az olvasó
a könyv végén egy eligazító megjegyzést, de a rendet, az elfogadható rendet neki magának
kell létrehoznia. Van rá esélye, mert a budapesti kerületben fölismerhetően kavarog a kelet-közép-európai világ. Ez persze lehet posztmodern provokáció is, ám ilyen szövegmegközelítéssel még ott nem találkoztam. Ezért – s itt leszek másodszor műfajsértő – kísérletet teszek egy másféle elrendezésre.
A naplókkal nincs mit tenni: amíg nem áll rendelkezésünkre az összes szöveg, addig
fölöslegesen kísérletezünk, hiszen minden újabb közlés fölrúghatja, fölrúgatja kártyavárunkat. Az ún. „NEM BALESET LESZ” gyűjteménnyel sincs mit kezdeni – úgy vélem, sikerült érzékeltetni a válogatás véletlenszerűségét. Van azonban ebben a posztumusz gyűjteményben két történetszál, amellyel érdemes foglalkozni! Ehhez csak el kell rendezni a novellákat. Tudom, ez a szabadság minden olvasó szabadsága, ám ha a szerkesztő élt vele,
akkor én is megteszem.
’A festő történetei’ – ezeket a sztorikat összefogja a két főszereplő: az egyik a Gábor
nevű beszélő (ő a délvidéki menekült), a másik az „Író” (ő korábban jött át Magyarországra). A határozott névelő azért indokolt, mert az elbeszélő esetében névvel (sorssal)
megjelölt személyről van szó. Sajnos, hiányzik a kerettörténet, amelyik eligazított bennünket a MINT A FELSZABADÍTÓK esetében. Ott Irmai József tizenhárom történetét fogta
közre M. Holló János közlése, sőt az indító elbeszélésből nemcsak a két megelőző novellára következtethettünk – Ahol szépek a TENGERI kagylók és Jéghegyen szalmakalapban –,
hanem egészen visszanyúlhattunk az IZSAKHÁR című regényig: itt tűnik fel először az író
vagy Teofil. Ha az M. H. J.-fonalat vesszük alapul, sőt feltételezzük, hogy Jeges Pál filmrendező történetében (IV/11. Átölelni) az IZSAKHÁR folytatásának megfilmesítéséről van
szó (315.!), akkor ezt tekinthetjük a feltételezett trilógia záróművét alapozó szüzsének.

2005. február

99

A sorrend megállapításában szerepet kapott a festő élettörténete: átjött a Vajdaságból,
Budapestre utazott, az Ildikó nevű festőnő beajánlotta a Fehérhajú Szabadkőműveshez (az
IZSAKHÁRból ismerős névadás), akinek valódi neve dr. Rónay Antal, festegeti annak képötleteit, megvédi és vezeti háztartását, majd saját lakáshoz jut. A lezáró történetben
a kártyázás lesz a kísérő motívum és az álmok ilyen-olyan teljesülése. Fontosak lehetnek
a Rónay Gábor-képek is az értelmezésben: „Béke”, „Háború”, „Testvériség”, „Szerelem”
vagy „Szeretet”, „Zöld világ”, „Örök élet”, „Magyar tengerészet”, „Boldogság”, „Ünnep”,
„Meleg otthon” és „Karácsony”. Itt érdemes lesz majd azzal is foglalkozni, hogy ezeket a fogalmakat milyen tárgyak kompozíciójával érzékíti a művész. Ha mindezt figyelembe veszszük, akkor a lehetséges elrendezés a következő: II/2. Alibi mankók <1. – az általam adott
sorrend jelzése, Á. K.>; II/4. Virágot vinnék… <2.>, II/1. Saját kezűleg <3.>, II/3. Borsszóró (pepperbox) revolver <4.>, II/5. Amarilla, a feledékeny kuvasz <5.>, II/6. Svédkályha <6.> és III/8. Rosszul fizetett szakmák <7.>.
Kérdés: olyan művet kapunk-e, mint a BÖRTÖNRŐL ÁLMODOM MOSTANÁBAN; ott végig
E/1-ben szól az elbeszélő – bár egyszer elárulja a nevét: „Kiss Lajos vagyok – mutatkoztam be kábultan” (60.), itt pedig a hajóskapitány nevezi meg (79.). A cselekményben is
található rokon vonások. Másik kérdés: olyan mű lesz-e, mint AZ ANGYALI VIGASSÁG – ott
végig egyes szám első személyben szól az elbeszélő? A novellafüzér és/vagy regénykezdemény részletesebb elemzését másokra és máskorra hagyom.
’Az író történetei’ – az ehhez a címhez rendelt sztoriláncolat (újra)teremtésekor az első
komoly problémát az egyes szám első személyben szóló narrátor és az író viszonya jelenti.
Az első ide sorolható novellát 1996–1998 között írhatta Gion, ha a nyomdai átfutás mellett (JÉGHEGYEN SZALMAKALAPBAN) a millenniumi véleményt is alapul veszem. A művekben
névvel soha nem említett neves „Író” számos jegyében egyezik a szerző életrajzával (fegyvergyűjteménye vagy a kapcsolatteremtési tehetsége), ám alapvető, a naplókból kihüvelyezhető elemek hiányoznak. Mindezek mellett nincs jelen Gion Nándor családja sem. Ez
az „Író” gionos, mint M. Holló János (MINT A FELSZABADÍTÓK, IZSAKHÁR) vagy Kiss Lajos
(BÖRTÖNRŐL ÁLMODOM MOSTANÁBAN), de új és más személyiség!
A tér és idő hálója egy jellegzetes budapesti kerület, amely sok hasonlóságot árul el
’A festő történetei’ helyszínével és idejével; a különbség, hogy később játszódik és nagyobb
időtartamot ölel fel. Aprólékosan nem jelez, inkább elnagyolt hátteret vázol, de ez jellemezte azokat a műveit, amelyek nem kapcsolódtak a családregény-tetralógiához. Nagyon
fontos a szereplői viszonylatok fölépítése. Az általam egybekötött novelláknak az „Írón”
kívül negyvennégy névvel és (sejthető) sorssal fölruházott szereplője van, közülük csak tíz
fordul elő többször, de erre a tíz szereplőre épül a kompozíció: Ágnes, dr. Baltás Katalin,
Bozóky Sándor, Dominika, Szelim Ferhátovics, Irányi József, Leonyid, Ming, Palotás Ferenc, Zavarkó András. A szereplők személyes kapcsolódását (részben az íróhoz, részben
egymáshoz) az egyes novellákban többször is előadott „előtörténet” biztosítja. Ezek az
„előtörténetek” bizonyítják, hogy nem egyszerű novellafüzérről van szó, hanem sajátos regénykompozícióról, amely folytatásának Gion halála vetett véget.
A fentiek figyelembe vételével a rövidtörténetek egyik lehetséges elrendezése a következő: IV/4. Ámuldozó szemek <1. – az én sorrendem, Á. K.>: az író albérletben él; már
ismeri Ágnest; Zavarkó biztosítási trükkje. III/11. Nem baleset lesz <2.>: barátságtalan
téli éjszaka; első találkozás Leonyiddal. III/6. Műfogsor az égből <3.>: semmit nem tu-

100

tiszatáj

dunk az író körülményeiről, de nem M. H. J. III/10. A szürke öngyújtó <4.>: ekkor kapja
a rugós kést. III/7. Fényjelek nélkül <5.>: az író már lakásában fogadja az emberrablók
szorongatta barátját; a rugós kés előkerül. IV/1. Fehér kesztyűben <6.>: Irányi József és
Literatúra Klub, Dominika, Palotás Ferenc, Ming először; Zavarkó második üzlete. IV/7.
Hat alma (sok) <7.>: december; Zavarkó adventi koszorúval Dominikához húzódik. IV/2.
Védőszentek a fenyők között <8.>: Leonyid először az író lakásán; Ágnessel fenyőfát díszít. IV/12. Alacsonyan repülni <9.>: Leonyid két előtörténete; a harmadik találkozás
(érdeklődés a belga után). IV/16. Mosolyra figyelni <10.>: az író összehozza a gyújtogatások után Leonyidot Minggel a lakásán. IV/3. Diófa a sétálóutcában <11.>: Palotás a Ming
és Leonyid utáni nyomozásban; Dominika emberi kapcsolatba kerül Palotással (diólikőr,
elsősegély, varrás). IV/6. Talliumot a patkányoknak <12.> : Szelim Ferhátovics filmeseket fuvarozó sofőr először az író lakásán; a rizssör egy nyári délután felrobban. IV/9. Huzatos hajón <13.>: meleg nyári est, Szelim Ferhátovics kamionsofőrként másodszor az
írónál. IV/8. Önhibámon kívül <14.>: Szelim Ferhátovics és Leonyid konfliktusa; Emília
beköltözése; Bartalos Pál halála. IV/10. Tisztulás cserépsíppal <15.>: Ágnes és Diégó
rablás-történetei. IV/5. A kultúra jelzője <16.>: Dominika tanul; a sétálóutca beültetése;
Rohacsek Mihály. IV/11. Átölelni <17.>: Dominika és az egyetem (Zolnai Márton); Jeges
Pál rendező; Dominikát először öleli át az író (annak barátja, Zolnai öngyilkos lett). IV/13.
Disznóvér és Dugóhídi Anita <18.>: Dominika levizsgázott; vigyáz dr. Baltás kutyájára;
Leonyid és Ferhátovics összebékül a Böllér ellen. IV/17. Kevesebb, mint három perc
<19.>: a Lesz Vigasz-i kaland: Márúnné, Lékó János, Márún – közben Ming, aki éjszaka is
gyakran üldögél a sétálóutcájában. IV/14. Garantálja Z. A. <20.>: Zavarkó átoküzlete;
Palotás Leonyidot gyanúsítja Tóth Gusztáv felrobbantásával (sikertelen). IV/15. Mit jelent
a tök alsó? <21.>: Palotás Ferenc és Szakács Júlia előléptetése: a kábítószeresek leleplezése; a VIRÁGOS KATONA fordítása. Nem állítom, hogy re-konstrukcióm helyes, ám érveim
ellenében nem találtam bizonyítékot. Tudom, a befogadási élmény nem tervezhető, de
a lineáris cselekményvezetés inkább jellemző volt az író utolsó (hozzáférhető) műveire,
csoportosításom olvasmányosabb (?), mint Valcsicsák Dóra „ciklusa”.
Gion Nándorral, a Szenttamáson született, Jugoszláviában író lett, majd Magyarországra áttelepült és itt évtizedig alkotó emberrel soha nem találkoztam. Még azt is késve
tudtam meg, hogy a szegedi klinikán fejezte be életútját, álmatlan éjszakáira itt borult az
utolsó sötétség. Ma már bizonyos, hogy a Gion-olvasók többsége ebben hasonlít vagy hasonlítani fog rám. Az élő Giont televíziós, rádiós fölvételek fogják „átvinni” késő századokba – az életmű, úgy tűnik, lezárult. Ám ezt mégsem hiszem. Nem zárulhat le az az
életmű, amelynek elemei, a könyvek, a filmek élnek a befogadásban! Úgy vélem, hogy aki
ráérzett a gioni elbeszélés ízeire, az ugyanúgy vallja: nem lehet megállni egyetlen Gionkötetnél, építeni kell világát – ezt hagyta ránk. Olvassuk bele az irodalmi halhatatlanságba!

Árpás Károly

Vekerdi László Magyar Örökség-díjas. A Magyarországért Alapítvány az elmúlt év decemberében Vekerdi László tudománytörténésznek, folyóiratunk régi kedves szerzőjének
és a Tiszatáj Alapítvány kuratóriumi tagjának Magyar Örökség-díjat adományozott. Sok
szeretettel gratulálunk!
*
Értesítjük kedves olvasóinkat, hogy a Tiszatáj 2004-es, 58. évfolyamának tartalommutatója elérhető a Tiszatáj honlapján: www.tiszataj.hu. A mutató Gyuris György munkája.
*
Köszönjük Olvasóinknak, hogy 2004-ben felajánlották jövedelemadójuk 1 százalékát a Tiszatáj támogatására. Kérjük, tegyék meg ezt 2005-ben is!
A Tiszatáj Alapítvány adószáma: 19082349-2-06
Márciusi számunk tartalmából
SÁNDOR IVÁN új regényének részlete
JÁSZ ATTILA, MÁRTON LÁSZLÓ, OLASZ SÁNDOR, VEKERDI LÁSZLÓ írása Sándor Ivánról
ACSAI ROLAND, DOBAI PÉTER, NÉMETH ZOLTÁN versei
FRIED ISTVÁN és POSZLER GYÖRGY esszéje
Regény és történelem
(Hites Sándor tanulmánya)
„A Tisza-parton mit keresek?”
(HOLLÓSI ZSOLT beszélgetése Sejben Lajos festővel)
Diákmelléklet: VADAI ISTVÁN Kosztolányi Dezsőről és Tandori Dezsőről

Ara: 350 Ft
Előfizetőknek: 300 Ft

9*7 70 1 3 3 11 6 0 0 8

0 0 502

