tiszatáj

IRODALMI MŰVELŐDÉSI ÉS TÁRSADALOMPOLITIKAI FOUfOR
l AT J g j

Főszerkesztő
KÁPOSI MÁRTON

Főszerkesztő-helyettes
LENGYEL A N D R Á S

A szerkesztőbizottság elnöke
TÓTH BÉLA

A szerkesztőbizottság tagjai
Berényi Bogáta, Besenyi Sándor, Borvendég Béla, Csatári Dániel,
Kaposi Márton, Szentpéteri István

A szerkesztőség tagjai
Belányi György, Csatári Dániel, Nikolényi István, Szabó Tibor,
Tóth Béla, Zsoldos Sándor

Tartalom
XLII. ÉVFOLYAM, 3. SZÁM
1988. MÁRCIUS

TAKÁCS IMRE versei: Hazatalálási kísérlet; A fáradt teveborjú; Beszélgetés a vonaton; Szógalaxisok vigyáznak rám
3
NYÍRFALVI KÁROLY versei: Emlék C.-ről meg
rólam; Letisztul
5
ZÖLD Y PÁL: Azóta; Szemben
7
HAJDÚ FERENC: Végtelen hazaút (vers)
11
KOPPÁNY ZSOLT: Tánti (elbeszélés)
14
HAZAI TÜKÖR
Szegedi

műhelyek

TÓTH BÉLA: Egy muzsikus faggatása. Beszélgetés
Weninger Richárddal
31
ESZMECSERE
SZABÓ TIBOR: Humanitárius együttműködés és
nemzeti kisebbség. Beszélgetés Erdős Andréval ... 36
TANULMÁNY
SÍK CSABA: Pablo Ruiztól Picassóig (3., befejező
rész)
47
MIHÁLYI GÁBOR: „A tökéletes dráma". A klaszszikus tragédia és komédia anatómiája
54

1

MŰVÉSZET
Tiszatáj-galéria
SZABÓ TIBOR: König Róbert

68

KŐVÁGÓ ZSUZSA: Terpszikhoré Szegeden. A szegedi balett újjászületése
Nincs födél
fölöttük.
Országos
tanácskozás
a
szabadtéri
színjátszásról
BŐGEL JÓZSEF: Tartások és szertartások
BÉKÉS ANDRÁS: Kell-e nekünk szabadtéri játék?
KOLTAY GÁBOR: Produkciós szellemben
NIKOLÉNYI ISTVÁN: Pénz és színvonal

69
73
77
82
85

KRITIKA
SZÁVAY ISTVÁN: Bokor Ágnes: Szegénység a
mai Magyarországon
MAROSVÁRI ATTILA: A modernizációról szólva.
Kulcsár Kálmán: A modernizáció és a magyar
társadalom

91

Híreink

96

ii

i

89

ILLUSZTRÁCIÓ
KÖNIG RÓBERT metszetei a 10., 67., 88., 95. lapon
és a műmellékleten (I—II.)

A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 88-287 — Szegedi Nyomda — Felelős vezető:
Surányi Tibor igazgató.
Szerkesztőség: Szeged, Tanácsköztársaság útja 10. — Táviratcím: Tiszatáj Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest XIII.,
Lehel u. 10/A. — 1900, közvetlenül vagy postautalványon, valamint átutalással a
HELIR 215-96-162 pénzforgalmi jelzőszámra. Egyes szám ára: 16 Ft. Előfizetési
díj negyedévre: 48, fél évre 96, egy évre 192 forint.
Kéziratot nem őrzünk meg és nem küldünk vissza.
ISSN 0133 1167
2

TAKÁCS IMRE

Hazatalálási kísérlet
Visszamegyek
magamba,
magamba megyek haza,
mivel csak ez az igazi,
a többit nem hiszem el.
Megtalálom még magam,
visszatalálok haza.
Magányomra értetlenséget —
ó — mennyit
fölkutattam!
Kivet a Város teste,
széttört az egyenes út.
Otthon az asztal, az ágy
még bizton enyém lehet.
BEFEJEZÉS
Hazajöttem
magamhoz,
magamhoz jöttem haza,
mivel a többi nem igazi,
a többit nem hiszem el.
86. dec. 6.

A fáradt teveborjú
összeomlott az arcán a ragyogás,
föltámada a fáradt
teveborjú.
— Azt hiszem, hogy szerettél engem
Most elmentél.
„Tudjátok, hogy micsoda nőm volt
(Vlagyimir
Viszockij)
„Tudjátok, hogy micsoda nőm volt
(Takács Imre)
összeomlott az arcán a ragyogás,
föltámada a fáradt
teveborjú.
— Azt hiszem, hogy szerettél engem
Most elmentél.

kicsit.
nekem?!"
nekem?!"

kicsit.
3

Beszélgetés a vonaton
—
—
—
—

önmaga szobra csupán a kiszáradt fa.
Az „alkotók" műalkotást látnának benne mégis.
Föltennék egy önmaga-szobra
sziklára.
Mivel olyat „alkotnak", amiből milliárd létezik itt.

—
—
—
—

Az apám is önmaga szobrává vált a halálával.
„Alkotássá" lett ő is.
Mint minden kavics, kristály és trófea.
Csakhogy az esendőség szépségein túl a mondás hol

—
—
—
—

Csináljunk
hangulatot?
Minden érzet nem fejezhető ki
Inkább egy
kézemeléssel...
A töredéke.

kezdődik?

szavakkal.

— Az érzetekben birodalmak hóditatlanok
...
— Körbedörömbölték
csak őket a Bartókok.
— Legalább ők a hártyát
érintették!
— Nem a nyilvánvalókat
fedezték föl.
Nekifeszülni, az a munka!
— Akár egy nő öléből olvashatsz hozzá
valamennyit.
— Azt hiszem, hogy nem muszáj a csillagok alá ülni.
— Csillagok égnek az agyadban is.
—
—
—
—
—

Egyforma tehát az összeomlás a kicsiben és a nagyban?
A képlet ugyanaz. Legföljebb más a mérték.
Nekem nincs
meggyőződésem.
Hitlernek volt.
Nekem csak a kíváncsiságom
működik,
és ha megtudok valamit,
megrémülök.
— Prekoncepciód sincs
tehát...
— Reszkető szívű egér vagyok egy sötét
labirintban.

Szógalaxisok vigyáznak rám
Szóömleny szógalaxisok vigyáznak rám.
Akkor is, amikor nem észlelem.
A macskánk tudott-e vajon az ózonpajzsról?
Pedig az az ózonpajzs a mi macskánkra is
Még az egerekre is, akiket evett
ropogtatva.
Először a velős fejüket ette,
és végül az egérfarok csavarodott a szájába.

vigyázott.

Tehát a szógalaxisok vigyáznak
rám.
Másoknak is van eszük.
Olyan picinke vagyok, mint egy magsejt.
Csak egy petét termékenyíthetek
meg:
halálom negatívumát
hizlalhatom.
Vergődő gondolatostor lök előbbre —
keverve és fölélve egyben a maga tápközegét.
ó, mire ébredtem én!
— Fölébredek — mondtam — és ráébredek.
Nem érzem a szógalaxisokat a bőrömmel,
hiszen a távolságok itt, mint a csillagköziek, olyan

nagyok.

NYÍRFALVI KÁROLY

Emlék C.-ről meg rólam
s akkor egyszercsak hullni kezdett a hó s belepte
arcomat miközben a behavazott utcán mentünk s lassú
léptekkel tiportuk az utat valahonnan valahová már
akkor tudtam vagy talán csak megsúgta valaki hogy
érkezésünk olyan lesz mintha már menni készülnénk és
kabátjainkat le sem véve tétlenül állunk a szétszórt
bútorok között s egymással mit sem kezdvén bölcsen
hallgatunk az esetlen kábulat és némaság kérgébe
bújva is láttam a lehunyt szemhéjak mögött síró
szemeket s mindenfelé a falakon festékfoltok és a
sokaságban egyedül tévelyegtem szobáról szobára s
eltévedve fényben és homályban pontosan tudtam
jönnek mindjárt az ismétlődő hisztérikus rohamok
rámtörnek megint s ugyanaz a rángatódzás mint akkor
mint régen vagy szavakat kántálok
összefüggéstelenül
miközben kezemet mélyen a zsebembe gyűrve szaladgálok
fel-alá míg végül hanyattvágódom s a hevenyészett
rendben arcom a párnába fúrva meghúzódom a keskeny
ágy legszűkebb zugában sokáig forgolódom míg elalszom a széthányt ruhák rendről és tisztaságról álmodnák

5

Letisztul
: s ha nem is úgy mennek a dolgok, ahogy
eltervezted
nem úgy történik minden, ahogy
megálmodtad
ha késik az a bizonyos azonosítatlan hang,
azért ne légy oly mélyen, s ne csüggedj —
ismerd a könnyedség titkát, ne akard oly nagyon
feledd görcseid, félelmek nélkül,
könnyedén
, mintha nem is AKARNÁD igazán, csak épp megpróbálod — élsz a tűhegynyi eséllyel.. .
laza szálakkal kötődve egymáshoz, ez egy erős
szövetség zűrzavar kézben, szívben, agyban, a
mozdulatokban; írom, ahogy belülről hallom
ablaknak háttal, amerről sejtem a fényt
lehunyt szemmel a lemenő napot, vakítón
hanyatlik
fakó dombok mögé, a korongból felsejlik arcod
egyre bizonyosabb a lebegés, ablak szárnya száll,
még egyszer felragyog a sárguló fényben —
jelkép az is, hogy szeretlek, feltartom kezem a
napnak, szavakat hányok az arcába, te nem érted
e jeleket, vagy mint mosolytündér
elsiklasz
felettük, rosszul szeretlek, vagy csak úgy
, hogy elfogadjam amint van — — jövő,
jelen egy darabban, s elfogadnád amint vagyok
s tenném én is bölcsebben körülírt f oszló dolgaim
lenne egy titkos nyelv, amit értesz és értek —
vagy ami van, az lenne titkos, hiszen, hiszen, hiszen, :
it's all about — • ; i love you, and wanna be with you,
: ha nem is úgy mennek dolgaink, ahogy
álmatlan
éjeken szervezzük, motyogva magunk elé, elrajzolt
szívünkbe
karcolva...

ZÖLDY PÁL

Azóta
FAL

„Ekkor ismét bevettem magam a pusztaságba. Futva hagytam el a várost, aki miatt gyalázatává lettem a szónak, melyet szólnom adatott.
Beszennyeztem esendőségemmel, mint tisztátalan edény. Köpenyembe
takartam fejem, leborultam s könyörögtem a halált."
.......

,

r f r ; l

.

(

A könyörtelen fényben újra meg újra lehunyja szemét. Szemhéja belső
oldala sárgásán vibrál.
Folyóparti város. Kiszáradt meder, félig épült, leomlott házak. Csenevész
fácska képét hőség és fény marja szét, mire tudatáig ér.
Nem is a víz hiányzik. Nem, inkább valami televény. Mely termékeny
súlyával megkötné a szabad céltalanul sodródó homokot. Elemeire széthullt kő.
Alaktalanul remegő, végeláthatatlan lüktetés.
Meddő föld fölött tehetetlen súly az ég. Két malomkő. Jaj annak, ki ott
reked, mikor a kettő hangtalanul összeér. Feketére sült, megégett magok.
Terméketlen ölelés.
Tenyeréből ernyőt formál. Mindenhonnan dől, perzsel a fény. Nincs irány.
Égtájak nélkül pedig nem szabad, csupán hontalan az, aki lép.
MAG ÁLMA VIRÁG
Egyetlen pillanat az egész. Egy villanás, egy villanás emléke. Mint amikor
futok, futok valami végeláthatatlan palánk mellett, melynek egyenletes időközökben elsuhanó függőleges osztásai mintha pusztán azért lennének, hogy
az időtlenségben való föloldódásomat akadályozzák — s ebbe a vak, végső
soron tagolatlan folyamatba villan bele ez a hasíték.
S miközben futok tovább, megkísérlem fölidézni, újra megpillantani a látványt,
a hasadékon át szinte érzékelhetetlenül rövid ideig elémvillant képet vagy
tekintetet, melynek sugarába pillantottam.
Ettől a pillanattól tudom, hogy futok. Tudom, hogy vakon, körbe-körbe és kívül futok. Ugyanakkor ettől a pillanattól tudom azt is, hogy belül vagyok
ennek az öntudatlan futásnak körén, hisz akit megpillantottam, önmagát ismerte föl bennem.
Az önmagát fölismerő és szemlélő tekintet: teremtés.
*

Töretlen csend és kimondatlan szó. — A csend nem légüres, éppen ellenkezőleg, önmagával hihetetlenül sűrűn át- meg átszőtt. Lakatlan, de üresség nem
a gyomverte, szétmálló utcák elhagyatottsága, hanem a mező sóvárgása, mikor
az építendő város határait kijelölő ekére vár.
Nem hely, hanem helyet adó. önmagával csordultig telt, duzzadó és odaadó.
7

Az építendő város az alapító látomása. Miként a mag látomása: a fa. A kiterjedés-nélküli sűrűség és az alak-nélküli végtelen találkozása, megnyílása a
látomásra: fogantatás. A befogadott mag föláldozza magát és föloldozza az
alaktalanul feszülő pusztaságot. A szemben rejtőző látomás testet ölt. A csend
termőre fordul.
A fa a mag láthatatlansága. Nem másról, a magról beszél, a mag hozza létre
magáért. Mert a láthatatlan látni akar s mivel rajta kívül nincsen más, önmagát akarja látni. — Virágba borul s kiszolgáltatja magát; hogy beteljesedhessen: terem.

A megmaradás kísértése, határoló jelenléte, miként a maggal annak burka —
az eredettel egyidejű. Nem más, mint a magban feszülő növekedés határa.
A mag magát őrző, látomását képtelenségbe burkoló magában maradása.
A teremtés ennek a kísértő kísérő buroknak és határnak — mely önmaga
számára önmaga szabadon fölvállalt megpróbálásaként önmaga által van jelen
—, folyamatos áttörésében, a termésben nyilvánul meg.
„A kert közepén pedig az életnek fája." — Mint amikor a sebesen pörgő kerék tengelyét kibillentik vagy hirtelen mozdulattal más, idegen tengelyt löknek
a középpontból szétsugárzó, forgásukban láthatatlan küllők közé, úgy, olyan
egyszerre állt meg minden.
Ismerni akartuk a forgást magát, de csak a kerékagyból kimeredő tengely s
a szétszóródott küllők — akár a kivert fogak elviselhetetlen látványa —, ez
az utolsó képünk; azóta rejtőzünk; azóta nem látunk.
*

A teret megjelölöm s egymástól elválasztom: kint és bent. Falak emelkednek,
lassan sötétedik. Építem a templomot. Végül hátamra veszem s becipelem az
emlékezés kihűlt, faragott oszlopát. Lakatlan éjszaka van,
— kilép az erkélyre, kezében halott madár. Most vagy sehol. Szegletkő, mozdíthatatlan tömören, folyómederben, sikolyként pihen —
mert ameddig kinn és benn van: csak fal van. Ameddig fönn és lenn van:
mint malomkövek közt, csak őrlődés van.
Kinn és benn, lenn és fönn: ugyanaz. Mert épület és építő egy. ő maga a
templom s a templom alapja, s önmagában lakozik.
Ahogyan láthatatlanságát képbe öltözteti, a növény növekedéséhez hasonlatos.
Ennek a szentélynek oltára pedig a virág, a látomás tánca és nászágya. Ebben
a tűzben találhat ismét önmagára. Amint megfogan, a tündölő fátyol lehullik,
s építi újra ugyanazt, számtalanszor ismét, önmagát.
8

Isztray

MEGHÍVÁS

Botondnak

Már nem sodródom, de magam is igyekszem az egyelőre még láthatatlan
jelenség felé. Kemény, kimért dobbantásokat köt össze cirádázott ívekkel a
hegedű hangja s a sípok futamai.
A toborzó-táncosok kört formálnak, arccal annak középpontja felé. Erre rakódik rá, közegéül szolgálva s tágítva is egyben, a vonzódó közönség.
Méltóságteljes és tüzes tempójú versek váltakoznak. Feszes, lassú lépéseket friss, hegyes bokázás követ. Egyszerre toppannak a lábak, csattannak
a csizmák, zörrennek kardok és sarkantyúk. Libbenő-lóduló tarsolyok díszítik
látványosan a lépések vonalát.
A kör közepén, a kerület kavargásához képest szinte mozdulatlan a verbunkos-káplár alakja. Ö ennek a pompázó, forgó keréknek láthatatlan tengelye. Nem járja, hanem vezeti a táncot. Hatalma mindig egyforma erővel s
minden irányba sugárzó. Ismeri táncosait s azoknak szeme rajta függ. Vonásai
bennük kelnek életre, mozdulataikat ő uralja. Mozgat és mérsékel: mert akkor
közép, ha mértéket ad, mert ő maga mérték.
A táncosok szemközti párjukra figyelnek. A tekintetek metszéspontjában
pedig ott kell álljon az, aki egy pontba von, befogad s kibocsát minden sugarat, különben darabokra hullik a kerék.

Szemben
Megtér, majd magához tér. Űtnak ered, visszafordul. Iszik a vízre hajolva, s
fölemeli fejét.
SZEMBEN
Némán álltak az asszonyok, vállukon az üres korsókkal. A homok bordáin
lüktetett a hőség, rekedt nyüszítéssé marjult a szó.
„Oroszlán fejében szendergett, az oroszlán térdeplő tevében lapult. Alázatos mert erős, mert erős megszüli önmagát a gyermek, kinek kezében a
szálak összefutnak, ki betölti a törvényt örökre, hogy túlcsordulhasson."
Álltak, vállukon üres korsókkal, látták szétszóródott fogait s a teteméről
kelletlenül elhúzódó sakálok csapatát.
UGYANAZ
Mi vagyunk a sziklák, rajtunk szakad szét a tenger csendje. Belénk ütközve
följajdul az Isten.
*

Jégen izzik talpam. A gondolatok könnyű hártyája recsegve nyílik meg alattam. Menekülök: csak inni akartam, szomjam oltani, s már életem sem enyém.
9

Nincs, aki egyetlen halállal... Elég ereje ugyan kinek van, hogy egy lánggal
csonkig égjen . . .
összetörném, de nem tudok kívülkerülni. Szétfeszíteném, de benne sem vagyok. Kilépnék, de épp kintről menekülök befelé. A résekbe szorultam. Agyag
vagyok, vastagfalú, mállodozó cserép.
Lépj ki, lépj ki, engedj be! — Riadtan figyelem a testemen futó repedések
útját, pusztulásomat, az élet haj szálgyökereit.
•

A titok élete, hogy szólít. Hogy pecsétje föltörhető. Hogy meríthetek a forrásból. Ezután lesz elmondhatóvá, de csak úgy, mint ahogy a tenger zúgása sem
maga a tenger. A szó a kimondhatatlannak a kelyhe.
Mindenki csak a maga számára meríthet. S aki ivott, az él, az jel. A forrásra
mutat.
Csak az általam birtokolt dolog átadható. A titok nem ilyen. Ha az enyém,
már nem a titok. Csak az az enyém, amit kimerítettem. A titok kimeríthetetlen — ebben rejlik titok-volta. Ami elmondható, átadható, az nem a titok.
Titkot csak tartani lehet. Mert a titok tart fogva szerves részemként, engem.
Csak elérni lehet, érinteni s tőle érintettnek lenni. Titoktartás: kapcsolattartás
a titokkal. Ami átadható, ami jel: a titok által való fogvatartottságom.

10

HAJDÚ FERENC

Végtelen hazaút
elindulás után amikor a gépkocsi
már kellőképp felgyorsult és
egyenletesen zúgó motorral
„beállt" a forgalom
tempójába
némi fájdalmat éreztem
derekamban
„amely" fájdalom
felkúszott
a csigolyák vonalán tarkómig
és apró ám nagyon
kellemetlen
nyilalgatásaival
„emlékeztetni"
kezdett mértéktelen
kávézásaimra
és a túlságosan is gyakori cigarettagyújtásokra — ezért megkértem E.-t:
finoman masszírozza meg a nyakam
ő pedig kissé ijedten ugyan
de apró ujjmozdulatokkal
birizgálta
végig a tarkómat egészen az öreglyukig
követve az izmokban és idegekben
a fájdalom útját
mindezt oly mértéktartóan és óvatosan
hogy azért még tudjak az autóvezetésre
kellően koncentrálni hiszen ilyen „elérzéstelenített állapotban" nem könnyű
egyenes tartással „megülni" több mint
félszáz lóerőt — igaz valamiféle
luxus-kényelemben
— csakhogy
biciklista-egyensúlyozással
és előre-hátra is mintha nem csupán
oldalt suhannának el a fák
és én magam sem úgy „beleülve" hanem
rohanva-szétszakítva
bárhol-valahol
mégis mindig itt — talán szívverdesésben vagy
vércseppalvadásban
lehetne ilyen helyzetet
„lemérni"
mert sem ritmikus dobogás sem
megszokott keringés nem dobog és nem
kering így — s egyre gyávábban vagy
erőtlenebbül azonnal másutt
de állandóan közelebb a visszaváló
beláthatósághoz melyből kiérezni már
tompa s benne lenni évezredesen
jéghideg ... valahogy mégis
megfoghatatlanul
mellettem és mögöttem test a test (feleségem
és gyermekeim): bennem-mellettem
bennem11

mögöttem — s érezhetem
ugyanakkor
egyetlen szópillanatra is kimérten csak az
agyban: milyen „bizarr" hogy ők nyugodtan
látszatok és mindenféle kiérzések nélkül
az útszélre merészkedő fácánokat és szarkákat
számolják amelyek a jó ég tudja milyen
„látszatokat" és „kiérzéseket"
vélnek
felfedezni ebben a néhány méter széles
de szinte végnélküli
tértelenséggel
kígyózó betoncsíkban hogy a mező
(miféle?)
biztonságát elhagyva dübörgő
óriásvalamik
között cikázzanak s a
leglehetetlenebb
pillanatot kiválasztva
„eljátsszák"
a következő tavasz búbolásos
és magígérő lehetőségét s vagy az
olvadás (tél lesz!) mossa vissza földmeleggé testük mostani melegét vagy egy
dögevő bélrendszerét megjárva lesz
ismét velük meg mindez némiképp — ám
a visszamoshatóság és
visszaalkíthatóság
már nem függ össze semmiféle
gyerekszámolgatással és a színfoltok (mint
bármiféle útszéli madarak engem teljesen
hidegen hagynak hogy nem nézem őket
s nem vadászom szándékos
manőverekkel
rájuk mintha épp nem láthatnám vagy nem
vadászhatnék „ugyanaz") számomra
láthatalanok
nem tudom mifélék s jelrendszerem
nem érti jelrendszerük — csak ne kelljen
ezt az időtöltő számolgatást és E. ujjmozdulatait tarkómon
félbeszakítanom
ne kelljen arcuk vonásait kapkodó levegővételeimmel „ákárhogyani"
lerogyásommál
rémületté torzítani hogy ordítok és
megállítom a kocsit vagy nem ordítok és
úgy állítom meg — szeretném
nyugodtan
hallani a hangomat ahogy mondok valamit
teljesen érdektelen dolgot mondanék
nem lenne benne sem bántás sem dicséret
de nem lehetne benne semmi „az" mint
: kinyitom a vízcsapot szeretnék megfürödni megtörölközni megnézni az esti
filmet éjfélkor vagy fél egy körül átmenni a gyerekszobába
betakarni
nyugtalan rugdalózó kiskamasz
lányaimat
azután kivinni (kiengedni — s elszívni
az udvaron addig egy cigarettát)
vizelésiingerét halk nyüszőgéssel jelző
kutyámat
s szeretnék — ha mindezt már elvégeztem —
odabújni E. forró és félszendergésében
,

is adakozó testéhez miközben
akadozva
megkérdezi hogy mindezt már elvégeztem-e? :
s nem lehetne szavaimban a gáz a fék a
kuplung a sebességváltómű
felmeredő
kapcsolókarja a kormánykerék rezdülése mert
újraösztönösült állat-állapotban
rabként
és rémületben tart egy szédüléses rosszullét miatt — nem leszek-e gondolkodás
képtelen szörnysebesség magam? hogy árokszélen
bukunk egymás nyakába
férj-asszony-gyerekek
de szemem már az ő szeme s szemükkel
vakulok
s kihűlt torzó vagyunk az éjszakában lassan
érkező mentő- rendőr- és halottaskocsi
megszokásból megszokhatatlanul
hányingerrel
és részvéttel küszködő
„szolgálattevői"
számára akik kék- vörös- fehér- vagy hát
a franc se tudja milyen fényben
elképzelhető
okok és lehetőségek után kutatnak s lesz
miről beszélniük a visszaúton
... csak az lehet szavaimban leküzdve az ájulást
estére-éjszakára odakerülök a televízió elé
és köröttem megmarad a szó és szuszogás
szeretem-ingere — miközben
„ilyenformán"
felkészülök a megszólalásra haladunk azért
tovább már alig van messze az otthon
a HAZA
sűrűsödő sötétben
bekapcsolom
a reflektorokat és megpróbálom
mindezeket
még egyszer végiggondolni
(Frankfurt—Hegyeshalom,

1987)

13

KOPPÁNY ZSOLT

Tánti
Füstölgő gyárkémény.
Villaszerű ház. A veranda oszlopai. Mögöttük homályosan látszik egy nyitott lakás. Az oszlopok elhalványulnak, majd fokozatosan eltűnnek.
Félhomályos szoba. Idős, ezüsthajú nő fekszik az ágyban. Két vékony
keze egy olvasót morzsolgat. A kék ereken lassan haladnak a rózsafüzér szemei. A kislámpa fénykörében hatalmas farost lemezre kasírozott kép: El Greco
Bűnbánó Magdolnája.
Az éjjeliszekrényen ezüstgyűrű, vekkeróra, törött, ovális tükör. Szalvétán
almáspite. Harapás hege. A morzsák közt legyek verekszenek.
Kreitz és felesége a konyhában vitatkozik.
— Elfelejtetted, mit mondott a nővérem? Elege van Attilából! Azt mondta, tűzzem a kalapom mellé! Szerinte nem is mi neveltük... — Kreitz vértelen arccal kiabál. — Én szó nélkül tűrtem a dolgait, de betelt a pohár! Mi
kell még neki? Minden vasárnap itt ebédel, ha tésztát gyúrsz, jut neki i s . . .
— Jól van m á r . . . neki is megvan a maga baja.
— Szólsz neki, mert ha én szólok...
— Csstt! — Kreitzné kinéz az ablakon. — Jön. Vigyük ki az asztalt.
A Tánti teszi be maga mögött a kaput.
Kreitz és felesége, épp az asztalt hozzák. Szétnyitható, fényezett asztalt.
A házzal szemben a gyér fűre teszik.
— Szervusz Tánti — mosolyog Kreitzné. Mindjárt leforrázom a tésztát.
Kreitz leteríti az asztalt. Tányért hoz, s evőeszközöket. Egymás mellé
teszi a kanalat, a kést és a villát. Sört tölt a poharakba. A nagy akácfa egyik
ágán egy táskarádió bömböl. Magyar nótát sugároznak. A ház nyitott ablakában, képernyővel kifelé egy Tavasz-típusú televízió, rajta horgolt kézimunka, s egy Delacroix Villámlástól megrettent lovát utánozni próbáló giccs:
ágaskodó, festett porcelánló.
A kanalak ütemesen merülnek az aranykarikákkal terhes, zsíros húslevesbe.
— Attila hol van? — kérdezi a Tánti.
— Semmi közöd hozzá... — mormogja maga elé Kreitz.
— Elment kirándulni az osztállyal — válaszol gyorsan Kreitzné.
— Még rossz társaságba keveredik — aggodalmaskodik a Tánti.
— Magyar ember nem beszél ebéd közben... — jegyzi meg epésen
Kreitz.
— Apus . . .
— Ugyan, hagyd. A kedves öcsém nem tudja, hogy nem vagyunk magyarok — nevet föl a Tánti.
— Hát mi az istenek vagyunk? — emelkedik föl a székről Kreitz.
— Mintha nem tudnád! Apánkat nem ismerted... törte a magyart...
— Szedjél répát Tánti! Jó puhára főtt. Remélem... rögtön hozom a marhahúst. Leves után, tormával... az sok vért csinál... Én — mosolyog zavartan Kreitzné — úgy vagyok vele, hogy a főtt marha után nem kívánom
a második fogást...
14

A Tánti elejti a kanalat.
Gyomrához kap.
— Fáj? — ugrik föl Kreitzné.
— Egy csomó... úgy érzem, mintha egy csomó lenne itt. Minden nyelés iszonyú görcs — a Tánti arca szürkén csillog.
— Mióta?
— Vagy két hete. De most már kibírhatatlan.
Fojtott böfögések. Ebéd utáni fogpiszkálás.
Kreitz leszedi az asztalt.
— Segítek elmosogatni — áll föl a Tánti.
— Isten őrizzen! Neked pihenned kell. Holnap meg menj el az orvoshoz . . . — Keritzné visszanyomja a Tántit a székre.
— De, de, de! Én segítek. Már különben sincs semmi bajom — a Tánti
meggörnyedve megy Kreitzné után.
Kreitzné mosogat, a Tánti törölget.
— Rettentő ideges a férjem. Mikor Attilát üti, elfehéredik, elkékül a szája, s az Isten se szedi ki a kezei közül a gyereket.
— Ilyen volt fiatalon is. Kitették a polgáriból, mert félholtra vert egy
nála magasabb és erősebb fiút. Mégis szerette mindenki. Csak akkor szörnyeteg, ha ideges. Akkor beleköt mindenbe. így volt ez, mikor nálam lakott
annak idején. El kell viselni. Nem iszik, nem kártyázik, csak a cigaretta...
Istenem! Azt kibírod te is. Valld be, nem tudnál nélküle é l n i . . .
— H á t . . . nem tudom . . . furcsa . . .
Attila fut egy fás, sárga keramitköves úton. Egészen közel ér. Tizenhat éves,
korához képest fejletlen. Hirtelen nagy szemekben esni kezd az eső. A fiú
még gyorsabban fut, meg-megcsúszik a síkos utcakövön.
Benyit a kórház ajtaján. Alig éri föl a kilincset.
— Csókolom. Halmágyi Károlynét... tessék nekem megmondani, melyik
szobában van?
— Nincs látogatás — fogadja hidegen a portásnő...
— A Tánti... tessék engem fölengedni... vagy tessék lehívni... vár a
TÁNTI!
— N a . . . ! Jó — a portásnő végigböngészi a névsort. Rábök.
— Megvan! — fölemeli a telefonkagylót. Tárcsáz. — Halló... nővérke
drága, küldje le lesszíves a Halmágyinét... i g e n . . . özvegy Halmágyiné.
A Tánti és Attila a kórház ajtajában.
— Ki kell mosni a fülemet. Nagyon félek Tánti. Ugye fájni fog?
— Ugyan! Egy spriccelés az egész. Semmi! Ne félj Attikám.
— Majd jövök! Anyu küldeni fog húslevest. Csókolom Tánti... — szalad, vissza-visszanéz, integet.
Attiláék lakása. Fényezett szekrény, nagy fotelek, két rekamié. A hatvanas évek stílusában. Attila egyedül van a lakásban. Leül kis íróasztalához.
Térképet rajzol. Szól a rádió. Egy hangjátékot közvetítenek. Attila fölugrik,
elcsavarja az állomáskeresőt. — Hallgassuk a Zerkovitz-dalt és azért, kedves
Bözsi nevű hallgatóink ne sírjanak... — Attila lehalkítja a rádiót, de azért
feszülten végighallgatja a zenét. Némelykor fölhangosítja — Bözsi ne sírjon,
Bözsikém drága, feledjen e l . . . ilyen az élet, Bözsikém édes feledni k e l l . . . —
visszaül, tovább rajzol. Minden moccanásra fölkapja fejét. Besötétedik. Attila
fél.
— Ne félj Attikám . . . ne félj . . . egy spriccelés az egész . . .
15

— Tánti! — Attila rémülten fölugrik. Rajta kívül senki sincs a szobában.
Attiláék udvara. Háza. Attila apja, anyja az udvaron ülnek a kerti székeken, uzsonnáznak. Attila nem tudja kinyitni a kaput, aztán idegesen belerúg.
A kapu kivágódik.
— Hé! Na! Na! Na! Finomabban nem lehet, fiatalúr?!
— Be van dagadva ez a rohadt kapu! Csókolom...
— Akkor rugdosd, ha a tiéd lesz ez a ház! Addig legyél szíves egy kicsit finomabban. Megértetted!!? A kutyaúristenit!
— Apu é n . . . — Attila beszaladt a lakásba.
— Hagyd a fenébe — csitítgatja az apát Attila anyja. Attila a kis íróasztalnál ül. — Majd visszakapjátok még ezt.
Visszaadom, ha addig élek is . . . várjatok c s a k . . . Attiláék ülnek az asztalnál. Reggeliznek. Attila kevergeti a tejeskávét.
— A vakolat is lehullik, úgy kevered azt a rohadt kávét! — kiabál az
apa. — Tedd bele az isten szerelmére azt a kanalat kocogtatás nélkül! Megértetted !
Attila leszedi az asztalt. Elmossa a bögréket, kanalakat.
Beszélgetésre lesz figyelmes. Hallgatózik.
— Megműtik. Egy fél évig élhet még, azt mondta az orvos. Kiveszik a
háromnegyed gyomrát — sóhajt anyja.
— Elindult a sor. Igaza volt Alfrédnak.
Attila elejti a mosogatórongyot. Elindult a s o r . . . a s o r . . .
Egy évvel korábban a Tántiék háza. Együtt laknak a testvérek. Külön lakásokban. A középsőben a Tánti. A jobb oldaliban a másik tánti, a bal oldaliban az egyik nagybácsi, akivel Attila sokat járt csónakázni a Dunára, s az
udvar másik oldalán a házra merőlegesen egy lakás a másik nagybácsié.
Bogárhátú Volkswagen fordul be az udvarra.
A Tánti a kocsihoz szalad.
— Meghalt! — sírva fakad. — Meghalt! Ó Alfréd! Szegény F e r i . . .
— Elindult a sor — mondja egyszerűen Alfréd bácsi. A Tánti átöleli
Attilát, s bemennek a lakásba.
— Mennyit csónakáztunk a Feri bácsival. Végig a Dunán — sóhajt a fiú.
A 13 éves Attila lép ki a csónakházból. Mögötte a nagybátyja, Feri bácsi. Aztán jön a Tánti is. Mindhárman beszállnak a csónakba. Hosszú oldalmotoros csónak. Feri bácsi kötelet csavar a motor tárcsájára, megrántja. Nem
indul. Aztán újra az előbbi művelet. Most sikerült! Túráztatja a motort.
Kis ívben, lassan kikanyarodnak a csónakkikötőből. Attila belemártja kezét
a vízbe, hol jobbra, hol balra fordítja, utánozván a kormány lapát mozgását.
A Tánti sütkérezik.
A csónak egyenletes sebességgel szeli a vizet. Attila hanyatt fekszik, a
Tánti lekeni napolajjal.
— Ugye most nem fogok leégni? — a fiú nem bírja sokáig ebben a mozdulatlanságban, fölül, nézi a motort, a Feri bácsi fürkésző tekintetét.
— Feri bácsi, hadd vezessem én a csónakot!
— Na, gyere kukacka! Ha oldalról jön a hullám, menj rá a hajó orrával,
mert különben fölborulunk.
— Jesszusná, csak az hiányozna! — aggodalmaskodik a Tánti.
16

Megint a Tántiék háza. A Tánti és Attila szomorúan ülnek a kisszobában. Az
idős asszonyt nagyon lesújtotta Feri bácsi halála.
Ráncai mintha kisimulnának, de aztán ismét gyűrött lesz az arca.
— Lejátszom a bocibocit — azzal Attila fölugrik, bemegy a nagyszobába, leül a zongorához, fölnyitja, s jobb kezével lepötyögteti a bocibocit. —
Én vagyok Fischer A n n i é . . . — nevet Attila, aztán újra játssza. Lassan föláll, a vitrinhez megy, ámulattal nézi a kis elefántcsont-szobrocskát, amely
történetesen épp egy elefántot ábrázol, s amelyet minden Tántinál töltött délutánon megcsodál.
Kórházfolyosó. Attila fut, fejét hol jobbra, hol balra kapva. Keresi a szobát.
A Feri bácsi haldoklik.
— Néni kérem, hol fekszik a Feri bácsi... bocsánat... — továbbszalad,
majd vakon, kifulladva benyit egy szobába. A fehér vaságyakon rendben
összehajtogatott paplanok, párnák. Az ágyak alatt kisuvickolt ágytálak. Csak
a sarokban levő három ágyon fekszenek.
Két férfi könyökölve beszélget. A harmadik a semmibe mered.
— Feri bácsi! — kiált Attila. A két férfi a fiú felé fordul.
— Rokona vagy, kisfiam?
— Igen. Feri bácsi! — Attila odalép a semmibe meredő férfi ágyához.
Lehajol, megcsókolja a homlokát. Megfordul. Kirohan. Becsapja az ajtót. Még
hallja a megjegyzéseket rosszulneveltségét illetően.
Attiláék lakása. Attila benyit. Apja, anyja a kisszoba közepén állnak.
— Hol az úristenben voltál? Apád halálra idegesítette magát. Már a rendőrségre akart menni!
— Feri bácsinál... a kórházban . . .
— Valaki megkért rá? — fordul felé az apja. — Látogatáskor lusta volt
a fiatalúr, igaz? — egy pofont kever le Attilának. A fiú makacsul hallgat.
— Se tej nincs itthon, se kenyér. A dologgal törődnél inkább! — anyja
is ad egy pofont. A fiú villámgyorsan kiszalad, ki a kapun, át az úton, keresztül a grundon, ahol valamikor a grundkapitány tisztsége jutott rá. Egészen a gyárkerítésig szalad. Lekuporodik, arcát tenyerébe rejti. Sír. Föláll,
bemászik egy betoncsőbe, rövid idő múlva cigarettát hoz és gyufát. Szájába
teszi, meggyújtja, szív belőle, köhög, nagyot szív, megkönnyezi.
— Belement a műtétbe?
— Mit tehetne mást? — válaszol Attila anyja az apának. — Lehet, hogy
tovább élne ha nem bolygatnák a gyomrát, de teljesen el van záródva a nyelőcső vége és a reggeli... — elmosódnak a mondatok, mert közben Attila kioson az udvarra, füvet tépked a nyulaknak, száraz kenyérhajat présel az
etető rácsai közé.
— Mi baja lehet a Tántinak? — kérdezi magától. — Az orvosok azért
vannak, hogy meggyógyítsák. Meggyógyul! Igen, meggyógyul!
A kórház. Tánti sápadtan fekszik, orrában csövek, vénájába sós víz
csordogál.
Attila a Tánti mellett ül az ágy szélén.
— Ugye nem fájt a fülmosás?
— Egy spriccelés az egész — nevet Attila. Körülnéz a kórteremben. Az
egyik ágy körül spanyolfal. — Miért van körbekerítve az az ágy?
17

— Mert ott vetkőznek-öltöznek... — a Tánti hirtelén elhallgat, nem is
tudja miért hazudott Attilának. A spanyolfal mögött egy idős asszony holtteste fekszik.
— Jobban tetszik lenni? Anyu küldött húslevest. Nagyon finom. Aranyszínű, sok-sok hajszálmetélttel... — Attila tekintete egy fényképre vetődik,
melynek csücske az éjjelilámpa alá van téve.
— Ki ez a bácsi?
— A férjem volt. De hiszen az ő képe lóg a zongora fölött otthon.
— ö fiatal... — mutat Attila a képre.
— Igen. Akkor még nem ismertem. Ötvenöt éves volt, amikor elvett feleségül. Tolókocsiban, megfagyott lábakkal. A két keze is akár két kilapított
béka. Istenem... — Attila feszülten nézi a Tántit.
— Én Vitéz Halmágyi Károly vezérőrnagy, a második magyar hadsereg
tisztje vagyok! Kikérem ezt a hangot! — az idős tiszt a tolókocsiban ül egy
falusi ház udvarán. Szemben két férfi fekete bőrkabátban, kalapban, fölhajtott gallérral. Körben tyúkok kapirgálnak, a távolból gágogás hallatszik.
— Nézze tábornok úr — mondja az egyik bőrkabátos szinte szarkasztikus
gúnnyal — ön ha jól értettem ugyebár a Horthy-hadseregben szolgált, nos . . .
— Mi köze hozzá? — vág közbe Halmágyi. — Egyébként akkor, amikor
ön hátulgombolós kisded volt, nem volt még más hadsereg. Kénytelen voltam
abban a seregben szolgálni, ami éppen volt. S mivel a Ludovikán végeztem,
nem léphettem a szovjet Vörös Hadseregbe...
— Fogja be a száját, mert elvitetem! Megértette?
•— Ugyan hová, ha szabad érdeklődni? Kistarcsára, esetleg Vácra? Gondolja
el, micsoda kényelem vár rám, Szibéria után. A brjanski erdő után, a fagyhalál után! Gondolja csak el!
— Lesz ön még nagyon kicsi mélyen tisztelt... — ebben a pillanatban
lép a Tánti az udvarba, kezében egy pár csirke lóg, fejük az asszony térdeihez
verődnek, szárnyuk széttárva, mint a segítségért kiáltó emberi karok.
— Önök kicsodák?
— Csókolom a kezét asszonyom. Szabó Kálmán zászlós, ha megengedi —
megcsókolja a Tánti kezét, miután az leteszi a csirkéket a fűbe.
— A kék vagy a zöld ávó? Kiket üdvözölhetek önökben?
— Ugyan, ugyan, ávó, a helyi rendőrségtől vagyunk.
Bizonyos rosszindulatú hírek szivárogtak be a tanácselnök elvtárs asztalára . . . a férje ugyebár... mint katonatiszt a múltból, tetszik engem érteni...
— Semmit sem értek! A férjem egy nyomorék ember! Nem látják? Mit
akarnak tőle?
— Bocsásson meg, mi csak . . .
— Semmi 'mi csak'... — a Tánti betolja férjét a nyitott ajtón. Kijön az
udvarra. — Nézzék... — halkabban, udvariasabban beszél — ha valami probléma van az urammal... szóval engem vigyenek e l . . . ne ő t . . .
— Ugyan kérem, mi nem viszünk el senkit, mi tulajdonképpen a rendőrségtől azért jöttünk.. . bizonyos pletykák .. . tetszik engem é r t e n i . . . — a
szavak elmosódnak, a Tánti a kapuig kíséri a két férfit, a zászlós ismét kezet
csókol, az asszony nagyot sóhajt, lehajol a két összekötözött lábú csirkéhez,
fölemeli és ráteszi a lócára őket.
Bemegy a házba, kést hoz és egy edényt. Egy fehér zománcedényt. Az
18

egyik csirke lábait térdei közé szorítja, fejét hátrahajtja, összefogja szárnyaival, letépkedi a tollat a hátrafeszített nyakról, s egy-két húzással elvágja.
Zenél a késpenge az élő húsba hatolva. A másik csirke csapkodni kezd. A vér
egyenletesen csöpög. Néhány kósza tollpihét kavar a szél. Megnémul az udvar.
Mint a városokban megáll a nép, a villamosok, a buszok, az autók, ha meghal
valami jelentős, nagy ember. A kerítés résein át látni, amint szalad egy gye-^
rek, s be-bekukucskál.
— Ugye Tánti, nagyon nagy rang, ha valaki vezérőrnagy?
— Nagyon n a g y . . . — sóhajt a Tánti. — Fincsi a húsleves, Attikám,
mondd meg a mamának, isteni ez a húsleves... aranyleves . . .
— Tessék a látogatást befejezni kérem, vége a látogatásnak... — hallatszik az ügyeletes nővér kérlelhetetlen hangja. Betegek ölelnek betegeket. Attila elköszön, az ajtóban visszafordul, integet, csókot dobál. A Tánti fáradtan
zuhan a párnára.
Attila kilép a csípős hidegbe.
Gallérját fölhajtja. Köd nehezül az útra. Sötét van.
— Nagy rang ha valaki vezérőrnagy... — mondja magának Attila. Aztán szinte kiabálva. — A Tánti férje tábornok volt. Tábornok!!! Megfagyott a
keze, lába! — a járókelők megfordulnak a fiú után, aztán elnyeli őt a köd.
Attila ül az iskolapadban. Arcát tenyerébe temeti. Félálomba szenderül. A sugdolózás, a hangoskodás, a tanár szavai zsongássá olvadnak fejében.
— . . . emelt négyzetek területének összege . . .
— Állj! Hadd folytassa Kreitz tanuló! — szakítja félbe a matematikatanárnő a felelő mondatát. — Nem hallja, Kreitz tanuló!!
Attila fölugrik. A többiek hangosan vihognak. — Nem hallja? Folytassa
kérem!
— Területének összege... — hosszas csönd. Attila lehajtja fejét.
— Na j ó . . . mondja el a Pitagorasz-tételt.
— Azt t u d o m . . . . de hiszen azt tudom tanárnő kérem é n . . . én — Attila
kirohan az osztályból, le az emeletről, az igazgatói iroda előtt lassít. Benéz
a kulcslyukon. Anyja áll az irodában, aztán leül. Az igazgató föl s alá sétál.
— Nézze asszonyom... a fia tulajdonképpen nagyon rendes fiatalember.
Kissé gyerekes, de majd csak benő a feje lágya. A Tánti állapotával ne zaklassák.
— Mit tudja ő mi a rák! — vágja rá anyja.
Attila fölegyenesedik. A kijárat felé tántorog.
— Kivették a csomót a gyomrából! — mondja magának. — De buta az
anyu!
Attiláék lakása. Attila anyjával beszélget. Kissé félszegen, bármikor várva a
lebarnítást.
— A Tánti nagyon beteg — mondja az anyja.
— Anyu! Nem é r t i . . . kivették azt a csomót! Ha nincs csomó, nincs az
a rák! Nem?
— Sajnos nem így van. Na, mindegy. Vidd át ezt a levest, hátha megeszi.
Jó erős húsleves... — a fiú fogja az edényt, siet a Tántihoz. Nagynénje két
utcával lakik arrébb. Tánti az ágyban van, egy hete, hogy kiengedték a kórházból. Az „Én népem"-et olvassa Nyírőtől. Leteszi a könyvet, Attilára mosolyog.
19

— Na, mit hoztál, svihaxni tóbiás?
— Fincsi levest Tánti kérem. Most vette le a tűzről az anyu. Van benne
kanál is. — A Tánti remegő kezekkel, az ágyban fölülve kanalazza a fazékból
a levest. Attila hosszasan nézi, a Tántit, a kezét, a kanalat.
— Az utolsó cseppig megettem. Nagyon finom volt A t t i k á m . . . önts bele
egy kis vizet, aztán majd lelötybölöm, hogy tisztán vidd át!
— Elmosom én Tánti. Tessék csak pihenni. Jó a könyv?
— Jó — hirtelen könnybelábad a Tánti szeme. — Meg fogok halni!
— Tánti! Ne tessék ilyeneket mondani! — Attila hisztérikusan nevet —,
aki ilyen jóízűen eszi a levest, az mitől halna meg?
— A tegnapi vacsorát ma reggel hánytam ki — mondja hűvösen.
Attila összerázkódik.
Elmosogatja a fazekat. A Tánti közben elszenderül. Megcsókolja a homlokát.
A kislámpát lekapcsolja. Fölnéz a Greco-képre. Éppen, hogy csak látni Magdolna körvonalait, de keze alatt a sárgás koponya, egy kicsit jobban világít.
Január elseje van. Az utcák üresek. Alszik még szinte mindenki. Attila a temetőben ül Feri bácsi sírján. Letakarítja a havat a fejfáról.
„Élt hatvankét évet." Attila fölugrik, s minden útjában levő sírnál megáll, lesöpri a havat a fejfákról, elolvassa az írásokat.
A Tánti lakása. Attila a nagyszobában áll a vitrin előtt. Kezébe veszi, forgatja,
tapogatja az elefántcsont szobrocskát.
A Tánti szól be.
— Gyere, nézzük a tévét. — Attila az ágy szélére ül. A „Jó estét nyár,
jó estét szerelem" című filmet adják. Az első részt. A Tánti a film felénél elszunnyad. Aztán hirtelen fölül, megigazítja a párnát a feje alatt. Attila remegő hangon megszólal:
— Újévkor kimentem a temetőbe. Egyszál magam. Borzasztó hideg volt.
A szél fújta a havat. Alig találtam meg a Feri bácsi sírját.
— Nincs rajta márvány, ugye?
, — Semmi. Csak a puszta föld. És fa fejfa.
— Nem gondozza senki. Ilyen lesz az én sírom is. Csupasz és kietlen. Neked se fogok hiányozni, Attikám.
— Hogy mondhat ilyet a Tánti? — fölugrik, kikapcsoja a tévét.
— Én, én mindent megteszek, hogy a Tánti fölgyógyuljon. Mindent. Bevásárolok, hozok levest mindennap, kitakarítok . . .
— Minden hiábavaló, Attikám. Meg fogok halni. — Erősen öklendezni
kezd, Attila előkapja a lavórt az ágy alól, fogja a Tánti homlokát. Nagynénje
hány. A húsleves jön ki belőle. Ugyanolyan megemésztetlen, mint amikor
Attila áthozta.
— Jaj, Istenem, jaj, jaj . . . — A Tánti lassan megnyugszik. Attila elköszön, hazamegy. Nem jön a szemére álom. Fölkel, kibotorkál az előszobába.
Fölkapcsolja a villanyt, nézi meztelen, vézna testét a nagy falitükörben. Tizenhetedik évében van. Szemöldökén és haján kívül nincs szőrzete.
Osztályterem, matematikaóra előtt. Nagy a zsivaj. Attila is bekapcsolódik a
röhögésbe.
— Te Kreitz, két hónap múlva összeírás. Űgy hallottam kiherélik azokat,
akiknek nincs szőr a brokin! Azt javaslom, addig növessz valamit oda . . .
20

Röhögésbe fullad a hecc.
Attila valóban megijed. Szünetben kimegy a vécére, magára húzza az ajtót,
nézegeti magát.
— Nőjj ki, te átkozott.
Aznap egy orvos látogat el az osztályhoz, nemi felvilágosítás céljából. A doki
ősz hajú, magas, erős csontozatú.
— Azért vagyok itt, hogy nemi felvilágosításban részesítselek benneteket.
Nos. Mindenki írja le a kérdését egy cetlire, nevet nem kell ráírni... A kérdések biztosan azonos témakörben fognak elhangzani, úgyhogy nem lesz nehéz
a válaszadás. Lehet más orvosi dolgokról is kérdezni... — a tanulók lázas
szorgalommal írják a kérdéseket. Attila maga elé meredve ül. Gondolkodik.
Aztán hirtelen a következőket írja a papírra: „tisztelt doktor úr, azt szeretném
megkérdezni, hogy létezik-e növesztőszer, meg lehet-e gyorsítani a fejlődést?"
A hátsó padokban ülők összeszedik a papírlapokat, odaadják az orvosnak.
— Azt javaslom fiúk, tartsunk egy rövid szünetet, mialatt én átnézem a
kérdéseket.
Letelt a szünet. A fiúk ismét elfoglalják a helyüket a padban.
— Ahogy megmondtam, szinte valamennyien azonos témakörben kérdeztetek. Egyetlen kérdés különbözik a többiekétől; az illető azt kérdezi, van-e
növesztőszer? Nos, erre az a válaszom, hogy ilyen nincs, legalábbis a hazai
gyógyászatban nem fordul elő. A kései fejlettségű fiatalok előbb-utóbb hirtelen elkezdenek fejlődni, erősödni, úgyhogy nem kell aggódnia a kérdezőnek.
— Ebben a pillanatban szinte egyszerre Attilához fordul az egész osztály.
„Bocsáss meg, amiért annyit bántottunk", „tudod Attilám, a legjobb haverod
voltam világéletemben". Attila elvörösödik, kinéz az ablakon. Az orvos
folytatja.
— Ha az édesanya mossa a fia alsónadrágját és azon foltot vesz észre,
örömmel mondja, férfiasodik a fiam! Később, ha nem vesz észre foltot, azt
mondja: Férfi lett a fiam! Spontán... — elmosódnak a szavak.
Attila áll a Duna-parton. Nézi a gyors sodrású, piszkos vizet. Kavicsokat dobál
a vízbe. Van, amelyik négyet pattan. Megfordul, elindul hazafelé. Focizik a
lába elé kerülő kövekkel. Megáll Nepomuki Szent János szobra előtt. Fölmegy
a lépcsőkön, bicskájával lepattint egy darabot a szoborról. A kis kődarabkát
zsebébe dugja.
— Van egy kétszáz éves kövem.
Attiláék lakása. A fiú épp most ér haza.
— Elhűl az ebéd! Megmondtam már ezerszer, hogy legkésőbb délre itthon
légy! Hol az istenben csámborogtál? — fortyan föl anyja.
— A Dunánál voltam. Tetszik látni — előhúzza zsebéből a szobordarabot
—, kétszáz éves! A Nepomuki-szoborból pattintottam!
— Na már csak ez hiányzott. Még a nyakunkra hozod a rendőrséget.
— Nem látta senki! Beteszem a gyűjteményembe... — belép apja.
— Csókolom, apu!
Asztalhoz ülnek. Kreitzné tálal.
Attila vakargatni kezdi fejét.
— Inkább fejet kéne mosni, nemde, fiatalúr? — kérdez kimérten az apa.
— Olvastam, hogy az egyiptomi fáraók aranyrúddal kapargatták a fejüket és sohasem mostak hajat — próbálja viccel agyonütni apja fölháborodását
Attila.
21

— Majd én megmosom a fejed, te csibész, hogy a bőröd darabokban fog
lejönni a fejedről, a kutyaúristenit! — Attila nem várja meg, hogy apja beváltsa ígéretét, fölugrik az asztaltól, kiszalad az udvarra, ki a kapun egészen
a Tántiékig. A Tánti szunyókál, az éjjeliszekrényen hangosan ketyeg a vekkeróra. Szétszórva morfinfiolák. Fehér köpenyben egy nő lép a lakásba. Attila
ijedten megfordul.
— Kit keresel, kisfiam?
— A Tánti, szóval... a nagynéném... ne tessék nekem azt mondani,
hogy kisfiam...
— Miért? — nevet az ápolónő.
— Harmadikos gimnazista vagyok.
— Jaj, elnézést, fiatalember... — mosolyog leplezetlen gúnnyal a fehér
köpenyes nő.
— Miért tetszik az injekciót beadni a Tántinak? — mutat Attila a morfinfiolákra és az injekcióstűre, melyet épp akkor pakol táskájába a nő.
— A Tántinak sokat kell aludnia. Altató, k i s f i . . . bocsánat, fiatalember . . .
mindennap e g y e t . . . — aztán a fiolákat is elteszi.
— Menj szépen haza, én is megyek, ne zavarjuk a nagynénédet.
Attila visszanéz az alvó Tántira. Nagyot nyel, ahogy pillantása a guggoló
ápolónő combjaira téved, ahol épp ki van gombolva három gomb.
Másnap délután. Attila útja az iskolából egyenesen a Tántihoz vezet.
— Csókolom. Hogy tetszik lenni? Ugye jobban...! Nem lesz semmi baj . . .
Mit hozzak a közértből?
— Semmit, Attikám. Nekem már nem kell s e m m i . . . minden kijön belőlem . . .
— A húsleves . . . az se jó?
— Aber was . . .
— Vége lett a Jó estét nyár, jó estét szerelem-nek. Tessék elképzelni, a
végén az a görög fiú elvágta a nőnek a nyakát...
— Úgy, ahogy — fölül az ágyban — én a csirke nyakát? Hátrahajtotta
a fejét?
— N e m . . . — Attila meglepődve nézi a Tántit — a lány lehajolt, s a fiú
fölcsapott a borotvával... Tánti kérem, ma este átjön anyu, tetszik t u d n i . . .
sokat kell tanulni... csókolom, és vigyázzon magára a Tánti... — Attila kimegy az udvarra. Alfréd bácsi a Volkswagennel bajlódik. Benzinszag terjeng
a levegőben. Attila szereti a benzinszagot. Nagyot szív belőle, szinte rágja
az illatot.
Hazamegy. Szülei a kisszobában ülnek. Régi, családi fotókat néznek. Attila
köszön, s kezébe vesz egy képet. Ö áll rajta nyolc-kilenc évesen, gyertyával a
kezében, az elsőáldozó Attila.
A templom hajója. Kong az ürességtől. Attila a tabernákulum előtt térdel.
— Istenkém, segíts meg engem. Ne kapjak ki az intő miatt. Tudod, a
Tibor atya nem szeret engem. Azt mondja mindig nekem, hogy sokat' fecsegek,
zavarom a társaimat. Direkt engem figyel. Állandóan. Bocsáss meg nekem,
édes jó Istenke. Miatyánk, ki vagy a mennyekben, szenteltessék meg a te neved . . . — távolodik a kép és a hang, Attila befejezvén az imát, föláll, keresztet vet, kitámolyog a templomból.
Édesapja az asztalnál ül. Saját magával sakkozik.
— Csókolom, a p u . . . — apja nem néz föl, úgy el van merülve a játékban.
22

— Szevasz. Légy szíves, hozz egy csomag Tervet a trafikból. — Pénzt
vesz elő a zsebéből, fillérre megszámolja. — Na, menj már!
Attila remeg a félelemtől. Rövidesen visszatér a cigarettával.
— Apu, ne tessék haragudni... a Tibor atya . . . szóval,. az atya . . . valamit beírt a leckefüzetbe... tessék szíves aláírni — tollat ad apja kezébe.
— Mi az isten!! Már itt sem tudod befogni a pofádat? A nádvágó úristenitü — Attilát teljes erőből az üveges szekrényhez vágja. A fiút rázza a
sírás. Karját fölsértik az üvegcserepek. Elered az orra vére. Apja elfehéredik
az idegességtől. Nem üt többet. Kirohan, bevágja maga mögött az ajtót.
Attila fekszik az ágyban. Hóna alatt hőmérő. Anyja odalép, megnézi a higanyszálat.
— Harminckilenc-hat. Beadunk még egy kúpot. — Ekkor váratlanul belép Tibor atya. Attila fölül, ijedten köszön.
— Csókolom, főtisztelendő úr . . .
— Hogyan köszönünk? — mosolyog az atya.
— Dicsértessék a Jézus Krisztus.
— Így mindjárt más. — Attilához lép, megsimogatja a fejét.
— Csak azért jöttem, hogy közöljem: holnapután... első áldozás...!
— De főtisztelendő úr — szólal meg Kreitzné —, a gyerek nagyon beteg . . .
— Ugyan, egy kis l á z . . . meglátja, holnaputánra már kutya b a j a . . . ha
Isten is úgy akarja . . . — Attilához fordul — Áldozás előtt fogsz meggyónni.
A többiek jobbulást kívánnak. Ők holnap gyónnak. Te csak feküdj, s gyógyulj meg mihamarabb... — a pap olyan gyorsan megy ki, hogy Attila nem
akar hinni a szemének.
A templom hajója. Zsúfolásig megtelve. Attila a gyóntatószékben térdel.
— . . . sokat loptam, sokat hazudtam, háromszor paráználkodtam, tízszer
káromkodtam... — eltávolodik a hang és a kép.
— Három miatyánk, öt üdvözlégy... nem lesz ez egy kicsit sok? — kérdezi magától Attila.
Egy imazsámolyon térdel, az ötödik üdvözlégynél tart. Föláll, keresztet
vet, elindul a főoltár felé. Alacsony márványkorlát előtt térdelnek az elsőáldozók. Tibor atya ünnepélyesen a nyitott szájakba csúsztatja az ostyát, s aki
már megkapta, az visszavonul, elfoglalja helyét egy padban, s magába mélyedve imádkozik. Orgonahang vágódik a csöndbe. Bachi fennköltség járja át
a templom oszlopait, falait.
Hirtelen egy kislány gyermekien tiszta, libabőrösségre késztető hangján
megszólaltatja az Ave Mariát. Szinte mindenki, akaratától függetlenül hátrafordul, fölnéz a karzatra, magasba tartott arccal, hallgatva néma csöndben
az isteni zenét.
Attila fut egy hanglemezzel a kezében. Belép a Tántihoz. Nagynénje összekulcsolt kezekkel fekszik az ágyban. Párnáján a kicsurgó nyál foltja. Az éjjeliszekrényen imakönyv. A könyvecske borítóval fölfelé kinyitva van letéve.
Attila a Tánti fölé hajol, hallja az egyenletes szuszogást. Az idős asszony mélyen alszik. A fiú fölemeli a könyvet, beleolvas, félhangosan.
— És felelvén a százados, mondta: Uram, nem vagyok méltó, hogy az én
hajlékomba jöjj; hanem csak szólj egy szót, és meggyógyul az én szolgám.
Attila leteszi a könyvet. Véletlenül összecsukja. Váratlanul megszólal a
Tánti.
— Attikám... húzzál f ö l . . . — karját nyújtja. Csonttá soványodott kar23

ját. A fiú kissé félve nyújtja kezét, rákulcsolja a Tánti csuklójára. A Tánti
fölül. Háta fénylik a kislámpa fénykörében.
— Tánti kérem, hoztam egy szép lemezt...
— Ne mondj... ne mondj semmit... kitalálom... Mindenkinek van egy
álma, ugye? Ugye Attikám... — a fiú az ágy szélére ül, a Tánti magához
szorítja kócos fejét. A Tánti sír. A könnyek Attila tarkójára csöpögnek.
— Fölteszem a lemezt. Jó? Mindenkinnek van egy á l m a . . . az e n y é m . . .
a z . . . meggyógyul a Tánti!! Meg fog gyógyulni. Becsületszóra! — óvatosan
kihúzza fejét a Tánti ölelő karjai közül, bemegy a nagyszabába.
Hamarosan megszólal a lemez, szép női hang énekli az ismert Fényes Szabolcsslágert. A Tánti dúdolja a dalt.
Kopogtatnak. Benyit az ápolónő.
— Jó estét! Hogy tetszik lenni, néni kérem?
— Jobban van a Tánti — válaszol nagynénje helyett Attila.
— Azért beadunk egy injekciót... addig menj be a másik szobába...
Attila szó nélkül bemegy a nagyszobába, lehalkítja a lemezjátszót. Nem
hall egyetlen jajszót sem.
— Kijöhetsz! — hallja az ápolónő hangját. Attila a vitrinhez lép, kezébe
veszi és nézegeti az elefántcsont szobrocskát.
Attila a Tánti mellett ül az ágy szélén, kezében egy hatalmas fekete könyv,
a Biblia.
— Olvassál, Attikám — suttogja a Tánti. — A Szent Máté evangéliumát.
— Jó . . . olvasom. — Attila lapozni kezd a könyvben. — Megvan. Evangyéliom Szent Máté szerint. Jézus Krisztusnak, Dávid fiának, Ábrahám fiának
nemzetségéről való könyv . . .
— Az ötödik . . . rész . . . résztől olvasd... hogy fölmegy a hegyre . . .
— Igen. Pillanat — ujjával keresgéli a sorokat. — Mikor pedig látta Jézus
a sokaságot, felméne a hegyre, s amint leül vala, hozzámenének az ő tanítványai. És megnyitván a száját, tanítja vala őket, mondván: Boldogok a lelki
szegények: mert övék a mennyeknek országa. Boldogok, akik sírnak...
A tízéves Attila a Tántinál fekszik hanyatt a padlón. A Tánti fölötte áll, kissé
szétterpesztett lábakkal, vasal. Ujjaira vizet vesz, ráspricceli a ruhára, s amikor a vasaló a ruhához ér, sercegni kezd. Attila mozdulatlanul fekszik.
— Fehér a Tánti bugyija. Látom ám!
— Na, ne csináld, Attika. Kelj föl szépen.
— Hadd nézzem még egy kicsit!
— Majd jól a sejhajodra vágok!! — átlép Attila fölött, megfogja a kisfiú
karját, fölhúzza. — Látod, ha jól viselkedtél volna, most elmennénk a Zserbóba!
— Ennénk krumpliminyont? Tánti.. . én nem leszek rossz soha többé!
— Hó-hó! Ezt már ismerjük... Na, nem b á n o m . . . menj haza, öltözz át!
— ráüt Attila fenekére, aki villámgyorsan kiszalad a szobából.
Attila és Tánti ülnek a Zserbóban. A fiú nagy étvággyal majszolja a
krumpliminyont.
— Attikám, hozatok neked egy meglepetést!
— Mi lesz az?
— Majd meglátod! — a felszolgálónőnek int, aki bólint, s eltűnik egy
ajtóban. Attila hosszan nézi a Tántit. Most látja, milyen szép a nagynénje,
milyen elegáns. Nézi a galambszürke kosztümöt, a hófehér kalapot, a kalap
alól kikandikáló ezüstös hajfürtöket. A Tánti kezén a fehér csipkekesztyű
sziporkázik az üvegfalon beömlő napsütésben. A felszolgálónő elhelyezi az
24

asztalra a meglepetést. Gyufát vesz elő, s meggyújtja. Lángoló fagyi! Attila
először ijedten félrehúzódik, aztán a kiskanállal piszkálni kezdi a soha nem
látott eledelt.
— Hogy hasonlít a kisfiú a Kennedyre! Kis Kennedy! — csapja össze
a kezeit a felszolgálónő.
Attila ül az ágy szélén, olvassa a Bibliát.
— A kis-Kennedy! John Kennedy! Lelőtték!
— Mit mondasz? K i t . . . kit lőttekh . . . le?
— Tetszik emlékezni, mikor kicsi voltam, mindenki azt mondta, h o g y . . .
— Hasonlítasz a Kennedyre. Ugye? — szakítja félbe a Tánti.
— Igen. — Attila szeme könnybe lábad.
— Húzzzááá... húzzáá föl. — A Tánti a kezét nyújtja.
A Tánti ül maga elé meredve.
Hálóingét szinte kiszúrják a csontok. Bejön a másik nagynéni.
— Főzzek teát? — néz megjátszott várakozással a Tántira.
— Nem kell. Nekem már semmi nem kell. — Ebben a pillanatban lép be
Attila unokanővére. A másik nagynénivel bemennek a nagyszobába. Attila a
résnyire nyitva hagyott ajtóhoz oson. Beles. A két nő kinyitja a szekrényajtókat, a sublótfiókokat kihúzogatják. Mintha keresnének valamit. Szinte egyszerre rázzák meg a fejüket. A Tánti eközben mozdulatlanul ül.
— Szóval ne főzzek teát? — kérdezi a másik nagynéni, ahogy kijönnek
a nagyszobából.
— Kerestetek valamit? — kérdezi a Tánti. — Mit keres... kerestetek?
Mondd Angéla? Mit...? — A Tánti visszacsuklik az ágyba. Rángatózni kezd,
hangosan nyög, öklendezik. A két nő elfordul, Attila szinte a Tántira fekszik,
görcsösen szorítja magához a vézna testet.
— Menj el orvosért! Siess! — buzdítja unokanővére, Angéla.
— A körzetihez menjek? Vagy hová?
— Mit tudom én! Mama, melyik orvosért menjen az Attila?
— Én aztán pláne nem tudom! — Attila tehetetlen dühvel néz a két nőre,
s elszalad orvosért. Ö maga sem tudja, hová rohan. Megáll, gondolkodik. —
A körzetihez kéne menni... igen .. . nyomás!
Attila vágódik be a Tánti lakásának ajtaján.
— Nem volt ott az orvos... — hirtelen elharapja a szót. A meglepetéstől
nem tud szóhoz jutni. Az ágy végénél pap áll.
— Papot kért a Tánti... később, mikor elmentél, mondta, hogy egy frászt
kell ide orvos... ő már érzi, h o g y . . .
— Nem kértem. .. tisztelendő atyám . . . nem ö n t . . . nem kértem . . . —
A pap maga elé bámul és hallgat. Aztán megfordul. Attilára néz.
Attila fölsikolt.
— Tibor atya!
— Nagyon beteg a Tánti, kisfiam. ..
— Miket tetszik beszélni? Tánti kérem, nem tudja a Tibor atya, hogy
miket beszél...
— Na, de kisfiam!
— Attila, a Tánti gyónni akar. Menjél szépen haza! — közli hidegen
Angéla.
— Nem megyek! Azért sem megyek!
— Megállj, megmondom az apádnak! — fenyegetőzik a másik nagynéni.
25

— Tessék csak nyugodtan... Bár lenne itt! Látná ezt az egész cirkuszt!
— Húzzzáá . . . hússzáá fööö . . . A t t i . . . Attikám . . . — Attila odaugrik az
ágyhoz, fölsegíti a Tántit. — Nagyon beteg ... v a g y o k . . .
— Hagytam üzenetet az orvosnak — mondja kétségbesetten Attila. —
Meg tetszik gyógyulni! ígérem!
— Hagyd már békén a Tántit! Gyónni akar. Tibor atya . . . — a pap szigorú szemekkel inti le Angélát. Majd a fülébe súgja.
— A gyerek előtt ne! Az Isten szerelmére...
— A Tánti nem akar gyónni... hát nem értik?
A Tánti imára kulcsolt kezekkel ül, soványan, hajlott háttal.
— Atyám, adja . . . fööö . . . az utols .. . utolsó kenetet...
— Neeeü! — Attila sikoltása megdermeszti a levegőt. A paphoz ugrik, s
rúg. Nem találja el. A pap hatalmas pofont kever le Attilának visszakézből.
Keze a levegőben marad.
— Szűzanyám! Mit tettem! Szűzanyám!
Gyors egymásutánban futnak a képek: Feri bácsi csónakja a vízen, Feri bácsi
a kórházban falfehéren. Attila és a Tánti a Zserbóban, Attila az osztálytársak
röhögő gyűrűjében, a vitrin, az üveg mögött a kis elefántcsont szobrocska.
Mindez forogni kezd, kegyetlenül, mint egy túlhajszolt, magányos ringlispíl.
Attila fölugrik az ágyban. Megdörzsöli a szemét. Pokoli a sötétség. Hátán
patakokban folyik az izzadság.
Reggel van. Attila nagyot nyújtózik, óvatosan kidugja először az egyik
lábát, aztán a másikat a takaró alól.
— Mi volt veled az éjjel, fiam? — kérdezi anyja, miután észreveszi, hogy
Attila fölkelt.
— A Tántiról álmodtam. Meg a Feri bácsiról. Tegnap odaát voltam.
A Tánti rosszul lett, elszaladtam orvosért. Mire visszamentem, ott állt a Tibor
atya . . . és . . .
— És?
— És gyónt a Tánti. Pedig azt mondta, hogy orvost kér. Biztos, hogy ezt
mondta. Angéla beszélte rá! Anyukájával együtt tukmálták a Tántira az imát.
— És?
— Föladták az utolsó kenetet...
— Te úristen... na, majd én átnézek.
Attila és anyja a Tántiék udvarán. Alfréd bácsi szokása szerint a Volkswagent bütyköli. Föl se néz, amikor köszönnek neki. Kijön a felesége is.
-r- Még nem halt m e g . . . — mondja és közben billegeti magát.
— Miért halt volna meg? — kérdi tettetett hangsúllyal Attila anyja.
— Szétosztjuk a lakás árát egymás közt... nem lesz a gyereké a lakás!
A 14 éves Attila és apja ülnek a Tántiék verandáján. A Tánti egy fonott kerti
széken ül, velük szemben.
— Nézd, az lenne a legjobb, ha bejelentenénk ide a fiamat. Ügyis nagyon
szereted Attilát. Tudod, volt Budán egy hasonló e s e t . . .
— Nem érdekelnek a hasonló esetek...! A halálomat várjátok, igaz?
A halálomra spekuláltok... — sírva fakad. — Még élek! Hát nem veszitek
észre! — közben kijön az udvarra Alfréd bácsi, a felesége, a másik nagynéni,
és Angéla. Egyre közelebb mennek a verandához. Attila apja nem figyeli a
közeledő rokonságot.
26

— Mit akarsz még? Nem volt elég a házad? A nővéredé is kellene? —
kérdezi gúnyosan Alfréd bácsi.
— Téged ki hívott? — áll föl Attila apja. — Mars befelé! — ordítva —
Nem halljátok? Mars!!! — a rokonság ijedten szétszéled. — Na, alá szolgája!
— fordul a Tánti felé. — Gyerünk, Atti! — erősen megragadja fia karját.
Attila alig tudja követni apja mérföldes lépteit.
Attila és anyja a másik nagynéni lakásában. Angéla a konyhából kiabál kifelé.
— ö kérte a papot! Hát nem értitek?
— A gyerek szerint a Tánti orvost k é r t . . . — válaszol, hangsúlyozva a
szavakat Attila anyja.
— Az orvos nem segíthet! Ezt te is nagyon jól tudod, drágám! — közben
bejön a konyhából. — Katolikus ember . . . minden vasárnap gyónt, áldozott...
most is kérte az utolsó kenetet!
— Rákényszerítették — kiált Attila.
— Elhallgass!! — inti le anyja. — Mától én, kizárólag én fogom ápolni a
Tántit! És nehogy azt higgyétek, a vagyonáért... főképp, miután nincs
vagyona...
— Hogyan? — teszi föl bizalmasabb hangon a kérdést Angéla.
— Miért, találtatok valamit?
— S e m . . . semmit . . . miket képzelsz te rólunk?
— Ó, valóban! Ez viccnek is rossz... na, gyere Attila! — azzal mind
a ketten kimennek a lakásból a hüledező Angéla tágranyílt szemének kíséretében.
A Tánti kocsonyász tekintete a plafont fürkészi. Attila anyja sír. Elfordítja arcát, hogy a Tánti ne lássa elkeseredettségét.
— A t t i . . . Attikáááhm . . . hússzzzááá fööö . . . jaaahahaaaj . . . Istenem. —
Attila ülőhelyzetbe segíti a Tántit.
Attila hallgatózik az ajtónál. Szülei beszélgetnek.
— Már két morfiumot kap naponta... — sóhajt anyja.
— Mindennap tisztába teszed?
— Persze. Alfréd és a felesége már megjegyezték, hogy nem az Attila
fog örökölni.. . nem szabadott volna annak idején erről beszélni a Tántival...
túl erőltetett dolog volt az egész... a nyakamat rá, hogy az Angéla örököl...
Attila eljön az ajtótól. Maga elé mered. Átsétál a Tántihoz. Bekukucskál
a rozoga ajtó egyik ujjnyi résén. A Tánti mozdulatlanul fekszik. Alig észrevehetően két ujjával morzsolgat egy olvasót. A kék ereken lassan haladnak
a rózsafüzér szemei. A nagy farost lemezre kasírozott Greco-Magdolna mintha
lefelé nézne, mintha a Tánti morfiumálmát vigyázná.
Az éjjeliszekrényen egy ezüstgyűrű, vekkeróra, törött, ovális tükör. Szalvétán almás pite. Harapás hege. A morzsák közt legyek verekszenek.
Attila áll az éjjeliszekrény előtt. Kezébe veszi az almás pitét. Szétporlad
ujjai között. A Tánti arca. Legyek futkároznak ráncain. Korai legyek. A közelgő nyár előhírnökei. A Tánti nem reagál semmire. Csak morzsolgatja a
rózsafüzért. Belép Attila anyja.
— Nagyon beteg a Tánti — súgja Attila.
— Igen. Nagyon beteg. Szegény. N a . . . menjél haza, légy szíves, Atti,
megmosdatom a Tántit. Terjeng a pisiszag. — Attila csöndben kimegy. Leül
odakint a verandán. A nagy, fonott, kerti székbe. Föláll, az ajtóhoz megy.
Beles a résen.
27

A Tánti élettelen, vézna teste vizelettől átázott hálóingben anyja karjaiban.
Hirtelen elhomályosodik a fiú szeme. Megdörzsöli. A félhomályban, mint egy
régi esküvői kép: a fiatal Halmágyi Károly főhadnagy karjaiban a Tánti hófehér ruhában, könyékig érő fehér, csipkés kesztyűben, rózsaszín kalapban.
A főhadnagy forogni kezd, a Tánti sikong, majd az ágyra esnek. A főhadnagy
vadul csókolni kezdi az ifjú feleséget.
— Szegény Tánti... hogy ezt sosem érhette meg — sóhajt Attila, s már
nem látja, amint anyja a lavór fölé emeli a Tántit.
Attila ül kis íróasztalánál. Apja fiatalkori képe lóg a falon. Jobb térdére
könyököl, szájában pipa füstölög.
— Olyan, mint egy detektív — néz apja egykori fényképére Attila.
Attiláék udvarán. Attila apja és anyja között áll. Beszélgetnek.
— Negyedik napja agonizál a Tánti... — sóhajt anyja.
— Hogy az Istenben lehet ilyen erős egy szervezet? — kérdezi apja nem
kis csodálkozással.
— Az orvos is alig hitt a szemének. Azt mondta, olyan erős a szíve a
Tántinak, mint egy húszévesé.
— Anyu! Kivették a csomót a Tánti gyomrából... nem? — kérdezi Attila,
aki még mindig nem tud belenyugodni a Tánti menthetetlenségébe.
— Kisfiam... hiába veszik ki a dagana... — férjére néz — daganatot,
a vérében szétfut...
— Mi?
— Szóval szétfut a . . . a rák! Na!
— Nem lehet meggyógyítani? Nem lehet? — szinte sírva teszi föl a kérdést a fiú.
— Nem — válaszol anyja, miközben szeme sarkában megcsillan egy
könnycsepp. — Isteni csoda, hogy él még. Pedig várják már a halálát... —
ebben a pillanatban, mintha a földből bújt volna ki, ott terem Alfréd bácsi
és a felesége.
— Várjátok! a halálát — nyomja meg a szót Alfréd bácsi.
— Talán köszönnél, amikor belépsz ide, testvér — emeli föl a hangját
Attila apja. — Aztán minek köszönhetjük a látogatást?
— Csak ú g y . . . szóval csak úgy átnéztünk a feleségemmel. Annyit akarunk mondani, hogy a Tánti még é l . . .
— Na és? — kérdezi idegesen Kreitzné.
— Sváb vére v a n . . . azért húzza olyan sokáig — jegyzi meg epésen Alfréd bácsi felesége.
— Menj innen, Attila! — küldi be a lakásba a megszeppent fiút anyja. —
A férjed is sváb. Meg az én férjem is! Baj, hogy sokáig húzzák a döglődést?
Baj, hogy nem beszari emberek? És neked mi közöd az egészhez?
— A feleségemet hagyd ki a játékból! — emeli fel mutatóujját Alfréd
bácsi. — Az az igazság, hogy nem szeretném meglátni egyikőtöket sem a
Tánti környékén!
— Na fene! Ki akar átmenni hozzá? — kérdezi félig üvöltve Kreitz.
— Ott kujtorog a feleséged mindennap! Meg az a szemtelen gyerek! Még
köszönni sem tud! Érdekes! Amikor nem volt beteg, nem jártatok át ilyen
sűrűn...
— Mert nem volt szüksége segítségre! Most van! De ti annál többet jártatok hozzá régebben... nemde? Most büdös a húgyszag, mi? — kiabál
Kreitzné.
28

— Minek mennénk, ha te ott vagy? Meg a fiad? Még azt hinné valaki,
hogy a vagyonra fáj a fogunk...
— Miféle vagyon!? A közértpénztárosi fizetésből gyűlt össze talán? Vagy
örökölt kincsekről van szó? Há?
— Megmondtam, amit megmondtam. Gyerünk innen — Alfréd bácsi feleségébe karol. Ügy mennek ki, hogy még a kaput is nyitva hagyják.
Attila szüleivel ül az asztalnál.
— Te nem köszönsz az Alfréd bácsiéknak? Talán nem látod őket? írassak
föl neked szemüveget? Mi? — néz Attilára fenyegetően apja.
— Én mindig köszönök . . . hazudik az Alfréd bácsi... hazudik... —
Attila sírva fakad.
— Micsoda dolog! Egy tizenhét éves fiatalember s í r . . . nahát! Te meg
ne maceráld, apus— — Attila föláll, zsebéből kendőt húz elő, kifújja az orrát.
— Apus — folytatja anyja —, át kellene menni mégiscsak. Nagyon beteg lehet
szegényke.
— Én abba a házba nem megyek többé! Ha akarsz, menj á t . . . vidd
Attilát!
— Nem merek átmenni... és ha meghal... n e m . . . nem merek átmenni
— kiált Attila kétségbeesetten.
— Ne félj, nem hal meg a Tánti. Gyere... búcsúzz el tőle. Talán megismer . . .
Attila és anyja állnak a Tánti ágyánál. Megint a kislámpa ég. Kísérteties az
idős asszony beesett arca a halvány fényben.
Kinyitja szemét.
— Megismert... nézze, anyu! Megismert!
— Hú . . .ááá . . . fö . . . Attihhhááám . . . súgja egy halott hangjával a Tánti.
szája. Attila feszülten figyeli a megnyíló ajkakat. Valamit mintha súgna...
— Hú .. .ááá . . . fö . . . Attihhhááám . . . súgja egy halott hangjávala Tánti.
— Igen Tánti! Segítek... tetszett hallani? Anyu! A Tánti megkért, hogy
húzzam föl.
— Igen? Én nem hallottam semmit.
— Pedig azt mondta. Én hallottam. Engem m e g i s m e r t ! — a fiú
gyöngéden ülőhelyzetbe segíti a Tántit. A Tánti pillantása szinte másodpercekig ér föl Attila arcához. Hosszan nézi a fiút. Egyszerre csak mindkét szeméből folyni kezd a könny. Attila leül az ágy szélére, átöleli a Tántit, s fojtott
zokogásban tör ki.
— Búcsúzz el a Tántitól kisfiam — ejti kezét anyja Attila vállára.
— I g e n . . . — mondja fojtottan Attila. — Azonnal... — lassan elengedi
nagynénjét. Megcsókolja a homlokát. A Tánti visszacsuklik a párnára.
Attila és anyja szótlanul mennek hazafelé.
Attila áll lakásuk nagyszobájának ajtajában. Szülei tévét néznek. A fiú óvatosan kioson a lakásból.
Attila a Tánti lakása előtti verandán. Bekukucskál a résen. A megdöbbenéstől
szinte megdermed. A Tánti ágyával szemközti falból kihull egy tégla. Aztán
még egy. Majd bedől a fal. A szomszéd kőműves lép be a tátongó lyukon. Ha
halkan is, de kiszűrődik a beszélgetés.
— Holnap megcsinálom az ajtót — szól a kőműves a mögötte belépő
Angélának.
— Rendben. Viszlát. — Egy százast nyom a férfi kezébe. Bemegy a nagyszobába. Aztán belép Alfréd bácsi és a felesége. Ők is Angéla után mennek.
29

Kis idő múlva Angéla egy nagy csomagot húz maga után. Átlép a falon,
visszanyúl és beveszi a csomagot. így tesznek Alfréd bácsiék is. A Tánti
szemével követi a vonulást. Majd hirtelen vad sikításban tör ki.
Attila anyja egy ügyvédi irodában.
— Értse meg. asszonyom, nem tehetünk semmit, minden ingó és ingatlan
a gyerek unokanővérét, Angélát illeti. Ez ellen nem lehet apelláció. özv. Halmágyi Károlyné végrendeletében ez áll. És most, ha megbocsát...
— Egy pillanat! A Tánti még nem halt meg! A fiam látta, hogy tegnap
áttörték a falat, elcipelték a holmiját. Milyen eljárás ez? Törvényes?
— Nézze, kérem — fogja könyörgőre a szót az ügyvéd —, a végrendelet
szerint Angélát illeti az örökség. Igaz, nem hivatalos a végrendelkezés, csak a
halál beállta után, de én magam írtam le, amit Kalmágyiné diktált.
Attila az ügyvédi munkaközösség folyosóján várja anyját.
— Na, gyere, menjünk haza.
— Anyu, holnap kirándulni megyünk a Budai-hegyekbe az osztállyal.
— Jó. Mikor indultok?
— Reggel hétkor.
— Majd csomagolok valami kaját...
Attila mosakszik. Szemét dörzsöli, még félig alszik. Anyja nyit a fürdőszobába.
Nagyon letörtnek látszik.
— Mi van, anyu?
— Mi az, hogy mi van? Mondtam már ezerszer, hogy így nem kérdezünk
meg senkit!
— Igen...
— Meghalt a Tánti.
Attila kezéből kiesik á szappan. Ajkába harap.
— Lassan indulnom kell.
— A jégszekrényen van a tízórai.
— Köszönöm.
Az osztály kirándul a hegyekben. Az osztályfőnöknő odalép Attilához.
— Mi van magával, Kreitz tanuló. Miért lógatja az orrát?
— Meghalt a nagynéném... a Tánti.
— Nem kellett volna eljönni! De nagy szamár. Na! Menjen szépen haza. . .
Ott a buszmegálló . . .
— Köszönöm, de é n . . .
•— Menjen csak, ha mondom! — biztatja az osztályfőnöknő.
Attila ül a buszon. Kibámul az ablakon. Szétnéz a festői messzeségben.
Attila a Tánti lakásának ajtajában áll. Az ágy üres. A nedves paplan
meggyűrve a párnára van dobva. A padlón egy törött szemüveg hever. Attila
fölveszi, a szeméhez illeszti. Homályos lesz a szoba. Zsebre rakja a szemüveget.
Bemegy a nagyszobába. Megáll a vitrin előtt. Nézi az elefántcsont szobrocskát. Hirtelen megszólal mögötte Angéla. A fiú ijedten megfordul.
— Tetszik? A tiéd lehet. Na, tedd már el! — Kezét nyújtja a fiú felé, aki
azonban elkapja a fejét. Erre Angéla a kezébe nyomja a szobrot. Attila kimegy a nagyszobából, átlép a kiütött téglákon, kimegy az ajtón.
Megáll a verandán.
A látóhatár síkján vörösen gurulni kezd a Nap, ahogy a fejét visszakapja.
Odabentről lágy zene hallik: „Mindenkinek van egy álma..."
30

Szegedi műhelyek

Egy muzsikus faggatása
BESZÉLGETÉS WENINGER RICHÁRDDAL
Weninger Richárd hárfaművész, a Liszt Ferenc Zeneművészeti Főiskola szegedi tagozatának igazgatója,
a Weiner kamarazenekar vezetője.
— Híres együttesed hogy született?
— A Weiner-együttes véletlenül jött létre.
Vántus Istvánnak volt Pesten egy szerzői estje, azt mondta, hogy jó lenne,
ha alakítanék egy zenekart, az ő két darabját szerzői esten a Fészek Klubban
bemutatnánk. Mondtam neki, hogy nem vagyok én karmester. Ez más dolog.
Kiválogattam a vonós gyerekeket, megtanultuk a két művet. Pesten nem
várt sikert arattunk. Két hónap múlva hívott Pestről Till Ottó, bemutatkozott,
gratulált, és javasolta a zenekarnak, hogy Belgiumban vegyünk részt egy versenyen.
Elmentünk, elsők lettünk summa cum laudéval. Utána a Klenyánszki
Tamás mondja, hogy nagyon tetszik a zenekar és javasolja, hogy menjünk el
Bécsbe egy versenyre. Elmentünk. Azt is megnyertük.
Ha nincs ez a pesti játék, akkor senki nem javasol. Maradtunk volna ott,
ahol vagyunk. Tipikus fővároscentrikus világ! Ha sikerül valamit Pesten csinálni, akkor igen, akkor az továbbvisz bennünket. Egyedül Pesten vannak
meg ezek a lehetőségek. Innen nem tudsz sehová menni!
Aztán a minisztériumból szóltak le, hogy Spanyolországból a követségen
keresztül kértek egy magyar zenekart a fesztiválra. Akkor mentünk Spanyolországba, ott is megnyertük a versenyt, azóta is visszahívnak. Most voltunk
novemberben. Ha valakit már negyedszer visszahívnak, akkor ott már azért
valami van.
A Szovjetunióban is voltunk. Ami nagyon rangos meghívás. Az ISME,
nemzetközi zenei nevelési társaság, minden évben a világ valamely fővárosában tartja kongresszusát. Legutóbb Insbruckban a magyar színeket képviseltük ilyen fórum előtt, ami nagy dolognak számít. Sikerünk volt.
Az Országos Filharmónia rendszeresen fölkér bennünket. Október 20-án a
rádió közvetítette a koncertünket, október 27-én a Szovjet Kultúra Házában
játszottunk. Szegeden a bérleti hangversenyen léptünk fel.
Január l-jén a Hilton újévi koncertjén mi játszottunk. Tavasszal Svájcban koncerteztünk. Lemezfelvételre készülünk. Vántusnak most jön ki az önálló zeneszerzői lemeze, ahol mi egy számot játszunk, ez rövidesen kapható
lesz. Most önálló lemezre készülünk. Dicsekedtem?
— Ez az életed fő mozgató rugója?
— Ez. A zene.
31

— Magyarországon hány hasonló együttes muzsikál?
— Vidéken csak mi vagyunk ezen a szinten. Ilyen nívójú társaság Szombathelyen a Capella Savaria, de ez csak régi zenét játszik.
1979 óta létezünk. Anyagilag a megyei tanács támogat.
— Te a mindenese vagy az együttesnek?
— Igen. Szerénységem az alapítója, vezetője, karmestere, a műsorpolitikusa.
1979 előtt szegedi vonószenekar névre hallgattunk, a főiskola vendégzenekarának számítottunk. De ilyen mivoltunkban. Kamaracsoportjaink szerepeltek
Lengyelországban, Bulgáriában, Jugoszláviában. A vonósnégyes Belgrádban
megnyert egy nagy nemzetközi versenyt. Svájcból női kari kategóriában a
második díjat, vegyes kari kategóriában első díjat és a közönség díját is elhoztuk.
— Milyen úton jutottál el az igazgatói székig s a fölsorolt sikerekig?
— Valamikor itt tanultam zenét a konziban. Ez most, 1966 óta főiskola.
Addig a konzervatóriumnak volt a szaktanárképzője. Akkor volt a nagy zenei
reform, amikor a tanárképző főiskolai rangúvá vált. Ez az épület mindig zeneiskola volt.
— Milyen fokú képzést adott?
— Ide mindazok járhattak, akik zenét akartak tanulni. Most 20. éves a
tanárképzés. Az emeleti rész napjainkban tanárképző, lent működik a konzi.
Az a középfok.
— Hány igazgató elődöd volt?
— Báthori Sándor, Kedves Tamás. 20 év alatt. Nem is sok, nem is kevés.
— Hány éves képzés folyik itt?
— Három. Mindig azt mondom, hogy Közép-Európában nincs még egy
olyan intézmény, ahol 3 év alatt tanári diplomát adnak. Szó van a 4 éves képzésről. Ezt már több fórumon elfogadták, a pénzt is megadták, ez most vajúdik, pillanatnyilag úgy áll, hogy jövő évtől négyévesek leszünk.
— Most az a dolgotok, ihogy művésztanárokat
képezzetek?
— Zeneiskolai hangszeres tanárokat. Vokálist is. Ami nem azonos az általános iskolai tanárok képzésével.
— Évente 20—22 növendék végez.
— El is tudnak helyezkedni a szakmában?
— Igen.
— Három évfolyamon hány ember tanul?
-^Mondjuk hetven.
— Mennyi a tanár?
— Nagyon kevés. Hét és fél tanárunk van. Ezek állandóak. Van félállású
is köztük és rengeteg óraadó. Hetente egy tanár 18—19 órában tanít. Nagyon
sok. 12 óra a kötelező.
Mint mondtam, én itt a konzit végeztem és innét kerültem Pestre, a Zeneakadémiára. Hárfás voltam.
— Fiúk tanulnak-e most is hárfázni?
— Általában lányok. De női trombitás is van, meg női harsonás is. Hallottam én egy amerikai trombitaművésznőt. Félelmetesen tudott trombitálni.
De azért férfias hangszer a trombita.
— Hogyan alakult az életed?
— Versecen születtem, aztán Belgrádban végeztem két általánost. Akkor
jöttek a németek. 1943-ban elmentünk Budapestre. Édesapám hegedűs volt,
32

öcsém is hegedűs. Nagyapám kántor. Én tulajdonképpen zongorista szerettem
volna lenni.
Elsősorban azért jött le édesapám Szegedre, mert Vaszyval találkozott,
az mondta neki, hogy jöjjön le vidékre. Lejöttünk Szegedre.
Lekerültünk ugyan, de mikor én itt leérettségiztem és fölvettek a Zeneakadémiára, akkor Apukámék is fölköltöztek. Itt kaptam állást, visszakerültem
Szegedre.
Előzőleg 2 évre elmentem az NDK-ba színházi korrepetitornak. Anyukám
véletlenül találkozott a zenekari felügyelővel, aki azt mondta, hogy nyugdíjba
megy a hárfásuk. Tudja, hogy én kint vagyok Németországban, vissza jönnék-e? Visszajöttem.
A hárfának nincs igazi nagy repertoárja. Nagyon fontos zenekari hangszer, nagyon szép hangszer, de aki mélyebben szeretne a zenével foglalkozni,
annak mindig csak dekorációs hangszer marad. Akadémista koromban mondta
a tanárom: fiam, úgysem leszel te tipikus hárfás, mert én már akkor is hang
szereltem, zenét szereztem, koncertekre jártam, érdekelt minden más.
Amikor korrepetitornak elmentem, az sem a hárfával függött össze. Hárfás koromban eljátszhattam majdnem mindent a szegedi szimfonikus zenekarban. Szólódarabokat, versenyművet, Vaszy kísért gyakran.
Játszottam Mozart hárfaversenyét. Ravelt, s mindazt, amit úgy jó volt
eljátszani. Közben létrehoztam a kamarazenekart.
— Hány tagú volt?
— Először egy vonósnégyessel indultam. Amivel nagyon sok szép sikert
könyvelhettem el.
74-ben voltunk Dániában, díjat nyertünk. Ebből a négyesből Románné
Papp Katalin maradt, a többi másfelé ment. Tanítottam fúvósötöst. A fúvósötösből Marosvári Attila most. a zeneiskola fagott-tanára, Szélpál Szilveszter
ugyancsak a zeneiskola oboatanára, Bodacz Győző a szimfonikusoknál muzsikál.
— Az iskola falain belül lévő kamaraegyüttesed van-e?
— Igen, ez a Weiner-féle félig-meddig az iskola együttese. Vannak benne
tanárok és diákok.
— A színházi zene mit jelent az iskolának?
— A színházi kultúrát Vaszy Viktor alapozta meg, amivel elévülhetetlen
érdemeket szerzett.
Nagyszerű műsorpolitikát, társulatot, magas zenei nívót követelt.
Abban az időben, mikor Vaszy vezette a színházat, Pesten mindenki azt
mondta, hogy ha valaki jó operaelőadást akar hallani, le kell jönnie Szegedre.
Nem azért, mert itt sztárok csillognak, hanem azért, mert ez egészen magas
színvonal. Minden operaprömier ilyen volt. Sokat köszönhetek annak, hogy
ennek az operatársulatnak tagja voltam.
Gyakran szidtuk Vaszyt, de el kellett ismerni. Vaszy Viktor itt nagyot
teremtett Szegeden. Képes volt arra, hogy az egész életét föláldozza a városért, de nincs egy lemezfölvétele!
ő azon dolgozott, hogy Szegeden az opera mindig jó legyen. Talán ha
kevesebb energiát ad a szegedi ügyekbe és jobban adminisztrálja magát Budapest felé, és megkeresi a kapcsolatot, kiharcolja a lemezt meg a rádiófölvételt,
meg a külföldi szereplést, dirigálást, akkor lehetett volna Kossuth-díjas is.
Halálával megingott a szegedi operatársulat. Ez teljesen egyértelmű.
33

Most megint úgy tűnik, hogy egy felfelé menő ágban vagyunk. Reménykedjünk.
Oberfrank, hihetetlenül szorgalmas, és van egy új koncepciója.
Egészen más típusú színházi játékot igyekszik Szegeden meghonosítani,
mint ami országosan ismert. A rendezőcentrikus operát. Mint minden, ez is
vitatható. Az biztos, Vaszynál a zene dominált. Mindig azt mondta: az opera:
zene!
Oberfrank elképzelése, hogy az opera az zenedráma, vagyis egyenrangú a
zene és a dráma.
Természetesen ezt nem lehet úgy venni, hogy Vaszy nem törődött volna
a cselekménnyel, az sem igaz, hogy Oberfrankot nem érdekli a zene.
Valahol nyilván él valamiféle tendenciózus arány. Itt egy olyan színház
van kialakulóban, ami talán egyedüli. Szegednek és az ország zenekultúrájának fontos a mi tanítómunkánk.
Főiskolánkról vagy az egész zenei oktatásról röviden.
A zeneiskola nehéz anyagi körülmények között kb. 1500 tanulót számlál.
Óriási tanteremgondjaink vannak. A szakközépiskola ebben az épületben működik. Mi onnan kapjuk az utánpótlást közvetve. Érettségit ad, és utánpótlást
közvetlenül. Zeneművészeti szakközép is működik a Tömörkény gimnáziumban.
— Milyen zenei képességű nemzedékek jönnek fölfelé?
— Pillanatnyilag, úgy tűnik, a kultúra nem népszerű, éppen ezért a zenei
pálya sem népszerű, a kulturális pálya sem népszerű, és nagyon sok, nagyon
tehetséges gyerek, akiből kiváló muzsikus vagy író lehetne, elmegy más, népszerűbb pályára.
— Van olyan időszak, amikor apadás áll be az utánpótlásban?
— Bizony. De van olyan év is, amikor túljelentkezés kerekedik.
Például a hegedűsök vonatkozásában. Ez évben kitűnő hegedűsöket nem
tudtunk fölvenni hely hiányában, de két évvel ezelőtt mindössze ketten jelentkeztek. Van egy ilyen kereslet-kínálat játék is, ami sokszor nagyon kellemetlen a szenvedő alanynak, mert éppen nem kerül be, a másiknak szerencséje
van, mert bekerült.
Egy biztos, hogy most kevesebben tanulnak zenét, kevesebben szeretnének
zenei pályára menni, mint régebben.
Van két óriási kezdeményezésünk Szegeden. Előkészítő tagozat!
Felismertük az utánpótlás szükségességét, és itt kisgyerekek számára egy
olyan 10 éves előkészítő tagozatot hoztunk létre — egyedül a pesti Zeneakadémiának meg a szegedi főiskolának van meg —, ahol tehetséges, pályára
készülő gyerekeket intenzív zenei oktatásban részesítünk. Ez 78 óta működik,
a gyümölcseit termi évről évre.
A másik az, hogy Szegednek van egyetemi tagozata. Itt a vonós tanszakokon nemcsák főiskolai diplomát adunk, ami zeneiskolai tanításra jogosít,
hanem ki tudunk már adni olyan diplomát is, ami a budapesti Zeneakadémiával egyenértékű, és akiket már mi is alkalmazhatunk. Ez egy nagyon jelentős
dolog. Az igazi tehetséges emberek, ha Pestre kerülnek, valamilyen oknál
fogva ott maradnak, nem jönnek vissza, de akiket itt képezünk ki, azok itt is
maradnak.
— Kérés, kívánalom sugárzik-e felétek?
— Rengeteg. A szimfonikus zenekar zöme nálunk végzett. Sokan mennek
Pestre.
34

A főiskolán hány tanszak van?
— Minden hangszert oktatunk. Kivéve a hárfát, gitárt, cimbalmot,
dzsesszt.
Növendékeink javarészt az intézmény szerszámaival tanulnak, de vannak
magánhangszerek is.
— Mennyi hegedűtök lehet?
— Mennyiségileg elég, minőségileg sok a kivonnivaló. Kb. 20 hegedűnk
van. 5-6 brácsa, 5-6 cselló, zongora 17, 2-3 trombita.
— Híres hangszeretek van-e?
— Nincs. Ami hangszert mi a gyerekek kezébe adunk, azt 20—30 ezer
Ft-ért vesszük meg. Ez főiskolai célra éppen hogy alkalmas, de egy kitűnő növendéknek már jobb kellene.
Amin Szecsődi játszik, azt 10 évvel ezelőtt vette neki a minisztérium
180 ezer forintért. Ez egy közepes kis hangszerecske. A jobb hegedűk 1 millió
körül vannak, de ez még mindig nem márkás hegedű. A nagy márkát már
csak dollárért adják. Ezek olasz hegedűk.
— Milyen hangszernek van prioritása a tanulók érdeklődése szerint?
— Legtöbben zongorára jelentkeznek, a fúvósok közül legtöbben fuvolára,
elvétve akad fagottos, kevés oboás. A rézfúvósoknál kiegyenlített a helyzet.
A hegedű egy nagyon nehéz hangszer, mint általában a vonós hangszer.
— Javításra van-e lehetőség?
— Milliók mennek tönkre, mert nincsen zongorahangolónk. Hangszerészünk van, de annak nincs megfelelő műhelye. Ez egy óriási adóssága még a
városnak.
Tíz évvel ezelőtt a pesti Zeneakadémia vállalta volna Szegeden egy vonósműhelynek a felszerelését és szakemberrel való ellátását, ha adtunk volna
neki helyiséget, ahol dolgozhatna. Ezt az egy helyiséget nem tudtam kiharcolni. Miután nem kapott Szegedtől helyiséget, így ezt a szakembert Szombathelynek adták oda.
— Ennyi növendékhez van-e kollégiumotok?
— Eddig nem volt. Most van először. A Művelődési Minisztérium megvette a Délép egyik épületét a szegedi felsőoktatásnak. Természetesen a zenészeket idegenkedve fogadták, mert zajosak. Ma 12-en ott laknak, tanulnak, de
majd szerződést kötünk, és megfelelő arányokban kerülünk a kollégiumba
muzsikálni.
— Köszönöm a beszélgetést.
TÖTH BÉLA

35

Humanitárius együttműködés
és nemzeti kisebbség
BESZÉLGETÉS ERDŐS ANDRÉVAL
Erdős André nagykövet az Európai Biztonsági és Együttműködési Értekezleten részt vevő magyar küldöttség vezetője. Bécsben kerestük fel,
ahol az úgynevezett harmadik kosár kérdéseiről kérdeztük.
— Az Európai Biztonsági és Együttműködési Értekezleten (EBEÉ) a humanitárius kérdések terén igen komoly nehézségek merültek fel. Részletezné
ezt?
— A jelenlegi szakaszban valóban lelassult a munka e területen. Egyszerűen arról van szó, hogy a humanitárius terület hagyományosan az EBEÉfolyamat legbonyolultabb és talán ideológiai szempontból a legterheltebb területe volt, és mindig itt alakult ki legnehezebben az egyetértés. Most sincs
másképp. A humanitárius kérdéseknek itt olyan nagy területeiről van szó,
mint az emberek közötti kapcsolatok, az információ, a kultúra és az oktatás.
Már a felsorolásból is látszik, hogy milyen nagy területek ezek. Tudomásul
kell venni, hogy 35-en vagyunk, 35 állam gyakorlata, stílusa, megközelítése,
politikai gondolkodásmódja — túl a társadalmi rendszerekben meglévő különbségeken is — nagyon nagy eltéréseket mutat. Hiszen egy-egy azonos társadalmi rendszeren belül is sokfajta megközelítés és eljárási mód jelentkezik,
nem is szólva a különböző társadalmi rendszerekhez tartozó országok összehasonlításában nyilvánvalóan jelentkező eltérésekről. Mindez nem teszi egyszerűvé az előrehaladást. De mint mindig, itt is kialakult egy konszenzus, egy
kompromisszum, és én meg vagyok győződve, hogy ez lesz a sorsa a humanitárius együttműködés kérdéseinek a bécsi találkozón is.
— Kirajzolódnak-e fő erővonalak a humanitárius kérdések területén általában? A jelenlévő három nagy ország csoport, a tőkés, a szocialista,
valamint a semleges és az el nem kötelezett országok elképzelései milyen
kérdésekben egyeznek meg és milyen kérdésekben különböznek
egymástól?
— Általános az egyetértés mind a három országcsoport között, hogy a
humanitárius együttműködést fejleszteni kell. Tovább kell lépni, nem lehet
ismételgetni, amit már egyszer elmondtunk, hanem újabb és újabb magaslatokat kell meghódítanunk, mindezt természetesen a helsinki záróokmány adta
kereteken belül. Magyarország úgy véli, hogy ezek a keretek igen bőséges teret adnak arra, hogy továbblépjünk, elmélyítsük ezt az együttműködést. Mostanáig a bécsi találkozón, a szerkesztési szakaszban (mert abban vagyunk) az
emberek közötti kapcsolatok témakörét vitattuk részletesen. Ez azt jelenti,
hogy az emberek közötti kapcsolatok területén próbálunk szövegezni olyan
közösen elfogadható formulákat, melyek kielégítenének mindenkit. Ez persze
nem egyszerű dolog. Hátravan még az információ, a kultúra és az oktatás,
tehát a három másik nagy terület. El lehet mondani, hogy az emberek közötti
36

kapcsolatok területe a legobonyolultabb. Hol van itt az egybeesés? Ott van,
hogy egyrészt az emberek közötti kapcsolatok területe az, amely az állampolgárok mindennapi életét a leérzékenyebben érinti, a legkitapinthatóbban
jelentkezhet itt előrelépés az egyes állampolgárok mindennapi életében. Ezt
valamennyi országcsoport szeretné elősegíteni. Megkönnyíteni az emberekközötti kapcsolatokat, az utazásokat, a rokonlátogatásokat, a különböző állampolgárok közötti házasságokat, a turizmust, a sportkapcsolatokat, az ifjúsági
kapcsolatokat. Ezen belül persze, ha már részletekbe megyünk, akkor világos,
hogy beleütközünk bizonyos nehézségekbe. Ezek a nehézségek abból adódnak,
hogy egy-egy országnak milyen hagyományai vannak, milyen politikai stílusa
van, mit tarthat megengedhetőnek és mit nem. Elég széles skála van előttünk,
és ahogy mondottam, ez nem feltétlenül esik egybe a társadalmi rendszerek
különbözőségéből adódó megosztottságokkal. Például az emberek közötti kapcsolatok egy fontos területe az utazás. Az utazás témájában meg kell különböztetni az országból való kiutazást és egy országba való beutazás témáját.
Ez a kérdés különös hangsúllyal jelentkezett az eszmecserék során. A szocialista országok az állampolgárok turizmusával, utazásának elősegítése érdekében szeretnék enyhíteni, csökkenteni azokat a nehézségeket, azokat az adminisztratív akadályokat, amelyek állampolgáraik más országba való utazása
előtt állnak. Ugyanakkor a nyugati országok részéről — és itt elmondhatnám,
hogy ez vonatkozik mind a NATO, mind pedig a semleges és el nem kötelezett
országok legtöbbikére — nagy hangsúlyt fektetnek arra, hogy az állampolgárok kiutazhassanak saját országukból. Ami minket illet, Magyarországot, azt
hiszem, az olvasók is értik, hogy előnyös helyzetben vagyunk, mert egyrészt
nálunk semmiféle problémát sem jelent az országból való kiutazás, másrészt
pedig igen nagy turizmust bonyolítunk le. Tényleg, milliós nagyságrendű mozgásról van szó. Nálunk a probléma valóban az, hogy a magyar állampolgárok
sokszor igen hosszú időt kell, hogy várakozzanak vízumokért, különböző megszorítások sújtják őket a külföldi határokon való átlépéskor stb. Tehát mi
mind a két irányban igyekszünk megkönnyíteni az állampolgárok mozgását,
mind az országból való kiutazás, mind a más országokba való beutazás szempontjából. Én azt hiszem, hogy a végső formula, amit el fogunk fogadni a
bécsi találkozón, az olyan lesz, hogy egyrészt a részt vevő államok kötelezik
magukat, hogy az országból való kiutazás szempontjából minél kedvezőbb
feltételeket teremtsenek. Ha elutasítják valakinek az országból való kiutazási
kérelmét, akkor azt indokolják megfelelő módon, utaljanak arra, hogy esetleg
milyen módon lehet jogorvoslatot szerezni, ha az illető állampolgár úgy véli,
hogy méltánytalanul utasították el a kérelmét. Másrészt pedig, ami a más országokba való beutazás kérdését illeti, a részt vevő államok szintén kötelezik
magukat, hogy a várakozási időt, az adminisztratív formaságokat, kérdőíveket,
okmánybélyeget .stb. a lehető legegyszerűbb, a lehető legalacsonyabb szintre
csökkentsék. Ezzel kapcsolatban hadd mondjam el, hogy nekünk magyaroknak
volt egy saját javaslatunk a bécsi találkozón az egyéni és szakmai célokból
történő utazások témájában, amelyben azt javasoltuk, hogy csökkentsék le a
minimumra a részt vevő országok a várakozási időt a vízumokra, s megírtuk a
javaslatban, hogy 1—7 napig terjedő időszakra gondolunk. Mi tudjuk, hogy
ezt az államok egy része nem tudja elfogadni, mert olyan gyakorlatuk van,
amely konzervatívabb a magyarnál. De mégis szerettük volna megmutatni
azt, hogy jó lenne, ha ilyen irányban dolgoznánk. A nyugati államok a vízumpolitika terén bizonyos szigorításokkal élnek és éltek, és nem képesek arra,
37

hogy a határaikat olyan módon nyissák meg a turisták előtt, ahogy például
azt mi tesszük. Ilyen vonatkozásban Magyarország egy kicsit más képet mutat, mint a többiek Nyugat-Európában, mert míg nálunk egy úgynevezett
liberalizálás folyik, akár a beutazások, akár a kiutazások terén, addig Nyugaton ez messze nem így van, sőt szigorítások is vannak. Egy-két nyugati
országban az elmúlt hónapokban újabb és újabb nehézségeket okoznak a külföldi turisták számára.
— Ugyanakkor viszont nem egyszerű a beutazás például a Szovjetunióba
sem.
— Nézze, ez egy másik terület. Itt a szovjet gyakorlattól függ, hogy hogyan kezelik a külföldi turizmust. Tudni kell azt, hogy a Szovjetunióban még
nincs az ország arányaival összhangban lévő méretű turizmus. Nyilván, a jelenlegi folyamatokkal párhuzamosan ennek is nagyobb jelentőséget fognak
majd ott tulajdonítani. Ez azt fogja hozni magával, hogy a turizmust más
szemüvegen keresztül fogják vizsgálni. Jelenleg valóban az a helyzet, hogy
kis számú a szovjetunióbeli turizmus, nem olyan központi téma, mint Magyarországon. Ennek tudhatóak be aztán ezek a különbségek a turizmus kezelésében.
— Az utazásokon túl milyen kérdések vannak még, amelyek
megosztják
a résztvevőket a humanitárius kérdéseknél?
— Az emberek közötti kapcsolatok területén sok apró részletkérdést kell
rendeznünk. Ezek közé tartozik a határidők kérdése, vagyis az, hogy bizonyos
kérelmeket mennyi idő alatt intéznek el a résztvevő államok hatóságai. Vagy
az, hogy az esetleges elutasítást milyen tartalmi indoklással és milyen formában hozzák az érintettek tudomására. Megemlíthetem még a helyi lakosok és
a turisták közötti közvetlen személyes kapcsolatok, a nemzeti és vallási kisebbségek tagjai helyzetének kérdéseit is. Utalok arra is, hogy a humanitárius
kérdések köre nagyobb az emberek közötti kapcsolatok kérdéseinél, hiszen ide
tartozik az információ, a kultúra és az oktatás témaköreinek számos vonatkozása. Ez utóbbiak a bécsi találkozó szerkesztési munkálatai során eddig még
nem kerültek terítékre.
— Ezek a kérdéskörök az emberi jogok problematikájának szerves részét
képezik.
— Az emberi jogoknak két nagy kategóriája van, amely a nemzetközi
egyezségi okmányokban is ekként szerepel. Az egyik a polgári és politikai,
a másik pedig a gazdasági, a szociális és a kulturális jogok. Az egyik központi
téma a bécsi találkozón e két kategória egymáshoz való viszonya. Egyesek azt
hangsúlyozzák, hogy e két kategória egy szinten van, nincs a két kategória
jogai között jellegbeni különbség. Egy másik vélemény szerint a politikai és a
polgári jogokat könnyebb megvalósítani, míg a gazdasági, a szociális és a kulturális jogok egy folyamatot képeznek, és az állam állandó erőfeszítései vezethetnek csak oda, hogy ezek a maguk teljességében érvényesülhessenek. A nemzetközi jogi okmányokban és a helsinki záróokmányban a két kategória együtt
kerül említésre, tehát egységes egészet képez. Azon belül, a mi véleményünk
szerint, természetesen látnunk kell a két kategória közötti természetbeni különbségeket. A polgári és a politikai jogok valóban más módon kerülhetnek
megvalósításra, mint a gazdasági, a szociális és a kulturális jogok. Ez utóbbiak megvalósítása igen nagy erőfeszítéseket kíván. Ez persze nem jelenti azt,
hogy valaki erre hivatkozva kitérjen az elől, hogy a hajléktalanság, a munkanélküliség, az orvosi ellátás területén ne tegye meg mindazt, amit meg lehet
38

tenni. Nyugati részről gyakran hivatkoznak arra, hogy az ő társadalmi berendezkedésük másfajta, az állam hatásköre más jellegű, és ezért nem tudnak
olyan kötelezettségeket vállalni, mint a szocialista országok. Tudomásul véve
bizonyos realitásokat, én mégiscsak azt tudom hangsúlyozni, hogy ez nem
jelentheti azt, hogy az államok Nyugaton ne munkálkodjanak — és ha akarják, igen sokat tehetnek: politikai és erkölcsi nyomást fejthetnek ki és sok
intézkedést is hozhatnak —, annak érdekében, hogy ezeket a jogokat minél
hamarabb megvalósíthassák.
— Ügy értesültünk, hogy a nyugati országok részéről a szocialista országokat az emberi jogok megsértésévél vádolják. Ezek a vélemények milyen kérdéseket érintenek konkrétan?
— Az egyik ilyen téma az emberek közötti kapcsolatok területén például
az ország elhagyásának a joga. Egyes országokban — Keleten és Nyugaton
is — nem mindig egyszerű az országból való távozás. Ez bírálat tárgyát képezi a bécsi találkozón. Aztán itt van az országokon belül való mozgás kérdése. Itt kölcsönösen szemrehányásokat lehetne tenni, mert ami például Nyugatot illeti, tudunk olyan nyugati országról, ahol az országon belül a mozgás
korlátozva van külföldiek számára. Tudunk továbbá a mi fertályunkon is
olyan földrajzi régiókat, ahol szintén nem mindig egyszerű az ilyen mozgás.
Ez egy bonyolult dolog, és egyik napról a másikra nem lehet megváltoztatni
helyzeteket. Ez egyébként az egész bécsi találkozóra és az egész EBEÉ-folyamatra megszívlelendő dolog, és bölcsen járunk el, ha ezt figyelembe vesszük.
Egyéb ilyen probléma az információ terén pl. a rádiózavarások kérdése. Szóvá
teszik, hogy egyes országok zavarnak bizonyos külföldi rádióadásokat. Itt elsősorban a Szabad Európa Rádióról, meg a Szabadság Rádióról van szó.
— Esetleg új helyzet állhat elő a szatellit televízióadásokkal
kapcsolatosan is?
— Én most rádióműsorokról beszéltem, ami a televíziót illeti, ott még
nem ilyen a helyzet, hiszen viszonylag gyerekcipőben jár a nemzetközi műholdas televíziózás. De hogy kapcsolódjam ahhoz, amit mond, ha nem történik
valami rendezés nemzetközi jogilag vagy politikailag, akkor könnyen elképzelhető, hogy a televíziózás területén is hasonló helyzet áll elő, mint most a
rádiózás területén. Én remélem, hogy ezt el tudjuk kerülni. Magyarország azt
vallja, hogy az információ, a tájékoztatás terén is fel kell venni a versenyt, és
olyan minőségi programokat kell csinálni, amelyek a hallgatókat lekötik, és
megfelelő, gyors és hiteles információt biztosítanak.
— Továbbmenve a kérdésekben, azt szeretném megkérdezni, hogy a bécsi
találkozón a nemzeti kisebbségek jogainak terén milyen eredmények születtek. Egyáltalán, ez a kérdés hogyan merül fel a találkozón?
— A nemzeti kisebbségek témája hagyományos kérdése az EBEÉ-találkozóknak, és a dokumentumokban mindig is szerepelt. A helsinki záróokmány
is helyet szentelt ennek, ugyanígy a madridi találkozó dokumentuma is, és
már most bizton álíthatjuk, hogy a bécsi találkozó sem fejeződhet be anélkül,
hogy egy-két bekezdést ne szenteljünk ennek a témának. Ezt a témát tehát
megkerülni nem lehet, még akkor sem, ha egyesek ezt szeretnék. Azt azért
pontosítani kell, hogy az EBEÉ-folyamatban nem a nemzeti kisebbségek jogairól, hanem a nemzeti kisebbségekhez tartozó személyek jogairól van szó. Ez
talán első látásra nem világos, de a lényege ennek az, hogy az országok egy
része eddig még nem kész arra, hogy a nemzeti kisebbségeket, mint etnikai
csoportot, mint az állampolgárok egy kollektíváját, egy közösségét kezelje.
39

Ezért a megfogalmazásainkban, az EBEÉ-dokumentumokban a kisebbségekhez
tartozó személyekről van szó, tehát az úgynevezett egyéni jogok oldaláról közelítjük meg a nemzeti kisebbségek tematikáját, nem pedig a közösségi jogok
oldaláról. Hadd tegyem hozzá, hogy Magyarország és sok más ország is már
1975-ben, a helsinki záróokmány kidolgozásakor síkraszállt amellett, hogy a
nemzeti kisebbségeket mint csoportot, mint közösséget fogjuk fel, és ennek
megfelelően síkraszálltunk a nemzeti kisebbségek jogai mellett. De a realitásokból kellett kiindulni akkor is, és most is ebből kell kiindulni. Csak ezen az
alapon tudunk politizálni, fellépni. A bécsi találkozón Magyarország és velünk
együtt igen sok más ország rokonszenvvel tekintene egy olyan előrelépésre,
amely a nemzeti kisebbségek jogairól szólna. De figyelembe véve, hogy vannak másféle tendenciák is a találkozón, a nemzeti kisebbségekhez tartozó személyek téziséből kell kiindulni. Ugyanakkor vannak szerény lépések abba az
arányba, hogy itt nemcsak személyekről van szó, hanem egy-egy országon belül az egyének, az állampolgárok egy olyan köréről, amelyeket sok minden
közös összefog: a nyelv, a kultúra, a vallás, a hagyományok. Tehát itt nemcsak egy-egy különálló személyről van szó, hanem sok-sok személyről, akiket
valamilyen közös dolog egyesít, és ez az etnikai hovatartozás, egy nemzeti
kisebbséghez való tartozás tudata. Ilyen értelemben történnek lépések, habár
tudom, hogy a bécsi találkozón azt, amit mi szeretnénk, egyelőre nehéz megvalósítani. Egy pozitív szövegezésre azonban a jelenlegi realitások talaján van
kilátás.
— Mi Magyarország álláspontja ebben a kérdésben?
— Mint utaltam rá, az, amit mi szeretnénk, az egy dolog, az, amit mi a
realitások talaján elérhetőnek vélünk, az egy másik dolog. Mi arra szeretnénk
törekedni, hogy a részt vevő államok megvalósítsák azt, amit már Madrid örökül hagyott ránk. A madridi záródokumentum azt mondta, meg kell tenni
mindent, hogy állandó haladás legyen a nemzeti kisebbségekhez tartozó emberek jogainak terén. Ez az állandó haladás azt jelenti, hogy fejlesszük, tökéletesítsük ezeknek az embereknek a helyzetét, akik objektíve hátrányos helyzetben vannak a többségi nemzethez képest. Azt kellene szövegszerűen rögzíteni hogy diszkriminációmentesség
legyen, hogy az ilyen személyek teljes
egyenlőséget élvezhessenek az ország többi lakosával, hogy tiszteletben tartsák kulturális, nemzeti identitásukat, hogy a részt vevő államok kötelezzék
magukat arra: biztosítják e nemzeti identitás fejlesztését a nyelv, a kultúra,
a vallás, a történelmi emlékek terén.
Emellett még el kell mondani, hogy a nemzeti kisebbségek témája nemcsak az államok közötti kapcsolatokat vezérlő elvek, az ún. „egyes kosár"
terén, nevezetesen a hetedik elv, vagyis az emberi jogok elvén belül jelentkezik (hiszen a nemzeti kisebbségekhez tartozó egyének jogai az emberi jogok
szerves részét képezik), hanem a humanitárius területen is. Ez azt jelenti,
hogy, véleményünk szerint, a bécsi találkozó záródokumentumában tükrözni
kell, hogy a nemzeti kisebbségekhez tartozó személyeknek specifikus helyzete
van mind az emberek közötti kapcsolatok, mind az információ, mind a kultúra, mind az oktatás területén. Hiányosság az, hogy a helsinki záróokmány a
humanitárius együttműködés területén csupán két helyen — a kultúra és az
oktatás terén — rögzíti a nemzeti kisebbségekhez tartozó személyek jogait.
Ott az áll, hogy a részt vevő államok figyelembe veszik, hogy a nemzeti kisebbségekhez tartozó személyek a kultúra és az oktatás területén specifikus
hozzájárulást tudnak tenni az összeurópai együttműködés kibontakoztatásáéi)

hoz. így a helsinki záróokmány elismerte azt, hogy a nemzeti kisebbségekhez
tartozó személyek sajátos szerepet tudnak játszani a kultúra és az oktatás
területén. De a záróokmány e vonatkozásban egy szót sem szólt az információról és az emberek közötti kapcsolatokról. Ezt szeretnénk most pótolni Bécsben, és nem vagyunk egyedül ezzel a törekvésünkkel. Elképzelésünk az, hogy
humanitárius együttműködés mind a négy területén rögzítésre kerüljön, hogy
a nemzeti kisebbségekhez tartozó személyeknek sajátos helyzetük, szerepük
van. Vagyis az, hogy mind az emberek közötti kapcsolatok terén, mind az
információ terén, ha valaki egy nemzeti kisebbségi személy, akkor az egy objektíve más helyzetből indul ki, más szemszögből vizsgálja akár az információt (nevezetesen: anyanyelvi információ, anyanyelvi újság, az ezekhez való
hozzájutás, rádió- és televízióadás stb.), akár pedig az emberek közötti kapcsolatok területét: más szemüvegen keresztül nézi e világot, hiszen az emberek közötti kapcsolatokhoz tartozik például a határokon át való mozgás, vagy
kommunikáció, tehát hogy egy kisebbséghez tartozó személy szabadon, akadálymentesen létesíthessen kapcsolatot a határ túloldalán élő, ugyanazon a
nyelven beszélő emberekkel, vagy hogy a rokonlátogatásokat megkönnyíthessük az egyazon nemzeti kisebbséghez tartozó emberek között, vagy hogy ne
gördítsenek akadályokat pl. a vegyesházasságok elé. Tehát világos, hogy a
nemzeti kisebbségi személyeknek a kultúra és az oktatás mellett itt is specifikus helyzete van, és ezt tükröztetni kell a bécsi találkozón.
— A nemzeti kisebbségek jogainak a kérdésében vannak-e
véleménykülönbségek a szocialista országok között?
— Ilyen véleménykülönbségek az üléseinken áttételesen mutatkoznak meg.
Ha valaki nagyon odafigyelt, akkor észlelhette, hogy a megközelítésben vannak bizonyos különbségek. Azt persze látni kell (és aki tájékozódik a politika ügyei iránt, látja), hogy az egyes szocialista országokon belül más és más
a helyzet ezen a területen. Nem akarom itt az okokat sorolni, de tényként,
realitásként kell elfogadni, hogy ezt a témát másként kezelik a különböző helyeken. Ebből fakadóan kétségtelen — de ezt elmondhatom Nyugat-Európára
is —, hogy egyesek lelkesebbek, mások kevésbé lelkesek e téma kapcsán, de
ez nem szabad, hogy megakadályozza azt, hogy a bécsi találkozón tartalmas
és előremutató bekezdéseket fogadjunk el a kisebbségi témáról, és én nem
tartok attól, hogy itt valamiféle összeveszésre kerülne sor akár a szocialista
országok, akár nyugati és keleti országok között. Persze ez azt is jelenti, hogy
a nemzeti kisebbségi szövegrész, akárhogy is vesszük, bizonyos közös nevezőt
kell, hogy tükrözzön, és, sajnos, ez a közös nevező általában mindig a legalacsonyabb. Mi azt szeretnénk, hogy ezt minél magasabbra emeljük, nemcsak
a nemzetiségi témában, hanem minden más témában. De realitásként kell elfogadni, hogy a közös nevező bizonyos visszahúzó erőt jelent, és ami egyes országoknak megfelelne, az más országoknak nem feltétlenül felel meg. A közös
egyetértésre viszont a konszenzus érdekében feltétlenül szükség van.
— A nemzeti kisebbségek kérdése valóban nehéz probléma. Én azt gondolom, s talán nem vagyok egyedül, hogy esetleg nyíltabb konfliktusok vannak
e téren.
— Azt látni kell, hogy a kidolgozandó záródokumentumban nem név szerinti emlegetése történik az országoknak. Nem arról van szó, hogy konkrétan
elmarasztaljunk valakit, valamilyen országot, hogy ezt vagy azt csinálta, vagy
ezt vagy azt nem csinálta. A magyar felszólalások is ezt mutatják. Mi soha
nem nevezünk név szerint senkit. Egy általános üzenetről van szó, amelyben
41

tudatni akarjuk a többiekkel, hogy a nemzeti kisebbségek témája az összeurópai kapcsolatrendszer szerves részét képezi, szemet hunyni felette nem lehet, mert ez struccpolitika, és ha két ország kapcsolatáról van szó, akkor a
nemzeti kisebbségi tematika ennek a kapcsolatnak is a szerves részét képezi.
Nem lehet elképzelni jó, kiegyensúlyozott kapcsolatot két ország között akkor, ha a nemzeti kisebbségek területén feszültségek, súrlódások vagy meg
nem oldott problémák álínak fenn. Ezzel együtt el kell hogy mondjam, a bécsi találkozó munkálatai során elsősorban nyugati részről nagyon sokszor
hangoztak el név szerinti bírálatok egy-egy ország címére, amely — a bírálók szerint — akár a nemzeti kisebbségek, akár a vallási kisebbségek területén vagy más vonatkozásban nem hajtotta végre a helsinki ajánlásokat. Mint
mondtam, a szocialista országok általában tartózkodnak az ilyen dolgoktól.
Tehát valamiképpen mégis megmutatkozott az, ha egy-egy ország rendkívüli,
szembetűnő módon elmaradt például a nemzeti kisebbségekhez tartozó személyek jogaival kapcsolatos vállalások teljesítésében.
— Ebből a szempontból érdekes, hogy egy évvel ezelőtt Shultz, amerikai
külügyminiszter az emberi jogok megsértése terén fölsorolt egy pár szocialista
országot, Csehszlovákiát, Lengyelországot és ha jól emlékszem, talán Bulgáriát.
Engem nagyon érdekelt volna, hogy Romániát miért nem sorolta föl. Nagyon
kíváncsi lennék, hogy ezzel kapcsolatosan mi a hivatalos amerikai álláspont?
— El kell, hogy mondjam, nem biztos, hogy jól emlékszik rá. De akárhogy is van, azóta az Egyesült Államok és szövetségeseinek a fellépései egyáltalán nem követték Shultz e hagyományát.
— Tehát megváltozott időközben a véleményük?
— Én azt nem mondom, hogy megváltozott a véleményük, hanem hogy
megnyilatkozásaikban, ha „leltárt" csináltak, benne volt abban mindenki, aki
szerintük valamilyen módon nem hajtja végre ezeket az ajánlásokat.
— Tulajdonképpen az Egyesült Államok és Kanada volt talán az, aki több
nyugati országgal együtt, indítványozta éppen a nemzeti kisebbségek jogainak
a problémáját.
— Két forrásból indult a javaslat. Az egyik forrás Kanada, egy-két nyugati állammal, a másik forrás Jugoszlávia. Magyarország mind a kanadai,
mind a jugoszláv javaslatokhoz csatlakozott. Valóban, Kanada és Jugoszlávia
úttörő szerepet játszott a bécsi találkozón ebben a témában. Ez tulajdonképpen a realitások felismerését és tükrözési szándékát jelenti. Mivel magyar vélemény szerint mind a kanadai, mind a jugoszláv javaslatokban olyan dolgok
voltak, amelyek tökéletesen megfelelnek a helsinki szellemnek és amelyek
egyébként egyeznek a magyar nemzetiségi politikával is, ezért nem volt nekünk semmiféle fenntartásunk az iránt, hogy ezeket a javaslatokat nekünk támogatni kell. Nemcsak egyszerűen támogatni kell, hanem társszerzőként kell
hozzájuk csatlakoznunk, mert azonosítottuk magunkat mindazzal, ami azokban a javaslatokban szerepel.
— Nagyon érdekes lenne, hogy mi a kettő közötti azonosság és mi a különbség?
— Mindkettő arra irányul, hogy a nemzeti kisebbségekhez tartozó személyek jogai minél maradéktalanabbul teljesüljenek és érvényesüljenek. A kettő
közötti különbség talán annyi, hogy a jugoszláv javaslat inkább irányt vesz
arra, hogy elismertesse a nemzeti kisebbségek kollektív jogait, ami számunkra
rokonszenves törekvés. A kanadai javaslat viszont a nemzeti kisebbséghez tartozó személyek jogaira összpontosított. Nem utolsósorban azért, mert a nyugati
42

országokon belül is vannak olyan államok, amelyek nem készek egyelőre elfogadni a csoportjogot, a kollektív jogot. E kétfajta megközelítést kell ötvözni
oly módon, hogy — a realitások talaján — a hangsúlyt a személyek jogaira
tegyük, de ugyanakkor lépéseket tegyünk a kollektív jogok irányában.
— A következő kérdésem a nemzeti kisebbségek irodalma, a kevésbé elterjedt nyelvek irodalmának fordításával kapcsolatos. Magyarország ezzel kapcsolatban tett egy indítványt. Ennek mi a lényege?
— Ezt a javaslatot az e témában velünk hagyományosan együttműködő
Finnországgal karöltve nyújtottuk be. A lényege az, hogy tegyük lehetővé az
iskolai oktatási rendszerben, az egyetemi rendszerben, hogy azok az országok,
amelyek eleve hátrányosan indulnak a nemzetközi kulturális piacon, melyeknek a nyelvei kevésbé elterjedtek, bizonyos előnyöket élvezhessenek. Az államok erőfeszítéseket tegyenek arra, hogy a kevésbé elterjedt nyelvek fordítóit
megfelelő módon kiképezzék, hogy kapcsolatokat létesítsenek más országokkal a képzés elősegítésére, hogy előmozdítsák a kapcsolatokat a kiadók és a
fordítók között. Tehát minél könnyebben hozzáférhető legyen egy-egy kevésbé
elterjedt nyelv irodalma a többi ország számára. A társszerzők száma mutatja,
hogy ez egy igen népszerű és időszerű téma: tizenhat társszerzőnk van. Ezek
között meg lehet találni mind a három országcsoport tagjait, ami pozitív körülmény. Magyarország kezdettől fogva hangsúlyt helyezett arra, hogy a bécsi találkozón benyújtandó javaslatok lehetőleg minél szélesebb körben nyerjenek támogatókat és ne maradjunk meg a blokkok, a tömbök határain belül. Az eleve csökkentené az indítványok elfogadásának esélyeit. A kevésbé elterjedt nyelvekről szóló javaslat támogatói között is szerepelnek NATO-államok, mint például Dánia, szerepelnek semleges államok, mint például Finnország, és szerepelnek szocialista államok, mint például Magyarország. Ez a
javaslat rövid, tömör formában mindenképpen a bécsi záródokumentum része
lesz.
— Magyarország tett egy másik kulturális témájú javaslatot is. Ez a Bartók Béla nevét viselő népművészeti központ felállítása. Erről tudna valamit
mondani bővebben?
— A mi véleményünk szerint a folklór, a népművészet, a népművészeti
hagyományok megőrzése nagyon sürgős feladat. Ha nem vagyázunk, akkor az
európai kulturális örökség e része egy szép napon el fog tűnni. Ismeretes,
hogy Kelet- és Közép-Európában igen gazdag a néprajz, a folklór. Azt is el
lehet mondani, hogy ezen a téren hazánknak nagy hagyományai vannak, és
nem véletlen, hogy a, budapesti Kulturális Fórumon spanyol részről javasolták, hozzanak létre egy nemzetközi folklórközpontot, s azt Bartók Béláról nevezzék el, hiszen Bartók életművének fontos része a népművészeti hagyományok gyűjtése, rendszerezése, feldolgozása, megőrzése. Ezt a javaslatot Magyarország a bécsi találkozón is beterjesztette. A javaslat arra irányul, hogy
olyan nemzetközi népművészeti központot hozzunk létre, amely ápolja ezeket
a hagyományokat, ahol kutatómunka, a kutatók tapasztalatcseréje folyik.
— Hol lenne ez a Bartók Béla folklórközpont?
— Budapesten. Ezt javasoltuk mi, és társzerzőként csatlakozott Ausztria.
De a javaslat benyújtása óta eltelt egy év tapasztalatai azt mutatják, hogy számos nehézséggel kel szembenéznünk. Például felmerülnek pénzügyi kérdések.
A mai világhelyzetben egyetlen ország sem veszi szívesen, hogy valamiféle
pénzügyi kötelezettségeket vállaljon. Ha mi létrehozunk egy ilyen központot,
akár Budapesten, akár máshol, ez azt jelenti, hogy minden egyen részt vevő
43

országnak valamilyen módon pénzügyileg támogatni kell a központ működését. Ez nem vált ki senkiből lelkesedést, függetlenül attól, hogy milyen fontos
a néprajz. Aztán van még itt egy másik nagy kérdés is: egy központ létrehozása állandó struktúra megjelenését jelentené az EBEÉ-folyamatban, és azt
tudni kell, hogy mostanáig állandó struktúránk nem volt. Egyesek szerint
éppen az a nagyszerű az EBEÉ-folyamatban, hogy összeülünk, aztán szétoszlunk. Tehát nincs állandó apparátus, titkárság, bürokrácia, papírhalmazok.
Ha egy ilyen néprajzi központ létesül, ez állandó struktúrát jelentene, és egyeseknek ez probléma. Aztán vannak, akik azt mondják, hogy náluk már nincs
folklór, sajnos, eltűnt, és ezért nem érzik magukat érdekeltnek ebben a témában. Egy-két nyugati államról van itt szó. Van aztán még egy másik szélsőséges vélemény, miszerint a folklór ápolása nemzeti ügy és nem nemzetközi.
Itt csupán jeleztem egy részét azoknak a problémáknak, amelyek a kérdés
kapcsán jelentkeztek. Ezért a mi célunk most az, hogy a bécsi záródokumentum legalább hangsúlyozza a népművészet területén kialakítandó össz-európai együttműködés fontosságát.
— Volt Magyarországnak egy másik javaslata az oktatási
kérdésekkel
kapcsolatban. Felveti-e ez a nemzeti kisebbségek anyanyelvi oktatásának a
problémáját is?
— A bécsi találkozón született egy szocialista javaslat az oktatás területén,
amely az egyes államok földrajz és történelem tankönyveinek
egyeztetésére
vonatkozik. Mivel a fiatal generáció oktatása nagymértékben befolyásolja a
megértést és a jövőbeni államközi kapcsolatok légkörét, nagyon fontos, hogy
kit milyen szellemben nevelnek, hogy a fiatalok megfelelő és helyes képet
kapjanak más országok történelméről és földrajzáról. Időnként igen szélsőséges
leírásokkal találkozik az ember, amelyek messze nem fedik a valóságot, vagy
teljesen szubjektívek, vagy talán szándéktalanul is félrevezetőek. Ezért tartjuk fontosnak a tankönyv-egyeztetéseket. A javasslat, amelynek társszerzői
között szerepelünk, erre irányul. Ami viszont az anyanyelvi oktatást illeti,
hadd mondjam el, hogy mind a nemzetiségi kérdéskör kapcsán, mind a vallásszabadság kapcsán törekszünk arra, hogy az anyanyelvi oktatás, a hagyományok, a kultúra, a vallás anyanyelven történő továbbításának a biztosítását
kiharcoljuk.
— A történelmi és kulturális értékek és emlékek ápolása, gondozása szintén felmerült a bécsi találkozón. Ezzel kapcsolatban milyen előrelépés történt?
— A kérdés részben a nemzeti kisebbségek témakörében is jelentkezik,
ahol arról van szó, hogy a részt vevő államok biztosítják a nemzeti identitás
megőrzését. Ez magában foglalja a kultúra, a nyelv, a vallás és a történelmi
emlékek és emlékhelyek ápolását, gondozását. De mindenekelőtt itt említeném
azt a nagyon fontos témát, ami már a Kulturális Fórumon is felmerült és
amelyet mi tevékenyen támogatunk. Az európai kulturális örökség megőrzéséről van szó. Ezt a javaslatot a bécsi találkozón a lengyelek és az osztrákok közösen terjesztették be. Magyarország — még a beterjesztés napján —
elsőként csatlakozott az indítványhoz. Űgy tűnik, a részt vevő államok többsége egyetért azzal, hogy Krakkóban szimpóziumra kerüljön sor a bécsi találkozót követő időszakban az európai kulturális örökség megőrzéséről.
— Humanitárius területen milyen más javaslata volt még Magyarországnak?
— A bécsi találkozón általunk önállóan vagy másokkal közösen összesen
benyújtott 30 javaslat közül 14 a humanitárius témakört érinti. Egy elvi je44

lentőségű témáról, a kulturális együttműködés megközelítési módjáról, az állam ebben játszott szerepéről a Szovjetunióval közösen nyújtottunk be javaslatot. Mi azt valljuk, hogy mind az államoknak, az intézményeknek, a szervezeteknek, mind pedig az egyéneknek jól körülhatárolható, nélkülözhetetlen
szerepe van a kulturális együttműködés területén. Az egyiket nem lehet szembeállítani a másikkal. Egyik nem mond ellent a másiknak. Sok minden olyan
van, amit csak az állam tud csinálni (például megfelelő feltételeket tud teremteni a kultúra művelői számára), és nagyon sok olyan dolog van, amit
csak az egyén tud megtenni, s ezt az állam nem tudja helyettesíteni. Javaslatunk éppen azt célozta, hogy ezt a két vonalat egymással párhuzamosan vesse
föl, és biztosítsa, hogy az egyiket ne játszhassák ki a másik rovására. Javaslatokat tettünk ifjúsági találkozókra, egyetemi és tudományos cserékre, aminek a célja az, hogy minél gyakrabban találkozzanak Európa fiataljai egymással és így minél szorosabbá tegyük a köztük levő kapcsolatokat, megkönnyítsük azokat a feltételeket, amelyek mellett a fiatalok közvetlenül találkozhatnak egymással, egymás országaiba utazhatnak. Javasoltunk egy irodalmi
fesztiválrendezvényt. Ez előirányozza, hogy ötévenként fesztivált rendezzünk az
európai klasszikusokról. Megjegyzem, hogy kulturális fesztiválok gondolata
a franciák részéről is felmerült. Javaslatot tettünk az ifjúság művészeti nevelésének témakörében is. Véleményünk az, hogy a fiatalságot az igazi művészeti értékek szellemében kell nevelni, meg kell ismertetni velük azokat a
kincseket, amelyeket az egyetemes kultúra halmozott fel, és ily módon is elő
kell segíteni egymás jobb megismerését és megértését.
— A kulturális fejlesztéssel kapcsolatosan is volt egy javaslatunk.
— Csatlakozva ahhoz a kezdeményezéshez, amit az ENSZ bocsátott ki, javasoltuk, hogy Európa is aktívan kapcsolódjon be a „Kulturális fejlesztés évtizede" elnevezésű program célkitűzéseinek megvalósításába. Javasoltuk egy
EBEÉ ifjúsági szimfonikus alkotóműhely és zenekar létesítését, valamint kulturális tv-programok ingyenes cseréjét is. Természetesen rajtunk kívül más
országok is tettek jelentős indítványokat a kulturális együttműködés kérdéskörében.
— Véleménye szerint a bécsi találkozó hatása milyen mértékben mutatkozik majd meg az egyes államok politikájában és mindennapi gyakorlatában?
— Először hadd mondjam meg, hogy az EBEÉ-folyamatban született dokumentumok nem nemzetközi jogi érvényű dokumentumok, hanem politikai és
erkölcsi súllyal bíró dokumentumok. Ez azt jelenti, hogy a dokumentumok
végrehajtása tekintetében nem lehet az államokat jogilag felelősségre vonni.
Ugyanakkor, ezeket mégsem veheti egyik részt vevő állam sem félvállról,
mert a nemzetközi, az európai közvélemény előtt felelősséggel tartozik azért,
hogy hogyan hajtja végre ezeket a döntéseket, rendelkezéseket. Azt hiszem
azonban, hogy ami az államok jövőbeni magatartását illeti, minőségileg új
elemekre, hirtelen változásokra egyik napról a másikra nem igen lehet számítani. 1975, a helsinki záróokmány megszületése óta 12 év telt el. Ez aíatt a 12
év alatt az egyes országok több-kevesebb sikerrel igyekeztek a záróokmányban foglalt rendelkezéseket végrehajtani úgy, hogy azok harmóniában legyenek az érintett ország stílusával, hagyományaival, politikai gyakorlatával. Ebből fakadóan más és más ütemben, más és más mélységben történt a végrehajtás. A helsinki záróokmány megvalósulásának jelenlegi helyzete tükrözi
a mostani európai állapotokat. A záróokmány egy kompromisszumos dokumentum, nagyon finoman kiegyensúlyozott szöveget tartalmaz, amelyeket egyéb45

ként sokszor különbözőképpen is lehet értelmezni. Ez az előnye és a hátránya
is a kölcsönösen elfogadható, precízen kidolgozott szövegeknek. A bécsi dokumentum szintén kompromisszumos jellegű lesz. Nemcsak az egyes „kosarakon"
belül, mert mi most csak a „hármas kosárról" beszélünk/hanem az egész dokumentumon belül, az egyes „kosarak" között is. A legideálisabb helyzet az
volna, ha az egyes államok gyakorlatukat, netán jogi rendelkezéseiket maradéktalanul próbálnák hozzáigazítani a helsinki dokumentumhoz. Ez utóbbi
ugyanis valóban előremutató jellegű és azt az irányt vázolja föl, amely felé az
európai kapcsolatnak haladni kellene. Ez a haladás igen lassú, időnként viszszaesések is vannak, de az elmúlt 12 évben azért sok eredmény is született.
Azt várom, hogy a részt vevő államok ezt a politikai és erkölcsi súlyú dokumentumot a mindennapokba próbálják átültetni és örülni fogok minden kis
előrelépésnek, amely ezen a területen születik. Azt persze nem várom, és erre
senki nem számít, hogy egy állam gyakorlata máról holnapra alapvetően
megváltozzon csupán azért, mert a záróokmány szelleme nem tükröződik az
adott országon belül. Ennek ellenére előrelépést várok sok helyen. A részt
vevő államok nem tudják elszigetelni magukat az EBEÉ-folyamattól. A helsinki folyamat olyan szerves részévé vált az európai politikának, hogy ma
már európai politikai életet egyszerűen nem lehet elképzelni az EBEÉ nélkül. A legkonzervatívabb beállítottságú ország sem tud elefántcsont toronyba
menekülni és kénytelen figyelembe venni azt, amit a helsinki záróokmány
előír. Tehát mozgás lesz, de mérsékelt és lassú mozgás.
— S végül: lát-e összefüggést a bécsi találkozón felvetett problémák és a
jelenleg Magyarországon folyó gazdasági, társadalmi és politikai reform között?
— Mi már 1975-ben is láttuk, hogy a helsinki záróokmány rendelkezései
sok esetben alacsonyabb szintűek, mint az akkori magyar gyakorlat volt.
Magyarország sok tekintetben nemcsak eleget tett a helsinki záróokmány rendelkezéseinek, hanem számos területen túl is szárnyalta azokat. Én úgy hiszem, az elmúlt időszakban ez a folyamat még tovább folytatódott, s nem fejeződött be. Azt viszont el kell mondanom, hogy ez nem azért történik Magyarországon, mert a záróokmányban benne van, hanem mert hazánk gazdasági, politikai és kulturális fejlődéséből fakadóan mintegy szükségszerűen
jelentkeznek ezek a lépések. Az nagyszerű dolog, hogy közben van egy záróokmány, kibontakozik egy európai enyhülési folyamat, a nemzetközi, európai elvárások szerencsésen egybeötvöződnek a magyar gyakorlattal. De ezek
mégis magyar intézkedések, amelyek azért történnek, mert mi úgy érezzük,
hogy ezt meg kell tennünk otthon, saját belső parancsoló szükségleteink miatt.
Azok a reformfolyamatok, amelyek jelenleg Magyarországon zajlanak gazdasági és politikai téren, magyar jellegűek, és nem köthetők az EBEÉ-folyamathoz. Kétségtelen ugyanakkor, hogy e folyamat célkitűzései egybeesnek a helsinki záróokmány célkitűzéseivel. És ez vitán felül erősíti hazánk pozícióit az
EBEÉ-folyamaton belül.
— Köszönöm a beszélgetést.
SZABÖ TIBOR

46

SÍK CSABA

Pablo Ruiztól Picassóig
5. EGY ZSENI LECKÉI
Elbeszélésekből, reprodukciókból volt kezdetben madártávlati képe a modern mozgalmakról, Steinlentől az art nouveau ostorvonalán át Van Goghig,
Munchig. Párizsban először azt fedezte fel, amire felkészült, Nonell leckéje
nyomán a realistákat. A Gil Blas Illustré — olvasókeretre feszítve ott lógóit
a fogason a Négy Macskában — 1891-től közölte rendszeresen a tíz évvel korábban Svájcból érkezett Steinlen rajzait, amelyek Bruant dalainak vaskosságával és célzatosságával ábrázolták a párizsi hétköznapok figuráit, helyzeteit, szokásait, erkölcseit. Az utca élete érdekelte, nem volt idegen tőle a
vagányromantika sem, legjobb munkáin azonban a szánalom és együttérzés
szentimentalizmus helyett felháborodásban tört ki. A jelenség ragadta meg,
néha azonban belelátott a társadalom gépezetének működésébe. Ihletét nemcsak a valóság, az irodalom is táplálta — illusztrálta Aristide Bruant daloskönyvét, Maupassant és Anatole France néhány munkáját —, a péküzlet ablakában leselkedő gyerekek, akik azon tanakodnak, ennivalót látnak-e, bizonyára Rimbaud verséből származtak a rajzlapra:
Feketéllőn, hóban, homályban,
a pince fénylő ablakában
faruk kerek,
öt kicsi, térden leskelődve,
nézi, hogy készít a Pék szőke,
nagy kenyeret.
(József Attila fordítása)
Daumier 1901-es kiállítása segítette Picassót különbséget tenni, az eredetik nyomán felfedezte, kettejük közül ő az igazi, ő a zseni. Együtt és egyszerre élt Daumier-ban a társadalmi és a művészeti forradalom emléke és
vágya, az emberibb élet iránti igénynek és az állati sorsnak ellentétét esztétikai tényként tudta megjeleníteni. Anthony Blunt és Phoebe Pool leltárba szedte Picassónak azokat rajzait, amelyeken nyilvánvalóan tetten érhető Daumier
hatása; fontosabb azonban ennél, hogy a mester példája jóváhagyta a témát,
a szereplők iránti együttérzést és elkötelezettséget, amit Nonell iskolájában
tanult. Picasso a Menekülők című vázlaton valóban kölcsönvette Daumier
kompozícióját, de aktjait Nonelltől s újabban Carriére-től tanult, gyermeküket
lehajtott fejjel vigyázó anyákkal helyettesítette. Carrière, aki realista figuráit
szimbolikus jelentőséggel telítette, írók körében élt, nemcsak színt, vonalat
akart elhelyezni a vásznon, hanem élményt, érzést kimondani. A gyermekét
47

magához szorító, karjába záró anya figurájában a gyengédséget és a támadni
kész védekezést egyaránt megjeleníti, a hajlékony rajznak hangsúlyt adó félhomályos háttér sejtelmessé teszi a köznapian egyszerűt. Művészetét utolsó
üzenete jellemzi a leghívebben: „Szeressétek egymást őrült szenvedéllyel."
Az 1901-ben Párizsban töltött hónapokról tett vallomását Françoise Gilot
emlékezete őrizte meg: „Amint rájöttünk, hogy a kollektív megmozdulás hiábavaló, ki-ki elindult megkeresni a maga ú t j á t . . . a teljes egyéni elszigetelődéstől az mentett meg bennünket, hogy bármennyire is különbözőek a megnyilatkozásaink, azért valamennyien a szecesszió művészei vagyunk." Az elnevezést oly tágan kell értelmeznünk, hogy beleférjenek a metrólejáratok kovácsoltvas díszei, Beardsley rajzai, Van Gogh portréi; nehéz azonban felderíteni, mit ismert Van Goghtól, minek látta őt? Ifjúkori művei a családi házban hányódtak, Hollandiában, a későiek arról győzhették meg, hogy ezekhez
az érző, szenvedő, személyes sorsot élő, mégis végzet sújtotta figurákhoz képest Degas-éi csupán szociális típusok. Van Gogh hatása ráadásul Gauguinéval keveredett; Picassónak a kávéházban várakozó Sabartést ábrázoló Söröskorsó ja szinte kettejük stílusának összege: az ábrázolás szigorúan kétdimenziós, mellőzi a perspektívát, zárt körvonal fogja közre a koncentrált formákat, a színek fokozzák a tisztaság érzetét, s csodálatos biztonsággal jelenítik
meg a kép igazi tárgyát, a magányt, amely sehol sem olyan teljes, mint emberek között. A kék korszak előzményeként aligha mellőzhető tanulsága Van
Gogh művészetének, hogy a szín önmagában, önmagán keresztül kifejez valami másként kifejezhetetlent, a vörösnek és a zöldnek metafizikai jelentése
van, „az emberek szörnyű szenvedése". Emberi értékeket közvetítenek a színek, s őrzik azok eredeti rangját az értékeket kótyavetyélő XIX. században;
talán ezért rettentik meg a Párizsba érkezése után tájékozódó Van Goghot a
művészek, akik „mint emberek csak undort keltenek benne". (Talán itt kell
keresnünk Picasso élete során egyre mélyülő ellenszenvének egyik okát a
„festőművész" iránt?) Van Gogh nem volt hajlandó tudomásul venni az élet
és művészet közti szakadékot, amit a naturalista impresszionizmus tovább
mélyített; Gauguin az intellektualizmus hiányában látta a bajt: „Az impreszszionisták szemükkel nem a gondolat rejtelmes középpontjába, hanem csak
köréje néznek..." Mindketten a filozófiai értelemben vett konceptualista
művészet igényét ébresztgetik Picassóban, s rákényszerítik, vessen számot a
művész, a művészet társadalmi helyzetével, szerepével. Van Gogh úgy vélte,
s életével bizonyította, a művész szembenáll a társadalommal, kitaszított, mint
„barátnőnk és nővérünk, a prostituált"; Gauguin nemcsak térben, időben is
messzire menekült „az arany rothadt társadalmá"-tól, Tahitiig, Kambodzsáig,
Egyiptomig, a „primitívig". Művük tanulsága: a művészetnek magának kell a
társadalomból hiányzó „nagy eszméket" (Baudelaire) megalkotnia, s hogy önnön igazságától el ne szakadjon, „életgyónássá" (Herbert Frank) kell lennie,
amelyben minden ecsetvonás egzisztenciális jelentésű és mértékű, „nemcsak
esztétikai, hanem etikai" (Németh Lajos) tett is. Gauguin szintétikus szimbolizmusa jelképes erejű és értelmű vonallal, színnel visszaadott formát jelent;
a szimbolista szót abban az értelemben használta, mint írókortársai: a festményen „az egyes alakok szellemi képeket és eszméket képviselnek, szemben
a vizuális tapasztalattal". A másoló művészet elve helyett a teremtőét vallották; alighanem ez volt a legfontosabb eszme a hazatérő Picasso tarsolyában.
Az újdonság prousti homálya azonban éppen csak oszladozott. Még nem
48

vált el benne a csak divatos a valóban korszerűtől, azt sem látta tisztán, hogy
a divat éppen azt röpíti fel, ami avulni kezd. A változataiban eltérő új közös
nevezője Barcelonában a dekadencia volt, ez azonban sem az idősebb, sem a
fiatalabb generáció művészeit nem döbbentette rá, hogy kérdéseiket az elődök már feltették, s állításaikat is kimondták. A katalán modernségnek az
esztétikainál fontosabb volt a politikai. A művész kivonult osztályából, szembefordult kulturális igényeivel, minden módon nyugtalanítani akarta. De fél
évszázaddal korábbi kultuszt felelevenítve tekintette Rusinol az anti-burzsoá
művészet feltételének az egészség, az egészséges hiányát, tartotta nélkülözhetetlennek művész számára a kábítószert: a Pel i Plomában írt Csend háza
című cikkében a drogok felszabadító, kalandra bátorító hatását dicsérte.
Nonell, bár hű maradt a spanyol művészet realista tradícióihoz, vadászott az
őrültekre és az idiótákra, mintha a nyomort önmagában nem tekintette volna
elégséges argumentumnak. Párizsban, de Párizs előtt is hatott Picassóra Edward Munch, aki a divatos femme fatale alakjában mindenkinél mélyebben
és megrázóbban fejezte ki a szexaulitás démoniságát; Casagémas öngyilkossága után kezdte Picassót izgatni a vámpír. A barcelonai divatot azonban
egészséges iróniával szemlélte: A dekadens költő című képén Sabartés alvajáróként bolyong a temetőben; a képre, mint egy fogasra, ráaggatta a dekadencia összes rekvizítumát. Munkái többsége azt tanúsítja, nyakig merült a
divatozó századvégi romantikába, de a lélekmélyi indulatok, tudat alatti irracionálék új valójukat mégis azokon a képein mutatták meg, amelyeket Van
Gogh, Gauguin hatása megérintett. Az abszintivókon, a társadalom és a lélek
alvilágáról magát sokat tudónak sejtető önarcképen, amely a baudelaire-i
„rongyszedő" legmodernebb változata a századelő művészetében. A dandy is
Baudelaire hőse: a cilinderes, fehér selyemsálat s estélyi köpenye gomblyukában szegfűt viselő Picasso indulóban a párizsi éjszakába, meztelen keblű
nőkkel a kép hátterében — az emelkedett festői előadás ellenére is komikus,
mert szereptévesztés áldozata. Legalábbis Nietzche esztendeiben, aki elutasítván a beteg Európát tovább fertőző wagneri romantikát, hadat üzent a dekadenciának, az egészséges, a déli, a „németfölötti" klasszikus nevében, a mítosz igézetében, amelynek újraérvényesítése az emberi élet és művészet megújításának feltétele. A Négy Macskában az erő kultuszának, a filiszter-normák megvetésének prófétájáról hallhatott, az opollói burokban megbúvó dionüzoszi démóniáról is szavaltak, anélkül, hogy értették volna az egy tőről fakadó ellentét drámáját; Picassónak is évtizedek kellettek, hogy a maga mitológiájának archaikus előzményeként, párhuzamaként felfedezze. Nietzschét
kávéházi interpretációk után Maragall és Jüan Oliva Bridgman fordításaiból,
kommentárjaiból ismerte meg; aligha maradt rá hatástalan az ön- és énkifejezés kötelező szabadságáról szóló tanítása, bizonyára tetszett neki az élet erőkifejtésként, a hatalom akarásaként való felfogása, a megismerés értelmezése
tagadásként, az igazság magyarázata az eddig érvényesnek elutasításaként.
Aligha okozott benne konfliktust a keresztény morál elutasítása, az önmegvalósítás, a személyiségben rejlő erők felszabadítása, a tömeg feletti győzelem
nietzschei feltétele, tanítványként is hitte, hogy vezérnek született. Kedvére
való volt a nagyságot megtestesült akaratként, célratartott elhatározásként
értelmezni, kiolvasta belőle a századvégi élménykultusz igazolását, ám azt is,
hogy a dekadencia életigenlése szakadék fölött lebeg. Nietzsche fölényesen tagadott más barcelonai divatokat, a tolsztojánus együttérzést, Schopenhauer
felfogását az életről, mint „dőre vakesetről" (Prohászka Lajos), anélkül azonban, hogy választásra kényszerítette volna.
49

A katalán szellemi franciasalátába jócskán keveredtek az irodalomból is,
kivált az északiból. A Négy Macskában állandó téma volt Ibsen, a barcelonai
avantgárdé színházak nagy sikerrel játszották darabjait. Főleg Picasso generációja rajongott érte, mert azt példázta számukra, hogy Európát a pereméről
is meg lehet hódítani. A limeseken értették és méltányolták igazán, hogy valaki egy fenyőerdők övezte, tengerparti városkában felismeri hazája állapotát, s a norvég valóság segítségével az ember helyzetét a XIX. század második
felében. „Mindaz, amit megírtam, szorosan összefügg azzal, amit megéltem,
ha nem is éltem át. Minden művemnek szellemi felszabadulás és megtisztulás
volt a célja, mert az ember sohasem él egészen felelősség és bűnrészesség
nélkül a társadalomban" — Ibsen vallomása, akár ismerte, akár nem, ifjúkorától haláláig egyik eleme volt Picasso elkötelezettségének a többé-kevésbé
nyíltan önéletrajzi, katarzisra törő, mítoszteremtő, felelősségteljes művészetfelfogás mellett. Hiába mutatta ki Lemaitre, hogy Ibsen igazságai nem újak,
darabjai lelkiismereti kríziseit előtte is pedzette már az irodalom, Barcelonában felfedezésszámba ment, amit ember és társadalom viszonyáról, a szenvedtető és vigasztaló magányról mondott, hiszen a légvárépítés is több volt itt a
beletörődésnél vagy semmittevésnél. Bátorított azzal is, hogy megmutatta,
minden emberi lénynek egyéni sorsa és személyre szabott igazsága van, amit
csak a maga erejéből vihet győzelemre. Olyan társadalomban küszködve,
amely „betegebb, mint egy idegszanatórium" (Kosztolányi Dezső). Ibsen
Nietzschével egybehangzón állította, hogy mi tizenharmadikak mindannyian
terhére vagyunk a többi tizenkettőnek, a tucatembernek"; Gregers Welde
noha minden tette hiábavaló, mégsem válik komikus figurává, mert igaza
van, ha igazságát a társadalom, amelyben él, az osztály, amelyből származik
képtelen is felfogni és elfogadni. A fiatal Picasso magára is vonatkoztathatta
a Vadkacsa hősének konfliktusát, amely a költészet révén emelkedettebbé
válik puszta jelentésénél.
Strindberg-élménye igazolása lehetett a Casagémas sorsából levont tanulságnak: a férfi mindig áldozatul esik, ha kiszolgáltatja magát a furfangos gonosznak, a nőnek. Az emberi viszonyokban rejlő tragédia nem a jellemtől
függ, hanem egyszerűen van, létezik, szándéktól függetlenül, s bármilyen kapcsolatba kerül a férfi a nővel, eldönti a sorsát. Két embernek a nemi különbségtől függő viszonya metafizikai entitás, amely Strindberg szerint nem
lehet más, mint válságos.
Hauptmann Takácsok-ját is szerették Barcelonában. Hősei világában oly
teljes a szenvedés, hogy már nem egyéni többé, senki sem menekülhet előle.
Maeterlinck figuráinak sem saját élete fáj, hanem a közös lét, amelyben
mindnyájan osztozunk. „Végsőkig egyszerűsítve, színektől, ruháktól, külsőségektől megfosztva — így Kosztolányi —, elvontan, majdnem egészen testtelenül, a rajz egyszerű vonalaival lépnek elénk az ő alakjai", akár a kék korszak figurái. Ibsennél, Strindbergnél a szimbolizmus csak eszköz, Maeterlinck-nél maga a lényeg, amit felesleges megfejtenünk, mert fogható magyarázat helyett értelmétől fosztjuk meg a drámát.
Második párizsi tartózkodása idején a Picassóban végbement változás
részben szembetűnő, részben lemérhetetlen, mert irányára majd csak következményei világítanak rá. Valami elmozdult benne, ritmust változtatott, noha
legalábbis részleteiben nincs semmi, amire rá ne mondhatnók, magával hozta, ha nem többet, a sejtelmét, a kíváncsiságot rá. A témák és kifejezésmódok
határai sem élesek már, a kialakulóban levő személyes stílust egyszerre éri
50

iránymutatás, és elbizonytalanodás. A példaszerűvel is fenntartással él, az elutasítottban is felfedezi a figyelemre érdemest.
Az új századdal egyidős némely munkáján felfedezhető az ötleteknek középpontot, kötöttséget nem ismerő, mégsem szabálytalanul terjeszkedő, köröző, indázó esetlegessége, amelyek a reálistól való elrugaszkodás ellenére mégis a valóság új képét akarják adni. Stilizáltat, megszépítettet; Gaudi városában eszmélkedett, az utcakép legalább annyira alakította szemléletét, mint á
művészeti élmények. A szecesszió „forradalom volt, de palotaforradalom";
sem a Négy Macskában, sem Párizsban az Avignoni kisasszonyokig nem tudták, hogy a kettő között különbség van.
Egységes stílus volt a szecesszió a képtől, a verstől a mider formálta női
testig, életmódtól a környezetéig, a hosszú szipkából szívott egyiptomi cigaretta füstjének arabeszkjétől a gondolkodásig; Barcelonában azonban oly
talpalatnyi volt társadalmi bázisa, hogy provinciálissá, egyszerűen importtermékké lett. Picasso a Négy Macskának rajzolt menükártyán próbálhatta ki
a vegytiszta art nouveaut; ide érezte keveretlenül alkalmasnak? A Stúdióból
olyasmit is kinézett, ami nem volt benne: a Raffaello előtti idők áhítatát Rosettihez, Burne-Joneshoz ragadó grafikáin profán kávéházi hangulattá, közönséges utca jelenetté változtatta. Burne-Jones alakjainak előkelő fáradtsága,
a világ iránti kedvetlensége nála inkább másnaposság; jobban odafigyelt
hosszú horizontálisaira, a szűk teret majd szétfeszítő szögletes gesztusaira.
Gyakorta androgün figurái feltűnnek majd a kék korszak vásznain. A sziluettek megrészegítő hajlékonyságát Blunt és Phool szerint talán Maurice Denis
olyan képeiről leste el, mint az Április — szakadó esőben kilométereket gyalogoltam az ősnek hagyott parkon át a Kröller-Müller múzeumig, hogy lássam: bájos, megvesztegető, tetszetős, egyszerre rafinált és gyermeteg fantázia szüleménye. A kép előterében az S alakban hajló út mellett, mintha karosszék faragott támlája lenne, kacskaringózik egy különös növény, földig
érő, a test természtes formáit elrejtő, fehér ruhába öltözött nők kettesével
vagy magányosan, ritmikus egymásutánban, mintha virágok lennének maguk
is, hajladoznak az út menti zöldben; a benyomás andalítóan dekoratív, a színnel töltött felületek melódiája nem valóságos, hanem álmodott tájé. Mikor
Picasso az álmot az élesen megfigyelt, reális látvánnyal szembesíti, a hatás
nemcsak ironikussá lesz, hanem már-már karikatúraszerűvé. Azért megszívlelte Denis .előírását: „sose felejtsd, hogy a festmény akár csatamént, akár
aktot ábrázol, valójában sík felület, amelyen a színek egyfajta rend szerint
helyezkednek el". Ha fel is tűnik a fiatal Picasso képein Denis mesterkéltségét a természetessel ötvöző Bonnard, Vuillard kezenyoma, a legfontosabb, a
példaadó mester mégis Daumier és Lautrec, később Gauguin és Van Gogh.
A századforduló művészetében a kortárs tanú szerint: „ . . . é p p ú g y megtaláljuk a dekadenciát, mint a jövő túltengő hitét, a művészi törekvések éppúgy
tekintenek hátra, mint előre. Ezt a művészetet sokkal kevésbé lehet bármiféle meghatározott formulára egyszerűsíteni, mint bármikor, de egy biztos:
ismét van művészetünk". (O. J. Birnbaum, 1893.) A szemtanú Seurat, Cézanne
szerepét, jelentőségét nem ismerte. Van Goghét, Gauguinét is inkább csak az
irodalom felől nézvést, érvként a mindenütt más nevet viselő art nouveaura
és a szimbolizmusra hivatkozott.
A szimbolizmus történeti fogalom, a múlt század nyolcvanas-kilencvenes
éveinek fordulóján létrejött irodalmi és művészeti irányzat elnevezése, amely
nemcsak a látható, tapintható valóságot akarta kifejezni, hanem az érzékszer51

vekkel felfoghatatlant is mögötte. Nemcsak az értelemhez kívánt szólni, hanem a dolgokon túli rejtelmes lényeggel kapcsolatba lépni képes ösztönökhöz
fordulni is. Az iskola feje Mallarmé, s szándéka ellenére Gauguin, akinek eszmélésében igen fontos hely jut az irodalomnak. Művészeti szimbolizmusnak
lényegében a vele rokon, de tőle elfajzott próbálkozásokat nevezzük. Pontatlanul, mert szimbólum és allegória elkülönítésével nem szokás vesződni.
A különbségtételt William Butler Yeats érezte szükségesnek A szimbolizmus
a festészetben című tanulmányában: „Nehéz megmondani, hol olvad egymásba allegória és szimbolizmus, de nem nehéz megmondani, hol éri el az
egyik vagy a másik a maga tökéletességét; s bár eltöprenghetünk azon, mi
nagyobb, az allegória-e, vagy a szimbolizmus, afelől nem lehet kétségünk,
hogy a szarvak szimbolizmusával, amellyel Michelangelo Mózes fejét felékesíti, a modern képzelet felébredését segítette elő, míg Tintoretto képe, A Tejút eredete . . . szimbolizmustól mentes allegória csupán . . . Elég azonban anynyit mondanunk: ,Az az asszony Juno és a Tejút az ő emlőjének tejéből származik', máris elmondottuk a Tintoretto-kép jelentését... Ha azonban valamely személyt vagy tájat megszabadítunk a tettek és motívumaik, az okok
és okozatok kötelékétől, minden köletéktől, kivéve szeretetünk kötelmeit, akkor szemünk láttára változik át és válik egy határtalan érzelem szimbolizmusává, tökéletes érzelemmé, az Isteni Lényeg részévé..."
A nyolcvanas évek végén Gauguin szintetista-szimbolistának nevezte művészetét, amely a vonalak és a színffoltok klasszikus tisztaságával a vizuális
tapasztalatnál többet, intellektuális felismerést, szellemi megismerést akart
közvetíteni. S megszólaltatni azt „a titkos és mély egységet", amely mint
Baudelaire Kapcsolatok című szonettjéből tudjuk, a szagok és a színek között
felfedezhető. Mallarmé a költészet feladatának „a lét rejtelmes értelmének"
kifejezését tartotta, az élet ritmusát visszhangzó nyelv segítségével, „a titkos
jel" felismerése révén, amellyel ez az értelem a közönséges dolgokban is hírt
ad. magáról. A szimbolista esztétika szerint a természet ábrázolásának aszszociatív kapcsolat kikényszerítésével kell magához kapcsolnia a szellemit,
analógiákkal, metaforákkal, jelekkel; az igazi szintézis kapcsolat a látható s
az azt követő okkult között, melyeket a logikai viszonynál mélyebb azonosság köt össze. Szimbolizmusról igazán akkor beszélhetünk, ha a jelképek
rendszert alkotnak; Maurice Denis ismerte fel, hogy a képzőművészetit az
irodalmitól élesen el kell választani, mert a festészetben „törékeny elemmé"
válik, amit az irodalmi szimbolizmus hivalkodva kedvel, „a homállyal való
visszaélés egész talmi miszticizmusa". Azonban semmi sem felesleges, még a
rózsakeresztes festők körmönfont naivitásából is profitáltak a szürrealisták.
Picassóra mellőzhetetlen hatással volt Párizsban Puvis de Chavannes, akit
Denis 1934-ben már „nagy és elfelejtett mester"-ként emleget, akinek „roppant befolyása volt a XIX. század művészetére". Jelentőségét, hatását nem
kérdőjelezi meg, hogy műve nagy részét bizony okkal felejtették el. Az akadémikus tradíciónak akarta becsét visszaadni, amit a polgárnak hódoló hivatásosak és hivatalosak lejárattak, nemességet, komolyságot kölcsönözve neki.
Az ortodox és a modern között szeretett volna hidat verni, volt Delacroix növendége és Couture-é, sokra becsülte Chassérieut. Dekoratív, festői festő szándékozott lenni, mint a régi mesterek. A rajzot leegyszerűsítette, a színt hígra
és fakóra mosta, frizszerű kompozíciói mégis hatásosak voltak. Huysmans,
aki korántsem rajongott érte, mondta Puvis Tékozló /¿újáról: „Az ember csodálja erőfeszítését, tapsolni szeretne, aztán fellázad. Mindig ugyanaz a sá52

padt színezés, mindig ugyanaz a freskószerű hangulat. Mindig kemény és
szögletes. S idegesíti az embert tettetett naivitásával és egyszerűségével." Sikerét hivatalos megbízások, a nabik tisztelete s a fiatalok lelkesedése biztosította. Fogyatékosságaiban rejlettek becsülendő erényei; 1861-ben vallotta
magáról: „Szeretem gyászos szemszögből nézni a dolgokat, alacsony eget, elhagyott síkságot, ahol minden kis fűcsomó eljátssza a maga kis dallamát a
szél erőszakos lehelletében. Türelmetlenül várom, hogy eljöjjön a rossz i d ő . . .
rossz időben több az élet, mint a jóban." Ars poeticája kötötte a szimbolistákhoz: „Azt kívánom, hogy ne természet legyek, inkább párhuzamos a természettel." Legjobb képein megszabadul a Raffaellótól örökölt kompozíciós
sémától, kiszámított esetlegességgel rögzíti a figura pózát, amely felhívja a
figyelmet a forma esendő jelentéktelenségére.
A kor művészetében Munch művészete volt az Övének talán legteljesebb
ellentéte, s Picasso számára pillanatnyilag a fontosabb. Egyik 1901-es önarcképe, La Boija című rajza a Catalunya Artisticában, szemlélteti a norvég
festő ragadozó vonzását. A testi-lelki nyomor szimbólum erejű képeit nemcsak a valóság mutatta fel számára, de legalább oly meggyőző erővel Munch
is, aki a századvég művészetét megajándékozta Kierkegaard felfedezésével, a
szorongással, amelynek életrajzi hitelt adtak a szecesszió szétfolyó és tömörülő vonalai, s a Gauguin-tői eltanult lelemény, a színek zárt körvonala foglalása. Munch figurái attól rettegnek, hogy elveszítik az ibseni „éltető hazugság"-ot, amely más emberekhez vagy a puszta létezéshez köti őket. Témájához az ikonográfiát, a szimbólumrendszert magának kellett megteremtenie;
onnan vette, ahol leggyötrőbben tárta fel magát: a saját életéből, amely tele
volt gyötrelemmel, tragédiával. A skála szűk, de megejtő, szívbemarkoló és
hatásos: halottas ágy, véreres naplemente, a kamaszlány esendő, s a nő vérszívó teste, a betegség, a mámor — mindebből megrázóan hiteles korképet
kerekített. Munkái szinte maguktól rendeződnek az életrajz, az öngyűlölet, az
áldozatvállalás közös nevezőjén ciklusokba; a kék korszak a sorozat elvét köszönheti neki, Puvisnek pedig a pózt, a teremtett lény áldozat voltának gesztusát. Munch huszonhét képből álló Az élet frize ciklusának sokatmondó alcíme: Motívumok egy modern lélek életéből. Még idilljei is baljóslatúak, fehér ruhás, ünnepelni vágyó lányalakjai fölött is ott lebeg testtelenül, hangtalanul a tébolyba, halálba kergető misztikus sikoly.
Picassónak a hatásokra szüksége volt a pályakezdést lezáró, s a következő
korszakot bevezető Casagémas temetése megfestéséhez, amely már Cézanne
tétova ismeretéről is tanúskodik, Blunt és Phool feltételezi, hogy a Delecroix
apoteozisa egyenes hatással volt Picasso festményére. Nonelltől Carriére-ig
számosan hatottak az 1901-ben kezdett anyaság témára, jóllehet a francia művész lágy festésmódjától igencsak elültnek Picasso élesen körvonalazott, szobrászi formái; feltételezhetjük, a gótikus plasztikát is tanulmányozta, a Két
nővérhez készült rajzvázlat ugyanis emlékeztet a chartres-i katedrális déli
kereszthajójának ajtaján látható gyengéden redőzött nőalakra. Paradox, de épp
e hatások bizonyítják, a Ruizból lett Picasso konceptualista művész kezdettől
fogva, a középkori nominalizmus értelmében, amely azt tartotta, az értelem
ismer tapasztalat előtti fogalmakat; az eleve meglevőhöz tehát szinte csak
gyűjtögetnie kellett a formakincset, amelyhez későbbi élmények, tapasztalatok, témák kifejezéséhez szüksége volt.

53

MIHÁLYI GÁBOR

„A tökéletes dráma"
A KLASSZIKUS TRAGÉDIA ÉS KOMÉDIA ANATÓMIÁJA
MŰFAJ VAGY ÉRTÉKKATEGÓRIA?
Hegel még azt tartotta, hogy „a mind formája, mind tartalma szerint legtökéletesebb totalitássá alakuló drámát a költészet, s általában a művészet legmagasabb
fokának kell tekintenünk". (1) A fiatal Lukács megfogalmazásában: „A dráma a
tragédiában éri el csúcspontját, a tökéletes dráma nem is lehet más, mint tragédia." (2) Hasonlóképpen vélekedik többek között Peter Szondi is, mondván: „a tragédia a költészet legmagasabb foka". (3)
Hegel magasztaló szavainak érvényességét a regény későbbi kivirágzása legalább is kérdésessé tette. Azonban a lukácsi tétel is vitatható, hogy „a tökéletes
dráma nem is lehet más, mint tragédia". Annál is inkább, mert napjainkban egyre
többen beszélnek George Steiner könyve nyomán a tragédia haláláról — ugyanakkor nem kétséges, hogy az elmúlt évtizedekben a drámairodalom újabb nagy virágkorának lehettünk tanúi és élvezői. Ezek szerint a modern dráma kimagasló alkotásai annak ellenére lennének jelentős művek, hogy nem nevezhetők tragédiáknak?
A tragédia szülőhazájában, az ókori Athénban a régi görögök szemében egy
színmű vagy tragédia vagy komédia volt, ha egyik sem, akkor szatírjáték. Ebben a
felosztásban nyilvánvalóan a gyengébb alkotások is tragédiáknak, illetve komédiáknak minősültek. A műfaji besorolás még nem jelentett értékelést, elismerést. Azon
most ne is töprengjünk, hogy az évszázadok szelekciója nem feltétlenül követte az
akkori ízlést. Az annalesek tanúsága szerint a nagyok ránk maradt remekei közül
a drámaírók versenyében jó néhányat megelőztek számunkra ismeretlen szerzők ismeretlen (mert elveszett) művei.
Az idő válogatását visszamenőleg már nem tudjuk ellenőrizni.
De az is bizonyos, hogy az idő selejtezése végül is — bizonyos fokig akaratlanul is — értéket jelentő minőséget kölcsönöz a dráma, a tragédia, a komédia esztétikai kategóriáinak, minthogy a múlt terméséből szükségszerűen csak, a jelentős alkotások maradnak fenn. És megfordítva is igaz lesz, csak a jelentős, korszakos alkotások minősülnek drámáknak, tragédiáknak, komédiáknak. Az irodalomtörténetek, az esztétikák csak ezeket ismertetik, elemzik, csak ezekre hivatkoznak.
Bonyolítja a műfaji felosztás gondját, hogy az évszázadok múlásával megsokszorozódott a drámai műfajok száma, a színpadi művek már nemcsak tragédiák és
komédiák. Polonius a színészek érkezésének bejelentésekor azzal méltatja képességeiket, hogy „mindegy nekik, tragédia, komédia, történeti, pásztori, vígpásztori, historico-pásztori, tragico-historiai, tragico-comico-historico-pásztori mű". (4) Bár ez a
komikus felsorolás az udvari politikus hozzá nem értését hivatott jelezni, azt is érzékelteti, hogy Shakespeare idejében a drámáknak már számos műfaji változatát
ismerték. Azóta drámákról szólva beszélünk tragikomédiáról, melodrámáról, bohózatról, történeti drámáról, vagy egyszerűen színműről is. A felosztás hol érzelmi,
hangulati (tragédia, komédia, vígjáték, bohózat, melodráma, tragikomédia), hol tartalmi jellegű (pásztorjáték, történelmi dráma, politikai dráma stb.).
Ennek megfelelően leszűkült a tragédia és komédia fogalmának érvényessége.
Már csak meghatározott drámatípusokra, fajtákra alkalmazható. És definíción múlik, hogy régebbi korok tragédiái — mint például a régi görögöké — megfelelnek-e
az újabb keletű meghatározásoknak. Idézzük Péterfyt: „A dionysosi játék természete hozta magával, hogy a tragédiától csak a komoly ünnepi formát követelték,
54

de a mai értelemben vett tragikumot nem..., vagy azt mondjuk, hogy csak öt, hat
igazi tragédiájuk volt a görögöknek, vagy be kell vallanunk, hogy a tragédia meghatározását, mely a vígjáték, a színmű elkülönítésével egy szűkebb körű műfaj
meghatározásává alakult, a görög tragédia egészére nem alkalmazhatjuk". (5) A neves angol klasszika-filológus, H. D. F. Kitto is megkülönbözteti az igazi tragédiákat, mint az Antigonét vagy az Oidipusz királyt az olyan drámáktól, amelyek, ha
fel is használják a tragédiák egyes tartalmi és formai elemeit, még sem azok, mint
például a Trakhiszi nők, a Philoktétész vagy a Ión, Helené, Iphigenia a tauruszok
között. (6)
Még számtalan további példával illusztrálhatnánk, hogy napjaink tragédiameghatározásai nem feltétlenül azonosak azzal, ahogy egy-egy adott korban, illetve
azon belül az egyes drámaírók értelmezték a tragédia fogalmát. Bonyolítja a tisztázást, hogy napjainkban sem rendelkezünk egységes tragédia-definícióval.
A probléma nyitott voltát mutatja, hogy például George Steiner szerint Marlowe Faustusa tragédia, Goethe Faustja „fenséges melodráma". (7) Holott köztudomású, hogy Goethe maga tragédiának minősítette halhatatlan remekművét. Steiner
indoklása szerint Faustus már képtelen a bűnbánatra és elkárhozik, Faust viszont
az ördöggel kötött szövetség ellenére is megmarad jó embernek, és ezért végül is
üdvözül. Tehát Goethe tragédiájában elmarad a tragédia.
A magyarázat gondolatébresztő, csakhogy nem mindegy, vajon szándékai vagy
tettei alapján ítéljük meg Goethe hősét. Faustnak ugyanis csak a szándékai nemesek — ezek alapján üdvözülhet ugyan —, de tettei, az ördöggel kötött szövetség
következtében mégis csak pusztítást, pusztulást eredményeznek. Vajon nem tragédia az, hogy Faust legjobb szándékai ellenére sem tud segíteni az emberiségen?
Nehezíti a meghatározás feladatát, hogy a tragédia egyes nagy korszakai nem
hozhatók oly könnyen közös nevezőre. Wellek-Warren irodalomelméletében olvassuk: „Világosan felismerjük a tragédia különböző korszakait és nemzeti változatait: a görög tragédiát, az Erzsébet-kori tragédiát, a klasszikus francia és a XIX.
századi német tragédiát, csak éppen azt nem tudjuk, hogy ezek megannyi külön
műfajt alkotnak-e vagy egyetlen műfaj alfajai? A válasz — legalábbis részben — a
klasszikus antikvitással való formális kontinuitáson, másrészt az intención múlik.
Amikor a XIX. századhoz érünk, még nehezebb a kérdés: mi a helyzet Csehov
Cseresznyéskertjével és Sirályával, Ibsen Kísértetek, Rosmersholm és Solness építőmester című műveivel. Tragédiák-e ezek? A közvetítő közeg a vers helyett a próza
lett. Megváltozott a tragikus hős fogalma is." (8)
A két angol tudós arra a következtetésre jut, hogy keresni kellene egy olyan
közös nevezőre hozható tragédia-definíciót, amelyhez képest mérlegelni lehetne az
egyes korok és nemzetek tragédiáinak sajátosságait.
A DEFINÍCIÓK SŰRŰJÉBEN
Csak éppen annyi ilyen tragédia-definíció létezik, ahány szerző tanulmányt,
könyvet szentelt e műnemnek. A definíció a definiáló világnézetének függvénye, a
világnézetek pluralitásának pedig szükségszerű következménye a definíciók különbözősége.
Ennek ellenére megkísérelnénk, hogy valamiféle rendet teremtsünk a definíciók sűrűjében, hogy legalábbis elkülönítsük és csoportosítsuk az egymáshoz közelálló, rokonítható meghatározásokat.
Abból kell kiindulnunk, hogy a tragédia mindenekelőtt élettény, az élet lényegi eleme. Tragédiának vagy tragikusnak nevezzük köznapi gondolkodásunkban az
élet egy olyan eseményét, amelynek következtében súlyos veszteség ér bennünket.
Valami számunkra oly lényeges értéket vesztünk el, amely már egzisztenciánkban
fenyeget bennünket, és ennek megfelelően vált ki bennünk egész lényünket felkavaró érzelmeket. Tragédiák a mindennapi életben mindig érhetnek bennünket;
megtudhatjuk, hogy rákos betegek lettünk, és napjaink meg vannak számlálva
vagy éppen egy szeretett hozzátartozónkat veszítjük el, akinek halála egész eddigi
55

életvitelünket, boldogságunkat dönti romba. Csernyisevszkijnek igaza van, a tragédia szörnyűség. Csak nem akármilyen szörnyűség, hanem olyan, amely közvetlenül érint, tönkretesz bennünket.
Levonhatjuk a következtetést — az életben mindig történnek szörnyűségek, de
mi csak azt érezzük tragédiának, ami közvetlenül érint bennünket. A magunk tragédiája azonban privát ügy. Egy közösség ügyévé, veszteségévé csak akkor válik,
ha személyünkben e közösség érdekeit szolgáló ügy, eszme bukik el, szenved vereséget. Fordítva is igaz: egy eszme, egy ügy bukását csak akkor érezzük tragikusnak, csak akkor éljük át tragédiaként, ha az bennünket is közvetlenül érint, ha a
bukás saját bukásunkká válik. Az eszme bukását a maga elvontságában csak akkor tudjuk átélni, ha az egyéni sorssá lesz.
De fogalmazhatunk úgy is: egyéni tragédiák akkor válnak általános érvényűvé,
ha ez a tragédia az egyedi eseten túlmutató szimbolikus jelentőséget kap. Amikor
például egy nagy ember, politikus tudós, művész halála egy nemzedék, egy nép
tragédiájának jelképévé nő.
A filozófusok, esztéták, irodalmárok olyan tragédia-definíciót keresnek, amely
nemcsak azt határozza meg, hogy a lét, a valóság mely élettényei minősülhet tragikusnak, hanem azt is, hogy az ezeket kifejező, megjelenítő drámáknak, milyen
tartalmi és formai követelményeknek kell megfelelniük ahhoz, hogy tragédiáknak
nevezhessük őket.
Messzire vezetne témánktól az Arisztotelész Poétikájáig visszanyúló tragédiadefiníciók történeti áttekintése. Maradunk a napjaink gondolkodására, drámaírására kiható újabb keletű meghatározásoknál. S kiindulnánk abból, hogy ezeket két
nagy csoportra oszthatjuk.
A LÉT TRAGIKUMA
Az elsőbe sorolnánk mindazokat a definíciókat, amelyek a történelmi változásoktól függetlenül a létet mint olyat tekintik tragikusnak, s tragédiának azokat a
drámákat, amelyek a létnek azt az alapvetően tragikus voltát jelenítik meg.
A klasszikus esztétikák Arisztotelész óta — ő rá is hivatkozva — a fennálló
világrend érvényességéből vezették le a tragédia fogalmát. A tragikum forrása, a
tragédia oka az abszolutumnak tekintett fennálló világrend megsértése. A tragikus
hős szükségszerű, végzetszerű bukása kiköszörüli a világrenden esett csorbát, igazolja az abszolútumot.
A klasszicizmussal szakító romantikus esztétika — magyarázza a fiatal Lukács
a tragédiát „persze metafizikai megokolással és magyarázattal . . . már a puszta
létezésből vezeti le, az individuáció szükségszerű, elkerülhetetlen következményének, természetes korrelátumának látva azt." (9)
Schopenhauer radikális tragédiafelfogása szerint „az akarat összetűzése önmagával okozza a tragédiát, s ez tragédiához vezet. Ugyan az az akarat él és nyilatkozik meg minden egyes emberben, de ezek az akarati megnyilatkozások egymás
ellen fordulnak és tönkre teszik egymást... (10) A tragikus tudat annak felismerése, hogy a világ, az élet nem tud bennünket megelégedetté tenni, ezért nem éri
meg, hogy ragaszkodjunk hozzá: a tragikus eszme végül is rezignációhoz vezet." (11)
Schelling megfogalmazásában a tragédia „az elgondolható legsúlyosabb szerencsétlenség, valójában bűn nélkül a végzet révén bűnössé válni. Arra van tehát
szükség, hogy a bűn maga legyen most már szükségszerűség, amelyet mintegy a
sors akarata, valamilyen elkerülhetetlen végzet küldött." (12)
Kierkegaard így fogalmaz: a „tragikus a szenvedést kiváltó ellentmondás . . . a
tragikus szemlélet látja az ellentmondást és kétségbeejti a kiúttalanság." (13)
„A tragikum — magyarázza az egzisztencialista Jaspers — úgy mutatkozik meg
a szemlélet számára, mint a lét, méghozzá az emberi lét borzalomkeltő eseménye.
A tragikum szemlélete végül is a megtisztulás és a megváltás folyamatában megszabadít a tragikustól.
56

A létezés a bukásban nyilatkozik meg. A bukásban a létezés nem vész el, hanem éppen teljesen és félreérthetetlenül érzékelhetővé válik. Nincs transzcendencia
nélküli tragikum. Még ha valaki az istenekkel és a sorssal szembefordulva, puszta
dacból vállalja önmagát, akkor is bekövetkezik a transzcendencia, az ember a bukásban eljut önmaga létezésének, önmaga megértésének a tudatáig. A tragikum
tudata így az öntudat fundamentumává válik, és tragikus tartásnak nevezzük.
A mulandóság tudatát meg kell különböztetnünk a tulajdonképpeni tragikus tudatt ó l . . . A tragikus az ember nagysága a bukásban. Megnyilatkozik az igazság feltétlen akarásában, amelyben feltárul a létezés legmélyebb inkongruenciája." (14)
Roland Caillois francia filozófus szerint „a tragikus helyzetben egy olyan kiúttalan világgal kerülünk szembe, ahol az egyén cselekvése nem eredményezhet
mást, minthogy a kérlelhetetlen sors elpusztítja őt, ez pedig a maga és a világ létéből következik. (15)
Végül újra idézzük George Steinert, aki szerint a világot kiismerhetetlen, irracionális erők uralják, s ezek szükségszerűen katasztrófák sorához vezetnek, amelyek elpusztítják az igazságra, jobbra törő embert. „A tragédia nem azokról az
evilági problémákról beszél — olvassuk A tragédia halálában —, amelyeket észszerű újításokkal meg lehet oldani, hanem arról, hogy a világ folyása megváltozhatatlanul az embertelenség és a pusztítás felé sodródik." (16)
E definíciók jogosultságát, kétségtelenül alátámasztja, hogy az élet valóban
naponta produkálja az irreverzibilis, semmiféle megoldást, reményt nem nyújtó
tragédiákat. De vajon nem igaz-e az ellenkezője is? Nem tudunk-e olyan boldog
emberekről, akiknek élettörekvései összhangban maradtak lehetőségeikkel, és azok
meg is valósultak! Igaz, nem lehet leélni egy életet nehézségek, drámák, fájdalmak
nélkül, mégis lehetségesek olyan élettörténetek is, amelyekben több volt az öröm,
mint a bánat. A boldogság végül is szemlélet, lelki beállítottság dolga.
Ha azonban igaz, hogy az élet mindig tragikus, akkor ebből logikusan következne, hogy mindig írhatók tragédiák. Holott George Steiner maga is a „tragédia
haláláról" beszél. A drámairodalom története is azt tanúsítja, hogy — legalábbis
a múltban — jelentős tragédiák csak bizonyos, nagy tragikus korszakokban keletkeztek.
A TÖRTÉNELEM TRAGIKUS ÁLLOMÁSAI
A tragédia-definíciók második csoportjába sorolnánk mindazokat a meghatározásokat, amelyek Hegelből kiindulva a történetiség alapján állnak, és a tragédiákat átmeneti állomásnak tekintik valamiféle teleológikus célhoz vezető úton.
Hegel gondolatrendszerében e tragikus állomásokon át jut el a világszellem teljes
önmegvalósításához. Tézis, antitézis tragikus konfliktusában bontakozik ki a két
tézist meghaladó megoldás, a szintézis, az új harmónia, amely szükségszerűen magában hordja a korábbihoz képest magasabb rendű ellentmondások: megint csak
tézis—antitézis konfliktusában rejlő összeütközések szükségszerű tragikumát. Ezt
pedig egy újabb szintézis oldja fel, és így tovább. Mint az Esztétikai előadásokban
olvashatjuk: „ . . . az örök igazság úgy jut érvényre, hogy a nyugalmát zavaró egyéniség bukásával helyreállítja az erkölcsi szubsztanciát és egységet... A jellemek
csupán az önmagában érvényest tűzik maguk elé, ám a célt csak tragikusan sértő
egyoldalúsággal, ellentmondóan tudják megvalósítani. Az igazi megvalósulásra váró
szubsztancia, azonban nem a különösségek h a r c a . . . hanem a megbékélés, ahol a
meghatározott célok és egyének sértés és ellentét nélkül, egyetértésben működnek.
A tragikus kimenetel tehát csak az egyoldalú különösséget szünteti meg, amely
ehhez a harmóniához nem tudott alkalmazkodni." (17)
Hegel tragédia-eszménye Szophoklész Antigoné ja, amelyben — a német filozófus értelmezése szerint — Antigoné és Kreon egyaránt jogosult részigazságot képviselnek. A vérségi, családi kötelékek etikuma ütközik meg az államérdek ugyancsak jogosult követeléseivel. A tézis—antitézis egyoldalúságát a tragikus kifejlet vé57

gén a szintézis harmóniája váltja fel, a humanitás és az államérdek magasabb
rendű egysége. A tragédiában az értékek pusztulása végül is új, nemesebb értékek
keletkezéséhez vezet.
A marxista esztéták tragédia-meghatározásaiban nyilvánvalóan érvényesül a
történelmi, teleológiai szemlélet. Ez eleve következik a marxizmus történelemfelfogásából, amely szerint, az emberiség fejlődése egyre magasabb rendű ellentmondások leküzdése útján a szocializmushoz, majd a kommunizmushoz vezet, egy olyan
társadalmi rendhez, amely megszünteti az osztálytársadalmak alapvető ellentmondásait, a kizsákmányolást, a társadalmi egyenlőtlenséget, és az elidegenedés jelenségeit felszámolva megteremti a szabadság birodalmát. Ebben a fejlődésben a nagy
társadalmi ellentmondások, konfliktusok feloldása előbb tragédiák, majd később,
komédiák formájában megy végbe.
A klasszikusok, Marx és Engels nem vállalkoztak egy marxista esztétika, még
kevésbé egy szisztematikus tragédiaelmélet kimunkálására. A dialektikus és történelmi materializmus alapelveinek a megfogalmazásával azonban megteremtették a
marxista esztétikák világnézeti és módszertani előfeltételeit. A marxista tragédiaelméletek is az ő következtetéseikhez, megállapításaikhoz nyúlnak vissza; tanulmányaikban, levelezésükben fellelhető sorokhoz. A marxista tragédia-elméletek is az
ő következtetéseikhez, megállapításaikhoz nyúlnak vissza; tanulmányaikban, levelezésükben fellelhető sorokhoz. A marxista tragédia-elméletek mindenekelőtt két
forrásra hivatkoznak. Az egyik Marxnak A hegeli jogfilozófia kritikája című munkája elé írott Bevezetőjében található. Itt a XIX. századi Németország elmaradott
társadalmi viszonyait, politikai küzdelmeit elemezve a tragédiák és komédiák történelmi szerepére utal. Ekkor már nyilvánvaló volt, hogy a régi rendhez, az ancien
régime-hez, az abszolút monarchia államrendszeréhez mereven ragaszkodó, kis és
nagy német fejedelemségek a történelmi haladás kerékkötőivé váltak. Marx ezt
írja: „Az ancien régime, amely nálunk [a fejlődésben előbbre járó országokban
— M. G.] tragédiáját érte meg, német kísértetként a komédiáját játssza. Tragikus
volt [az ancien régime] történelme, ameddig a világ preexisztens hatalma volt, a
szabadság pedig csak személyes ötlet volt, egyszóval ameddig ő maga hitt és hinnie kellett jogosultságában. Ameddig az ancien régime meglevő világrendként küzdött egy csak létrejövő világgal, addig az ő részén egy világtörténelmi, de nem személyes tévedés állt. Bukása tehát tragikus volt."
A Németországban tovább élő ancien régime — állapítja meg Marx — már elvesztette történelmi létjogosultságát. „A modern ancien régime már csak komédiása egy világrendnek, melynek valódi hősei meghaltak. A történelem alapos és
sok fázison megy át, amikor egy régi formát sírba tesz. Egy világtörténeti forma
utolsó fázisa a komédiája. Görögország isteneinek, akik már egyszer tragikusan halálos sebet kaptak Aiszkhülosz Leláncolt Prométheuszában, még egyszer meg kellett
halniuk Lukiánosz Beszélgetéseiben. Miért halad így a történelem? Hogy az emberiség derűsen váljék meg a múltjától." (18)
A marxista tragédia-elmélet másik fontos hivatkozási forrása Marx és Engels
levélváltása Ferdinánd Lassalle-lal. A neves szociáldemokrata politikus arra kérte
barátait, hogy mondják el véleményüket nemrég írt Franz von Sickingen című drámájáról. Válaszleveleikben Marx és Engels is, a Götz von Berlichingennel
vetik
egybe Lassalle darabját és kifejtik, Goethe drámája Götz alakjában a régi rend
képviselőjének tragédiáját jeleníti meg. Münzerről, a parasztháború vezéréről viszont — vélik — a korán jött forradalmár tragédiáját lehetne megírni, aki a történelmileg még éretlen viszonyok között nem tudja diadalra vinni a maga igazságát
és ezért, szükségszerűen elbukik. Sickingen drámája — magyarázzák — egy harmadik típusú tragikus konfliktus modellje lehet. Marx és Engels előtt a hazájuk
szabadságáért és felemelkedéséért küzdő lengyel nemesek példája áll, akiket osztályhelyzetük, földbirtokuk a ^ é g i világhoz köt, felvilágosult, forradalmi tudatuk pedig
arra ösztönöz, hogy a parasztság és a polgárság haladó erőivel szövetkezzenek. Ezt
a fordulatot azonban nem tudják kellő következetességgel végrehajtani, mert nem
58

szabadulhatnak sok olyan kötöttségtől, előítélettől, amely a múlthoz fűzi őket, de az
új erők is gyengék még ahhoz, hogy a belső ellentéteiket legyőzve megőrizzék a
szövetséget, amely nélkül a harc eleve kilátástalan. Marx és Engels éppen azt vetik
Lassalle szemére, hogy a shakespeare-i tragédiák példája helyett inkább Schiller
nyomdokain halad, és így az ellentmondásos történelmi helyzet sokrétű ábrázolása
helyett, pusztán Sickingen jellembeli fogyatékosságainak és ebből eredő téves helyzetmegítélésének tulajdonítja hőse bukását.
A polgári liberalizmussal és individualizmussal mindinkább szembeforduló, a
marxizmushoz közeledő fiatal Lukács tragédia-koncepciója tulajdonképpen Marx és
Engels fent idézett gondolatait folytatja. A fiatal esztéta szerint a polgári hanyatlás korszaka valójában termékeny talaja lehetne a tragédiának. A polgári világ
nagy eszményei és a meg nem valósulásuk gyakorlata a tragikus konfliktusok sorát
kínálja.
Azonban Lukács azt is látja: alapvető nehézséget jelent megtalálni az élet tragikus tényeinek megfelelő drámai formát. Más a tragédia mint élettény, és más
mint drámai forma.
Az irodalmi műfajjá szublimált tragédia-formát a fiatal Lukács így definiálja:
„a tragédia küzdelem a lehető leghatalmasabb ellenféllel a szükségszerűséggel, a
maga legmagasabb formájában, és ebben a küzdelemben... az embernek mindig el
kell b u k n i a . . . Mert mi más a tragédia — egész általánosan — mint egy embernek
maximális erőkifejtéssel megvívott küzdelme centrális életproblémája körül a kívüle
álló világgal, a sorssal?" (19) Majd eljut a tragédia lezártságának követelményéhez, a feloldhatatlan tragikus konfliktust csak a tragikus hős végső bukása, halála,
vagy ezzel egyenértékű megsemmisülése zárhatja le végérvényesen.
Lukács a tragikus szituációknak két változatát említi. Az egyik esetben a régi
erények képviselői még elég elevenek és erősek ahhoz, hogy ne alkudjanak meg
a megváltozott viszonyokkal és inkább elpusztulnak, a „heroikus tönkremenetelt"
választják. A másik esetben az „új érzéseket zúzza össze a régi intézményeknek és
embereknek még maguktól működő súlya és ereje. Azok az idők ilyenek — hangoztatja Lukács — amikor az élet teljesen problematikussá válik, s így az etikus
ember számára az életnek meg kell szűnnie centrális életértéknek lennie... megszületik a szép halál ideológiája." (20) . . . Vagyis „a lényeg az, hogy az elpusztulásban kap kifejezést egy élet, hogy az elpusztulás a tipikus élet, ahogy az élet
maximuma csak a halálban érhető el." (21) A kiúttalanság felismerése az életprocesszusok tudatossá válása, a szembenézés képessége és lehetősége végül is „mámoros, intellektuális örömet" okoz. Az elpusztuló érték diadala ez a kiúttalanság
felett.
A későbbiekben a marxista Lukács már csak periférikusán tér ki tanulmányaiban a tragédia mibenlétének kérdéseire. Ezek a megjegyzések azonban — továbbgondolva a fiatalkori koncepciót — végül is konzisztens elméletté állnak össze.
Marx és Engels egyes megjegyzéseire (főként a Lassalle-lal folytatott vitájukra) támaszkodva Lukács a tragédiát a nagy világtörténelmi krízisek drámai sűrítményének, összefoglalásának tekinti. A történetiség nyomatékosabb hangsúlyt kap a továbbfejlesztett elméletben. A nagy drámai, tragikus korszakok a világtörténelem
sorsdöntő fordulópontjaival esnek egybe, a kommunizmus, szocializmus felé haladó
emberiség önmegvalósításának, egy történelmi, szellemi folyamatnak magasba vezető lépcsőfordulói. Változatlanul három tragikus-modell látszik lehetségesnek — az
ancien régime, a Sickingen helyzetébe kerülő kettős kötöttségű hős és a korán jött
forradalmár tragédiája.
Mesterüket követik Lukács tanítványai. Almási Miklós megfogalmazásában:
„Ha a tragikum virágkorait keressük, aligha találunk más eligazítót, mint a nagy
történelmi válságok emberfelszabadító és egyben pusztító erejű korszakait: ekkor
nyílik mód arra, hogy az ember túllépjen köznapisága korlátain, akár úgy, hogy
szinte démonikus nagyságrendű befejezője lesz egy-egy letűnő korszaknak — gondoljunk III. Richárdra vagy Borisz Godunovra — akár úgy, hogy egyéni képessé59

geinek maximális felfuttatásával egy új korszak meghirdetője, emberi lehetőségeinek és tartalmainak első megvalósítója légyen — prométheuszi sorsot vállalva." — (22)
A DRÁMA SZÜLETÉSE
Nézetünk szerint nem léteznek abszolút, általános es örökérvényű esztétikai
definíciók. A definíciók valójában segédeszközök, az a feladatuk, hogy egy adott
gondolatrendszeren belül tisztázzák a felhasznált fogalmak, elnevezések tartalmát,
értelmét. A magunk tragédia- és komédia-definícióját sem tekintjük „egyedül üdvözítő" meghatározásnak, nincs is vele más célunk, minthogy tisztázzuk: milyen értelemben beszélünk tragédiáról, komédiáról, mit értünk e fogalmakon.
Tehát a magunk meghatározása szerint: tragédiának azokat a színműveket nevezzük, amelyeknek a logikus végkövetkeztetésig elvitt konfliktusaiban, a rokonszenvünket felkeltő drámai szereplők kudarcaiban, elbukásában a humanizmus
nagy eszményeinek, az emberiség nagy aspirációinak szükségszerű vereségét fájdalommal telítve a magunk ügyeként éljük át. Komédiának pedig azokat a színműveket nevezzük, amelyeknek a logikus végkövetkeztetésig elvitt konfliktusaiban, az
ellenszenves drámai szereplők kudarcaiban, elbukásában, illetve a rokonszenvünket
felkeltő szereplők boldogulásában a humanizmus nagy eszményeinek, az emberiség
nagy aspirációinak többnyire csodás, csodával határos, de mindenképpen szükségszerű győzelmét örömmel telítve a magunk ügyeként éljük át.
Tegyük hozzá a való élet, az irodalom, sőt még az egyes irodalmi alkotások
mindig gazdagabbak, sokrétűbbek annál, mintsem, hogy őket a maguk komplexitásában, minden vonatkozásában meg lehessen ragadni bármennyire is részletekbe
menő definíciókkal. A definíció csak megközelíteni, jelölni tudja a meghatározandó
jelenséget. Vonatkozik ez természetesen a magunk tragédia- és komédia-meghatározására is.
E két meghatározás bővebb magyarázatra szorul.
Kezdjük Ádám és Évánál.
Tudjuk, a tragikum és a komikum érzete olyan ősi mint a sírás és a nevetés.
A primitív ember tragikusnak érezhette kiszolgáltatottságát a természet vad erőinek, hogy tehetetlen játékszere a vak sorsnak. Tragikussá válhatott számára a
harcokban elszenvedett vereség, a legközelebbi hozzátartozók, a szeretett bajtársak
elvesztése. Viszont nevethetett, örülhetett, ha diadalt aratott ellenségei fölött, ha jó.
termést takaríthatott be magtáraiba, ha jó bort ihatott, szép lányt ölelhetett.
Életének örömeit vagy bánatait méltató vagy sirató ünnepi szertartásaiban, vidám vagy szomorú énekeiben, fergeteges táncaiban, világmagyarázó mítoszaiban, a
múlt hősi tetteit idéző eposzaiban ősidőktől fogva jelen volt a tragikum és a komikum. Ha a kiváltó okok megváltozhattak, módosultak is az évezredek folyamán, e
két érzet azóta is elválaszthatatlan társa az embernek, azóta is áthatja művészetének minden ágát, egyik alapvető modusza az irodalomnak, nemcsak a drámának,
hanem a lírának és az epikának is.
Az viszont igaz, hogy az irodalom műfajainak történelmi fejlődése során csak
viszonylag későn, a lírát és az epikát követve vívta ki önállóságát a tragédia és
a komédia.
A dráma megszületésének ugyanis olyan civilizációs és kulturális előfeltételei
voltak, mint az írástudás (drámák szövegét nem lehetett a dalokhoz, eposzokhoz
hasonlóan szájhagyomány útján továbbadni, megőrizni), mint a város, a színház, és
a színházakat megtöltő közönség léte. De feltétele volt a dráma megszületésének az
autonóm egyéniség kialakulása is és egy olyan demokratikus közösség léte, amelyben az egyén és közösség, egyén és hatalom konfliktusai nemcsak tudatossá válhattak, hanem megfogalmazásuknak, kifejezésüknek sem volt számottevő akadálya.
Ilyen feltételek az európai történelemben először vagy két és fél ezer éve adódtak
Athén poliszdemokráciájában. Itt és ekkor fogalmazódott meg a görög humaniz60

musnak az a máig ható eszméje, hogy a polisz, a város, az állam az egyenjogú,
szabad polgárok szövetsége, hogy nem az egyén van a közösségért, hanem a közösségnek kell a maga egyedeinek önmegvalósítását, boldogulását elősegítenie.
A polisz demokratikus közössége, nem pusztán jól — rosszul működő államforma,
hanem eszmei cél is, amelynek megvalósítása, működtetése, védelme e közönség
minden tagjának alapvető kötelessége.
Könyvtárnyi irodalma van annak, hogy Athén polgárosodásának, következményeképpen az athéni demokrácia kifejlődésével, hogyan alakulhatott ki a kultikus
kötöttségektől független színjátszás, miképpen válhatott önálló művészeti ággá, s
lett a megszülető görög dráma otthona, temploma.
Az egyéniség szabadságának, jelentőségének, fontosságának tudata európai gondolat volt és maradt tulajdonképpen mind a mai napig. Ennek megfelelően európai
születésű termék az egyén és közösség konfliktusát tárgyaló tragédia is. Mint Hegel
Esztétikai előadásaiban kifejti: „A keleti világnézet tiltja a drámai művészet megfelelő kialakítását. Mert az igazi tragikus cselekvéshez már fel kellett ébrednie az
egyéni szabadság és önállóság elvének, vagy legalább is az ember ama önelhatározásának, hogy szabadon önmagából helytáll tetteiért és következményeiért, s még
nagyobb mértékben a komédia követeli meg a szubjektivitás szabad jogát és magabiztos uralmát." (23)
Hasonlóképpen vélekedik George Steiner is: „Maga a tragédia mint drámai
forma azonban korántsem egyetemes. A keleti művészet ismeri az erőszakot, a
gyászt, a természeti katasztrófa vagy a cselszpvény pusztító csapásait; a japán színház teli van Vadsággal és szertartásos halállal. De a személyes szenvedésnek és hősiességnek az a megjelenítése, melyet tragikus drámának nevezünk a nyugati hagyomány sajátja is. (24)
A drámairodalom akkor született meg és ért is el hamarosan fejlődésének első
nagy csúcsára, amikor a szabad individuum, az Én helyzete a közösségen belül
problematikussá vált, és szembekerült a Nem-Énnel, aki mást akar, más nézeteket
vall, egy olyan Énnel, aki korábban a maga közösségének tagjaként azonos volt
vele, de a kialakuló konfliktushelyzetben elidegenült, a vele szembeforduló közösséget reprezentáló Nem-Énné vált.
Történelmi szükségszerűség volt, hogy a drámairodalom — és ennek kiteljesedett formája: a tragédia és a komédia — éppen a görög poliszdemokrácia csúcsán,
az aranykorban bontakozott ki először a maga tökéletességében.
Athén virágkorában nem pusztán a polisz-demokrácia ért el fejlődésének csúcspontjára, hanem a formáció talaján kibontakozott nagy gondolat is, a humanizmus
ideája. Egy evilági eszme, amely az emberiség boldogulását a földön keresi, e történelmi pillanatban kifejlődésének teljes érettségében döbben rá arra, hogy a görög
poliszdemokrácia, amelynek születését, kivirágzását köszönheti, még sem tudja
megteremteni azokat a létfeltételeket, melyekben az eszme a valóságban, a gyakorlatban is megvalósíthatná önmagát. (25)
Nézetünk szerint, a dráma — a tragédia és a komédia is — azokban a viszonylag rövid — egy-két emberöltőnyi — időszakokban virágzik, amikor egy, a
maga meghirdetett humanista eszményeinek megvalósítására törekvő korszak fejlődésének csúcsára ér. Amikor az eszmények beváltásának ígéretét már nem lehet
többé elodázni, újabb csak a távoli jövőben elhárítható akadályok leküzdésétől
függővé tenni. Ugyanakkor, még nem vált nyilvánvalóvá, hogy e remények megint
illuzórikusnak bizonyultak. A krízis még nem következett be, csak a nagy művészek, drámaírók kifinomult idegrendszere jelzi zseniális alkotásaikban megfogalmazva Cassandra jóslatként, minden tudományos analízisnél pontosabban és megbízhatóbban a krízis eljövetelét. Lukács Györggyel ellentétben tehát úgy vélem,
hogy a nagy drámairodalom nem a valóságok idején virágzik, hanem a humanista korszakok tetőpontjain. Mire a válság valóban bekövetkezik és mindenki számára nyilvánvalóvá válik, már nem születnek többé jelentős drámai művek.
Az emberiség történelmében, évmilliók kellettek ahhoz, hogy Athénban meg61

szülessen a humanizmus gondolata. Azóta is viszonylag ritkák az olyan korszakok,
amikor a humanizmus eszméje újra szárnyra kap, amikor az emberiség újra bízni
kezd a humanista eszmények megvalósíthatóságában.
A humanizmus nemes eszméje a történelem folyamán maga is változik, fejlődik.
A régi görögök humanizmuseszménye kétségtelenül korlátozott volt — emberiségfogalma csak a szabad görög polgárokra vonatkozott. A reneszánsz, a görög
humanizmuseszményt felújítva, megint csak emberiségben gondolkodott, s ezen belül remélte a nagy egyéniségek kibontakozásának, önmegvalósításának lehetőségét.
A gyakorlatban azonban az önmegvalósítás igénye egy vagyoni és szellemi arisztokráciára szűkült le, egy szűk elit remélte az olasz városállamokban, a feudális
anarchiát leküzdő központosított monarchiák udvaraiban, hogy az ember végre
óriássá lehet. Ezt az aspirációt, vágyat tükrözte a reneszánsz művészet.
A polgári librealizmus korszakának humaznimuseszménye teoretikusan ú j r a az
egész emberiségre vonatkozott — valójában e humanizmus letéteményese és megvalósítója a művelt európai polgár.
A szocialista humanizmus is az egész emberiséget kívánja felszabadítani, magasba emelni, hangsúlyozva azt, hogy a humanizmus korábbi értelmezésével szemben, ezúttal az eszme valóban felöleli az egész emberiséget, a színesbőrűeket, az
Európán kívülieket is. A marxista teória szerint az emberiség felszabadítása a proletariátus önfelszabadításának következménye lesz, amely láncait leverve a világ
minden elnyomott népét, emberét kiszabadítja a kizsákmányolás bilincseiből.
A nagy drámai korszakok idején — mint mondottuk — nemcsak a tragédia,
hanem a komédia műfaja is kiteljesedik.
A görög dráma nagy korszaka idején a tragédiaírók, Szophoklész és Euripidész
meg a komédiaíró Arisztophanész még együtt vitatkozgathattak a nem is oly rég
elhunyt Aiszkhülosz tragédiának felújított előadásairól. A spanyol barokk évszázadában Calderon és Lope de Vega a tragédia és a komédia műfajában egyaránt jeleskednek. Shakespeare vígjátékai semmivel sem értéktelenebbek tragédiáinál.
A francia klasszicizmus fényes napjainban a komédiaíró Molière még azzal büszkélkedhetett, hogy a fiatal Racine-t ő indította el a tragédiaírói pályán, majd amikor
védence elpártolt tőle, ő fogadta védőszárnyai alá az öreg Corneille-t. A német
klasszicizmus nagyjai közül Lessing, Goethe, Kleist egyaránt írt örökbecsű tragédiákat és komédiákat.
A nagy tragédiák és komédiák egyazon időben születnek, ugyanazt a valóságot
tükrözik, ugyanannak a valóságnak a konfliktusaira reagálnak. A komédiák valójában — fordított előjelű tragédiák.
A tragédiákban és komédiákban megjelenített világ azonban mégsem teljesen
azonos. Az osztálytársadalmak korában elkerülhetetlen a szakadás fentiek és a lentiek, az uralkodók és az alattvalók, a hatalmasok kastélya és a szegények kunyhója között. A tragédia fent a magasban, a hatalom dolgait közvetlenül intézők
palotáiban játszódik, az ő bukáshoz vezető konfliktusaikat exponálja. A komédia
ugyanezt a világot alulnézetben látja, a lentiek, a nép szemszögéből, s ennek megfelelően a színhely is eltérő, a társadalom nagy konfliktusai a kisember otthonába
transzponálva jelennek meg.
Éppen mert a komédia a lentiekhez, a társadalmilag alacsonyabb rendűekhöz
kötődött, az esztétika hajlott is arra —, mint ezt a fiatal Lukács tragédia-elméletében
is érzékelhettük —, hogy a komédiát a tragédiánál alacsonyabb rendű műfajnak
tekintse.
A társadalmi fejlődés csúcsán még hihető, hogy eszmény és valóság ellentmondásai az adott rendszeren, államformán belül feloldhatók. A drámaírók így társadalmi megbízatásból, de egyéni ösztönzéstől is vezérelve, színműveikben arra törekszenek, hogy a társadalom, az emberi együttélés konfliktusait a végső határokig
gondolják végig, és jelenítsék meg a maguk művészi eszközeivel e szellemi kísérlet
eredményeit és tapasztalatait. Ennek a szándéknak az eredménye lesz: a tragédia,
mint az adott társadalmi ellentmondások negatív, a komédia mint ezek pozitív
62

extrapolációja. A negatív extrapoláció során a tragédiaíró azt ábrázolja, milyen veszélyekkel, milyen fájdalmas következményekkel jár, ha a társadalmi ellentmondásokat, a kialakult emberi konfliktusokat, eszme és valóság szakadékát nem sikerül
áthidalni. Vagyis negatív példákkal mutatja fel, hogy mit nem szabad tenni, merre
nem szabad haladni, mert az tragédiához vezet. A pozitív extrapoláció annak vizsgálatát igényli az írótól, hogy a társadalom ellentmondásait, konfliktusait milyen
módon, milyen eszközökkel lehet megoldani, milyen követelmények teljesítése szükséges ahhoz, hogy a humanista ideálok szép eszményei a gyakorlatban is megvalósulhassanak, hogy az emberiség ügyének szószólói, harcosai maradjanak győztesként
a porondon.
A klasszikus — tiszta — komédiák eleve optimizmustól, derűtől áthatott alkotások, hiszen azzal a szándékkal íródtak, hogy megmutassák, milyen körülmények,
feltételek szükségesek ahhoz, hogy a jó, az értékes, az önmaga megvalósítására
törekvő ember győzedelmeskedjék a rosszal, az érték elpusztítására törekvő erőkkel
szemben. Igaz, nem tudhatjuk, hogy csak a mi többlettudásunknak tűnik-e fel vagy
e derűs komédiák írói maguk is elég éleslátóak voltak ahhoz, hogy felismerjék, a
jó győzelme csak csodák árán lehetséges.Arisztophanész egy olyan fantasztikus, utópisztikus világban játszatja komédiáit, ahol minden lehetséges, minden képtelenség
megtörténhet. Trügaiosz a derék parasztember egy ganaj túró bogár hátán száll fel
az égbe, és kiszabadítja a verembe zárt Béke istennőjét, Lüzisztraté megszervezi
a nők sztrájkját, és így kényszeríti ki a boldog békét. Shakespeare és Molière vígjátékaiban ugyancsak a csoda, a véletlen, az isteneket helyettesítő királyi közbelépés
biztosítja, hogy a komédiák nem torkollnak tragédiába, hogy az utolsó pillanatban,
a már-már bekövetkező katasztrófa küszöbén minden jóra fordul.
Amíg a tragédiában az érték, a humanista eszmény, az emberség megtestesítői,
védelmezői buknak el, addig a komédiában az értéket támadó, antihumanista erők
vesztenek. Igaz, a tragédiával ellentétben, csak ők maguk és gonosz fondorlataik
lepleződnek le és vallanak kudarcot, személy szerint nem történik komoly bántódásuk. Ez a komédia derűs, humanista szemléletével nem is lenne összeegyeztethető.
A komédia a nevettetés eszközével támadja a rosszat, a gonoszat és védelmezi,
segíti a jót, az emberségest.
Kineveti — részben a szatíra, az irónia, a gúny eszközeivel — a negatív szereplőket, amikor leleplezi, hogy nem azok, aminek látszani szeretnének, aminek mutatják magukat. Tartuffe fellépése első pillanatától kezdve elárulja, hogy csak megjátssza a szentet, Az eltört korsó Ádám bírójáról is kiderül, hogy a feddhetetlen erkölcsösség látszata jellemtelenséget, gonoszságot takar. A rosszat, a gonoszságot
megszemélyesítő figurák rendszerint okosabbak, furfangosabbak áldozataiknál. De a
klasszikus komédiákban minden fondorlatosságuk ellenére elbuknak. Arnolf hiába
okosabb a naiv, tudatlan szerelmeseknél, a komikum legfőbb forrása, hogy neki az
öregedő férfinak semmi esélye sincs a fiatalokkal szemben, minden ravasz csele
végül is önmaga ellen ^fordul.
De nevetségessé válhatnak a komédiák, rokonszenves, pozitív szereplői is, akiket fiatalságukból, tudatlanságukból, tanulatlanságukból eredő jóindulatú, de téves
lépéseik hoznak nevetséges helyzetbe. Nézőként, fölényünk tudatában mulatunk botlásaikon, de ezt a nevetést a jóindulat, az elnézés, a szeretet, e megértés érzései és
felismerései hatják át.
A tragédia az érzelmek, szenvedélyek olyan fenségén, magaslatán játszódik,
amelyre nézőként fel kell tekintenünk. A tragikus hősök kiváltják csodálatunkat,
tiszteletünket, hiszen tudjuk, hogy mi a magunk középszerűségében képtelenek lennénk őket követni. A nevetés, a kinevetés viszont a néző felsőbbrendűségének tudatát tételezi fel — ő ezúttal felette áll a komikus bűnöknek, szenvedélyeknek, sőt
a rokonszenves komikus szereplők naivitását is felismeri, amivel harcba indulnak,
hogy kivívják céljaikat.
A tragédiák és komédiák szereplői, bizonyos mértékig egyaránt naivak — még63

ha oly okosnak is hiszik magukat, mint Shakespeare III. Richárdja, aki nem veszi
észre, hogy ő maga is a történelem játékszere. A tragikus szereplők a végpont előtt
ugyan felismerik naivitásukat, tévedésüket, azonban e felismerés ellenére is vállalják tragikus helyzetüket, pusztulásukhoz, tragédiához vezető céljaikat. A rokonszenves komikus szereplők vagy egyáltalában nem ébrednek tudatára naivitásuknak, vagy csak a komédia végén, amikor megszabadultak a rájuk leselkedő tragédiától — gondoljunk Moliére Orgonjára. De naivnak kell lenniük a komédiák hőseinek már csak azért is, hogy ne ismerjék fel eleve helyzetük kiúttalanságát, reménytelenségét és vállalják a küzdelmet szerelmükért, boldogulásukért, emberségük védelméért.
A klasszikus tragédia és komédia — legalábbis esztétikai posztulátumaiban
— az adott világrend tökéletességének, társadalmi hibátlanságának, etikai igazságosságának a hitén alapszik. Mint mondottuk a dráma egy olyan korban virágzik,
amikor bármennyire is problematikussá vált már eszme és valóság kongruenciája
szubjektíve még hinni lehet — sőt bizonyos értelemben hinni kell abban, hogy a
humanista remények megvalósíthatók, összeegyeztethetők az adott társadalmi
renddel.
Ennek a felfogásnak kétségtelenül megvan a maga történelmi jogosultsága, hiszen a görög poliszdemokrácia, illetve később a feudális anarchiát felszámoló, központosított nemzeti királyságok okkal tételezhették, hogy a társadalmi fejlődés
abszolutumát valósítják meg. Akkoriban valóban csak rosszabb alternatívák voltak. A poliszdemokráciával szemben a keleti despotizmus, a tirranusok uralma, az
abszolút monarchiák rendjével szemben pedig az anarchia, a zűrzavar. A korstílus,
a klasszicizmus is a társadalmi rendnek ezt a tökéletességtudatát, abszolutumigényét
fejezte ki.
• De ha a fennálló világrend tökéletes, akkor a tragikus hős csak magát okolhatja kudarcáért. Meg is születik Arisztotelészre, a klasszikus esztétikák prófétájára hivatkozva, a hamartia, a tragikus vétség fogalma és dramaturgiai követelménye.
Szinte áttekinthetetlen irodalma támadt annak a problémakörnek, hogy mit is
tekinthetünk tragikus vétségnek. Ezúttal érjük be azzal, hogy az értelmezések megint csak két nagy csoportra oszthatók. Az egyik szerint a tragikus vétség a hős
jellembeli fogyatékosságának következménye, például Othello tragédiáját túlzott féltékenysége okozza. Mások viszont amellett kardoskodnak, hogy a tragikus vétség
nem jellemhiba, hanem az adott alternatívák helytelen megítéléséből, egy jó szándékkal elhatározott, de mégis téves választás következménye. — Ez Oidipusz esete,
aki az istenek jóslatát tévesen értelmezi.
Valójában azonban mindkét példára alkalmazható a tragikus vétség másik értelmezése is. Othellóról is elmondhatjuk, hogy rosszul dönt, amikor hisz a látszatoknak, és Oidipuszra is áll, hogy az isteni akarat ellen lázadva a hübrisz bűnébe esik.
Ebben a tragédia-koncepcióban a tragikus hős rossz döntésével megsérti a világrendet, s ezért buknia kell. Emberi nagysága abban is megmutatkozik, hogy képes vétke belátására, megérti bukása szükségszerűségét. Vereségének belátása olyan
katarzishoz, lelki megtisztuláshoz vezet, amely nemcsak őt magát magasztosítja fel,
hanem a hős sorsát átélő, átérző nézőkben is nemes érzéseket kelt, tudatosítja bennük a fennálló világrend jogosságát, igazságát, abszolutumát.
Vannak azonban olyan tragédiák is, amelyekben a tragikus hősnek nincs igazi
vétke, a tragikus vétséget vele szemben követik el, felmagasztosulását az teszi lehetővé, hogy a vétkezők belátják tévedésüket, bűnüket, s szeretteik elvesztésével
maguk is megbűnhődnek. így megy végbe a tragédia Szophoklész
Antigonéjában,
ahol Kréon fia és felesége elvesztésével fizet halottgyalázó törvényéért és Antigoné haláláért. Tragikus vétségben Kréon marasztalja el önmagát, olyannyira, hogy
számosan felvetették, vajon nem őt kell-e dráma tragikus hősének tekintenünk.
A Rómeó és Júliában a szülőkre marad annak belátása, hogy áldatlan viszályuk,
64

milyen tragédiához vezet. A Lear királyban a véres gyilkolások végén maradnak
néhányan életben, hogy levonják a kellő tanulságokat.
Kétségtelenül lehet elméleteket gyártani Antigoné, Rómeó és Júlia vagy Lear
tragikus vétségéről is. Azt állítani, hogy Antigoné tragédiáját makacssága, kompromisszumokat nem tűrő fanatizmusa, a veronai fiatalokét szeleburdiságuk, Learét
pedig a lányaiba vetett vak bizalom okozza. Ám ezek a „vétkek" sem összemérhetők az igazi vétkesek bűnéval, amely a tragikus áldozatok pusztulásához, halálához vezet.
Más tragédiákban, mint a III. Richárdban, egyáltalában nem találunk, rokonszenvünkre méltó, tragikus hősnek mondható szereplőket. Richárdnak legfeljebb az
emberi formátumát, okosságát, ravaszságát, bátorságát csodálhatjuk, azt a felismerését méltányolhatjuk (bár nem fogadjuk el), hogy ha a reneszánsz ember legfőbb célja önmaga lehetőségeinek a megvalósítása, akkor egy világban, amelyet
nem a morál, hanem a hatalmi harc törvényei igazgatnak, az egyén önérvényesülése érdekében rá is kényszerül arra, hogy gonosszá legyen. Richárd áldozatai, a
még fiatal és ezért ártatlan kis királyfiak kivételével, nem is igen érdemlik meg
sajnálatunkat. Csak annyiban különböznek Richárdtól, hogy kisebb formátumú gazemberek. A véres hatalmi harc igazi tragikus áldozata nem egy-egy ember, hanem
az emberség eszméje.
A BIZAKODÁS DRÁMAIRODALMA
A tragédiák katasztrófába torkollnak, többnyire a tragikus hős pusztulásával
végződnek, vagy legalábbis azoknak az eszméknek, ideáloknak, reményeknek a bukását ábrázolják, amelyeknek a megvalósulásától a tragikus hős a maga boldogulását
várja. A tragikus végkifejlet szükségszerű — hisz a drámaíró a negatív extrapolációval azt kutatja, milyen események, okok vezetnek el szükségszerűen a nagy remények kudarcához, az álmok szertefoszlásához.
A tragikus szükségszerűség az egymást követő véletlenek folyamatában valósul meg. Ha Kréon egy kicsit korábban érkezik, még életben találhatja sziklabörtönében Antigonét, és elmarad a tragédia. Ugyanígy nem következne be a tragédia,
ha Romeo csak néhány percet késlekedik, akkor Júliáját már feléledve találná.
Mindez persze nem történhet meg a drámában — a véletlenekben a tragikus szükségszerűség, a sors törvénye érvényesül. A tragédia azt érzékelteti, hogy a dolgok
nem történhetnek másképp.
A klasszikus komédiában ugyanúgy a szükségszerűség uralkodik, mint a tragédiában. A szükségszerűség itt is a történelem cselének megnyilvánulása, amely a
legokosabbat is kijátssza. Csak itt a szükségszerűség a jókat, a derék naivokat segíti. Még az okos is nevetségessé válik, ha szembefordul a szükségszerűséggel, ha
nem ismeri fel annak hatalmát.
A klasszikus tragédia és komédia szembetűnően elkülönült egymástól, ami nem
zárta ki, hogy tragédiában ne nevettessenek meg komikus jelenetek és fordítva, a
komédiában ne forduljanak elő torokszorító pillanatok. De ezek a műfajjal ellentétes előjelű epizódok csak arra szolgálnak, hogy ellenpontozó hatásuk révén fokozzák a tragikus vagy komikus hatást.
A műfaji elkülönülés nem pusztán esztétikai követelmény volt, ahogy azt a
klasszikus esztétikák Arisztotelészt félreértve, meg nem értve előírták. Ebben az
elválasztásban kétségtelenül szerepet játszott a társadalmak rendi tagozódása is.
Érthető módon a hatalmasok, az uralkodók az udvari arisztokrácia tagjai, nemigen
tűrték, hogy az ő rovásukra nevessenek, önmagukat színpadon csak tragikus piedesztálra emelve kívánták látni. Ügy vélték, nevetség tárgya csak alantas, rangon
aluli személy lehet. Shakespeare arisztokratáinak szerelmi tévelygésein, felsülésein
legföljebb csak mosolyoghatunk, alapjában nem rajtuk nevetünk, hanem műveltségüket, humanista kultúrájukat, eszességüket bizonyító szellemességeikkel ők nevettetnek bennünket. Shakespeare darabjaiban csak a népi figurák válnak valóban komikussá. Falstaff alakján csak azért nevethetünk, mert osztályából kitagadott, le65

csúszott arisztokrataként már a lenti világhoz tartozik. Ismeretes, hogy mekkora
botrányt váltott ki, amikor Molière humorban odáig merészkedett, hogy a kis márkikat is nevetségessé tette.
A műfaji tisztasághoz való ragaszkodás — bár kétségtelenül a klasszikus esztétika parancsa volt —, mélyebb indoka e korok őszinte humanista hitében rejlett,
íróban és nézőiben még nem rendült meg az emberben, az ember nagyságában és
lehetőségeiben vetett hit. A tragédiában az ember bukásában válik naggyá, nemessé, teljesíti ki emberségét, a komédia tiszta derűje, optimizmusa pedig annak a holnapnak az eljövetelét ígéri, amelyben az emberek egymásra találhatnak, megértik
egymást, s megvalósulhat a humánum boldog kora.
A huszadik század utolsó évtizedeiben azonban már nem tudjuk ilyen bizakodással, ennyi optimizmussal olvasni a klasszikus korok tragédiáit és komédiáit. Mi
már tudjuk, hogy a Kreonok mit sem tanulnak az általuk okozott tragédiákból,
hogy a kizökkent időt az ifjú Fortinbrasnak sem sikerül majd hadserege élén
helyretolnia. És azt sem téveszthetjük már szem elől, hogy a komédiák derűs végkifejlete inkább a műfaj törvénye, mintsem, hogy a történés logikájából következne
és megfelelne a valóság ésszerű lehetőségeinek.
Kétségtelenül igaz, hogy a múlt idők tragédiáinak, komédiának ez a keserűbb
olvasata már a mi mai látásmódunk, mai többlettudásunk eredménye. Hiszen mi
e darabok keletkezésének időpontjához képest a messzi jövőből tekintünk vissza a
múltba, s már nem feledkezhetünk meg mindazokról a történelmi tapasztalatokról,
amelyekkel az azóta eltelt évszázadok megterhelték emlékezetünket. Mi már tudjuk,
hogy a görög poliszdemokrácia ellentmondásai valóban feloldhatatlanok voltak,
hogy a reneszánsz csúcsán létrejött nemzeti királyságok abszolutizmusa is csak
ideig-óráig ígérhette a humanista eszmények megvalósulását.
Arról sem feledkezhetünk meg, hogy mi a múlt klasszikusait azért lapozzuk fel,
hogy bennük napjaink konfliktusaira rímelő példázatokra leljünk. A nagy drámák
— ez nagyságuk, jelentőségük magyarázata — mindig is rendelkeztek a maguk egyszeri közvetlen történetén, a maguk jelenéhez szóló mondanivalón túlmutató, általánosítható, szimbolikus jelentéssel. Ezt a másodlagos tartalmat ' az egyes korok
mindig is a maguk szemléletének, igényeinek megfelelően magyarázták. A mi korunk is a nekünk szóló modern tragédiaszemlélettel közelít a klasszikus tragédia
nagy alkotásaihoz, és még a komédiákból is ezt a modern tragédiaértelmezést
akarja kiolvasni. Eleve azokat minősíti jelentős drámáknak, amelyeket ily módon
tud értelmezni.
JEGYZETEK
Í.Hegel: Esztétika. Gondolat 1974. 389.
2. Lukács György: A modern dráma fejlődésének története. Magvető 1978. 35.
3. Peter Szondi : Versuch über das Tragische. Insel Verlag. Frankfurt am Main.
1964. 60.
4. Shakespeare : Hamlet. Arany János fordítása. II. f elv. 2. szín. Új Magyar Könyvkiadó. 1955. 382.
5. Péterfy Jenő: Három görög drámaíró. Franklin, 1899. 73.
6. H. D. F. Kitto : Greek Tragedy. Doubleday. New York. 1954. 193.
7. George Steiner: A tragédia halála. Európa. 1971. 125.
8. Wellek-Warren : Az irodalom elmélete. Gondolat. 1972. 359.
9. Lukács György: Id. mű. 108.
10. Peter Szondi: Id. mű. 33.
11. Peter Szondi. Id. mű. 33.
12. Lukács György: Id. mű. 175.
13. Peter Szondi: Id. mű. 38.
14. Tragik und Tragödie. Szerk. Volkmar Sander. Wissenschaftliche Buchgesellschaft. Darmstadt. 1971. 15—17.
15. Roland Caillois: La tragédie et le principe de la personnalité. Közli: Le théâtre
tragique. Szerk. Jean Jacquot. CNRS. Párizs. 471. 1962.
66

16. George Steiner: Id. mű. 261.
17. Hegel: Esztétikai előadások. Akadémiai Kiadó. 1980. III. 401.
18. Marx: Bevezető A hegeli jogfilozófia kritikájához. Marx—Engels művei. Kossuth
1971. II. 381.
19. Lukács György. Id. mű. 35.
20. Lukács György: Id. mű. 56.
21. Lukács György: Id. mű 62.
22. Almási Miklós: Tragikus tragédiaelmélet.
Utószó George Steiner: A tragédia
halála c. könyvéhez Id. mű. 323.
23. Hegel: Esztétikai előadások. Id. mű. III. 409.
24. George Steiner: Id. mű. 9.
25. A klasszikus görög dráma virágkorára vonatkozó nézeteimet részletesebben
A klasszikus görög dráma a múlt és jelen ütközésében c. könyvemben fejtettem
ki. [Akadémiai Kiadó. 1987.]

67

Tiszátáj-galéria

König Róbert
Eredményes esztendőt hagyott maga mögött König Róbert, fiatal grafikusművészünk. 1987-ben elnyerte a tihanyi Kisgrafikai Biennálé nagydíját és megkapta a
Csongrád Megyei KISZ-Bizottság díját a vásárhelyi öszi Tárlaton. Nevét e környéken egyébként is ismerik, hiszen — mint a Kisgrafikai Barátok Körének művészeti
vezetője — igen jó kapcsolatot tart fenn a dél-alföldi grafikusokkal, művészekkel,
sokszor járt a mártélyi és a vásárhelyi művésztelepen.
A Képzőművészeti Főiskolán Raszler Károly és Rozanits Tibor tanítványaként
végzett, majd 1975-ben a Grafikai Tanszék munkatársa lett, jelenleg is itt adjunktus. A klasszikus grafikai műfajokkal: a rézkarccal, a fametszettel és a litográfiával
foglalkozik elsősorban, ezeket a technikákat oktatja. Meghatározó élmény volt számára 1978-as olaszországi tanulmányútja. Az olasz miliő olyan mély nyomot hagyott benne, hogy az itáliai motívumok később is rendszeresen visszatértek, szerepeltek alkotásain. 1985-ös angliai tanulmányútja talán nem ilyen elementáris erővel befolyásolta művészetét, de az ott készített vázlatai alapján az elmúlt években
igen sok kis- és nagylapot készített, amelyek az emberiség egyetemes problémáit,
múlt és jelen kérdéseit ábrázolják.
Igaz, König Róbert ízig-vérig mégiscsak hazai grafikus, akinek stílusát alapvetően befolyásolta a magyar képzőművészet olyan kiváló mestere, mint Kondor
Béla. Az őt ért hatások alatt viszonylag hamar kialakította egyéni felfogását, sajátos látásmódját. Stílusának lényege a szerkesztettség, az építkező jelleg. Alkotásain
gyakran megfigyelhető a képet keresztül-kasul átszelő, ívelt, határozott rajzú, a témáknak feszültséget kölcsönző vonalrendszer, amely így kisebb-nagyobb síkokra,
felületekre bontja a képet. Ez talán a világ feldaraboltságának a látszatát kelthetné
a befogadóban, ha König nem tudná ezeket a síkokat erőteljes vonalaival mégis
egységben tartani.
König Róbert társadalmi orientációjú grafikus. Ez a társadalmi érzékenység
figyelhető meg nála az 1970-es évek végén készült római sorozatában. Ez tükröződik
az egyszerű emberek életét ábrázoló alkotásain. A munka világát mutatja be a különféle mesterségekről, például az üvegfújókról készített sorozatában. S miközben
ábrázol, egyúttal utal azokra az évezredes hiedelmekre, mítoszokra (Prometheuszsorozat), melyek a témával kapcsolatosak. Állandó törekvése, hogy ne csupán ábrázoljon, hanem mélyebbre kíván hatolni s általános jelentéseket, értelmet és értékeket keres. Természetábrázolásai is tartalmaznak olykor szimbolikus tartalmakat.
Munkáiban dialektikus hatásokra törekszik: megfigyeli és képileg egybekomponálja az egymással szembenálló tendenciákat, jelenségeket. Nem fél például a rút,
vagy a groteszk bemutatásától sem. Gyakran ábrázol csúnya dolgokat: összegyűrt
papírgalacsint, vagy a brit főváros divatos-csúnya punk-figuráját, de ezeket mindig olyan esztétikai rendszerbe építi, amely kiutat akar mutatni. Gyakran rajzol
zsokékat, bohócfigurákat, skótdudás különcöket, groteszk állatokat, felmutatva így
a való világ sokféleségét, tarkaságát. Igen előszeretettel ötvözi egybe a hazai életből táplálkozó élményeit és külföldi útjain szerzett tapasztalatait. E vonatkozásban
különösen érdekes a balatonfelvidéki kőkereszt olyan jellegű ábrázolása, amely az
angliai Stonehenge kőoszlopaira emlékeztet. S valóban, két olyan kultikus emlékről van szó, amely átfogja egész történelmünket, múltat, jelent. Közben pedig öszszekapcsolódik egymással a társadalmi-vallási és a természeti szimbolika: a mindent átfogó és átölelő szőlőinda áthatolhatatlan szövevénye. Néha az az ember benyomása: igazi grafikai epigrammák ezek.
SZABÓ TIBOR

Terpszikhoré Szegeden
A SZEGEDI BALETT ÚJJÁSZÜLETÉSÉRE
TÖRTÉNETI ELŐZMÉNYEK
Napjaink megélénkült iskolai társadalmi életében kiemelkedő helyet foglal el a
maturandusok szalagavató bálja. Sokan és sokfelé táncolják Rózsavölgyi Márk Első magyar társastáncát, s ha szakavatott mestertől tanulják e valóban szép, a reformkor és a magyar romantika szellemét tükröző koreográfiát, akkor Szöllősy Szabó Lajos művét táncolják. Mindmáig ez az egyetlen olyan hazai táncalkotás, amely
írásban rögzített formában maradt ránk a múlt századból, s ezért is mondhatjuk,
hogy a legrégibb magyar társastánc. Meglehetősen kevesen tudják, hogy Szöllősy
Szabó Lajos nem kis sikerrel tevékenykedett Szegeden, 1860-ban az ő palotását
táncolta a színház „balettszemélyzete", 1865-ben pedig Kocsiszovszky Jusztin társulata ugyancsak „Szöllősy táncmester szerzeményeit" adta.
1860-tól kezdődően szinte minden évben megjelent Szegeden egy magyar vagy
külföldi vándor tánctársulat — ahogyan akkoriban nevezték: „repülő balett" —, így
a Friedrich Wilhemstadter színház, egy párizsi együttes, angol társulat, a Sarah
Bernhardt Színház együttese, de fellépet a nyolcvanas évek végén nagy sikerrel
vendégszereplő Orosz népi énekegyüttes is, műsorában sok táncbetéttel. A külföldiek
mellett a népszínház táncosai is vállaltak vendégszerepléseket a színház előadásain.
A Szeged környéki • falvak és tanyavilág néptánckincse ismert és elismert volt,
érdekes tánctörténeti adat e korabeli sajtóhír: „Huszárok, bakák, inasok, iparoslegények vettek részt a tánc versenyben, s bár Szegeden szebb magyar csárdás látható, sokan mégis feltűntek tősgyökeres magyar tánczukkal." Az 1903-as év nagy
szenzációja Isadora Duncan magyarországi vendégszereplése. Szegedi fellépése az év
egyik legjelentősebb eseménye, s ekkor valóban a legújabb avantgárd törekvésből
kapott ízelítőt a város. Duncan Liszt-muzsikára előadott szabadtáncban emlékezett
1848 mártírjaira —siratóval. 1914-től három-négy évenként a Magyar Királyi Operaház balettegyüttese jelenik meg a városban, s a repertoár legsikeresebb darabjait
mutatják be a társulat vezető művészeinek közreműködésével.
A húszas évek második felétől, de a harmincas években is a különböző liberális
és radikális polgári szellemi áramlatok közötti kontaktusok alakításában kap nagy
szerepet Magyarországon a táncművészet. Nem a balett, nem a mozdulatművészet,
hanem a tánc. (Fontos ezt így megjegyeznünk, mert nem egy operai művészt találunk a mozdulatművészek soraiban, vagy az épp formálódó színpadi néptáncművészet, -mozgalom cselekvő szimpatizánsai között.) E korszakban is ellátogatnak
hazánkba a legnevesebb szólisták és csoportok. Gert Palucca a német expresszionista táncművészet jeles előadóművésze — ma is aktív művész-pedagógusa — 1932
októberében llbanos-, Szkrjabin-, Hándel-művekre készített koreográfiáit táncolta a
Szegedi Nemzeti Színházban. Milloss Aurél, a nácizmus uralomra jutása után Németországból hazatérő modern táncos és koreográfus 1936-tól lép fel szólóműsorával
és stúdiónövendékeivel a szegedi kamaraszínházban — többször is. 1937-ben a szólóest programjában olyan műveket találunk, mint a Ghettoi-kép (Mendelsohnn Kol
Nidre), Száguldó barbár (Bartók: Allegro barbaro), Promenade valsante (Kodály:
Valsette). 1937-ben a Milloss-csoport Bayer: Babatündérét mutatja be matinéprogramjában.
A modern táncművészetet képviselő iskolák közül többen együtt dolgoztak Hont
Ferenccel és Németh Antallal a Szegedi Szabadtéri Játékok első évtizedében is.
Millossék fellépése tette emlékezetessé Berczelli A. Károly szegedi ihletésű Fekete
Mária c. játékának előadását. Antos Kálmánnak — a dóm karnagyának — muzsikájára készült a darab „Haláltánca", amely a koreográfus szólóestjeinek programjaiban a későbbi előadásokon is helyet kapott.
69

1933-ban a Szentpál iskola táncosai léptek fel a „Hont-féle Tragédia előadásában" és 1936-ban Herczeg Bizáncában. Szentpál Olga és növendékei nemcsak a nagy
lélegzetű szabadtéri színházi produkciókban léptek fel, hanem a Vajda János Társaság szegedi estjének egyik legfontosabb műsorszámát is adták. A „Szegedi Fiatalok" közössége nem csak szimpatizált a táncművészettel, hanem többen aktív művelői is voltak.
A gazdag tánchagyomány ellenére a szegedi színház maga nem jeleskedett táncműsoraival. Előadásaiban a színésztáncok, táncbetétek — elsősorban operettekre gondolunk — szakmai és előadói szempontból is jól sikerültek, de a színház balettegyüttesének életében csak két sokat ígérő periódusról szólhatunk. 1946—49 között
Zsedényi Károly-, Cieplinsky-, Harangozó-, Charrat- és Lőrinc-koreográfiák kerültek itt színpadra. Mindezek úgy, hogy a koloszvári színháztól, az opera- és balettegyüttestől nagyon sokan kerültek a szegedi társulathoz, s rövid időn belül együtt
volt egy képzett balettcsoport a városban. Más alkalommal, más keretek között érdemes lenne visszatérni e három év alatt bemutatott koreográfiák elemzésére, most
azonban elégedjünk meg Lőrinc György: A csodálatos mandarin koreográfiájának
idézésével. (Lőrinc György egykori Szentpál- és Jooss-tanítvány, az Állami Balett
Intézet és a Magyar Állami Operaház balettigazgatója később!) A szegedi bemutatón 1949. január 21-én került először eredeti szüzsével közönség elé Magyarországon a darab: „ . . . a Mandarin úgy lép be, mint idegen, akin semmilyen aljasság,
semmilyen kapzsiság nem fog, mert egyetlenegy nagy érzés fűti, amiért küzdenie
érdemes, és amelynek jegyében minden halál felett diadalmaskodik. Amikor. célját elérte, nyugodtan meghal. S az utca lányában lángra lobbantotta az igazi tüzet,
élete első, mély és emberi érzelmét. Lőrinc Györgynek mint koreográfusnak és
táncrendezőnek érdeme, hogy A csodálatos mandarinnak ez a tendenciája domboroT
dott ki a szegedi esten. A színpadon valódi drámai feszültség uralkodott, s az ábrázoló eszközök maradéktalanul táncosak és maradéktalanul művésziek voltak." Szeged fiatal, tehetséges táncosainak — ösi Jánosnak, Bartos Irénnek és társaiknak
— a főváros elszívó hatása hamarosan érvényesült, zömük felkerült az Operaház
együttesébe, így jó évtizedig nem is beszélhetünk a színházban valódi balett-társulatról.
Hosszú hallgatás után, 1958-tól alakult ismét klasszikusan képzett táncosokból
együttese a teátrumnak. Érdekes, a klasszikus-akadémikus nyelvtől már el-eltérő
komDozíciók. kerültek fokozatosan a repertoárba. Műveket a zeneileg igényes válogatáshoz koreográfusi invenciókról árulkodó fiataloktól és „befutott" művészektől
egyaránt találunk a mintegy tízéves újabb életszakaszban. A hatvanas évek szellemi-társadalmi fellendülésének tükre a balett műsorrendje, de sajnos a kezdeti
lendület fokozatosan csökken, s mire az évtized végére érünk, már ismét nincs a
színházban elegendő táncos, nincs ki a meglevő emberekkel vállalhatná az álkotó
munkát. Ebben a helyzetben az a tragikus, hogy ekkorra nevelődött ki, érett be alkotónak Imre Zoltán, aki táncos pályafutását is a Szegedi Nemzeti Színházban kezdte. E korszak végének két bemutatójáról idézünk. (A kritikák közül csak a szakmai
lapok, illetve szakkritikusok recenzióiból, mintegy bemutatva azt is, hogy a szakma
igenis tudott az együttes nehézségeiről, figyelmeztetett is a lehetőségekre és veszélyekre.) Nádasi Mar cella, a nagyszerű táncpedagógus és jószemű kritikus így írt az
1966 évi Szervánszky—Bach-bemutató kapcsán: „(a koreográfus) személyében olyan
fiatal művészt ismertünk meg, aki felfedező útra indult, és útjáról értékes anyaggal tért meg. Ez annál meglepőbb... mert négy évvel ezelőtt egyenest Szegedre
szerződött, tehát nem dolgozott tapasztalt koreográfus keze alatt, külföldön sem
járt, sőt még Pestre is csak ritkán jutott e l . . . Az est örvendetesen jól sikerült,
és néhány gyenge pontot leszámítva igazolta Imre Zoltán bátor és meglehetősen
érett tehetségét. A koreográfusi tehetség ritka jelenség nálunk, ezért ennek minden
megnyilvánulását oly féltő gonddal kell ápolni mint egy melegházi virágot." 1967ben Corelli g-moll Concerto grossóját Vágy és áhítat —, Milhaud: A világ teremtése
című kompozícióját pedig Teremtmények címmel mutatták be. A kritikus határozottan kiáll a művek értékei mellett, kiemeli a koreográfus — ismét Imre Zoltán —
70

gazdag és sokrétű formanyelvét, különleges muzikalitását, stílusérzékét. A dicsérő
jelzők mellett azonban vészjelekre is felfigyelhetünk. „ . . . a tánckar nagyon precízen dolgozik, s ez ismét a koreográfus felkészültségét dicséri... Nem próbált túlmenni azon a határon, amelyet a táncosok képessége szab m e g . . . szerény eszközökkel is meglepő művészi hatást ér e l . . . A bemutató a siker jegyében zajlott le.
Imre Zoltán most is megállta a próbát, de még sok küzdelem áll előtte... Kívánatos lenne, hogy Szeged megfelelő és elegendő létszámú balettegyütteshez jusson.
Megérdemli!"
Mi történt? Státuszgondok, pénzhiány következtében egyszer csak elfogytak a
táncosok, Imre Zoltán pedig külföldre szerződött. Néhány évvel az után, hogy egykori mesternője leírta: „a koreográfusi tehetség ritka jelenség n á l u n k . . . " Ha a
színházból el is fogytak a táncosok, a város azért nem maradt tánc nélkül. Igaz,
csak a nyári hónapokra, de az újra megindult Szegedi Szabadtéri Játékokon majd
minden évben találhatnak egy-egy klasszikus nagybalettet, nem egyszer világhírű
művészek, együttesek tolmácsolásában. Az 1959. évi programban (tehát már az újraindításkor) az a moszkvai Sztanyiszlavszkij — Nyemirovics Dancsenko Színház társulata lépett fel Burmejszter: Esmeraldájávai, mely a következő évben egy nálunk
ismeretlen művet, a Jeanne d'Arc-ot táncolta. Az orosz-szovjet nagy balettek mellett,
mint a Párizs lángjai, Zaharov: Bahcsiszeráji szökőkútja vagy Csabukiani: Otellója,
egyre nagyobb teret kapott a Dóm téren a színpadi néptánc is, kezdetben a hivatásos együttesek — elsősorban a Magyar Állami Népi Együttes — és a Szovjetunióból érkezett hivatásos társulatok (Mojszejevék, az Ukrán Állami Táncegyüttes) révén.
A magyar amatőr néptáncmozgalom fejlődése — a nemzetközi viszonylatban is
egyedülálló kutatási programot és eredményeket felmutató néptánczene-kutatás hátterével — lehetővé tette, hogy Szeged otthont adjon (immár több mint húsz éve)
a Nemzetközi Szakszervezeti Néptánc Fesztiválnak. E fesztivál kétévenkénti rendszere s a gálaműsor programja egyedüli a nemzetközi fesztiválok szerkezetében, immár hosszú idő óta ez az amatőr gála is része a nyári játékoknak. Napjainkra Szeged az amatőr néptáncmozgalom egyik bázisközpontja lett, s ezres nagyságrendben
kifejezhető azoknak a fiataloknak a száma, akik maguk is gyakorló művelői a
táncnak. Aki pedig saját maga is táncol — testélménye van róla —, értő szemmel
nézi más ágazat produkcióját. Az immár harmadszor megalakult szegedi balettnek
így nagy lélekszámú „táncos-nézőtábora" van, vagy lesz, ha az indulás szintjéhez
tartja magát.
A JELEN: BESZÉLGETÉS BOKOR ROLANDDAL
A szegedi balett „életének harmadik periódusa" tehát az 1986/87-es évaddal indult. Nagyon fontos megjegyeznünk, hogy ez a „harmadik nekifutás" a korábbi gyakorlattól eltérően kezdődött. Nem beszélhetünk még valódi társulatról, amikor pedig már volt a . színháznál megbízott társulatvezető, Bokor Roland. Személyében menedzser típusú vezető érkezett a színházhoz, majdhogy nem az „ellentáborból", hiszen korábban tánckritikus-szakíróként ismerte a szakma. Vele most
a céljairól, a színház vezetésével közösen kialakított művészi célkitűzéseiről beszélgettünk:
— Hogy a színház közel nyolc évig tartó renoválása befejeződött, és ismét a
nagyszínházban játszhatott az együttes, úgy éreztem, létfontosságúvá vált a balettegyüttes megújítása. Nemcsak azért, mert a nagyoperákban fontos szerep jut a tánckarnak, hanem azért is, mert Szegeden mindig volt igény a tánc iránt. Jelentős
alkotások születtek a városban, jelentős táncos személyiségek kerültek ki a valamikori színházi együttesekből. Szeged az ország egyik legnagyobb lélekszámú városa,
ahol nagyon sok a táncot, annak valamely ágát amatőrként, de magas fökon művelő fiatal, s van egy nagyon széles intellektuális réteg, is, amely fogékony a táncművészetre. Ügy éreztem, minden megérett arra, hogy Szegeden ismét megalakuljon a balettegyüttes. Műsorpolitikájában nem a Pécsi és nem a Győri Balett
mintájára szervezett együttest szeretnénk. Ezt már eleve kizárja az is, hogy nincs a
71

társulatnak állandó vezető koreográfusa sem. Művészeti tanácsadónk Imre Zoltán,
ám az ő feladata nem azonos a vezető koreográfuséval. Olyan, részben utánjátszó,
együttest szeretnénk, amelyik felvállalja az ismert, nálunk még nem, vagy nagyon
régen játszott korszakos jelentőségű táncalkotások bemutatását is. Természetesen ez
nem azt jelenti, hogy kizárólag ilyen műveket tervezünk, de évenként egy-egy mű
bemutatása szándédunkban áll. Gondolok itt Tetley, Tudor vagy Jooss művére. Nemcsak korábbi alkotásokról van szó, mint Jooss: Zöld asztala, hanem elképzelhetőnek
tartom kortárs alkotások, mint például a Cunningham-mű színpadra állítását is.
— Nem gondolkolnak tehát úgynevezett nagy klasszikus balettekben?
— Nem, bár terveink között szerepel A hattyúk tava, de Vámos György koreográfiai változatában.
— Az együttes nem tradicionális, klasszikus esttel mutatkozott be, s a premier
kuriozitásához tartozott, hogy bár magyar alkotók műveivel, ám közülük egyik sem
itthon dolgozik.
— Tudatosan vállaltuk az est — mondhatjuk — hungarológiai jellegét. Barbay
Ferenc, Imre Zoltán és Vámos György jelentős táncalkotók a nagyvilágban. Egy
korosztály képviselői, s bár egymástól távol élnek, alkotnak, s munkáikban egyéniségükön átszűrve — de nem plágiumként — megjelennek a világ táncművészetének
legfontosabb áramlatai; gondolkodásmódjuk, alkotói attitüdjük jellegzetesen magyar.
Ismerje meg a magyar közönség is műveiket. Eredetileg a magyar koreográfusok
doyenjének, Milloss Aurélnak úgynevezett ösmandarin]át is szerettük volna műsorra
tűzni. Ez sajnos, az idős mester betegsége miatt, pillanatnyilag nem sikerülhetett,
viszont nem mondtunk le róla, hiszen az 1942-es milánói siker után fogadta el a
zene- és a táncos világ A csodálatos mandarint táncszínpadi alkotásként, amit
Bartók és Milloss hazájában is illene már bemutatni. A színház főzeneigazgatója,
Oberfrank Géza, nagy segítségünkre van. Ügy érezzük, személyes ügyének tekinti
a balettegyüttes létét, működését. Kevés főzeneigazgató vállalja a balettestek karmesteri feladatát. Az ő személye is grancia arra, hogy programjainkba eddig sem,
ezután se kerülhet zeneileg igénytelen alkotás. Mindez nagyon fontos dolog egy
társulat művészi profiljának kialakításában.
— Hogyan alakul az együttes összetétele, létszáma?
— Nagy szó, hogy a kezdeti tizenhat főről harminckettőre tudtuk növeli a státuszok számát. Természetesen dolgoznak az együttessel művészek félstátuszban is,
mint például Lovas Pál, Metzger Márta vagy Sárközi Gyula. Tulajdonképpen ezt
a lehetőséget sem akarnám megszüntetni, mert úgy érzem, nagy húzóerőt jelent az
érintett, kiforrott művészek jelenléte. Ugyanígy szeretnénk továbbra is, egy-egy
szerep erejéig, vendégművészekkel dolgozni. Ha visszaemlékezem a bemutatkozásunk
előtti próbaszakaszra, pedagógiai és művészi szempontból egyaránt meghatározó volt
— az érettebb és a fiatal táncosoknak —, hogy együtt dolgozhattak Pártay Lillával,
Szakály Györggyel. De Harangozó Gyula: Polovec táncai is sokat jelentettek az
együttesnek Sebestyén Katalin betanító munkájával, szinte sokkoló volt a hatás.
— Mit tervez a társulat?
— Lehetőséget kaptunk egy kísérletibb jellegű kamaraestre. Tárgyalásaink szerint Csarnóy Katalin, Dózsa Imre és Krámer György készítene egy-egy koreográfiát
az együttesnek. Ezt a műsort a Kisszínházban szeretnénk bemutatni. Az operaegyüttessel közös műsorban, úgynevezett „olasz est" keretében, Pergolesi: Stabat
Materének koreográfiai átiratát készíti el Imre Zoltán. Az 1988/89-es szezonban
Ravel-estet tervezünk. A La Valse-ot Pártay Lilla, a Pavane egy infánsnő halálára
című művet K. Drzewieczky, a Bolerót Gigi Cacinleanu, a Daphnis és Chloe-t pedig Imre Zoltán készítené el.
KŐVÁGÓ ZSUZSA
IDÉZETT CIKKEK:
1. A „Segítség" ünnepe. Pesti Napló, 1887. aug. 22.
2. Rabinovszky Máriusz. A Csodálatos Mandarin. Színház és Mozi, 1949. febr. 9.
3. Nádasi Marcella: Két új táncjáték Szegeden. Muzsika, 1966. 7. sz.
4. Nádasi Mar cella: Két táncjáték Szegeden. Muzsika, 1977. 8. sz.
72

Nincs födél fölöttük
ORSZÁGOS TANÁCSKOZÁS A SZABADTÉRI SZÍNJÁTSZÁSRÓL
A magyarországi szabadtéri színjátszásról rendeztek elméleti fórumot Szegeden,
ahol fölszínre kerültek mindazon problémák, ellentmondások, művészeti és mindenekelőtt gazdasági kérdések, melyek a színházkultúra e mostohán kezelt területén
akut jelentőségűek. Nemeskürty István, a főszervező TIT országos művészeti választmányának elnöke nyitotta, vezette, zárta a kétnapos konferenciát (ebbeli posztját
részben megosztva Vámos Lászlóval, a budapesti Nemzeti Színház művészeti vezetőjével). Fejezetek a szabadtéri színjátszás történetéből címmel Cenner József színháztörténész tartott referátumot, majd azok az előadások következtek, melyeket annak reményében adunk közre, hogy közművelődésünk, a hazai színikultúra profitál
belőlük. A vita tanulságainak továbbbgondolása nem lehet feladatunk, szakmai lapokra, fórumokra tartozik.

Tartások és szertartások
Minden színházi évadról, így a nyáriról is csak az előzmények, előjelek ismeretében szabad képet adni. Kiváltképpen így van ez, ha elsősorban a művészeti és
más tendenciákról kívánunk beszámolni. Nos, az előjelek korántsem voltak kedvezőek. A korábbi másfél évtized fellendülése után több tekintetben évek óta tart a
szabadtéri színjátszás (tehát a prózai, a zenés- és táncszínházi) stagnálása, s félhettünk, hogy a közben mégiscsak meglevő vállalkozó kedv, az itt-ott tapasztalható
jobbra törekvés ellenére most sem lesz másként. Lehetett gondolni arra is, hogy
színjátszásunk feltételeinek romlása „begyűrűzik", s vele — szinte törvényszerűen —
a középszerűség, szürkeség, gyámoltalanság, kommercializálódás. Mi több: a közönség más irányba fordul, mivel tovább gyöngül „vásárlóereje", s uram bocsá', ezek
a tendenciák, így, mind együtt, akár hegyomlást eredményezhetnek. Ráadásul a magyar szabadtéri színjátszásnak már hagyományos velejárója az irányítás, a menedzselés, a propaganda szétszórtsága, ezekkel együtt a tervezésben megnyilatkozó
improvizálás, a hosszabb távra és idejében történő tervezésre való képtelenség.
Mindez függvénye az országos és helyi mecenatúra bizonytalanságainak, határozatlan
támogatási szándékainak, az elavult jogszabályoknak, a korszerűtlen irányelveknek,
állásfoglalásoknak.
Kétségtelen, hogy a gazdasági nehézségek és a krónikusan ismétlődő elvonások
következtében az országos irányításnak (a helyieket is erre kapacitálva) valósággal
ki kellett vonulnia egyes dotációs szférákból, s ezért szükségessé vált a szabadtéri
színjátszás „racionalizálása", a kapacitások, vállalkozások és keretek koncentrálása,
céltudatosabb felhasználása. Helytelen volt azonban az egész szabadtéri színjátszás
besorolása az önfeledt (?) nyári szórakoztatás, elegáns kifejezései, a közhasznú (tehát nem autonóm) művészet övezetébe, azzal az irányítási koncepcióval és következménnyel, hogy akkor a működésüket támogatni nem lehet, fejlesztésük alig lehetséges, legalábbis állami keretekből nem. A művelődéspolitikai koncepció — hogy ti.
elvek, célok és minőség alapján az autnóm művészeti alkotásokat, szelektálva, mégiscsak támogatni kell — hiánya tehát dezorientálta az országos és a helyi mecenatúrát
is, csökkentette a tervezés biztonságát és mennyiségét, növelte a szervezés, az előkészítés akadályait. Előállott az a furcsa helyzet, hogy magában a Művelődési Minisztériumban is mintegy „kúszni", ügyeskedni kellett azért, hogy az elmúlt nyári
évad egyik-másik műhelyének, vállalkozásának valamilyen támogatást adjunk.
73

Nem kis eredmény, hogy mindezek ellenére általános stagnálásról mégsem beszélhetünk. Ez elsősorban annak következménye, hogy még mindig vannak egészséges, etikus, a szó legjobb értelmében vett művelődéspolitikai, elkötelezettségi „automatizmusok", hogy ti. humánusát, önmagunkat elemzőt, identitásunkat keresőt és kifejezőt, nemzethez szólót, közösségi érdekűt mégiscsak alkotnunk kell Thália nyári
műhelyeiben. Tovább éltek ezek a bizonyos tartások Szegeden, Gyulán, Egerben,
Szentendrén, Pécsett és Boglárlellén, még újabbak is keletkeztek, mint például Tatán, Esztergomban, ahol igazában erre az évadra érett be az előző kezdeményezés.
Voltak ilyen jobbra törések Budapesten is, más kérdés, hogy ott mindennek a vártnál több és nagyobb akadálya, buktatója tűnt fel. Az igazi értékek megmutatásában
felhajtó tényező volt az előbemutatók gyakorlata, mindenekelőtt Gyulán, ahol most
szinte valamennyi bemutató ilyen volt. De követői között ott találhattuk a Szegedi
Szabadtéri Jtáékokat és a Kisvárdai Várszínházat, sőt, a hányatott sorsú Jurta Színházat, s lehetségesnek tűntek továbbjátszások — akár a ..kőszínházi" évadban, akár
a következő nyári évadban — az Agria Játékszínből, a Pécsi Nyári Színházból va^
lamint a boglárlellei szabadtéri színpadról. Ez mindenekelőtt az erők, kapacitások,
a ráfordítások jobb koncentrálását, kihasználását is jelenti: két vaey akár több évad
(az azonos vagy a későbbi nyári, a későbbi kőszínházi) nyer belőle. Igaz, az előbemutató veszíthet is vele, mert a kőszínházi évadra esetleg jobb szereposztással és kidolgozottabban viszik át a produkciót, s míg az előbbinél mintegy sainálhatjuk ezt a
„nyugi, nyugi, majd odahaza jobban megcsináljuk" tartást, az utóbbinál meg szurkolhatunk annak, hogy igazán élesen és tehetségesen megkülönböztetik a rendezők,
tervezők és a színészek a szabadtéri és a zárt helyi játszást egymástól.
Az általános stagnálást cáfoló kezdeményezések közé tartozik nem utolsósorban
az is. hogy úgy tűnik fel (csak legyen hozzá elég ambíció, tényleges munkavállalás
továbbra is), Kerényi Imre animátori-rendezői kapacitása és fantáziája teremtette
meg a veszprémi várszínházi játékok igazi tartalmi és formai egységét, rendiét a
Csíksomlyói passió nyári bemutatójával, amelynek előbemutató ja még Székesfehérvárott, a magyar színjátszás előtörténetében nagy szerepet játszott egykori szálló és
szála udvarán volt. Az ambíciók továbbélését azért hangsúlyoztunk fentebb, mert a
távolabbi tervek egyenesen arra utalnak, hogy a veszprémi vár a jövőben a dunántúli szabadtéri színjátszás egyik legjelentősebb fórumává fejlődhet. Mivel nem lehetünk-sem sznobok, sem zordon tanítóbácsik, elismeréssel kell szólnunk arról is,
hogy a zenésszínházi szórakoztatást szolgálva Budapesten a Vidám Színpad nagyügyességgel. kellő művészi fegyelemmel és ízléssel bontakoztatta ki a Hild Udvarban
zenés vígjáték-sorozatát, miközben Gyulán még egy szolid és nagy tömegeket mozgató Vaszary-előbemutatóra is tellett vállalkozókedvükből. Miskolc ugyancsak kellő
szívóssággal, ügyességgel és nem kevés áldozatkészséggel tette ugyanezt e műfajjal,
bár maga a program még eléggé féloldalas, egy s más tekintetben megalkuvó is
volt. Le kell ezután szögeznünk, hogy — akár az említett új kezdeményezéseket is
figyelembe véve — túltermelésről, túlbuzgóságról, „minden városnak, várnak egy
szabadtéri színpadot" mozgalomról nem beszélhetünk, márcsak az előbb jelzett akadályok, mindenekelőtt pedig a mecenatúra zavarai következtében sem, legalábbis
ami a hivatásos (próza, zene, tánc) színjátékok többékevésbé megalapozott, rendszeresen működő otthonait, színpadait illeti. Nem túlzás például, sőt elismerést érdemel annak a néhány lelkes népművelőnek a buzgalma és ügyszeretete, amellyel a
zsámbéki templomromot hivatásos és amatőr színjátékok intimebb otthonává teszik,
egy viszonylag szűk közösség-közönség nyári szellemi táplálása, művészeti nevelése
szolgálatában, immár évek óta.
A műsort tekintve feltűnő volt a magyar drámai hagyományok, klasszikusok, félklasszikusok, a mai magyar dráma iránti fokozott érdeklődés. Gyulán színre vitték
Háy Gyula Mohácsát és Sütő András Álomkommandóját, s ezzel mindkét szerzőnek
— túlzás nélkül az utóbbi fél évszázad legjelentékenyebb magyar drámaszerzőinek —
további, a kortárs színművészetünkbe történő integrálódását segítették elő. Méltón
egy immáron negyedszázada működő szabadtéri műhely legszebb célkitűzéseihez és
74

hagyományaihoz. Előbemutatóként felújították, a győriek közreműködésével, Sánta
Ferenc Éjszaka című vitadrámáját, a békéscsabaiak meg-megtorpanó erőfeszítéseivel
musicalesítve színpadra tették Mikszáth Űj Zrínyiászát, táncdrámává „költötték át"
Veress Sándor és Petrovics Emil egy-egy művét, az előbbi esetében folytátva századunk egyik legjelentősebb, huzamosabb idő óta külföldön élő magyar zeneszerzőjének rehabilitációját, visszahónosítását. Űj koreográfiával felújították A csodálatos mandarint, s így teljes magyar évadot csináltak. Szegeden a korábbinál jobb
dramaturgiai felépítéssel, a helyi hagyományok és egy mai koreográfusi-rendezői,
valamint írói szemlélet és alkotóművészet szép szintézisével került színpadra a Boszorkányok, varázslatok című monumentális, a szomszédos vagy távolabbi népek
táncosait is magába olvasztó táncjáték, amely az identitásunkat is kereső magyar
színjátékok számát szaporította. Megtette ezt a színjátékként is tolmácsolt Magyar
Mise a Margitszigeten, később Szegeden, folyatva a korunk, népünk-nemzetünk legfőbb gondjait, eszméit és eszményeit kereső-kifejező, méltán nagy érdeklődést és sikert keltő produkciók sorát. Egerben Tamási Énekes madarával vonult be a város,
a régió nézőinek a szeretetébe az új direktor — mint rendező — és a társulat, amely
az ottani átmeneti (előszínházi) állapotot tekintve sok színházból toborzódott. Itt
még az egyszerűbb dramaturgiájú és csak részben színjátéki célkitűzésű várjátékok
műfajában is egy nemesebb töltetű Páskándí-darabbal kísérleteztek. Pécsett újszerű
rendezői értelmezést, színészi és szcenikai bravúrt eredményezett Móricz Üri murijának. bemutatása, amely alighanem e mű legkorszerűbb tolmácsolásának a rangjára
is számíthatna. Kisvárdán — hosszú szünet után — újra visszaadták a magyar szíripadnak Szigligeti II. Rákóczi Ferenc fogsága című törtérielmi játékát, meglátva benne éppen az identitás megkeresésének és kivívásának korszerű feldolgozását is.
Ugyanit próbálkoztak Móricz Sári bírójának modernebb, népszínműves hangulatúízlésű adaptálásával. A sajtóban, szakmai-kritikai közvéleményben változatlanul szabadtéri „Prügelknabe-szerepet" betöltő kőszegi várszínházban ezúttal olyan magyar
mesterművet (Weöres A kétfejű fenevad című, már négy korábbi bemutatón átesett
történelmi drámáját) tűztek műsorra, amely örvendetesen került be modern magyar
drámareprízek sorába. A korábbi „alkalmi" művek erőszakolása helyett e darab vállalásával ki is kerülhetett volna sanyarú fogadtatás-szférájából a rendező és együttese (ma már a Jurta Színház), ha kellő elmélyültséggel, gondolati és stílusérzékenységgel, sőt váltással dolgozik. Minő kár, hogy erre a rehabilitációra nem került sor
— súlyos eszmei és ízlésbeli ficamok következtében. Pedig a kőszegi várszínház
ideális nyári játszási hely, befogadó közeg, mind e helyi mecenatúrát, mind a határokon túlról is érdeklődő, szabadtéri értékekre szomjas közönséget illetően.
A magyar bemutatók szép száma mellett még azt is érdemes megjegyezni, hogy
szinte egyensúlyban voltak az ősbemutatók és a reprizek, s ez kiváltképpen emlékezetessé teszi- a nyári évadot, hasonlóképpen a nyári szezont megelőző kőszínházi
évad tendenciáihoz és tanulságaihoz. Egyáltalában: az ilyesfajta egyensúly, tehát az
ősbemutatók és a felújítások helyes aránya — egy jelentékenyebb nemzeti színjátszás és drámairodalom egészséges kapcsolatának, vagy legalábbis e kapcsolat egészségesebbé válásának kétségbevonhatatlan jele. A magyar művek ilyen belső arányú
előadásaival nyáron is folytatódott az a tendencia, amelyet úgy jellemezhetnénk,
mint a közönség és a róla szóló művek, előadásaik találkozását. Űgy tűnik fel, hogy
a műsorszerkezet eme része — a legkülönbözőbb akadályok, objektív nehézségek és
szubjektív gáncsok ellenére — kiváltképpen érdekli a közönség szélesebb rétegeit,
de a külfödiek többsége is igazában erre kíváncsi, így a fő vonulata a jövőben is
ez lehet szabadtéri színjátszásunknak. Ami persze még bátrabb dramaturgiai munkát, nagyobb rendezői, színészi, tervezői stílus- és ízlésbiztonságot, céltudatosabb mecenatúrát igényel.
Külföldi szerzőket tekintve színpadjaink a szankszrit meséknél, Shakespearenél, Moliere-nél, Goldoninál és Jarrynál alább nem adták. A műsorpolitikai paletta
eme része azonban több tekintetben szűk, kiváltképpen az eredményeket, a színrevitelt tekintve. A Körszínház még mindig defenzívában van, A papagáj meséivel
75

nem lépett túl a korábbi évadok stagnálásán, színházszemléletén, s igazában csak
közművelődési és szórakoztatási célokat közösen szolgáló színes kavalkád. A szentendrei Scapin tovább érett, mélyült a jellemkomédia felé. A pécsi Macbeth-bemutató minden részértéke, szépsége és újszerűsége ellenére sem győzött meg igazán
a dráma, a színházművészet és a táncjáték összeolvasztásának előnyeiről és értékeiről, igaz, hogy némiképpen a térválasztás vitathatósága miatt is. A boglárlellei
Übü király egyszerre bizonyította egy kiváló színész rendezői tehetségét, valamint
a blődli, az abszurd alapművének szabadtéri színpadra adaptálhatóságát. A Cyrano
szegedi transzponálása kényszerlépés, egyúttal igyekvő, tisztességes rendezői-színészi-szcenikai áttelepítés is volt, de tulajdonképpen ez a produkció hívta fel a figyelmet egy fájdalmas és általános (kiváltképpen szegedi) hiányosságra, a nagy —
filozófus, világképet adó és befolyásoló — klasszikus művek hiányára. A kisebb támogatást és figyelmet kapott óbudai Szmirnai komédiások csak a különböző színházakból jött színészek jobb képességeire, itt-ott már megküzdött stílusérzékenységére figyelmeztetett, továbbá a hol innen, hol onnan előbukkanó animátorok lehetőségeire. S arra is, hogy e pazar helyszínen jobban ki kell találni, mit lehet csinálni.
A zenésszínházi (zenedrámai) program mind műsorpolitikában, mind teljesítményekben eredeti, érdeklődést keltő, kiemelkedő értékeket is hozott. A szegedi
Rigoletto teljesen újszerű és éppen ide teremtett rendezői, szcenikai és zenei vezetői koncepcióval egyszerre volt újfajta asszociációkat is keltő antik és romantikus,
sőt modern sorsdráma. A szentendrei Hamupipőke elbűvölően szellemes, az énekesi. karmesteri és színészi játékot egyaránt kibontó, sőt, felfokozó alternatív
színházi produkcióként, az egri (felújított) Sevillai borbély sziporkázóan modern
zenés vígjátékként hatott, tanújeleit adva a mai magyar operaművészet (rendezők,
énekesek, tervezők) kiváló tehetségének, sajátos helyszínekre való adaptáló képességének. Mindezeket látván azt is éreztük, hogy igaz: legyen a szabadtéri-nyári
drámai tér tényleg alkalmas autonóm művészeti produkciók létrehozására, de nagyon nehéz bármilyen dramaturgiai és műsorpolitikai recepteket adni, mert a lényeges úgyis a rendezői-művészi intuíció. Lám, a margitszigeti Aida is egy újfajta,
populáris, tanítva elgondolkoztató, mára is asszociáltató rendezői koncepció birkózását hozta a művel, a választott és megteremtett drámai térrel, előadóművészeivel, s az eredmény váltakozó volt, nem kevés kritikusi ellenkezést is kiváltó.
Ugyanitt a Magyar Mise színrevitele műfaj- és stílusteremtő győzelemként értékelhető. Kiemelkedő értékű tett volt Szegeden a világ musical-rockopera vonulatához való újabb igazodás: a Nyomorultak színrevitele mind a rendezők, mind a
Rock Színház együttesének és vendégművészeinek biztos stílusérzékenységű, ú j szerű értelmezést is adó, nagyszerű kollektív teljesítménye. Egyúttal bizonyíték:
az ilyesfajta igazodás a mindenkori hazai szabadtéri színjátszás része is lehet, ha
van mit, valami sajátosat, tehetségeset hozzátenni. Mint már említettük, a zenedrámai kínálatban új otthon jelentkezett a tatai kastély színpadon: a Bánk bán
előadása hozott értelmezési újdonságokat, nem csak hagyományt, színpadot fedezett fel.
A táncdráma ezúttal kisebb mértékben jelentkezett a szabadtéri programban,
de a létrejöttek között is figyelemre méltók a már említett szegedi Boszorkányok,
varázsiatők, Eck Imre egészen újszerű Csodálatos mandarin-koeográfiája Gyulán
s társművészetként a Magyar Mise és az Aida, valamint a Rigoletto táncbetétei,
összetevői. Műfaji és stílusbeli különlegessége miatt itt említjük meg Gyurkó
László Don Quijotéjának gazdag fantáziájú, újfajta értelemzésű felújítását a Hilton Szálló dominikánus udvarán, amely jeles prózai színészek bevonásával is lényegében mozgásszínházi produkció volt, érdekesen ötvözve a prózai színjátéki és
a pantomimikus-mozgásszínházi elemeket abszurd-groteszk szemléleti és stílusmozzanatokkal. Pécsett — a Macbeth bemutatása és a La Mancha lovagja felújítása
kapcsán — újból oda kellett figyelni Vidákovics Antal és együttese színházcsináló,
társszerzői és alkotói képességére.
76

A szabadtéri színpadok közül egyesek bizonytalanabbul találták vagy találják
meg továbbra is „identitásukat", mint például a budapesti vagy a kőszegi valamint
a miskolci. Mások valósággal új erőre kaptak, mint a gyulai, szegedi, egri, és mint
láttuk, akár új indítások is voltak. (E megállapítások nem zárják ki, hogy például
Budapesten ne lett volna több érdekes-értékes törekvés...) Még mindig messze
vagyunk azonban attól, hogy a szabadtéri színpadok zöme minden részletében kiemelkedő értékű és vonzatú eseménysorozatot tervezzen meg és bonyolítson le. örvendetes Békés András, Sík Ferenc, Szinetár Miklós rendezői, animátori, Nóvák
Ferenc koreográfusi-rendezői másodvirágzása, feladatvállalása, de effajta jelentős
művészeink nyári csatasorba állása — számban — nem kielégítő. Tervezőművészeink közül jobbára csak Székely László és Wieber Mariann hozott újat és korszerűt, viszonylag több volt a botladozás, a szürkeség, a kifejezetten szakmai hiba
ezen a területen, talán a tervezési és anyagi nehézségek következtében is. A magyar balettművészet nagyjai (akár együttesek, akár egyéniségek) jelentős mértékben távolmaradtak a nyári programoktól. Az operaművészek közül a külföldiek
többnyire nem váltották be a hozzájuk fűzött reményeket, míg a magyarok bizonyítottak, gyakran kiemelkedő teljesítményeket nyújtottak, mint például a szentendrei Hamupipőkében, a margitszigeti Aidában és a szegedi Rigolettóban. Ez követendő tendenciát jelez ugyan — hogy elsősorban őket kell felmutatni évadrólévadra —, ám továbbra sem lehet lemondani nagy külföldi énekesegyéniségek meghívásáról. A színészek közül több volt a középszerű teljesítmény, mint az egészen
kiváló, s változatlanul tart a tendencia: a legjobbak mintha tartózkodnának a szabadtéri szerepléstől.
\
BÖGEL JÓZSEF

Kell-e nekünk szabadtéri játék?
Néhány kollégám jól felkészült beszámolójából az a jóleső érzés támadt bennem, hogy az elmúlt két és fél évtizedben Magyarországon tulajdonképpen hihetetlenül sok dolog történt a szabadtéri játékok ügyében. Nemcsak az a néhány kiemelt nagy szabadtéri, amelyeket jobbára ismerünk, de az a majdnem ötvenféle
játék is fontos volt, amelyek jöttek, voltak, esetleg elmúltak. A lényege, hogy léteztek. (Különben csak zárójelben: azt gondolom, hogy az elmúlás is jó természete
a dolognak. Nem biztos, hogy minden kezdeményezést azonnal örök életre államo-:
sítani kell, lehet, hogy néhány kezdeményezésnek az a dolga, hogy egyszer, kétszer,
háromszor legyen, és majd az élet eldönti további sorsát.) őszinte udvariasságból
köszönöm a TIT-nek, hogy erről beszélgetni lehet.
Az én beszédemnek címe: Kell-e nekünk szabadtéri játék? Mikor kezdtem készülni erre a találkozóra, akkor vettem észre ezt a címet, és rögtön azon tűnődtem, hogy ki a „nekünk"? Mi vagyunk „nekünk" a művészek, vagy a közönség,
vagy a „nekünk" a hivatal? A kultúrpolitika? Most mielőtt idejöttem volna, a szegedi tanács kulturális elnökhelyettesével, Müller Józsefné elvtársnővel véletlenül
összeakadtunk. Azt mondta, hogy hát-hát most ez a világ nem jó a színháznak
meg a szabadtérinek. Hát mondom neki: vagy fordítva! Azt mondja, igen, de hát
ugye a pénz, meg a két színház, meg a stb., hát mondom, vagy fordítva! Hadd
kezdjem itt. Tudniillik ez éget, ez szorongat.
Valahogy az elmúlt napokban úgy adódott, hogy olyan személlyel jöttem öszsze, aki görög kultúrában járatos, és a görögök gondolkodásmódját, filozófiáját, az
élethez, a művészethez való viszonyát elemezgette. Itt azt hiszem, a Miszlay kollegánk gyulai alapítóbeszédében hangzott el, a gyulai várszínházról, hogy a szabadtér nemcsak egy hely. Az ég, az levegő, az természeti környezet. Sokat találkoztam diákkoromtól kezdve görög darabbal, drámával, és megrázó, életreszóló él77

mény volt, amikor Epidauruszba egyszer véletlenül eljutottam, és ott az epidauruszi színházban részt vehettem egy előadáson. Akkor éreztem meg, hogy mit jelentett, mit jelenthetett a görög színház. Most csak azt akarom elmondani, hogy
ott díszlet szinte alig volt, az események természetesen kint a nagyvilágban történtek, nem bent; dehát ennek az egésznek, a légköréhez hozzátartozott a környezet, hogy az ember mögött, aki megszenvedte az életét, ott volt az égbolt, a tenger, a fák, az élet maga, és ebben a környezetben történt vele minden. Ez biztos,
hogy elementárisán meghatározó lehetett, és meg nem bántom a polgári kultúrát,
de lehet, hogy az a nagy közösségi élmény, mikor festett kulisszák elé került, akár
nagy művészi alkotásokban is, valamit ebből az ősi varázserejéből elveszített. Az
egész civilizáció, a jelenlegi fejlődés ez ellen az alapvető emberi élmény ellen folyik, lehet, hogy puszta életünk fenntartása érdekében, de úgy érzem, hogy a színháznak és a művészetnek valahol ezt az ősit, alapvetőt kell mentegetni — és próbálja is.
Érdekes statisztikát közöltek nemrég az elmúlt évitzedekből, az emberi dobhártyát érintő akusztikák összetételéről. Jó pár évtizeddel ezelőtt ugyanis egy embert ért hangi benyomásoknak még nagyon nagy része, 30—40—50%-a volt a természet hangja. Az élet zaja, a mechanikus zaj 6—7—8% volt. És az emberi beszéd
az megint 30—40—50%; borzasztóan magas. Most néhány évtized során ez óriásit
változott. A mechanikus zaj majdnem fele az életünknek, a természet hangja 2—
3—4—5%, az emberi beszéd 8—10. Itt hozzá kell tenni, hogy az emberi beszédbe
nem számítják a rádiót, a televíziót, a telefont, a gépzajt; csak azt, amit az egyik
ember közöl a másikkal. Énrám megrendítően hatott ez a statisztika, mert végigszaladt az agyamon, hogy az az érzelmi elsivárosodás, aminek mindannyian tanúi
lehetünk, nagyon sok mindennek a következménye. Feltehetően többek között annak, hogy a természet hangját és az emberi beszédet az életünkben — és főleg
gyerekek, fiatalok az életükben — hihetetlen mértékben nélkülözik. Nem vagyok
filozófus, de azért nem teljesen dilettáns módon gondolom, hogy az emberi kapcsolatoknak egyik legtartalmasabb része az élő beszéddel való kapcsolat, mert hiszen
egy ember, egy önálló világ, és ha ki tudja magát fejezni, akkor a gondolata, hangszine, ereje, indulata az emberi kapcsolatnak nagyon fontos döntő ereje kell legyen. Ezért mi, akik életünket azzal töltöttük, hogy színháznak, művészetnek adtuk magunkat, semmiféle társadalmi és gazdasági körülmények között nem mondhatunk le a színháznak, a beszédnek, a szabadtéri színháznak, a művészetnek hatásáról. Ez bonyolult dolog, és nyilván ezt itt én nem tudom elintézni, és feszengek itt, nehogy belebonyolódjak még egy csomó fontos kérdésbe, dé eszembe jut,
hogy mikor a háború kitört, frontszínházakat hoztak létre. A legnehezebb helyzetben is tudták tehát, hogy ha romlik az élet, a körülmény, az élet veszélyben van,
akkor a kultúra és a művészet rendje csillapítja. Azt kell mondanom nagyon röviden, hogy nekünk művészeknek egyetlenegy dolgunk van ebben a nehéz időben:
azt hangsúlyozni, hogy fordítva van a dolog, hogy éppen a nehézség miatt ezt nem
lehet alábbhagyni.
Nemrég egy értekezleten Zaharov elvtárs azt mondta, hogy ebben a nehéz időben a Szovjetunióban a „maradék elvet" feladták. Nem tudom, hogy tetszenek-e
tudni, mi az? Én is ott tudtam meg, de mindannyian éljük. Ez a „maradék elv",
ami az állami költségvetésben, a hadsereg, a gyárak, az űr, meg mindenféle után
marad, és az a kultúra. Ez azt hiszem, hogy nálunk is (kimondva vagy ki nem
mondva) tulajdonképpen így működik, és most aztán a leginkább így akar működni. A Szovjetunióban azt mondják, hogy most ezt feladták. Kérem szépen, én
nem vagyok ott, de a szándékot értettem, hogy most hirtelen, amikor nagyon sok
pénz kell mindenre, most hirtelen többet költenek a kultúrára, mert úgy gondolják, a művészetnek és a kultúrának a hatása — sajnos vagy nem sajnos, és itt
kezdődik a probléma — hosszú lejáratú.
Bizonyos nézetek régebben megtéveszthettek nagyon sok mindenkit. Űgy látszott, hogy aki este elmegy a színházba, jó előadást, jó eszmét lát, másnap jobban
78

termel. Ilyen is lehet, dehát a kultúrának a hatása hosszú lejáratú, és azzal csak
úgy érdemes foglalkozni, hogy majd egy következő generációnak a gondolkodásmódja, az etikája, az élethez való viszonya megváltozik általa, s amikor önmagának kell megoldania a benne és a körülötte lévő világ dolgait, akkor az majd valami biztató módon fog történni.
Él bennem a szorongás, hogy most, amikor úgy érzem, az ország szükségszerűen és okosan olyan irányba lendül, amely talán az egyetlen, amely alapvető
gondait megoldhatja, azt is érzem, hogy közben valahol a kultúra elárultatik, magára hagyatik. Valahogy nem érzem a nagy határozottságot, hogy a változásokon
belül a kultúrával mi történjen. Egészen pontosan: a szocializmusnak most, mondjuk, sok buktatója, gátja, csalódása, tévedése adódhat — dehát néhány eredménye
között számon kellene nagyon erősen tartani, amit 3-4 évtized alatt a kultúra, a
művészet terén elért. Ebben is lehettek tévedések, hibák, dehát az eredmények
kétségtelenek. Közben a nagyvilágot megjártuk, itt, ott, amott, és nyugodt szívvel
tapasztalhattuk, hogy az átlagos és tömegkultúra Magyarországon, egy magát szocialistának nevező országban, a középrétegben sokkal jelentősebb, mint sok nagy
országban, ahol a kondíciók mind jobbak voltak. Hát ez valamitől volt, és van
bennem félsz, személyes félsz, hogy ez a dolog most alábbhagy. Az elmúlt 40 évet
e tájon megéltem, és ugye apukám által még vagy 20 évet áttekintek, úgy látom
tehát ezt a magyar életet, mint az ingát, amit egyszer kihúztak nagyon messzire,
és aztán ez a másik oldalra lendült, nagyon messzire, minek következtében mi
voltunk a legszebb szabadságharc, nálunk volt a legszörnyebb Bach-korszak, a legszebb kiegyezés, a századfordulón a legnagyobb elnyomás, a háborúban a legcsúnyább béke, a legszebb forradalom, a legszörnyűbb ellenforradalom, Hitler utolsó
csatlósa, Sztálin első bástyája, és azóta folyton így látom magunkat. Biztosan van
ebben földrajz, történelem, nemzeti sajátság, hogy csak ilyen szélsőségesen bírjuk
megélni a helyzetünket, és nagyon tartok tőle, hogy most is ebben a jogos, szükséges történelmi.felbuzdulásban túl nagyot csapódunk a másik oldal felé.
Borzasztóan szerettem volna jobban betekinteni a különböző szabadtéri színpadok működésébe, lehetőségeibe, és bizonyos tapasztalatokba, hogy miket játszottak, milyen sikerrel, mennyien nézték, mennyibe került. Így a továbbiakban is tájékozatlan vagyok, de akad egy-két szabadtéri színház, ahol ezt módomban áll
tudni. Ezt azért mondom, mert úgy érzem, hogy a jövőnkön mi nagyrészt akkor
tudnánk segíteni, ha szakszerűbb volna, amit színházcsinálás közben végzünk.
A szakszerűséget úgy értem, hogy sokmindenféle befolyás éri az embereket, hivaatlban, színpadon, és néha nem látunk ki belőle, hogy hol az igazság, mit kellene
csinálni. Most nagyon kurtán elmondok valamit — akinek ismerős, elnézést —,
hogy a szegedi szabadtérin is jó ideje olykor-olykor dolgozom, tehát valamit tudok
róla, és ugye hallgattam, a 60-as években mindenki boldog volt, büszke volt, á
70-es években átkozták, szidták, ne ezt játssza, azt játssza, kispolgári, stb. Közben
itt voltam, és folyton átéltem, hogy tulajdonképpen mi a valóság. És aki követel,
lett légyen az főhivatal vagy fősajtó, hát annak teljesen mindegy, írja a magáét,
Most nemrég a szegedi szabadtéri fölkért, írnék dolgozatot, mit gondolok, és elővettem a szabadtérinek a 25 éves kimutatását, mit játszott és hogy játszott. Kerítettem ceruzát, papírt, összeadtam és kivontam; s abból a következő sorsdöntő
számadatokra jutottam. Gorombán: 25 év alatt 2 millió jegyet adtak el, körülbelül
85 féle színművet mutattak be, és ebből a 85 féle műből 6 az, ami a 2 millióból
egy millió nézőt idehozott. A Tragédia, a Hunyadi, a Bánk, a Háry, a János vitéz
és a Cigánybáró. A másik egymillió néző a másik 79 féle darabra jött. Ez teljesen
egyértelműen mutatta, hogy a szegedi szabadtéri létét e műveknek köszönhette, és
annak a közönségrétegnek, amely e műveket akarta elsősorban és mindenekelőtt látni. Egyáltalán nem azt következtettem belőle, hogy most már csak ezeket a darabokat szabad itt játszani, 25 év múlva is. Dehát teljesen ostobának és értelmetlennek láttam mindazokat a kifogásokat, amelyek közben a szabadteret érték ennek
a műsorpolitikának a függvényeként. És itt úgy érzem, azt mondom, hogy szak79

szerűbbnek kellene lenni. Hihetetlen sok a szakszerűtlenség, hogy mit, mennyiért,
kinek lehet eladni, és mi az a produkció, amit egy intézmény ráfizetéssel finanszírozni akar valamilyen elvi-eszmei-művészi okból, és mi az, amivel a pénzét meg
akarja keresni, és tudja azt, hogy ehhez körülbelül mit lehet adni. Megjelent nemrég a fővárosi szabadtéri igazgatóságnak egy pályázati felhívása, amit magam is
megpályáztam, aztán Koltay barátom is. Most majd elmondja, hogy milyen gondjai támadtak belőle. Nem akarom felolvasni, higgyék el, ez 20—25 sor. A lényege
az, hogy a vállalkozó pályázza meg az igazgatást, ha alkalmas rá, és 6 hét múlva
adja be pályázatát. Mondja el, mit játszik idén, mit az elkövetkezendő 5 évben,
fejtse ki a nézetét, a műsortervét, az eszméjét, és — legyen derék. Ez nincs jól.
Ügy gondolom, ha egy ilyen intézmény igazgatót keres, akkor azt kellene mondania
a jelöltnek: ennyi előadást akarok csinálni, ennyi pénzem van rá, és magának
ennyit kell bevenni. Mire a jelölt: kérem, erre én nem tudok vállalkozni. Vagy
nekem ehhez ennyi kellene. De igazándiból mindannyian, akik megpályáztuk, teljesen vabankra, azt se tudtuk, mit kell csinálni. A mostani gyakorlatban csak később derül ki, van-e rá pénz vagy nincs. A művészeti irányításban nemzeti szokás
lett; sose tudjuk egészen pontosan, mennyi van, mi van, hogy van, állandóan kibrusztoljuk. Mindannyian szomorú szívvel tapasztaljuk, hogy a színház pénzbe kerül — hadd mondom: sok pénzbe — dehát kb. mindig lehet tudni, hogy mennyibe.
És így nagyon nehéz csinálni, és úgy érzem, hogy később nehéz megítélni, hogy
valakik jól dolgoztak, vagy rosszul dolgoztak, mert hiszen nem lehet egészen pontosan tudni, azt a pénzt jól költötték el, vagy rosszul. Az értékelésben aztán tulajdonképpen folytatódik ez a köd, ami már az alapoknál kezdődik, mert később
mindent kiegyenlít. Drága minisztériumi referens Bőgel Jóska barátom, hol vagy?
— Elment. Kérem szépen, hadd mondom, tényleg ünnepeltem őszintén, hogy ilyen
nagy áttekintést ad a szabadtérikről, mégis úgy éreztem, hogy van benne valami
alapvetően rózsaszínesítés. Végighallgattam, és Vámos Lacinak, akivel ilyenkor
együtt ülünk, és rosszalkodunk, mindenfélét súgunk meg plegykálkodunk, intrikálunk; mondom, akkor most akár nyugodtan álljunk fel, és menjünk haza, mert
minden rendben. Mégis kiragadok egy megjegyzést, ami engem, ill. itt Szegeden
tulajdonképpen minket érintett, amit olyan finoman fogalmaztak, hogy tudniillik:
a Rigolettóban a külföldi művészek „alulmaradtak a teljesítésben", de a magyar
művészek azok „felülmúlták a teljesítést." Édes barátaim! Kurtán arról volt szó,
hogy gyengébb énekest hívott meg a szegedi szabadtéri, azért, mert kevés dollárja
volt, a dollárt nem kapta meg, s amikor végre megkapta, a jó énekes már elszerződött máshová. Most ezt nagyon művészien és szubjektíven élem át, ugye? Ha
igaz, amit a Bőgel elvtárs mondott, akkor itt születhetett volna egy újszerű Rigolettó előadás, amiről mindannyian azt gondoltuk, hogy egyáltalában nem való ide
a szabadtérre. Viszont, ha már nincs annyi pénz, hogy sok elefánt meg teve jöjjön be az Aidába, s közös elhatározással és kockázattal fölvállaltuk, hogy megpróbáljuk, hátha ez a gazdasági kényszer művészileg is eredményes lehet — a kísérletnek, kérem tisztelettel, ilyen okai is vannak.
Sok minden tennivaló akad (főleg a jövőben, ha a helyzet romlik), hogy a
dolog ésszerűbb, gazdaságosabb legyen. Előre meg kellene bizonyos dolgokat határozni azoknak a szegény honfitársainknak, akiknek az elkövetkezendő időkben színházak és szabadterek sorsáról dönteni kell, mert náluk van a büdzsé, és ők alkudoznak. Muszáj tudni, hogy mi mibe kerül, mit mennyiért szabad vagy érdemes
csinálni. Félreértés ne essék, én ebből a lelkesedést és a személyes erőfeszítést ki
nem felejtem, anélkül a dolog nem megy, hiszen lehet látni, hogy a szabadtereknek a túlnyomó többsége nem is jöhetett máshogy létre, minthogy voltak íróasztal mögött és íróasztal előtt honfitársak, akik biztosan irgalmatlan erőt, áldozatot,
lelkesedést, akaratot, küzdelmet folytattak azért, hogy a dolog létrejöjjön. De hát
azt is kellene látni, hogy közben nagyon sok a megfontolatlanság, az ügyetlenség,
a tehetetlenség is. Nem lehet könnyű a dolga azoknak, akik színházat vagy művészetet irányítanak. Sok-sok befolyás éri őket hivatalból, innen, onnan, amonnan:
80

hogyan lehessen tisztán látni, miközben a művészet területén ez nagyon nehéz; és
amit itt most hangsúlyozunk, az tulajdonképpen az, hogy mecenatúra, tehát mecénás nélkül a művészet nem működik. És adott esetben az a „csúnya hivatal" a
mecénás, és mindig személyben jelenik meg. Volt itt egy képkereskedő Amerikából, aki meggazdagodott rajtunk az elmúlt 25 évben, mert 25 évvel ezelőtt tudta,
milyen festményeket kell megvenni 5 dollárért. S akkor 25 évig ült a bagolyvárban, megvárta, amíg a dolog beérik, majd megcsinálta a nagy üzletet. Hát ez elég
kellemetlen, hogy ennyi ideig kell tudni az embernek biztosan, hogy akibe belefektette az energiáját, az működni fog; dehát mégis azt mondom, hogy ez a munka
a megbízók csomó személyes kockázatával jár, amikor valamire áment mondanak.
De azt kell mondanom, hogy ha ilyen sok szabadtéri működik, és többségében jól,
akkor ez azt jelenti, hogy a kultúrápolásnak nagyon okosan és jó érzékkel megfeleltek.
Egy dolgot szeretnénk még kiemelni. Elsősorban azt hiszem Szeged, Szentendre, Gyula, talán most Eger táján is úgy tűnik, hogy azok a szabadterek maradtak
talpon, ahol volt valami távlati eszme, vagy tartós gondolat. Ebben igen fontosat
érzek: a folyamat annak a görcsétől mentheti meg őket, hogy minden bemutatónak zseniálisnak kell lennie. Kérem, minden bemutató nem tud zseniális lenni.
Egyik jobb lesz, másik rosszabb lesz. De ha van egy vonulata, és ez a vonulat
előbb-utóbb Összeáll, érdekes módon maga köré szervezi az életet is; praktikus
módon is. Űgy érzem, hogy a szegedi szabadteret is az tartotta, hogy — nem tudom, milyen tudatosan, vagy mennyire kontrolláltan — volt valamilyen folyamata
nagyon hosszú ideig. És most is, amikor ez a folyamat szükségszerűen megszakadt
az élet generális változása következtében, új programot kell kidolgoznia, most is
úgy érzékelem, indul egy folyamat, és természetesen olyan irányba, amely akkora
tömegeket tud megmozgatni, mint amiket Szegeden kell. És azért is érdekelt volna
különböző szabadtereknek az önmegítélése és működése, mert általában szabadtériről beszélünk, de hát irgalmatlanok a különbségek. Teljesen más vonatkozik Szegedre, mintha egy kis faluban egy téren játsszanak alkalmi előadást, és aztán vagy
megy vagy nem. A kettőt alig lehet összehasonlítani, nem nagyon van rá törvényes szabály. De Szentendrén is azt tapasztaltam, hogy amikor a vonulatában volt,
akkor a dolog jól haladt, amikor kiesett, akkor elbizonytalanodott, és rettenetesen
sok társadalmi kétség támadt hirtelen a színház körül, borzasztó mértékben befolyásolja mindenkit, aki azzal foglalkozik. És akkor már a lakosság szimpátiája a
dolog iránt csökkent, sőt, agresszióvá is válhat, így az ott lakók és a városi vezetők irgalmatlanul nehéz helyzetbe kerülnek, mert a lakosság ellenére nagyon nehéz színházat csinálni. Annak idején Szentendrén, amikor megalakult a Teátrum,
külön tanulmányt írtam arról, milyen irányba kellene a városnak fejlődni. A városnak, az idegenforgalomnak, a kereskedelemnek, és a többi... Aminek akkor
még a színház volt a kiindulópontja, később aztán múzeumok és egyebek ezt már
meghaladták. Most a szomorú az, hogy tulajdonképpen a fejlődés ebben az irányban történt. Csak, csak sokkal később. És más okból. Miután az állami és tanácsélet nem tartott ott, az élet nem tartott ott, ezért — most nagyon gorombán mondom, pedig nem akarom bántani őket — magánkezdeményezésből Szentendrén kiépült mindaz, ami az idegenforgalomhoz kellett. Most ebből a következő nagy baj
történt, szerintem: azt a pénzt, amit az idegenforgalom odahoz a városba, teljesen
mások viszik el. Ráadásul mégcsak nem is szentendrei lakosok, hanem a Budapestről odamentek vettek egy házat, felépítették... Isteni jó vendéglőket csináltak,
isteni jókat, áldja meg az isten az eszüket, hogy odajöttek, és csinálják, nadehát
ez a színjátszás szempontjából egyszerűen lehetetlen. Most ha szabad mondanom,
Szegeden is először a szabadtérre jött mindenki, a szabadtér körül azután nagy
nyári rendezvénysorozat épült ki, rettenetesen sok ember fordul meg, és nem vagyok meggyőződve, hogy ebből a többszázezres idegenforgalomból ahhoz a kultúrához irányul-e a bevétel, ami a kezdeményezője volt az egésznek. És akkor tessék megengedni, hogy felháborodottan mondjam: a kultúra elindít egy társadalmi
81

mozgást, aminek eredménye pénzt hoz, és ez a pénz elmegy teljes egészében máshová, és utána megkérdőjelezik a kultúrának, a művészetnek vagy a színháznak
a létezését, a jövőjét. Lehetetlen. Ha Magyarországon ésszerűbb gazdálkodás lesz a jövőben, akkor természetesen úgy kell, hogy történjen, mint azoknál a piaci árusoknál, akiket odaengedtek Rómában az Arénába. Láttam, hogyan volt nekik ott hely
föltálalva. Gondolom, ha esze volt a kétezer évvel ezelőtti praetornak, akkor több
pénzt vett el az árusoktól, mert közben neki oroszlánokat meg keresztényeket kellett szerezni, hogy fölfalják egymást. Ügy gondolom tehát, a szabadtereknek a jövőjét ha „üzletszerű kéjelgéssel" nem kapcsolják össze és nem próbálják munkájuk hasznát megszerezni, nemcsak a jegyből, hanem abból is, amit maguk köré
építenek, akkor feltehetően sokkal több lesz a gond...
BÉKÉS ANDRÁS

Produkciós szellemben
Ha abban kell dönteni, hogy az emberek egyenek, igyanak, ruházkodjanak,
vagy színházba, moziba, kiállításra járjanak, akkor én is az elsőre szavaznék. Csakhogy a kérdés ilyenformán téves következtetésekre vezethet. A társadalmi fejlődés
egyik kulcskérdése a kulturális fejlődés előfeltételeinek megteremtése — még a
mostani nehezebb időszakban is —, hiszen kulturális fejlődés nélkül hosszabb távon gazdasági sikerekre sem lehet számítani. Társadalmi fejlődésünk velejárója,
hogy az életszínvonal szintentartásához a megnövekedett szabadidő kárára egyre
nagyobb szerephez jut a második és harmadik gazdaság. A szabadidő tehát erre és
nem a kultúrára fordítódik. Ugyanakkor tanúi vagyunk az árak — benne a jegyárak — emelkedésének, a „televízió korszakban" rendkívül megsokasodott játszási
helyek elburjánzásának, a választási lehetőségek kibővülésének. Ezek a kérdések
mind felvetik azt az alapvető problémát, hogy a szabadtéri színpadok hatalmas nézőtereit hogyan lehet közönséggel estéről-estére megtölteni.
Nyilvánvaló, hogy a művészet a társadalom részéről vele szemben támasztott
megváltozott igényeket csak úgy tudja kielégíteni, ha a közönség állandó, folyamatos érdeklődésére számottartó, új, eredeti művekkel, élő, eleven gondolatokkal és
korszerű stílussal igyekszik minél szélesebb közönségrétegre hatni. Olyan alkotásokra van szükség, amelyek magas művészi színvonalon képesek minél nagyobb
tömegekhez szólni, amelyek kielégítik az élményt adó emberi példák iránti jogos
közönségigényeket. Azt és olyan formában kell bemutatni, létrehozni,
amit és
ahogy azt csak a szabadtéren láthatja — élvezheti a közönség.
Végül is: milyen szabadtéri színházat szeretnék? Talán furcsának tűnik, hogy
a most következő idézetet egy zsebszínház létrehozásakor írták le. Meggyőződésem,
hogy a gondolat a színház méretétől függetlenül időtállóan fontos: „A Színház,
amit szeretnék, a világnézeti mondanivaló és elkötelezettség abszolút primátusára
épülne. Ami nem szabad, hogy gyöngítse sem a művészi teljesítményt, sem a közönséghatást. Hiszen ha a népszínház nem művészi szinten tolmácsolja mondanivalóját, pusztán agitáció marad, aminek politikai forrongó korszakokban van jelentősége, de ma Magyarországon, aligha. Ha pedig nem találja meg az utat a közönséghez, megszűnik létezni, mert író írhat az asztalfióknak, festő festhet a jövendőnek, de színházat játszani a közönség nélkül lehetetlen. A színházban, amit
szeretnék, olyan műveket kell választani, olyan rendezői koncepciókat kell kialakítani, olyan színpadi formavilágot kell megteremteni, melyek segítségével világnézetünket minél művészibb fokon minél nagyobb közönségréteggel tudjuk elfogadtatni. Lehetetlen ez? Nem, csak nehéz. De mikor volt a művészetben annak értelme, ami könnyű?"
Az általam elképzelt szabadtéri színház nem tartozik művészeti életünk egyik
82

klikkjéhez sem. Minden értelmes és hasznos kezdeményezésnek teret, lehetőséget
biztosít, s ennek .értelmében minden tehetséges művészt szívesen lát, aki nem nyári hakninak, könnyű pénzkereseti lehetőségneek tekinti az itteni munkát. A szabadtéri színházat a művészei-kulturális közélet szerves részévé kell tenni, ahol az
írók, drámaírók, alkotói generációkra való tekintet nélkül, kifejezetten a szabadtéri
színház számára írnak prózai és zenés darabokat, legjelesebb zeneszerzőink új műveket komponálnak, a müsorpolitikában a klasszikus értékek mellett egyre inkább
az új, eredeti, ősbemutatók dominálnak. A lehetőségekhez képest következetesen
kell figyelni a nemzetközi művészeti életet, a legsikeresebb és eszmei-ideológiai
szempontból is vállalható darabokat be kell mutatni. Minden évben jelentős külföldi előadókat, új, friss tehetségeket kell szerződtetni, művészetüket a magyar
közönséggel is megismertetni.
Tagadom azt a sok helyütt tapasztalható rendezői felfogást, amely ugyanolyan
attitűddel közelít a szabadtéri színházhoz, mint a néhány száz fős befogadó képességű kőszínházhoz. Értelmezésem szerint a szabadtéri színház önálló műfaj, egész
más a hatásmechanizmusa, egészen más eszközrendszert, de legalább „kőszínházi"
odafigyelést és erőfeszítést igényel. Márpedig pl. a szabadtéri operaelőadások „hagyományosan" négy-hat próbával jönnek létre, ami annak a szemléletmódnak a
megnyilvánulása, amely szerint a szabadtéri színpad a magas művészi színvonalat
nem igénylő, könnyű népszórakoztatás színtere.
A kibővült működési területek átfogó működtetéséhez, az egész évben tartó
folyamatos munkához olyan szervezeti háttér; olyan apparátus, olyan struktúra
szükséges, amely nem a hagyományos „befogadói" szemlélet, hanem, egy dinamikus, állandó megújulásra képes „alkotói" szemlélet alapján egész évben „jelen van"
kulturális közéletünkben. Rendkívül sok függ attól is, hogy milyen társadalmi öszszefogás, a meglévő és koncentrálható anyagi források mellett milyen egyéb források támogatják az intézmény működését. Meg kell keresni a kiadások szóbajöhető
összes pénzügyi forrását, amelyek az állami költségvetést még kiegészíthetik. Ezek
részint ésszerűbb gazdálkodásból, valamint a bevételek lehetőségeit szüntelenül
kutatva lehetségesek. Olyan struktúra létrehozására van szükség, amely „belülről"
képes az állandó, folyamatos, dinamikus megújulásra, nem a kultúrpolitika „noszogatására", hanem a struktúrából következően saját maga jól felfogott érdekében.
Olyan struktúrára van szükség, ahol a kulturális irányítási formák mechanikus alkalmazása helyett speciálisan „testre szabott módon" érvényesülnek a piaci törvények, ahol a kulturális műhely, az Intézmény nem szorul a művészetpolitikai
szándékok és a gazdasági kényszerek közé, mert saját maguk a dinamikus erjesztői, gerjesztői a folyamatoknak.
őszintén és kritikusan szembe kell nézni azzal a ténnyel, hogy az elmúlt évtizedek kulturális intézményrendszere fölött eljárt atz idő. Az egyes művészeti területeken jelenleg olykor kínok közepette észlelhető mozgásoknak gátat szab a
modern korhoz igazodni képtelen, a megújulásra ebben a formában alkalmatlan
kulturális struktúra. Természetes, hogy ebben a helyzetben, az alapvető tételek és
a művelődéspolitikai gyakorlat között diszharmónia alakult ki. A főváros egyik
kulturális-művészeti központjának (amelyre nyugati országokban sok jó példa található) olyan helyzetbe kell kerülnie, hogy képes legyen a látványos orientálásra.
A világ vezető szabadtéri színházai nagy állami támogatással működnek, nálunk pedig a dotáció emelkedése meg se közelítette a költségek növekedését. Az
elmúlt húsz évben többszörösére emelkedtek az előállítási költségek, a tiszteletdíjak, amellyel az állami támogatás nem tudott lépést tarani. Egy Salzburg, Verona,
Bayreuth az óriási állami támogatás és a turizmus révén közvetve hozzá kapcsolódó bevételek miatt nem lehet veszteséges. Tehát nem egyszerűen több támogatás
kellene, hanem egy komplex szemléletmódnak a térhódítása, amely pl. az idegenforgalmi, vendéglátóipari bevétel egy részét átirányítja a kulturális intézményhez.
Ehhez több minisztériumnak, felügyelő szerveknek kellene együttesen lépnie. Mindezeket egybevetve a jelenlegi támogatási rendszer teljes felülvizsgálatra szorul,
hogy az intézmény az igényeknek megfelelő szinten ellássa feladatát.
83

Csak gyökeres intézményi működési reformmal érhető el, hogy egyéb anyagi
források támogassák az intézmény működését, hogy a kultúra kiadásainak egyéb
pénzügyi forrásait is megkeressük, hogy szüntelenül kutassuk a bevételek növelésének lehetőségeit, hogy nagyobb önállóságunk legyen, és ezzel összefüggésben az
anyagi érdekeltséget erősítő módszereket bevezethessük. Ebben a struktúrában az
állami támogatáson felül a többletbevételből és a járulékos kulturális termékek
terjesztéséből származó haszon az intézmény produkcióinak támogatására szolgál.
Lemez, kazetta, könyv, film és videó kiadói, gyártási és terjesztési joggal rendelkezve Intézményünk a produkciókból származó bevétellel is gazdálkodik.
(így nem fordulhatna elő oly ah eset, mint korábbi munkáimnál, A koncert, az
Itt élned, halnod kell, különösképpen pedig az István, a király c. előadás-film esetében, ahol a produkció létrehozására vállalkozó kulturális műhely, nevezetesen
akkor a MAFILM Budapest Stúdiója húsz millió forintjával létrehozza a szabadtéri előadást és a filmet, megírva és megrendezve a művet, vállalva az erkölcsipolitikai felelősséget, de — mivel nem rendelkezett lemez- és könyvkiadói joggal
— 2} produkció zenei anyagát tartalmazó dupla nagylemezt és a történetet feldolgozó könyvet már nem adhatta ki, s így ebből a járulékos kulturális termékek terjesztéséből keletkező többszáz millió forintos haszonból már nem részesült, abból
egy másik kulturális műhely, adott esetben a Filmforgalmazó, a Hanglemezkiadó
és a Könyvkiadó gazdálkodott, olyan intézmények, amelyek részt sem vettek az
eredeti produkció létrehozásában.)
Nagyobb mozgásteret biztosíthatnánk azáltal, ha az Intézmény számára megállapított devizakeretből szabadon gazdálkodhatnánk, azt produkcióra, utazásra
vagy pl. technikai eszközök beszerzésére fordíthatnánk. A saját produkciók esetleges külföldi eladásából, az itthoni színházi bemutatók jegyeinek külföldi eladásából
keletkezett deviza egy részét kötöttség nélkül az Intézmény javára kell fordítani.
Ehhez persze az szükséges, hogy önálló impresszálási jogot kaphassunk, hogy a
Művelődési Minisztérium által megállapított devizás tiszteletűijakra és jogdíjakra
fordítható keretösszegen belül szabadon gazdálkodhassunk, hogy jegyárusításra, produkciók eladására részleges külkereskedelmi jogoi kapnassunk. (A jeiemegi struktúrában alig va<n lehetőség külföldre utazni, előadókkal, együttesekkel, produkciók
létrehozóival tárgyalni, hasonló jellegű társintézményekkel felvenni a kapcsolatot.
Mindez csak egy bürokratikus mechanizmuson keresztül kísérelhető meg, előre
megjósolhatóan siralmas végeredménnyel. Jelenleg fogalmunk sincs a bemutatandó
produkciók minőségéről, vagy éppen a leszerződtetett énekesnő tehetségéről. Véletlenszerűen működő csatornákon keresztül ju.nak el hazánkba ezek a produkciók.
Az Intézmény számára megállapított művelődési minisztériumi devizakeretből csak
énekesekec és produkciókat lehet vásárolni — azt is látatlanban —, de arra nincs
mód — mert nem lehet „átcsoporosítani" — hogy Európa valamelyik szabadtéri
színpadán megnézzünk egy produkciót. Egy intézmény élén állok anélkül, hogy egy
világszínvonalon működő, hasonló jellegű intézmény belső életébe, működési mechanizmusába bepillantást nyerhettem volna.)
Az általam elképzelt struktúrában ott keletkezik kulturális haszon, ahol azért
„megdolgoznak", ahol azt kitalálták, menedzselték, aihol az erkölcsi-anyagi-politikai
felelősséget vállalták. Ez csak akkor valósulhat meg, ha a különböző műfajú produkciók, kiadói, gyártói, terjesztői jogával intézményünk rendelkezik, és impreszszálási, részleges külkereskedelmi, valamint devizagazdálkodási jogot kap. A felsorolt tevékenységek csak komplex módon, egymást erősítve képesek hatékonyan működni egy intézményen belül.
Ez a felfogás azért nem vezet a kulturális érték devalválódásához, a! kommercializálódáshoz, mert egy „jövedelmező" produkcióval ráfizetéses előadást lehet
„dotálni", mert pontosan megkonstruált módon épülnek egymásra, egészítik ki egymást a jövedelmező és a ráfizetéses, de kultúrpolitikailag fontos különböző műfajú
produkciók. Ehhez mozgástérre, a különböző jogok gyakorlására, a színházi produkciók mellett más típusú kiadói tevékenységre, komplex menedzser szellemű
gondolkodás lehetőségére van szükség. Ahol a kulturális monopóliumok megfojtják
84

a kezdeményezéseket, ahol a különböző produkciók járulékos termékeivel kapcsolatos összegek nem intézményen belül, hanem intézmények között vándorolnák, ott
csak az állami támogatás jelentős növelésével van lehetőség a kibontakozásra'. Erre pedig a közeljövőben nem lehet számítani.
Kértünk és kaptunk kiadói jogokat, vállalkoztunk. A könyv, lemez, kazetta,
film és videó gyártási és terjesztési jogok révén megpróbáljuk bővíteni a pénzügyi
forrásainkat, kiegészíteni a színházi költségvetésünket. Nagy erőfeszítésekbe került
ezeket a jogosítványokat megszerezni, csak az a> kérdés, hogyan lehet élni vele.
Mert hiába van kiadói jog — egyébként egyedi engedélyeket kapunk a Művelődési
Minisztérium Kiadói Főigazgatóságától (a'z állandó engedély megadásától egyelőre
tartózkodtak), ha nincs papír az országban. A minisztérium már egy pecsétet is
csináltatott, amelyen ez áll: papírról a' kiadónak kell gondoskodnia. Ugyanez a
helyzet a kazettával: elfogyott a magnószalag alapanyag. Adott tehát a demokratikus jog, vállalkozhatunk, rá is kényszerülünk, sőt fel is vagyunk rá szólítva, de
nincsenek meg a feltételek. 40—50 ezer darab lemez* kell eladni, hogy a költségek
megtérüljenek, olyan drága a préselés a MHV-nál. Vállalkozunk, próbálkozunk, de
borzasztó nehéz egyről-kettőre jutni. S most már nem a filmkészítés, a filmforgalmazás, a könyvkiadás, a hanglemezkiadás monopóliumáról beszélek, hanem a kulturális élet struktúrájáról, amely az ötvenes években alakult ki, a hatvanas években még működött, de ma már bebizonyosodott korszerűtlensége.
Manapság nálunk, az ismert és súlyos gazdasági gondok közepette, úgy látszik,
mostohagyerek a kultúra. Nagyon nehéz idők előtt állunk, nemcsak mi, az e?ész
színházi világ. Bizonytalan a tervezés, különösképpen szabadtéren, ahol önálló műszak, műhelyek és szervezés, különösképpen társulat nélkül a szabadárak miatt a
csillagos égig emelkedhetnek a költségek. Meggyőződésem, hogy nem tudunk enyhíteni gondjainkon úgy, hogy csak a gazdaságot próbáljuk rendbetenni, s közben
nem törődünk a szellem épülésével. A film, a színház, a könyvkiadás, a teljas művészeti-kulturális terület ugyanezekkel a gondokkal küzd. Az ország legfelsőbb politikai vezetésének, a kormányzatnak politikailag kellene deklarálnia, hogy a kultúra, a művészet, a művelődés igenis fontos, és éppen a nehézségek miatt megtesz
mindent a támogatásért. A nehéz gazdasági helyzetben kapott engedmények és jogosítványok, a jószándék és tenniakarás ellenére, egyelőre nem sokat változtatnak
a kulturális szféra elaggott intézményrendszerén, amelyet még ma is alapvetően a
monopóliumok uralnak, nincs kockázat, nincs verseny. Elkerülhetetlen a gyökeres
átalakítás ezen a téren. Ennek még csak a gondolatáig jutottunk el, egy komoly
döntés kimunkálásához végre hozzá kellene kezdenünk.
KOLTAY GÁBOR

Pénz és színvonal
Akár az éremnek, a színháznak is legalább két oldala van. S ott még a harmadik, amelyre állítva kelleti magát, látszik igazán izgalmasnak; mutatva mindkét
oldalát. Ilyen élére állított színházasdit játszik a szabadtéri, ahol a kereslet-kínálat farkastörvényei legott működésbe lépnek, ahol nincsenek jelenségeket, folyamatokat megszépítő-késleltető bérletezési szisztémák, sem valóságos, sem képzeletbeli függönyök, cortinák. Igaz, zsinórpadlások sem, minek következtében sokan hajlamosak úgy tekinteni, hogy valójában nem is színház; van benne valami.
Maradjunk annyiban — mivel időszerűtlen most régi szakmai viták parazsát élesztgetni újjá —: a színház jónéhány kritériumával rendelkező közművelődési intézmények a szabadtéri játékhelyek, melyek a maguk nemében mindig attól a helytől, a hely szellemétől speciálisak igazán, amelyben valaminő céllal létrehozták.
(Ezért nem jegyzi voltaképpen a szakmai kritika sem azon a rangon, amely a szín85

házi értékteremtésnek kijár. Amiképpen a kőszínházi kritika irodalomcentrikus, a
szabadtéri előadások kritikai megközelítése kőszínházcentrikus, vagyis éppoly kialakulatlan a szakmai fogadtatása, esztétikája, ahogyan az egész modern szabadtéri színjátszás eszközrendszere. Ott pedig nem tartunk még, hogy az akadémikus
bástyák mögé beeresztessék, hiszen erősb szórakoztató karaktere — továbbá olyan
szükségszerű tehertétele, mint a hangzástechnikai objektiváció — mely döntően elbizonytalaníthatja, technicizálhatja a hatást — más régiókba utalja, s ilyen régiókra még nincsenek sémák.)
Magát a fogalmat, szabadtéri játékok, ily kifejezően pontos szóösszetételben
Szeged használja (talán merthogy itt teremtődtek meg először hazánkban, még a
30-as években, a jelentékeny nyári vállalkozások tartalmi és formai keretei, s ezt
alkalmazták más helyek a maguk sajátos profiljára). Gyulán és Kőszegen például
a várral asszociálják, a fővárosban „szabadtéri színpadok" játsszanak, Pécsett nyári színház működik, Boglárlelle a Kaposvári Nyári Színház terepasztala, Egerben
Agriai Játékok vannak, Szentendrén, Miskolcon és Győrben szintén a nyár szó dominál. Jónéhány esztendeje már, hogy futótűzként terjedt, lobbant divatba a nyári
színházi buzgalom, s hovatovább a piac telítődik; idén először lehetett hallani, sok
is van már belőlük, a fizetőképes kereslet alatta marad a kínálatnak. Eladatlan jegyek — szivárogtatta ki a sajtó nem egyszer a különböző pénztárak, közönségszervező irodák izzadságos gondjait, és soha korábban nem tapasztalt mértékben jutottak nyilvánosságra (már ahol rámenős újságírók ki tudták kényszeríteni) az
egyes színpadok gazdasági mutatói: bevételek, kiadások, az állami támogatás. Igaz,
a közelítésnek eme enyhe-erőszakos financiális metódusában szerepe van egyfajta általánosan gazdasági jellegűvé racionalizálódott társadalmi szemléletnek is,
mely napjaink sajátja, hogy szívesebben láttatunk különböző jelenségeket, folyamatokat merkantil prizmával, hogy mit ér az nekünk forintban, valutában, hasznos
az nekünk vagy csak pénzpocsékolás — dehát a gazdasági szemléletkényszer egy
ország kenyere most. Azok az előírások, melyekkel összébb kell húzni a nadrágszíjat, nemcsak a termelő szférára, az egész társadalomra érvényesek.
Minisztériumi kimutatás szerint a nyári színházak 1984-ben 56,7 millió forintos állami támogatást kaptak, mely összeg a következő évben 65,3 millióra majd
67,1 millióra emelkedett. A dotációkat mindig a helyi tanácsok határozzák meg,
ehhez járulhatnak szponzorok meg egyéb források, hisz mindenki úgy szerez pénzt
(vagy egyéb jellegű támogatást), ahogyan tud. Az összegről azonban első ránézésre
is sejthető, kevés, mivel, az időközben megemelkedett anyag- és más költségek,
szolgáltatások árai, a művészek tiszteletdíjai olyan tetemes summára duzzadnak,
hogy helyáremelések vagy művészi megalkuvások nélkül aligha képes egy-egy intézmény őrizni kiküzdött rangját, kereteit, formáját. Na már most. A kérdések
kérdése az, miként hozható szinkronba pénz és művészi színvonal, hogyan lehet
kijönni egy adott költségvetési keretből úgy, hogy az állami támogatás várhatóan
nem fog nőni, ellenkezőleg, a különböző költségek viszont igen, s a bevételhez kifejezetten rossz ajánlólevél a helyárak emelése, hiszen a fizetőképes kereslet —
éppen amiatt, hogy mind több az eszkimó játékhely, a fókaközönség meg változatlan, vagy netán az életszínvonal apálya okán inkább kevesebb leénd — feltehetően
nem győzi majd. Sokak szerint a statisztikák fabatkát sem érnek. Illetve hát, túlságosan nagy a manipulációs képességük; attól függően, hogy mire akarják használni, legalább annyira alkalmasak a valóság tükrözésére, mint eltorzítására. Kétségtelen, a különböző kő- és szabadtéri színházak működése és működtetése között
komoly eltérések mutatkoznak, ám napjainkban (éppen a fentebb már említett szigorúbb merkantil társadalmi szemléletből fakadóan) nem ártana némiképpen rehabilitálni azokat az intézményesített, nyári vállalkozásokat, melyek művészi színvonal dolgában sem teljesítenek alább mondjuk a területileg szomszédos kőszínházaknál, pontosabban, melyeknek ugyanazt a mércét állítja az állam,' a közvélemény, nota bene a fenntartó tanács. Magyarán szólva: ne idegenkedjünk legalább
nagy vonalakban költségvetési szembesítésektől, ha már .— teszem azt — egy mar86

gitszigeti Aidától, gyulai Álomkommandótól vagy szegedi Cyranótól ugyanazt várják el, mintha az Operaházban, a Vígszínházban vagy a Madáchban celebrálnák
(arról nem is beszélve, hogy véleményem szerint — s erről az állami támogatások
helyileg realizálódó képességei egyértelműen meggyőznek — Gyula színvonalát inkább Békéscsabához, a szegedi szabadtérit a szegedi színházhoz szabadna mérni;
más kérdés persze ennek a szemléletnek öntorzítása, hiszen általa provinciális beszűkülésre serkentenénk egymást).
Meggyőződésem ugyanis, a jelentékenyebb hazai szabadtéri játékhelyek legalább akkora, vagy nagyobb hatékonysággal dolgoznak, mint a kőszínházak. S erre a következő — meglehet önkényes, mégis valamiképpen orientáló — statisztikát hoznám példának. Az 1986. naptári évben a budapesti szabadtéri színpadok
állami támogatása közel 28 millió forint volt, jegybevétele 9,6 millió, a százalékos
arány tehát 74:26. A budapesti Nemzeti Színház két játékhelyének állami támogatása 54 millió, jegybevétele 14 millió volt, itt az arány 80:20; az Állami Operaház
szintén két épületére az állami támogatás 180,4 millió, a jegybevétel 44,3 millió,
tehát az arány hasonlóan 80:20 százalékos. Csak közbevetőleg említeném, hogy a
kis nézőterű, de tradícióival, művészetpolitikai megfontolásokból jelentős gyulai
Várszínház állami dotációja 6,2 millió forint volt 1986-ban, jegyforgalma csak 0,66
millió, így az arány 90:10 — ámbátor a szomszédos békéscsabai Jókai Színház statisztikája sem sokkal kedvezőbb, ahol a támogatás 29,5 milliójával szemben a jegybevétel 4,2 millió, vagyis az arány 86:14 százalék; de önmagában hadd tegyem
mellé „elrettentő" példának a viszonylag fiatalabb pécsi nyári színházat, ahol csupán 1,6 milliós dotációval produkáltak 0,64 milliós jegy forgalmat, tehát tetszetős
hatékonysággal dolgoztak, hiszen 71:29 százalékkal. Szigorúan a 86-os adatok alapján a hagyományaival és méreteiben legnagyobb Szegedi Szabadtéri Játékokon az
állami támogatás 13,6 milliójára 8,2 milliós jegybevétel rímelt, ami ugyebár 62:38
százalékos arány, szemben a Szegedi Nemzeti Színház közel 43 milliós dotációjára
„érkezett" 7,5 milliós jegy forgalommal, ami viszont 85:15-ös arány. Speciel a szegedi szabadtéri esetében nem szeretnék az elfogulatlanság jogos céltáblájának állni, ugyanakkor el sem hallgatni az időjárási és egyéb körülmények szerencsés alakulását, de meg kell jegyeznem, hogy 1987-ben az állami támogatás biztosította
programlehetőségeinknek több mint a kétszeresére vállalkozván a bevételünk úgy
alakult, hogy 56:44 a hatékonysági arány. Tehát majdnem annyit sikerült hozni a
konyhára, mint amennyiért nyújtottuk markunkat a szegedi tanácsnak. Ami felette bíztató lenne, ha mondjuk a magyar népgazdaságban nem 1987-et írnánk!
(Szegednél maradva tanulságos csak a Dóm térnek, tehát az ország legnagyobb
szabadtéri játékhelyének egyes produkcióinál összevetni a deficit nagyságát, ami a
kiadások és jegybevételek differenciájából adódik. A Cyrano de Bergerac-ra
4.188.380 forintot, a Boszorkányok, varászlatokra 1.250.470 forintot, a Rigolettóra
4.198.430 forintot, a Nyomorultakra 2.424.690 forintot, Webber Requiemjére és a
Tolcsvay testvérek Magyar miséjére 8.930 forintot fizettünk rá. Ehhez még annyi
úgynevezett hatékonysági mutatót, hogy a három Cyranót 65.959, a két néptáncgálát 12.406, a három Rigolettót 12.207, a nyolc Nyomorultakat 41.852 és a két misét 9.390 fizető néző látta!)
Visszakanyarodva tehát a hevenyészett, szükségképpen önkényes — mert a determináló körülmények árnyalatait nagyvonalúan mellőző, leegyszerűsítéseivel
azonban valamiféle fogódzókat mégiscsak kínáló — országos összehasonlításainkhoz, szabadjon még szóbahozni: e fent idézett szabadtéri játékhelyek szezonálisan
bár, de mennyiségben tartanak annyid előadást, hogy ezt a viszonyítást a kőszínházakhoz ne nevezhessük méltánytalanságnak.
És engedtessék meg — immáron levetve a mostani tanácskozásra kreált munmegosztás rám szabott kényszerzubbonyát — valamit mondanom közvetlenül a tartalmi, művészeti kérdésekről is. Kell-e nekünk szabadtéri színjáték? — kérdezi
Békés András, s hadd állítsak rögvest hőfokszabályozóján: milyen szabadtéri kell
nekünk? Olyan szabadtéri, ami lényegéből fakadóan kifejezi, hogy a nyár más,
87

mint az ősz-tél-tavasz, hogy nyáron más az emberek viselkedése, öltözködése, kulturális igénye, hajlandósága. Tehát amely szabadtéri tartalmi és formai szempontból mást tud nyújtani annál, amilyet az időtartamában sokkal hosszabb kőszínházi évad kínál. (Nem értékcsökkentett tehát, hanem azonos minőségben — mást.)
Jelenthet ez műsorpolitikát, szereposztást, szcenikát, nézőtéri elhelyezést, közönségcsalogatást, kiszolgálást; mindent, amit egy játék kíván. A szabadtéri vállalkozásoknak ez a mássága lehet az ügy esztétikája és propagandája. Amiben eltérhetnek a kőszínháztól. Mert amit lényegében ugyanúgy megkaphat a néző az esztendő
tíz hónapjában, nem valószínű, hogy pont a nyári másfél hónapban fogja keresni.
Jelen pillanatban, sajnos, azt kell mondanunk, csak bizonyos elemeiben tudnak
különbözni a nyári játszóhelyek a főévadiaktól, nem alakult-alakulhatott ki a szabadtérik sajátos esztétikája, eszközvilága, vagyis hát — tisztelet a kivételnek —:
nincsenek igazából kitalálva. Éppen ezért külön és megkülönböztetett figyelemre
érdemesek azok a kísérletek, melyek ebben az irányban igyekeznek hatni, melyek
az adott nyári játékhelyek specifikumára építenek rendezői látásmódban, kivitelben, szcenikában. Mert ma még inkább az a szemlélet érvényesül — elismerem,
főként gazdasági kényszer okán —, hogy a tervezés kőszínházi produkciókat igyekszik szabadtériesíteni, ami elsősorban mennyiségi és csupán másodsorban minőségi
problémákat vet föl, eleve úgy tájékozódik, miként lehetne a nyári produktumokat
legpraktikusabban tovább éltetni kőszínházakban vagy megfordítva, s ha a menynyiségi transzplantáció ú j minőség ígéretével is kacérkodni képes, már elégedettek
vagyunk, a mór megtette kötelességét...
Azt nem teszem hozzá, hogy a mór már mehet is, hiszen inkább téli figyelőállásba vonul. S éberen fürkészi tovább, mit pécézhet ki magának a kőszínházakból — nyári vérátömlesztésre.
NIKOLÉNYI ISTVÁN

88

Bokor Ágnes:
Szegénység a mai Magyarországon
„A depriváció a szegénységnek az ipari társadalmakban megjelenő
és dominánssá váló formája. Ezekben a társadalmakban a társadalmigazdasági fejlettség már eléri azt a szintet, amelyen lehetővé válik a
hierarchikus struktúrában minden szempontból alul levők elemi szükségleteinek kielégítése. Ezt a viszonylagos termékböség teszi lehetővé,
s a társadalmi-gazdasági rend legitimációs igényei szükségessé. A deprivációt a szegénység korábbi formájától éppen az különbözteti meg,
hogy ebben már nem az alapvető javaktól való megfosztottság dominál. Egyező vonás viszont az, hogy az elsődleges szükségleteket kielégítőkön túli anyagi javak, illetve a szimbolikus javak
hozzáférhetetlensége továbbra is fennáll." (33. 1.)
Egy könyv, amely alighanem ott kezd igazán bővelkedni szellemi izgalmakban,
ahol befejeződik. Igaz ugyan, hogy a szegénységről, mint társadalmi jelenségről
olvasni, olyanról, amely szervesen beágyazódva létezik a mai magyar társadalomban, önmagában is izgalmas dolog. A kötet címe alighanem éppen ilyen izgalmakat sugall várható olvasóinak, azaz azt, hogy a létező szegénységről szerzett élményeiket, tapasztalataikat, saját elvonatkoztatásaikból született ítéleteiket
szembesíthetik egy hivatott kutató álláspontjával. Mindez remek alkalmat kínálhat a saját nézetek megerősítésére vagy éppen a vitára — vélhetné az ember
a könyv címe alapján. Aztán mégis valami másban részesül.
Mindenekelőtt: a könyv nem a hagyományos értelemben vett szegénységgel,
a nincstelenséggel foglalkozik, hanem annak „korszerű" válfajával, a deprivációval és annak magyarországi meghatározottsági, megjelenési és elterjedési formáival. Bokor Ágnes munkája eleve azzal kezdődik, hogy definiálja és értelmezi
a deprimáció fogalmát, mely értelemezésbe már betekintést adott a könyv e recenzió mottójaként idézett része. De a jobb áttekintés kedvéért mindenképpen
praktikusnak tűnik még egy részt idézni a szerzőtől.
„Definíciónk szerint tehát — írja Bokor Ágnes — azok az emberek szegények
(illetve közelebbről depriváltak) a 80-as évek elején Magyarországon, akik a társadalom által nyújtható javak bizonyos köréhez (tudás, hatalom, autonómia stb.) nem
vagy a társadalom többségéhez képest igen csekély mértékben jutnak hozzá, az
életfontosságú anyagi javakban pedig, legalábbis mennyiségi értelemben, szükségleteiknek megfelelően részesülnek." Vagyis Bokor Ágnes szegénységfelfogása —
amelynek kialakulásában meghatározó szerepet töltöttek be a külföldi és hazai kutatások — messze nem korlátozódik az egyének, illetve családok anyagi helyzetének v'zsgálatára. Szerinte a szegénység a társadalmi egyenlőtlenségek valamiféle
általános elméletével írható le, ahol is a szegénység funkcionális és strukturális jelenség is egyben. Funkcionális, pl. Ch. Booth szerint, aki „ . . . felismeri, hogy...
aspirációik megegyeznek, . . . az emberi szükségletek alapvetően egyformák, s ezek
a gazdasági fejlettség meghatározta minőségben, módon kielégíthetőek lennének, ha
a társadalmi viszonyok következtében nem csökkennének le egyes emberek szükségletkielégítési lehetőségei azért, hogy másoké megnövekedhessenek." Strukturális
jelenség egyúttal a szegénység, mert nem csupán, sőt nem is föltétlenül elsősorban
a fogyasztási lehetőségek, a jövedelem, vagy a birtokolt javak definiálják, hanem
89

pl. a különböző források feletti általában vett rendelkezés lehetőségei és korlátai,
azaz pl. Townsend szerint a szegénység nem fogyasztás, hanem életstílus kérdése.
Mindezeket előrebocsátva eljutottunk odáig, hogy rátérhessünk Bokor Ágnes
könyvének két fő érdeme közül az egyikre: a hazai gyakorlatban alighanem páratlannak mondható, hogy könyve megírásához, vizsgálatainak elvégzéséhez 15 ezer
ember kérdőíves felmérésének adatrendszerére támaszkodott a szerző. Elképesztő
a szám, hiszen a társadalomtudományokban bevett a két-háromezres panelek használata. Nos, a 15 ezres fölmérés valószínűsíti, hogy a tanulmány eredményei jó
megközelítéssel kiterjeszthetők a társadalom egészére. Beleértve a Bokor Ágnes
által kapott arányokat is, amelyek szerint a vizsgálatba bevont személyek 11 százaléka deprivált, 20 százaléka pedig a veszélyeztettek közé sorolható.
Meggyőzőnek tűnnek a szerző által használt eljárások is. Vizsgálatának irányadó szabálya az volt, hogy felmérte a következő alapdimenziókat: munka, érdekérvényesítés, lakóhely-lakás, anyagi életkörülmények, életstílus, valamint egészségi
állapot. Amennyiben valaki legalább négy dimenzióban súlyosan hátrányos helyzetűnek találtatott, a depriváltak közé sorolta. Amennyiben két-három dimenzióban
volt valaki ilyen helyzetben, a veszélyeztetett kategóriába került.
Arra egy recenzióban természetesen nincs mód, hogy részletesen ismertessük a
vizsgálat eredményeit. Már csak azért sem, mert — s tán ez a könyv egyetlen gyöngéje — amíg a szerző fölöttébb részletesen taglalja a vizsgálat különböző nézőpontú szegmenseinek eredményeit, adatait és összefüggéseit, valamiféle meghatározó
szintézis, az elemzések sorából kikerekedő összkép nemigen jelenik meg tanulmányában. Azonban mindenképpen érdemes idézni néhány olyan megállapítását, amely
végigvonul könyve lapjain. Például azt, hogy a depriváltak általában idősek (és sokszor magányosok), magas köztük a gyermektelenek aránya (de a sokgyermekesek
esélye ismét nagyobb a deprivációra), vagy: a deprivált családokban magas a nem
kereső eltartottak aránya. Mindenképpen figyelemreméltók a regionális különbségek: amíg Budapesten mindössze a vizsgált személyek 4 százaléka tartozott a depriváltak közé, ez az arány Szabolcs-Szatmárban 27 százalék volt (az országos átlag:
11 százalék!), s általában: az Alföldön a legnagyobb az esély a deprivációra.
Érdekes adat, hogy a depriváltak elsöprő többsége kertes házban él, lakótelepeken és zöldövezetben elenyésző az arányuk. A lehető legszorosabb összefüggést
mutatta fel a vizsgálat az iskolai végzettség és a depriváció között: a 8 általánost el
nem végzettek között igen magas a depriváltak aránya, míg a diploma mintegy „kizáró" tényező. A depriváltak és a veszélyeztettek nagyobb arányban vesznek részt
a második gazdaságban, mint a nem depriváltak, viszont az általuk a második gazdaságban előállított javak értéke nagyobb élőmunka-ráfordítás ellenére is alacsonyabb, mint a nem depriváltak esetében. (A veszélyeztetettek csoportját vizsgálva
különben a tanulmány esetükben a legjellegzetesebbnek a „sok munka árán felszínen maradni" stratégia követését találta.) Az is mindenképpen figyelemreméltó,
hogy kizárólag fizikai munkát végzők között talált depriváltakat a vizsgálat az
aktív népességben. Meglepő viszont, hogy a jövedelmi helyzet nem mutat szoros
korrelációt a deprivációval: a deprivált családoknak mindössze 43 százaléka tartozott az alacsony jövedelműek közé, míg az alacsony jövedelmű családoknak mindössze 36 százaléka találtatott depriváltnak. Ennek ellenére a depriváltakra volt
alapvetően jellemző a szegényes tárgyi környezet, bár a hagyományos értelemben
vett szegénység mindössze a vizsgálat mintegy száz alanyánál volt megállapítható.
Fölöttébb érdekes, amit Bokor Ágnes a depriváció életkori meghatározottságairól
állapít meg, kifejtve azt, hogy azoknak van a legnagyobb esélyük a deprivációra,
akik valámiképpen kimaradtak az utóbbi négy évtized vagy egyik, vagy éppen
mindkét nagy társadalmi-gazdasági átrendeződéséből. A háborút követő nagy társadalmi átalakulásból (mert már idősek voltak, későn tértek vissza a hadifogságból
stb.) és a hetvenes évek eleji gazdasági fellendülésből (mert koruk, egészségi állapotuk, társadalmi helyzetük, képzettségük stb. miatt képtelenek voltak igazán alkalmazkodni e teljesítményelvet preferáló változáshoz...). És talán itt válik iga90

zán izgalmassá .a könyv, ahol befejeződik. Mert itt villan föl egy igazi szintézis esélye, ahol lehetőség nyílna a depriváció kérdésének komplex gazdaság- és társadalomtörténeti, sőt, politikatörténeti szempontú vizsgálatára.
Bokor Ágnes szerint az első (felszabadulás utáni) modernizációs hullámot a felemásság jellemezte, mivel: „1. csak bizonyos, kitüntetett gazdasági ágakra korlái
tozódott, 2. de ezekben is csak jóval korábbi nyugat-európai színvonalat hívott
életre, 3. a szovjet modell változtatás nélküli követése szükségszerű diszfunkciókkal
járt, 4. a szűkebb értelemben vett társadalmi modernizáció elsősorban a várost és
nem a falut, a köz- és ném a magánszférát érintette. E felemásságot a szakirodalom egybehangzóan a ném organikus fejlődés velejárójaként interpretálta." A második (a 68-as reformhoz kapcsolódó) modernizációs hullám viszont hamarosan megtorpant, egyúttal „...a felszabadulás utáni korszak e második modernizációs hulláma sem hozott létre olyan társadalmi-gazdasági környezetet, amely a modernizáció önmozgását biztosító feltételeket tartalmazná, emiatt egy újabb modernizációs impulzus elodázható, de el nem kerülhető."
Nos, alighanem valahol itt kezdődne a lényeg, ami felsejlik Bokor Ágnes könyvének anyagában, szövetében, ám a depriváció jelenségének ilyen szempontú, társadalom- és gazdaságpolitikai, sőt, politikai kölcsönös meghatározottságainak elemzésére már nem kerített sort a szerző. Azok révén pedig alighanem valószínűsíthetők lennének tendenciák is, azaz föltehetően lehetőség nyílna bizonyos társadalomés gazdaságpolitikai folyamatok, politikai döntések várható hatásainak mérlegelésére a deprivációs folyamatok erősítése vagy visszaszorítása terén. És érzésem szerint
valószínűleg meglepő, a közfelfogástól erőteljesen eltérő eredményeket hozhatna egy
ilyen jellegű további vizsgálat, ami a mai helyzetben, a társadalmi-gazdasági kibontakozás programjának megfogalmazása után nemcsak kívánatos, de szükséges is
lenne.
Mindehhez egy jelzést még hasznosnak tűnik idézni Bokor Ágnestől, aki szerint: „...a hierarchikusan tagolt társadalmakban az alul lévők mindig szegények,
illetve depriváltak a többiekhez képest. Bármilyen sokat is költsön egy ország szociálpolitikára, bármilyen széles hatókörű is legyen az, a szegénységet nem lehet szociálpolitikával megszüntetni, csak enyhíteni." Azt hiszem, mi mintha ezt a tanulságot sem fontoltuk volna meg igazán... (Magvető.)
SZÁVAY ISTVÁN

A modernizációról szólva
KULCSÁR KÁLMÁN: A MODERNIZÁCIÓ ÉS A MAGYAR TÁRSADALOM
Napjainkban a reformgondolat reneszánszát éli. Hosszú idő után most ismét
a közvélemény érdeklődésének középpontjába került a változtatás mikéntjének kérdésköre: ma már nemcsak a közgazdászok és politológusok szűkkörű eszmecseréinek témájaként szerepel, mint akár csak néhány évvel ezelőtt is, hanem szélesebb
nyilvánosságot kapott. Ez nem véletlen: a hétköznapi tudat számára is egyre nyilvánvalóbbá válik, hogy a hetvenes évek prosperitásának megtorpanása, sőt visszájára fordulása csaknem mindenki számára érzékelhető életszínvonal-csökkenést eredményezett. Szociológiai fölmérések egzaktul bizonyítják, hogyan élik át a társadalom különböző rétegei ezt az időszakot, s jól dokumentálják azt is, hogy a családok
nagyobb részének milyen módon (mellékállások, túlmunkák vállalása, a nem közvetlenül létrenntartásra fordított kiadások drasztikus visszafogása stb.) kell biztosítania nemcsak szinten maradását, de sok esetben egyszerű megélhetését is. Helyzetükét nehezíti, hogy az állam — a gazdáság vérkeringésének felfrissítése érdekében
-T- hozzálátott a redisztribúció újraszabályozásához, ami főként abban nyilvánul meg,
91

hogy fokozatosan megvonja az egyéntől a nem alapvető szociális támogatásait. Sok
esetben ez áremelkedések formájában jelentkezik, amelyet az ún. bérkiegészítések
csak csekély mértékben kompenzálhatnak; a jövedelemhez jutás lehetőségei viszont
továbbra is nagyon aránytalanok maradtak. Mindez gyakorlatilag azt jelenti, hogy
az állam — az ésszerűsítés jogos szükségszerűségén túl — a gazdaság problémáit
bizonyos fokig az egyén szintjére szorítva akarja megoldani, ami olyan feszültségeket okoz, melyek sokszor kimondott vagy kimondatlan elégedetlenségekben nyilvánulnak meg.
Az egyén persze csupán a maga látóköre alapján érzékelheti a nyolcvanas évek
válságtüneteit. A jelenség ugyanis már nem leplezhető tovább előtte, hiszen a saját
bőrén tapasztalja korábbi életszínvonalának fokozatos romlását, megélhetési gondjainak szaporodását, de látja az ellátás egyre gyakoribbá váló problémáit, alapvető
áruk hiánycikké válását, az egyáltalán kapható termékek minőségével kapcsolatos
gondokat. Mindezek egyre jobban fölkeltik érdeklődését a lényeg iránt: végső soron
mi okozza ezeknek a problémáknak akuttá válását? A kielégítő válasz azonban
mindeddig nem vagy csak csekély részleteiben került nyilvánosságra.
A gazdaság irányítói, a közgazdászok és a politikusok természetesen mindezt
maguk is érzékelik, hiszen éppen ők azok, akiknek a kibontakozás alternatíváit
fel kell tárniuk. Eeyre nyilvánvalóbbá válik azonban, hogy erre irányuló törekvéseik
nem vezetnek kellő eredményre. Tényszerűen bizonyítják ezt a statisztikai összegzések is: gazdaságunk termelékenysége, hatékonysága az utóbbi két évtized mélyoontjára süllyedt. Éppen e negatív trend miatt időszerű volna levonni az ebből adódó
következtetéseket, s adekvát magyarázatot kellene adni arra. hogy miért nem hoznak eredményt a jelenlegi reformelképzelések. Be kellene már végre látni, hogy a
reform érvényesítésének mostani — sok tekintetben felemás — gyakorlata nem
megfelelő, és azt is, hogy ennek elsődleges oka az elvi koncepció hiányosságaiban
s emiatti megalapozatlanságában keresendő. Ezt az utóbbi időben több helyzetelemzés (pl. Bauer Tamás írásai! is diagnosztizálja, és kifejti: olyan új szempontokat fölvető elgondolások megvalósítására van szükség, amelyek bizonyos, mindeddig tabuként kezelt problémákkal való szembesülést (így pl. a pártirányítás szerene a gazdaságban és a társadalomban, az ideológiai szféra dominanciájának kérdése stb.)
sem kerülnek meg. Ma már egyértelműen látszik ugyanis, hogy gazdasági-társadalmi
gondjaink mögött a nyilvánosság számára eddig interpretált összetevőknél sokkal
mélyebb és lényegesebb okok húzódnak meg, s ezek az okok főként a politikai mechanizmus működésében keresendők. Szélesebben értelmezett reformprogramra van
ezért szükség, mint a jelenlegi, mert több jelből is érzékelhető: ha nem kerül sor
mielőbb ennek a gyökeresen új szemléletű koncepciónak a deklarálására és tényleges érvényesítésére, akkor könnyen előfordulhat, hogy az évek óta elhúzódó válság,
ami a felszínen főként a gazdasági életben jelentkezik, de sokkal áttételesebb annál, végleg irreverzibilissé válik. Ennek pedig beláthatatlan társadalmi és politikai
következményei lehetnek.
Az imént említett sok összetevős, globális reformprogram egyik meghatározó tényezőjét jelenti a modernizáció kérdésköre. A struktúraváltás szempontjából ugyanis
alapvető kérdés, hogy miként lehetséges a gazdaság és társadalom, valamint az ezeket egybefogó politikai rendszer modernizációjának megvalósítása. Kulcsár Kálmán
akadémikus tanulmánykötete ezt a problémakört teszi vizsgálat tárgyává.
A társadalomtudománnyal foglalkozó szerző mostani tanulmányaiban — érthető módon — a társadalom felől közelíti meg a modernizáció problémakörét, de szükségszerű, hogy érintőlegesen (néhol direkt módon) előkerüljön a politikai rendszer
és a gazdasági élet működésének vizsgálata is. E tanulmányok jórészt történelmi
alapba ágyazottan társadalmi folyamatokat elemeznek, emellett vizsgálják a jog, a
társadalom-, a gazdaság- és a szociálpolitika keretein belül érvényesülő modernizációs törekvéseket is.
Kulcsár tanulmányaiban a modernizáció problémája sajátos kelet-közép-európai
megközelítésben kerül elő. E perifériális helyzettudat függvényében ugyanis a mo92

dernizáció — az általános fogalmi tartalmán túl — minőségileg mást jelent, mint
a centrálisnak tekintett nyugat-európai államok esetében, mivel a térség fejlődésének (történelmileg a XVI. századtól kimutatható) „elkanyarodása" azt eredményezte,
hogy — Kulcsár szavaival —: „ . . . a modernizáció folyamata a periférián elhelyezkedő társadalmakban a megkésettség következményeinek kiküszöbölésére irányuló törekvésként jelent meg." Ez az elmaradottság a centrum-periféria relációjában mindig egyfajta kényszerű hátrányt jelentett, s jelent még napjainkban is
Kelet-Közép-Európa országai számára, ezért ennek leküzdésére (fölzárkózás) gyakran olyan válaszlépések születtek, s néha még ma is születnek, amelyek messze nem
vették, illetve veszik figyelembe az objektív endogén feltételeket, viszonyokat.
A „külső minta" jelentőségének megnövekedése (ti. a nyugati mintáé = „veszternizáció"), sokszor görcsössé váló érvényesítési vágya ezért felszínessé, így gyakorlatilag teljesen illuzórikussá teszi a modernizációs elképzelések realizálását. A kívülről sugárzott „mintát" ugyanis egy távolról sem fogékony, megmerevedett, önkritikára képtelen belső struktúrára nem lehet ráerőltetni. „Az eredményes modernizáció olyan struktúrában mutatkozik meg — írja erről Kulcsár Kálmán —,
amely az adott ország feltételeire épülve képes a változó külső körülményekhez alkalmazkodva rugalmasan működni, olyan társadalmi struktúrát alakít ki, amely —
minden összetevőjében — bázis lehet a folyamat továbbhaladása számára, olyan politikai rendszert igényel — s ez a közép-kelet-európai régióban történetileg különösen fontos —, amely képes a változások következményeképpen adaptálni az új
viszonyokhoz." Majd utóbb: „A modernizáció sikere nem csupán egy működőképes modern gazdaság felépítését jelenti, hanem azt, hogy az adott társadalomban
kialakuljanak a gazdasági és társadalmi értelemben vett autonóm továbbfejlődés
feltételei."
A modernizáció kérdésköre — ebből is látszik — sokkal bonyolultabb, összetettebb, mint első megközelítésben látszik. Érvényesülésének döntő tényezője annak a
belső feltételrendszernek a megléte, amely egyáltalán fogékonnyá teszi a gazdaságot,
a társadalmat, de magát az államot és a politikai rendszert is a korszerűsödésre.
Kulcsár Kálmán széles körben elemzi e feltételek összefüggéseit, részletesen körülírja megjelenési módozatait. Mostani munkája éppen azért kiemelkedően fontos,
mert — ismereteink szerint — első ízben vállalkozott Magyarországon a modernizációs folyamatok komplex, tudományos igényű vizsgálatára. Legnagyobb érdemét
az adja, hogy a téma többoldalú földolgozása során kísérletet tett e folyamatok modellszerű leírására is. Gyakran elvonttá váló fejtegetéseiből azonban — sajnos —
hiányzik a konkrét válasz arra, hogyan lehetne e modellt a sajátos magyar viszonyokra adaptálni, s miként lehetne a modernizációs folyamatot napjaink gyakorlatában megvalósítani. Tudjuk, hogy egy elméleti megközelítésnek nem feladata a
programadás, mégis szükségesnek tartjuk, hogy valamiféle fogodzót adjon a gyakorlati törekvések elősegítéséhez. Egy absztraktív föltáró munkával ugyanis elvi síkon
meg lehet találni a kibontakozás üdvözítőnek tartott útját, ennek azonban valóságbeli érvényesítése koránt sem biztos, hogy megoldható. Mindezt azért hiányoljuk,
mert úgy véljük: jelen körülményeink között éppen olyan vizsgálatokra volna szükség, amelyek ténylegesen is a politika gyakorlati kiútkeresését szolgálják. Ez alapvető feladata mindazoknak, akik valamilyen formában befolyásolhatják a politika
alakulását.
Kulcsár Kálmán kötetét olvasva ezért — az előbbiek hiányában — sorra megválaszolatlan kérdések vetődnek fel a jelenlegi válsághelyzetünkből kiutat kereső
olvasóban. Legfőképpen az — a könyvben válasz nélkül hagyott — égetően aktuális kérdés izgatja, hogy megvannak-e igazából a feltételek a mai Magyarországon a modernizációs folyamatok komplex végigviteléhez? Mert az már most is
könnyen belátható, hogy az eddig részleteikben megjelenő változtatási törekvések
csupán részeredményeket hoztak (vagy még azt sem), ami bizonyítja, hogy a gazdaság vagy akár a politikai rendszer részreformja magának a struktúrának a korszerűbb működését nem képes biztosítani.
93

További kérdés: megvan-e széles körben az akarat a korszerűsítéshez? Úgy tűnik ugyanis, hogy ennek egyik alapföltétele: a gondolkodásmód mélyreható reformja (ami az egyéni és kollektív tudat megújulását, nyitottá, fogékonnyá s ezzel
együtt önkrtikussá válását, azaz a „reformtudat" kialakulását jelenti) hazai viszonyaink között még nem valósult meg. E kívánatos változás bekövetkezéséhez tudniillik olyan viszonyok szükségesek, amelyben — többek között — nem lehet bürokratikus-hatalmi eszközökkel megakadályozni az új kezdeményezések érvényesülését.
Hogy ez ténylegesen realizálódhasson, gyökeresen meg kell változnia a hatalmi
és végrehajtó apparátus reformhoz való hozzáállásának is. Az átalakítás sok helyen
ugyanis (pl. az álamigazgatás egyes területein) nem vált ki osztatlan lelkesedést,
mivel a globális reformprogram végigvitele olyan privilégiumok és helyzeti előnyök fölszámolását vonná maga után, amelyekről egyes funkcionáriuscsoportok —
partikuláris érdekeik folytán — nem szívesen mondanának le. Veszélyeztetve érzik
helyzetüket, pozíciójukat, emiatt minden reformkezdeményezés elől mereven elzárkóznak. Félő ezért, hogy a változtatási törekvés e csoportok igen jelentősnek tartható ellenállása miatt kellő hajtóerő nélkül gyorsan kifullad.
Áttételesen ehhez kapcsolódnak az olvasóban felötlő újabb kérdések is: vajon
kellően nyitott-e a mai magyar társadalom a lényeges változások befogadására?
Kellően fölkészített-e az egyén arra, hogy képes legyen rugalmasan alkalmazkodni
a változó körülményekhez úgy, hogy a szükségszerűen bekövetkező esetenként negatív irányú megrázkódtatásokat sérülés nélkül át tudja vészelni? S vajon a jelen
társadalmi struktúra tud-e törés nélkül alkalmazkodni mindehhez?
A modernizáció aktuálpolitikai megfontolásainál elengedhetetlen, hogy ezeket a
kérdéseket (s még a többi, itt nem említett problémát) megválaszoljuk; mindenre kiterjedően fölmérjük a bennük rejlő összefüggéseket, kiszűrjük a lehetséges ellentmondásokat. Csak ezek alapján képzelhető el egy olyan reális és konstruktív programnak a megfogalmazása, amely kiutat képes biztosítani lassan már kritikussá
váló helyzetünkből.
Ebben a szituációban döntő szerepe van annak, hogy a politikai rendszer hogyan képes (egyáltalán képes-e?) a megújulásra, átöröklött, s még sok vonatkozásban máig érvényesülő torzulásainak fölszámolására. Nem. véletlen, hogy Kulcsár
Kálmán is külön tanulmányban elemzi a politikai rendszer túlsúlyossá válásának
okait és következményeit, mert valószínűsíthető, hogy a formálódó reformkoncepció
sikere éppen a politikai rendszer megújulási készségétől függ. A feladat kettős. Pokol Bélát idézve: „A szétszakadozott központi rendszerben létre kell hozni az egységet, másrészt a közigazgatásról leválasztott politizálást társadalmi méretekben
fokozni kell, és az eltérő politikai vélemények kompromisszumokra hozására, illetve
e politikai megegyezésnek az állami döntésekbe való bekapcsolására alkotmányjogi garanciákkal ellátott utakat kiépíteni." (Alternatív utak a politikai rendszer reformjára. Valóság, 1986/12. 35.) Létre kell hozni tehát egy egységes, jól funkcionáló és megújult közigazgatást, emellett — ettől függetlenül — meg kell teremteni
egy olyan érdekvédelmi szervezetrendszert, amely hatékonyan biztosíthatja a kollektív akarat érvényesülését, s amely egyúttal fórumot teremt az eltérő, de az eszmecsere során egyenrangúnak tekintett nézetek intézményesített ütköztetéséhez. A reform hatását erősíti ugyanis, ha az alternatívák megvitatása nyilvánosságot, a közvélemény pedig közvetlen (s nem formális) véleményezési, akaratérvényesítési szerepet kap. A politikai mechanizmus tettekig önkritikus átalakítása, a hatalmi struktúra demokratizálása, a nyilvánosság növelése, az ideológiai szféra visszaszorítása
(lásd Gombár Csaba írását a Kritika 1987/3. számában) tehát alapföltétele nálunk a
modernizációs törekvések megvalósulásának.
Ahhoz, hogy egyáltalán reális reformkoncepció születhessen, tisztában kell lenni
a társadalom struktúrájával, annak valódi differenciáltságával, a társadalomban lezajló bonyolult folyamatokkal. Kulcsár írásaiban igen nagy teret szentel e probléma
vizsgálatára, s ha nem is ad teljes, átfogó képet minderről (ez nem is lehet egy tanulmánykötet feladata), fontos kiemelni, hogy olyan új szempontokat vet föl (főként
94

a politika, a jogi szabályozás és a társadalom összefüggéseiről), amelyek továbbgondolása hasznosítható adalékot nyújthat a modernizációs elképzelések kimunkálásához.
Ez a könyv is világossá teszi, hogy a modernizáció gyors és átgondolt végrehajtása nélkül nem lehetséges a kibontakozás. De nyilvánvalóvá teszi azt is — a
fönti reflexiók is mutatják —, hogy még több olyan, mindeddig megválaszolatlan
probléma merül föl, amelyeket egy valóban akart mélyreható reformfolyamat, vagy
ha szükséges, radikális átalakítás esetén nem lehet megkerülni. (Magvető.)
MAROSVÁRI ATTILA

95

1987. december 2. és 4. között Kaposi Márton, lapunk főszerkesztője
Prágában tartózkodott, és a cseh
irodalmi élettel ismerkedett. December 3-án előadást tartott a Tiszatáj
40 éves múltja, jelenlegi helyzete
és helye a magyar kulturális életben címmel a Magyar Kulturális
Központban a Csehszlovák írószövetség, és a Szövetségi Tájékoztatási
Hivatal szervezte találkozón. Az eseményről riportot közölt a Kmen című irodalmi lap, valamint a prágai
rádió munkatársa interjút készített
a főszerkesztővel.

hullám csoport Hamvas Béla 33, eddig csak folyóiratokban megjelent
esszéjét gyűjtötte össze. (A fenti kiadványok az MTA—Soros Alapítvány
támogatásával jelentek meg.)
*

Szellem és egzisztencia címmel a
pécsi Pannónia Könyvek és Silentium — Titkos jegyzőkönyv — Unicornis címmel a Vigília Könyvek
sorozatában jelentek meg Hamvas
Béla kötetben eddig nem publikált
írásai.
•

*

Megjelent a Lélegzet antológiasorozat 2. kötete, a szerzők magánkiadásában. — Az ELTE BTK Bölcsész Index „kiadójának" rövid időn
belül három antológiája jelent meg:
a Hasbeszélő a gondolában a kommunikáció, a hallgatás, a csönd témaköreit; a Mauzóleum (Halálirodalom) pedig a halállal való foglalkozás témáját járja körül. A Tartós-

96

Négy újabb darabbal gyarapodott
a békéscsabai Új Auróra Füzetek
sorozata: Laczkó András: Vonások
Bródy Sándor arcképéhez (tanulmányok); Béládi Miklós: Arckévázlatok (hátrahagyott írások); Pomogáts
Béla: Költészet és népiesség (tanulmányok); Néhány szó a szavakról
(válogatás A mai szlovák irodalom
1970—1985 című konferencia anyagából).

