tiszatáj
6

4•ÉVFOLYAM

Agh István,
Karácsonyi Zsolt,
Kiss Anna,
Térey János,
Vecsernyés Imre,
Villányi László
verse
Esterházy Péter,
Grecsó Krisztián,
Sándor Iván
prózája
Márai Sándorra
emlékezünk
(Bod Péter,
Cserjés Katalin,
Fried István írása)

Szutor Gabriella
alkotásai

4

2010. április

tiszatáj
I R O D A L M I FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT
A s z e r k e s z t ő s é g tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

maszre

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

nka

Nemzeti

Kulturális Alap

Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapteijesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXIV. ÉVFOLYAM, 4. SZÁM
2010. ÁPRILIS
ESTERHÁZY PÉTER: Esti Kornél életei .................................

3

TÉREY JÁNOS: Hungarian Celebrities .................................

9

GRECSÓ KRISZTIÁN: Mellettem elférsz ................................

28

KISS ANNA: Gyolcs száll ......................................................

33

ÁGH ISTVÁN: Reneszánsz; Barokk; Rokokó .......................

36

KARÁCSONYI ZSOLT: Élet; Teremtés után; A táncos ...........

39

VILLÁNYI LÁSZLÓ: nyakában ülök; teniszezni biciklizik;
gyere játszani; hajtottam föl .......................................

41

VECSERNYÉS IMRE: Fészek; Pohár; Kőrösér .......................

44

SÁNDOR IVÁN: Tájékozódási ösztönünket magunkban
hordjuk (Eösi János és Pauló találkozása) .................

47

TARJÁN TAMÁS: Horgony nélkül (Sándor Iván: Az Argoliszi-öböl) ......................................................................

56

TANULMÁNY
FRIED ISTVÁN: Napló, útleírás, önéletrajz ..........................

62

KRITIKA
BOD PÉTER: Mindenkire vár egy Újvilág (Márai Sándor:
A teljes Napló 1952–1953) ..........................................

79

CSERJÉS KATALIN: Miklosovits László Márai-könyve (Gondolatfűzés képről, szövegről s összefonódásaikról) ...

83

GÖMÖRI GYÖRGY: A közelítő halál árnyékában (Sulyok
Vince: Vérezni kezd a tenger) .....................................

86

BÁLINT PÉTER: Villányi László Requiem-jéről (Villányi
László: mondja édesanyám) .......................................

90

KOVÁCS KRISZTINA: A kutatás útjai, a kultusz új lehetőségei (Tanulmánykötet Radnóti centenáriumára) ........

94

OLASZ SÁNDOR: Irodalom a határon (Italo Svevo regényei
az Osztrák–Magyar Monarchia szellemi életében.
Wenner Éva monográfiája) ........................................

98

Szerkesztői asztal ............................................. a belső borítón

ILLUSZTRÁCIÓ
SZUTOR GABRIELLA alkotásai a címlapon, a 8., 32., 38., 43., 55.,
78. és a 89. oldalon.

ESTERHÁZY PÉTER

Esti Kornél életei*
・
KIT
(retró)
Egyszer csak, akár egy világszép hercegkisasszony vagy valaki más mesehős, béka, Mátyás király, Fanyüvő, odatoppant Esti elé a kérdés: Kit érdekel az irodalom? De most komolyan, semmi ironikus bújócska. A lánya tette föl a kérdést.
Magányosan, vacogtató szélben állva a szirten, a hősiesség hiányának a hősiességével, ám örök játékosként és botrányként, valahogy ilyennek láttam Esti Kornélt. Aki azonban – említettem – belebonyolódott ebbe a család-projektbe, vége
lett a vacogtató szélnek, vége a szirtnek, illetve minden más satírozást kapott.
Ilyen az élet, gondolta Esti, illetve nem gondolt semmit, ilyen az élet. A komolysággal, tűnődött Esti komolyan, az a gond, hogy egyre nehezebb elválasztani
a komolykodástól. A lánya rávillantotta okos tekintetét, Papa, mindenki Aradszky
Laci.
Hallgatlak, karolt Estibe a hercegkisasszony, a béka, Mátyás, Fanyüvő. Esti
belekezdett, a kérdés – kit érdekel? – attól tart, nem azt jelenti, hogy soroljuk föl
taxatíve, ténylegesen kit, kiket, Kovács István, Kovács Istvánné, ifjabb Kovács
István. Sokkal inkább, hogy ki a… bánatot érdekel ez egyáltalán, tehát hogy létezik-e legalább egy ember, akit. Idősebb Kovács István, nyilván. Azt állítani, hogy
őt, Estit, érdekli az irodalom, az túlzás és sértő volna. Sok mindent csinál vele az
irodalom, és ő is ővele, no details, de érdeklődni nem érdeklődnek egymás iránt.
Olyan volna ez, mintha azt mondaná, rokonszenvezik a szerelmével. Vagy a mamájával. Anyád, avva’ rokonszenvezzé’!
Szóval az érdeklődés az nagyon-nagyon kevés volna. Mintha az élete iránt
csupán érdeklődnék. (Van egyébként ilyen túlélési stratégia, de nem az övé.)
Merthogy ő, Esti, már nem bírja az irodalmat meg az életét különszálazni. Részint mert így, ebben telnek konkrétan a napjai, magyarán az íróasztalnál, részint
meg mert az életét az épp csinálandó irodalom, irodalma anyagának tekinti, amit
ugyan úriember nem tesz, de hát vagy-vagy.

*

Születésnapján köszöntjük a 60 éves Esterházy Pétert könyvhétre megjelenő kötetének részletével.

4

tiszatáj

A nagypapával álmodtam, mesélte múltkor Esti másik lánya, nem az aradszkys, Esti apjával, és darabról darabra elmondta, hogy az milyen ruhában volt.
– Gondoltam örülsz neki. Meg így hihetőbb is, a ruhával. – Esti örült az álomnak, úgy beszélt a lánya, mintha az apja, Estié, nem halt volna meg, pedig meghalt. – Az az érzésem, holnap is fogok vele álmodni, valahogy úgy nézett rám. Így
sose nézett. Akarod, hogy megkérdezzek tőle valamit?
Olyan volt (megint), mint a mesében, hogy lehet három kívánsága. Ettől elsőre megijedt, a felelősségtől, de aztán szégyenkezve és rosszkedvűen azt mondta
neki, miközben nem nézett rá, hogy azt kérdezze meg, szerette-e őt. A fiát. Ezt.
Ettől persze azonnal kíméletlenül meghatódott, kifordult a szobájából, oldalt
még látta, ahogy a lánya kedvetlenül legyint, és bemenekült a fürdőszobába.
Belenézvén a tükörbe s látván azt a vörös, pacsmagos arcú röhejes férfit,
azonnal, mit azonnal! üstöllést az jutott az eszébe, az a megnyugtató léhaság,
hogy ezt a képet még majd valahol jól föl lehet használni. És ez nem azt jelenti,
hogy ő végig kívül maradt volna valamin, nem, itt minden valóságos: valóságos a
fájdalma, a könnye, az önsajnálata, a nevetségessége, és valóságos ez a fürkésző
és meglehetősen hideg pillantás is. Állva így a tükör előtt, kint is, bent is, mit érdekelné őt az irodalom maga?
Belátja, eddig nem sokat mondott a föltett kérdésről, csupán annyit, hogy ő, Esti
Kornél: író; amit éppenséggel lehet máshonnét is tudni. De volna ő olvasó is, és
akkor mért, mért érdekelné az irodalom? Mire jó egy Stendhal?
Megmondja.
Először is azonnal bevallja, ebben a váratlan és indokolatlan, a lánya által rákényszerített, új komolyságban, hogy őt érdekli a… hát, hogy is kéne ezt mondani, minden érdekli, vagyis érdekli a világ. Bizony kérem: mint olyan. Hogy mi
is ez. Vagy hogy az elébb elsinkófált, elbánatozott szóval éljen – mert itt élned s
halnod kell –: mi a fasz is ez. Meg hogy hogyan. És igyekszik ezt a kíváncsiságát
kielégíteni. Részint nézdegél, részint meghallgatja, hogy mások mit tartanak efelől. Többféleképpen lehet erről a micsodáról beszélni, mondjuk, a vallás, a tudomány és a művészet nyelvén. Ezek mindegyike érdekli, és egyik nem helyettesíthető a másikkal. Így foglalná össze a helyzetet. Tehát ugyanazért olvas irodalmat,
amiért imádkozik vagy káromolja az Urat vagy kussol vagy parciálisan derivál.
(„Ön tehát szabadidejében imitt-amott parciálisan derivál?” „Ó, csak metaforikusan, te kis golyhó.”)
Mindezekkel tehát most azt mondotta, hogy az irodalom a megismerés egy
formája, mely forma egyedi, hasonlíthatatlan, örök stb. csak hogy világos legyen.
Ám hiába volna mindez ilyen szépen és fontosan, ha az ember un parciálisan
deriválni, akkor nem fog, hacsak nem kényszerítik, parciálisan deriválni. Vagyishogy világ ide, megismerés oda, ez főleg élvezet. Szeret, ő, Esti, szeret micso-

2010. április

5

dázni, olvasni. Vagyis őt tehát kipipálhatjuk, őt tényleg érdekli az irodalom. Még
valaki, volna még valaki? (Eltekintve attól, hogy tudván tudjuk, hogy van.)
Nem szeretne abba a gyanúba kerülni, hogy ő itten furmányosan bárkit is rá
akarna venni az olvasásra, noha ez neki elemi érdeke volna.
És még volna valami. Az irodalom a tudáson és az élvezeten túl, ő úgy véli,
ezektől egyébként nem függetlenül, a személyes szabadság kérdéséhez is hozzászól. Konkrétan arra gondol, hogy azért mert elolvastam egy Stendhalt, egyszer
majd valamikor másképpen fogok (vagy fogtam) szólni egy nőhöz és/vagy egy
férfihoz és/vagy egy pulihoz, aki azután ezért és csakis ezért, emiatt a Stendhalból eredeztethető másságom miatt könnyes szemmel rám tekint, s azt mondja,
amitől megremeg a szívem, hogy: – Vauuu, vauuuu.
Aztán akkor most már csak azt kéne tudnia, hogy mi az irodalom.
Már nem volt ott senki, se Mátyás se Fanyüvő. Isten véled, édes Piroskám, fütyörészte Esti, és nem szívesen gondolt arra, hogy ez a Piroska lenne az élete.

MI
(retró)
Egy ízben Esti Kornél bazi nagy irodalmi díjat kapott. Magára öltötte ibolyaszerénységét (csak mert slankít) és a kissé kényelmetlen, merev, de elegáns, barátjától e célra évtizedekkel korábban ajándékba kapott díjátvevő cipőjét, nagy levegőt vett, és így szólt: Tisztelt Hölgyeim és Uraim. Most kis levegőt vett. Tíz évvel
ezelőtt nem mondtam volna, de most mondom: egyre kevésbé szeretek nyilvánosan értelmes ember módjára beszélni, értelmiségiként megnyilvánulni. Ha nincs
rendje a beszédnek, ha nincs rendje a szavaknak, mert nincs rendje a fogalmaknak, ha mint egy üres térben állnánk, ahol nincs mihez viszonyítani, vagy csupán
esetlegesen, akkor az ilyen beszédre óhatatlanul ráragad valami önkéntelen önös
nagyképűség, kicsi gőg, de leginkább fontoskodás. Valahogy eltűnik az objektum
a megszólaló szubjektumban. Hogy úgy mondjam. Persze van, amikor beszélni
kell, például, ha baj van, és igent kell mondani és nemet kell mondani, akkor is,
ha ez a komolyság komolykodásnak tetszik.
De ha nincsen baj, s a baj csak elvétve jelentkezik egy nagy irodalmi díj ábrázatában, akkor jobban bízom a regényhősökben. Már túljártam életem felén,
amikor egy szeles tavaszi napon eszembe jutott, nem, javítás, összefutottam Esti
Kornéllal. Édes öregem, közölte azonnal vigyorogva, megkínáltak egy bazi nagy
irodalmi díjjal.
Bazival?, kérdeztem gyanakodva. Általában én szoktam kapni a díjakat.
Ühüm, mondotta, és fülig szaladt a szája. Öt egység. És lelkesen még hozzátette: Bruttó, kedvesem, bruhuttohó!

6

tiszatáj

Kis csönd lett, noha úgy éreztem, összekutyulja a bruttót és a nettót. Dehogy
kutyulom, csak azt mond meg, melyik a nagyobb. Egy jó irodalmi díj az fontos,
révedeztem. Ezért nehéz gründolni. Tekintély, pénz, szerencse… Fontos annak,
aki adja, és fontos annak, aki kapja. Egy díj, amelynek presztízse van, az jót tesz
mindenkinek, az egész irodalomnak… az még az olvasónak is fontos.
És beszédet is fogok tartani!, ragyogott. Jesszusom, szögeztem le, és az üres
Ég felé fordítottam a tekintetemet. El tudom képzelni! Valami őszinteségi roham,
mi?! Már megint tíz másodperc szótlan, őszinte örülés, mi?! [Tíz másodperc szótlan, őszinte örülés.] És egyébként is! Díjat kapni ebben az országban?! Amelyik
azt állítja magáról, hogy van benne becsület, holott egészen nyilvánvalóan nincs
benne becsület, helyesebben soha még csak becsülethez hasonló ez meg az se volt
benne. Nemcsak félelmetes, nemcsak megfélemlítő, de nevetséges világ is…
Hát akkor nevess, morogta Esti közönyösen.
Hanem hogy itt élünk, egy ilyen nemcsak félelmetes, megfélemlítő, de nevetséges világban, ebben a kétségkívül félelmetes, megfélemlítő és nevetséges országban, ebben a legnevetségesebb és legfélelmetesebb hazában, ahol sosem szabad az igazságot kimondani, senkinek és semmiről, mert ebben az országban
csak a hazugság visz előre bármit, a hazugság a tömérdek leplezéssel és cirkalmazással és torzítással és megfélemlítéssel…
Ne krenkold magad, api. Egyébként se állami díj.
Az jó, suttogtam. Demokráciában az történik meg, amit megteszünk. Ha megtesszük, megtörténik, ha nem tesszük meg, nem történik meg. Diktatúrában gyerek marad az ember, megúszni akar és túlélni. Itt meg felnőttként kell viselkedni,
szabad, felelős lényként. Nemcsak az állam van és a kiszolgáltatott egyén, hanem
létezik a társadalom. Egy ilyen díj éppen a társadalom jelenlétét jelzi és erősíti,
annak önállóságáról szól, azt a teret finomítja, melyben a civil megszólalás mégiscsak természetes. Polgár, bököm ki hangosan. Talán valami Márai-idézetet is
mondhatnál. Szegény Márai. Tíz éve Bibó-idézeteket zsolozsmáztak, most meg
Márai-idézeteket zsolozsmáznak, ahogy csillag megy az égen.
A barátom picit megvonta a vállát, alig, csak mintha Rózsa Sándor a szemöldökét össze. Megint kis csönd lett.
Hát akkor miről akarsz beszélni?, faggatóztam. Úgy hajolt komolyan a fülemhez, mintha megcsókolta volna. Vagy meg is csókolta. És akkor mondott valamit.
Rémülten hőköltem hátra. Volt akkoriban egy titkom. Cipeltem ide-oda. Ha belenéztem a tükörbe, néztem az arcom, és nem tudtam, kiről van szó.
Ne! Ne! Nagyon szépen kérlek, azt ne. Azt nem lehet.
Édes öregem, ne félj te semmitől. Ha van szó, azt mondani kell.
Hogy én nem félek – dehogynem –, csak ez most nem volna aktuális, illetve
hogy most még ne, hogy kérnék még egy kis haladékot, nem sokat, egy kicsit
csak, tényleg kevéssel is beérném… Szomorúan könyörögtem.

2010. április

7

Megőrültél?, nézett rám döbbenten s viszolyogva. Úgy beszélsz velem, mintha
én volnék a Halál, a Halál maga… Mondhatom, szép kis barát vagy… Igazán köszönöm, kész őrület, mondhatom, köszönöm szépen! Persze már eddig is vett levegőt, de itt, az utolsó köszönöm szépen előtt, bizonyosan.
Köszönöm szépen.
És óvatosan, egyik lábunkat, miként a cirkuszi lovak, előbbre tolva, ahogy azt
a porckorongsérv-használatiutasítás előírja, meghajoltunk. Mi is?, talán még leginkább ezek a cirkuszi lovak lettek Esti élete. Meg még valahogy az a fényes,
könnyű porckorongsérv.

KIVEL
(retró)
Estinek, ahogy régebben mondták, volt egy regénye az olvasással. Olvasásszeretkezés. Akkor tehát kivel, mikor, hol?
Mindegy mikor, napfelkeltekor, napnyugtakor, holdfelkeltekor, holdnyugtakor, amikor leesik az első hó, megjelenik az első fecske, kedden, szerdán, fél kettőkor, fél háromkor, fél négykor, karácsonykor, húsvétkor, Nagyboldogasszony
napján, Jézus mennybemenetelekor, 1969. augusztus 3-án, szilveszterkor, szüretkor, csillaghulláskor, amikor kitört az 1956-os forradalom, amikor az oroszok
bevonultak Prágába, a lengyelek Lengyelországba, az amerikaiak Kuvaitba, amikor az oroszok kivonultak Kabulból, Budapestről, Prágából, Varsóból, Kijevből
etc., amikor bombáztuk Újvidéket, amikor megjött az első vérzésem, a második,
a harmadik, amikor az öcsém gólt rúgott a németeknek, amikor apai nagyapám
meghalt, amikor apai nagyanyám meghalt, amikor anyai nagyanyám meghalt,
amikor anyám meghalt, amikor apám meghalt, amikor én meg fogok halni, a halál pillanatában, amikor a lányom született, a fiam, megint egy lányom, megint
egy fiam, amikor az unokám született, pacalfőzés közben, amikor anyád ránk
nyitotta az ajtót, Wellington-bélszín sütése közben (véresen! véresen!), mindegy
hol, hogyan, ülve, állva, fekve, sétálva, futva, rohanva, repülve, úszva, hason fekve, oldalt fekve, háton fekve, kézen állva („möge doch jemand helfen”), guggolva,
négykézláb, meztelenül, frakkban, cilinderben, futballcipőben, papucsban, melltartóban, lódenkabátban, a párizsi metrón, egy bécsi villamoson (Rennweg!),
a berlini S-Bahnon, egy londoni busz első emeletén, robbanás előtt, robbanás alatt,
robbanás után (robbanás helyett: be szép gondolat!), ágyban, rekamién, szófán,
matrac-sírban, asztalon, széken, fülesfotelban, padlón, plafonon, pincében, padláson, frizsiderben, gulyáslevesben, józanul, alkoholos befolyásoltság alatt, jókedvűen, rosszkedvűen, kedvetlenül, Peruban, Japánban, Hoyoswerdában, mindegy kivel, klasszikussal, kortárssal, sikeressel, sikertelennel, ismeretlennel, félig
ismerőssel, negyed ismerőssel, nyolcad, tizenhatod, harmincketted, 2 ad n, nagy-

8

tiszatáj

gyal, kicsivel, szőkével, barnával, feketével, sárgával, nővel, férfival, between (önismétlés), fiatallal (majdnem gyerek!), öreggel (folyik a nyála), magassal (Kosztolányi), puhával (Ödön von Horvath), nagyseggűvel (Balzac), hagymagerezdseggűvel (Joyce), és da capo, napfelkeltekor –
Ez az affér, ez a da capo (volt, lesz, lett) Esti élete.

2010. április

9

TÉREY JÁNOS

Hungarian Celebrities
・
„Valahol valamilyen nagykövet
(Özvegy, és három gyermek édesanyja;
Vagy nőtlen, szörnyen disztingvált fiú)
Hívást kap, hosszú útra készülődik,
S onnantól kezdve úgysincsen menekvés,
Mert egyszer a színem elé kerül.
Már sejtem, hogy kilőtték a rakétát:
Belém csapódik, elkerülhetetlen!
Meghallgatta a külügyi bizottság;
Ma teszi le a hivatali esküt
Saját külügyminisztere előtt;
Hetek múlva Pesten landol a gépe;
Gyors hozzájárulást kér, s hogyha áldást
Nyert apparátusunktól, fönt a Várban
Átadja a megbízólevelét
Köztársaságunk Elnökének. És tószt!
Jöjjön, én sosem mondom, hogy ne jöjjön”,
Gondolja Mátrai az irodában.
Megint hétfő és minisztérium.
„Vágtáznak ügyvivők és konzulok,
Államfők és kormányfők kelnek útra,
Szenátorok és pénzügyi guruk
A diplomatafeleségeikkel,
Mint vad meteorok, pontos rakéták!…
Egy csúcs, egy informális értekezlet,
Éjfélig nyúló munkavacsorák!
Még hány fő fogja kijelenteni,
Hogy kitűnőek a kétoldalú
Kapcsolataink?”, suttog Mátrai.
„Hány éve űzöm a meddő ipart.”
*

Részlet a Protokoll című verses elbeszélésből

10

tiszatáj
Csütörtök este elhúzott vidékre.
Tornácos ház, Rádlertől kapta kölcsön,
Paraszthajlék a savanyúvizeknél:
Igénytelen, mégis mindentudó.
Tömött és búbos nádfedele volt,
Lejtőn állt, terasza a völgyre nézett,
S a hátsó frontja domboldalba süppedt.
A kútgyűrű előtt egy hímoroszlán
Alakú sziklarög terpeszkedett. Fű
Nőtt a kvarchomokkő réseiben;
Az út szélén szederbokrok, a gyep
Mentén szúrós szag: muskátliözön.
A Káli-medence ékköve, Kékkút.
Félóra út a Kőtenger, amely
Száz oszlop, csonk, törzs és darabka szikla,
Szirtekké cementált fehér homok.
Mátrai citromsárga repceföldet
Bámult a lejtőn, mások birtokát.
A fanyar forráshoz zarándokolt, mely
Sétatávolságban volt – belekóstolt,
Mégsem boldogította igazán
A szökés és a splendid isolation,
Hisz minden arcot ismert a közértben,
A tévébemondónőt és a színészt,
S nyomasztotta a feszengés a pultnál
(Mindenki pesti. El se ment hazulról,
Ezt érzi mindig, e csöpp „felvidéken”).
Reggeli közben belőtte a tévét.
Ott és úgy, váratlanul tudta meg, hogy
Dorka megnyerte a pekingi tornát.
„Milyen bravúros tenyeres. Gyukics
Helyezkedik”, recsegte a riporter.
„De kicsoda Gyukics partnere? Hoppá!”–
Arra a tényre eszmélt Mátrai,
Hogy ismerős az egyik sportolónő.
Az arcát félig-meddig eltakarta
A fehér baseballsapka… „Jé, a Dorka”,
Suttogta. Dorkáról itt így beszéltek:
„A sérüléséből gyorsan fölépült

2010. április

11
Hegyi. Ma talán bizonyít Pekingben!”
A kommentátor méltatlankodott:
„Lábhiba, Gyukics az alapvonalra
Lépett… Ez ász, bele sem ért Hegyi”,
A hatodiknak kiemelt szlovén lány,
Az imádkozó sáska külsejű,
Erősen kezdett, és öt ászt ütött.
„Ha így megy tovább, két szettben kikap!…”,
Gondolta Mátrai guvadt szemekkel.
És Dorka terpeszben védekezett,
Majdnem spárgában ütött fölfelé:
Egy pillanatra síkos tenyerével
Tapintotta az aszfaltot. Ütője
Kerete is odakoccant a földhöz,
Fél másodpercre, és nem többre, kissé
Súrolta a földet. Majdnem vicsorgott.
Szettlabdát hárított, és legalább
Elkezdett játszani. „Szóval Gyukics
Csak tartani akarja az eredményt!
Ezt használja ki Dorka, zseniális.”
Öt csúnya elpuskázott lehetőség
Után neki is összejött a brék;
Kiegyenlített, s ritka lendülettel
A döntő játszmában hozta a szervát;
De megremegett a keze. Onnantól
Fej fej mellett haladtak. Újra brékelt,
És immár a meccsért adogatott.
E három órás csatát követően
Ökölbe szorította büszke balját:
Az öklét rázta („Megtanulta ezt is!”).
Diadal. Arcát kezébe temette,
Reszketett, s térdre borult örömében.
„4:6, 6:3, 7:5-re legyőzve
A szlovén klasszist, nagy riválisát
Dorka pályafutása eddigi
Legnagyobb tornagyőzelmét aratta,
Kemény pályán, hű terepén, Pekingben”,
Dörgött a kommentátor. „Annyira
Boldog vagyok”, mondta könnyezve Dorka.

12

tiszatáj
„Mindig jó tornát nyerni, főleg így,
Hogy Gyukicstól már háromszor kikaptam.”
„Feltört, és meccsről meccsre ment előre.
Dorkát nem lehet megállítani.
Villámgyorsan kilenc helyet javított
A világranglistán, most 41.
A semmiből tért vissza. Hogy lecsúszott,
142-ik hely volt a mélypont;
És most: a harmadik legjobb magyar lány.”
„Büszke vagyok rá, pedig rég a másé;
Másoké, gondolom”, így Mátrai.
Fölkelt, de nem ivott az eseményre
Fél kortyot sem (nem iszik mostanában),
S bár keze ügyében volt a mobil –
„Nem hívhatom föl, sajnos. Büszkeségből”,
Gondolta Mátrai. És visszajött
Szombat délben a bágyadt Budapestre.
S ott szorongott egy délutáni partin,
S igazán nem tudott kibontakozni,
Önkéntes absztinenciája foglya.
Megint Maxnál, mint újévkor, de markáns
Különbség, hogy éles fényben ezúttal.
A „nagy” Maxnak születésnapja volt.
Az ajtóban döbbent rá Mátrai:
A lakásban napfénynél sohasem járt,
S csak percekig látta színjózanon.
Nem emlékszik rá, ami nem csoda:
A parkettán mindig százan tolongtak,
S őrájuk figyelt. „Itt az alkalom.”
Kopott „műhelybérház” a Lehel utcán;
Őt meggyőzte nagy vonalaival
A kapu boglyaíve, a sok udvar,
S lépcsőház dór oszloprendje, rőtben.
Iparosoknak épült, kvázi loft.
Maxé ötödik emeleti manzárd;
Két óriási műteremlakást
Újított föl és nyitott egybe bátran
Ez a tehetős impresszárió.
Nem rongyrázó lakás – visszafogottan

2010. április

13
Elegáns, csupaszak a bútorok.
„A mennyország, mint nagy barbecue-parti;
A pirosló rostélyon marhaszegy sül;
Egy hordó sör behűtve. Szól az ősrock,
S mind itt vannak a kedves emberek,
Ez csak elég, nem?”, tudakolta Max.
„Ez több a jónál”, felelte a kórus,
Altok és tenorok és basszusok.
A welcome drink ágyaspálinka volt,
Hosztesz kínálta, ő nem kért belőle.
Nem mindenki egy bokorból való, túl
Vegyes tömeg, gondolta Mátrai.
A tumultuson, nyers könyökkel, átkelt
Ócsai Zsolt, színházigazgató
– „Megvagy!” –, aki a Nyomszimatolókat
Rendezte tavaly. „Beszóljak neki?
Hogy haladéktalanul döntse el,
Hogy szórakoztatóipart akar, vagy
Valami mást? Hogy gondolkodni is kell,
Mielőtt nekiesik egy újabb darabnak.”
A bögyében van e színidirektor.
Egy fogadásról ismerik is egymást.
Azt tervezgette Mátrai, hogy egyszer
Megtölt lazán egy roppant vízipisztolyt
Művérrel, aztán mellényen lövi.
„És örvendezne a remek rivalda!
De aki ébreszti, ne én legyek.
Meg fogja úszni. Ezt a rendezését
Még Blankával láttam, egy másik élet
Másik napján. Jó, hagyjuk élni. Hagyjuk,
Hogy összegyűjtse a színészeit,
Mint tyúkanyó a csipogó csibéket.”
Jött Ócsai. Tenyérrel lefelé
Nyújtotta azt a rámenős kezét
(„Szeretne mindenben fölülmaradni”),
De ő satuba fogta, szorította,
Majd hátba veregette Ócsait,
Aki megnyekkent és csuklani kezdett.

14

tiszatáj
Ott volt a parfümfelhős forgatagban
Győző, az étteremtulajdonos.
„Mért nem ehetek nálad osztrigát?”,
Faggatta, picit affektálva, Rádler.
„Kérlek szépen, passzé az osztriga.”
Győzőnek nagyon mosolygott a hangja.
„Osztriga nincsen a koncepciónkban.”
„Pedig….” „Mit képzelsz? Messze van Le Havre.”
És ott volt Fehérvári Krisztián,
A híres, meleg díszlettervező.
„Meg a 15 fős heteró sleppje”,
Nyugtázta Győző, lapidárisan.
„Itt jön Krisztike, meg a többi jó arc.”
„S ki ez a befurakodott vakond?…”
„Ja, ez? Regős, a pornópápa.” „Három
Üzlete nyílt, pornográf műszerekkel;
És komoly pornócsatornája is van,
És filmeket forgat nagy kvalitással.”
„És itt: kicsit vonal alatti ember;
Élelmes, bár mamlasz ábrázatú.”
„Be van lőve, napnál világosabb.”
„Ja, celeb-drog, jó öreg kokain.”
„Mr. Porn, hogy vagy?” „Hogy én? Remekül.”
Bár nem keltette kommunikatív
Ember benyomását, de körbeállták.
„Császár főnök, mi az újabb nyalánkság?”,
Cukkolta Győző, koktéllal kezében.
„Nincs meghirdetett műsor, ez a szép,
Hogy mindig ugyanúgy és ugyanaz jó.”
„Pornópróféta, csatlakozhatunk?”,
Sorol be melléjük Max. „Hé, Regős!
Pornópap, oltárodra mi kerül?
Kinek az ánuszába döfsz ma dildót?”
„Pornópróféta, áruld el a titkod!”
„Csak ennyi: first you know how; then you know when.”
Ott volt Edina, Novák felesége,
És nem volt ott Novák. „Ez lehetőség.
Facér nő, két gyerekkel, és csinos.”
„Jól vagy, Edina?” „Egész tűrhetően.”

2010. április

15
„A lányok?” „Pistával.” Vagyis Nováknál.
„Olyan licsi-ízű ez a fehérbor.”
Nagyon közel simul a férfihoz.
„Ez már az intimzóna feltörése”,
Gondolta Mátrai, de mégse hátrált.
„Most negyven napig nem iszom.” „Komoly?”
„Találkoztatok…?” „Nem belém, hanem
A biztonságba volt szerelmes, érted?”
„De akkora volt ez a szerelem!”
„Akkor is vannak konzekvenciák:
Például az, hogy vele soha többé.”
Mátrai szemébe nézett, figyelte:
„Mit szólsz, Ágoston? Káosz van.” „Gödör van.
Kész, a befektetői bizalom
Megrendült”, szomorkodott Mátrai.
Nézte Edinát, szeplőit smaragdzöld
Szeme alján. Majd a falatnyi szoknyát,
Lebarnult lábát, s a tűsarkú szandált:
Hogyan tárul szét két szép lábfeje
Mátrai felé nyíló V-alakba,
S hogy zárnak össze a sarkak: ez immár
A fogadókészség finom jele.
„De nincs ebben a nőben spiritusz”,
Gondolta közben. „Többé nem fogok
Flörtölni egy barát exével… Elvi kérdés.
Módosultak az elveim, igaz.
A házi boldogság nagyasszonya!
Úgy sajnálom, hogy a Max-féle parti
Közönsége lett Edina szemében
Magas társaság. Jobbat érdemelne.
Értelmes nő, képzett, jóhiszemű.
Elképesztően szép feneke van. Sőt,
Egy jó nő nincs itt Edinán kívül.
Mindene stimmel. És mégsem akarnám”,
Gondolta Mátrai. Edina rászólt:
„Valami baj van, hm? Mióta vagy te
Ilyen nyűgös?”, rángatta Edina.
Elsodorták mellőle, tűrte, hagyta.
„Delfin nem jött el: meglepő avagy sem?
Max neki dolgozott fél éve még.”

16

tiszatáj
Fölhangzott az üdvrivalgás középről:
„Most mindenkinek rajtad a szeme.”
„Negyvenöt év!” Max elfújta a gyertyát.
S fönnhangon azon morfondírozott,
Kit hívott meg, ki jött el és ki nem,
S ki jött meghívó nélkül (tetemes szám).
Ott volt egy zenész. A politizáló
Popsztár. „Amióta politizál,
Azóta nyilván ércesebben énekel.”
„Ő Egon. Nos, ő a magyar
Popzene fölösleges embere”,
Mondotta Győző, elnéző mosollyal.
„Barátkozik egy gallon whiskyvel.”
„Hallottál tőle, mondd, valaha bármit?”
„Nem. Popzenére nem adok ki pénzt.”
És Max bemutatta egymásnak őket,
S Egon, mint mondta, puhának találta
A kézfogását. Ő megint kezet
Adott naivan, mire a zenész
– „Nem tudod, milyen Egon?” – karateMozdulatot tett viszonzásul. „Ejnye.”
Érezte, hogy tévedésből van itt.
„Miért, hogy mindig kriminális
A partik mérlege ezen a nyáron?
S ha még sincsenek: ólmos szomorúság.
Inkább eljárok, s bírálom a termést”,
Töpreng, majomszigeten, Mátrai.
Egy-két szendvics. Nem volt étvágya semmi.
„Szemezgetni a tányérjukról? Ó, nem.
Az állófogadás is műfajom,
Színpompás smörgåsbordok, hogyne, kérem;
De csak organizálni, élni nem.
Nem enni: kommunikálni megyünk,
Föllelni értékes klienseinket.
Hogy, állva enni? Akár a lovak?
Ahhoz kényelmes öregúr vagyok.”
És inni sem iszik, továbbra sem.
A módszeres egészségrombolás nem
Az ő terepe, sose volt az, ellenálló.

2010. április

17
Jött, és azt mondta, somolyogva, Donner:
„Burány Dezső, a Blanka új barátja,
Burány, a te kövér képű utódod
Kategórián fölüli kocsit
Enged meg minden két évben magának.”
„Engedje csak meg.” „Sztárfestő, naná.
Szereti piros luxuslimuzinját,
Szereti, mint a pink felsőt a szőkék.”
Mátrai szájszélébe harapott.
Nem féltékeny Burányra, de azért fájt.
Valóban már csak e fullánk hiányzott.
Jött Rádler, jött, s mint soha azelőtt,
Egymást megcsókolták és megölelték
(Talán a túl hirtelen lendület
Műve volt). „Ember, húzod az időt,
Mert nem vár otthon senki, mi?” „Ha, tessék?”
Erre aztán fölkapta a fejét;
Ezt ismeri, ez kétségkívül a
Párban élők egészséges fölénye
A magánossal szemben. Gyakorolta
Ő is, ha épp nem lakott egyedül.
„Negyvenegy-néhány évvel, nőtlenül?
Polgár számára illegitim élet.”
„Kösz.” Visszaadta egykedvű vigyorral
Rádlernek a kékkúti kulcsokat;
És levonta a konzekvenciákat.
„A társaséletből elég a munkám.
Fáraszt a csoportos foglalkozás,
A sztárocskákat számláló agyammal
Felüdülést itt nem találhatok.
Az ám. Bődületes ostobaság volt
Eljönni ide. Nohát soha többé.
Az agyonjátszott verklit úgy utálom.
Az atelier-titkok rég világos
Tények.” Flottul, folyékonyan
Olvas a kincses életükben, unja;
Hogy Edina kivel is távozott,
Melyik „bikával”, nem jegyezte meg.

18

tiszatáj
És most itt ül hétfőn az irodában,
Föláll, nesztelenül kinyitja
A titkárságra nyíló ajtaját,
Hallgatja, hogy mi folyik odakint,
Majd visszahúzódik. Egy óra múlva
Az ajtóban áll tétovázva Tekla;
A parkettán nyikorog a cipője.
Aprót köhint, nem néz föl Mátrai,
Csak nagysokára: „Halljam, mit szeretne?”
„Elnézést, uram. Este érkezik
A delegációnk a klímacsúcsról…”
Ott is mi volt, gondolja, semmi: „Csúcsunk
Minden várakozást mélyen alulmúlt.
Tudom, Tekla, mert én megyek ki értük.”
(Skultéti Koppenhágát szidta éjjel:
„Már mind beismerik a csúcs kudarcát.
Kész tény, a károsanyag-kibocsátás
Csökkentés, ilyen célszámmal, kevés lesz
Önmagában. A Déli Félteke
Támogatást vár a növekedéshez,
S a jegyzékből hiányzik bármi távlat.”
Hallgatta Mátrai, közben evett,
A fenébe kívánva az egészet.
„Mozgássérültünk is van.” „Lesz tolószék,
Intézkedtem”, suttogta Mátrai.
„Új, egymást kizáró érdekcsoportok!
Új gazdaság, új szuverenitások,
Új erkölcs… Vajúdik az új világrend”,
Nyilatkozta Skultéti, egyenesben.)
Ül a Külügyben két hét múlva is
A munkaidő végén Mátrai.
Csörög a mobilja. Vizsgálja a
Kijelzőt. „Dorka. Nem lehet igaz,
Megváltás a javából! Azt hiszem”,
Gondolja Mátrai, és szinte szédül.
„Na mégis, mi az? Fedd föl vágyaid.”
„Itt vagyok Pesten.” „Jé! Alig vagy itt.
Hú. Gratulálok, Dorka. Mindenedhez.”
„Volt egy aprócska könyöksérülésem.”

2010. április

19
„Tudom”, habogja alázatosan
A gyorsan fölhevülő Mátrai.
„Régesrég kiheverted.” „Te, figyelj.
Arra gondoltam, menjünk moziba.”
„Menjünk.” Kényelmesen ráfekszik e
Tolóhullámra, s boldog Mátrai:
Úgy dönt, meglovagolja a dagályt.
„Mi a film?” „Valami jófajta kommersz,
Csak véres legyen.” „Ízlésed a régi.”
Egy kilencvenes évekbeli pláza,
A kissé megkopott Westend. Szökőkút,
Ide beszélték meg a randevút.
Szemben jön Dorka. És lenyűgözően
Új, ropogósan új. Már nem gyerek.
És Kleopátra-frizurája van,
A homlokába hullik egy vadóc fürt,
És láttára elgyöngül Mátrai:
„Csókolom!” „Mindjárt kezdődik, siessünk”,
Ragadja meg a vállát, húzza Dorka.
Egy katasztrófafilm. Végigreped
A földkéreg Los Angeles alatt.
Vulkánkitörés, nyomában szökőár.
A hősök az utolsó pillanatban
Mindig megmenekülnek. „Úgy van, úgy van!”,
Skandálja Mátrai. Faggatja Dorka:
„Milyen?” „Nagyon gyér.” „Hát, nekem se tetszett.”
Mikor kigyulladnak a fények a
Nézőtéren, Karányi vigyorog rá.
„Egy fickó, aki majdhogynem Karányi.
Pontosabban egy Karányi-hasonmás.
Mert Karányi halott. Tényleg halott.”
Idősebb, őszebb, durvább ez a férfi.
Tesz egy lépést feléje Mátrai.
„De miért vigyorog az én szemembe
Ez a valaki, e majdnem-Karányi?
Ki volt ez? Azt már sohasem tudom meg.”
Homálylik arca az oszló tömegben.
És mozi után salátázni mennek;
És a hely, amit Dorka javasol,

20

tiszatáj
Egy brit bár a forgóajtó fölött.
A sürgölődő Váci útra látni.
És Dorka dülleszt, Dorka domborít:
Ha témát vált, hirtelen mozdulattal
És ellenállhatatlanul dobálja
A vadóc fürtjét, homlokát simítva
Érzékin, rendkívül ritmikusan.
Hallotta, látta, tudja, Hegyi Dorka
A US Openen, Flushing Meadows-ban
Három nagy szettben búcsúztatta szerb
Riválisát, és elegáns tenisszel,
Sőt: meccslabdát hárítva nyert
(„Mindig jó meccset nyerni, főleg így,
Hogy Radicsnak már meccslabdája is volt”);
Jött a második helyen kiemelt
Orosz versenyző, s csúcspontként az angol:
„Hutchinson, aki mint a gumifal,
Mert róla minden labda visszapattan.”
„De most megálljt parancsoltál neki.”
Simán a negyeddöntőbe jutott
A US Openen, Flushing Meadows-ban.
„Örömödben eldobtad az ütődet.”
„Emlékszem, földobtam a levegőbe.”
„Ez volt a te nagy-nagy menetelésed.”
A döntőbe jutást még kicsikarta,
Végül megállította egy orosz nő:
A címvédővel került össze, és passz.
(Mátrainak eszébe jut a hőskor,
Amikor először játszottak a
Római Teniszakadémián,
S brillírozott a szétszórt és vadóc lány –
Így nevezték Dorkát Római-szerte.
A sok ravasz ejtést is befutotta,
És finomodtak vad fonákjai.
Most múlt két éve, hogy ismerik egymást.
Labdája pattant, átforrósodott
Inas és kidolgozott vádlija
Alatt a pálya. Felnőtt a vadóc lány.)

2010. április

21
„Mit iszol, édes?” „Egy narancslevet.”
„Én latte macchiatót.” „Én is, én is!”
A pincér fordul. „Képzeld, édesem,
Van egy barátnőm, aki hazudik.
A Györgyi.” „Györgyi, ismerem?” „Dehogy.
Kölcsönkér, sokat, néha milliókat,
Aztán jelenti, hogy meghalt az anyja,
Nagyanyja, apja, bátyja, nénikéje,
Szóval ne is reméljen senki semmit
A közeljövőben.” „S ha följelentik?”
„Elismervény, az soha, soha nincs.”
„Szóval a kölcsönző magára vessen…
Te adtál neki pénzt?” „Én? Soha semmit.
Jó, egyszer egy húszast.” „Na és?” „Megadta.”
„Neee.” Mátrai kezd kanos lenni, eljár
A keze, siklik Dorka kézfején,
Csupasz válláig. „Hess.” Lecsapja Dorka.
„Mesélj, Ágoston.” „Inkább te, magadról.
Mindent tudok…” De nem tud, persze, mindent.
„Képzeld…” Dorkának be sem áll a szája,
Hogy így a Grand Slam, úgy a Grand Slam. Kortyol
A kávéból, s a kanalát lenyalja
Izgékony nyelvecskével. Mátrai
Sohasem tudta leszoktatni erről:
„Bűn volna szabályozni: nyalja csak le,
Ha jól áll (olyan mindegy, hogy nem illik).”
Dorkának most „erős pozíciója” van.
Budapesten keresve sem találni
Szebb, fölkapottabb címlaplányt a nyáron
Az életmódmagazinok, divatLapok és kurrens női fórumok
Címoldalán, kosztümben, kurta sortban,
Estélyiben vagy feszes miniben.
„Elmondom, komplexusok nélkül élni
Egyszerűen csodálatos!”, dicsekszik
Sikerével egy fitneszszemle lapján.
„Tény, megkomolyodott, joggal reméltem.
A sajtó sulykolja: Dorkát Akárki
Öltözteti. De ki vetkőzteti?”

22

tiszatáj
Dorka szélesen elmosolyodik,
Kavargatva a friss tejszínhabot.
„Egy jó dolog történt, figyelsz? Megosztom.
Van egy fiú, ő is teniszezik.
Szelíd, figyelmes.” „Hé, megállapodsz?”
„Múlt szombaton megkérte a kezem.”
Mátrai megint kopár földre lépett.
Sem számonkérés, sem nosztalgia.
„Azt hittem, drága Dorka, évekig,
Hogy odateszlek, ahová akarlak.”
Nem, Mátrai számára nincs dagály.
Úgy tesz, minthogyha SMS-t fogadna.
Puszit nyom Dorka arcára, fizet.
Megállapítja csöndben, mosolyogva:
A mai adogatásaival
Fél pontot sem szerzett ettől a nőtől.
Vasárnap kirándulni megy Novákkal,
S a két kislánnyal, Makkosmáriára.
Arról most, ésszerű megfontolásból,
Hallgat, hogy találkoztak Edinával:
Fél, nem mondhatna túl jó híreket.
Barát. Fontos, hogy újra közelebb
Kerüljenek egymáshoz. „Alapember”,
Döbbent rá fogmosás közben. Ma meg,
Ötösben vidáman haladnak az
Erdő mélyén. „Vajon ki adta ki
Az építési engedélyt, melyik potentát?”,
Firtatja minden villánál Novák.
„Ki az a korrupt?…” Lili és Lizi,
A titokzatos, egypetéjű ikrek
Követik őket. Tarka Csacsirét.
Egy őz dugja ki a fejét az útra.
A társaságot nézi, visszabújik.
A tölgyes útvesztője. Buja cserjés.
A kegytemplomnál megtorpan Novák,
Mert észrevette, Lili vakarózik.
Gyorsan lányához fordul: „Lili, viszketsz?”
Lehajol hozzá, oldja a ruháit,
A kurta szoknyácskát sodorja föl.

2010. április

23
Aztán nagyot néz. Megmerevedik.
„Kullancsot szedtél össze, drágaságom”,
Mondja sápadtan. „Hol van?” „Itt, a lábán”,
Mondja Mátrainak. „Nézzük Lizit.”
A másik lány érintetlen maradt:
Lizi semmit se szól, minthogyha sértve
Érezné most magát: méltánytalanság,
Családi aszimmetria. „Apu!” „Milyen
Ruhát adtál rá? Az erdőbe, szoknyát?”,
Korholja halkan Mátrai Novákot.
Lili suttog: „Ha csak egyszer, egyetlenegyszer
Oda tudnál figyelni! Sose bírsz,
Apu.” Mátrai csöndben félrenéz.
„Zsírral kell kenni?”, kérdezi Novák.
„Viccelsz? A zsírtól fuldokolni kezd,
Fertőzött nyálat köpdös szerteszét”,
Súgja Novák fülébe Mátrai.
„Ennyit se tudsz?” „Na, siessünk, siessünk.”
Hazafelé, már pánikhangulatban,
A Szent János-kórházat útba ejtik,
Kálmán van ügyeletben, furcsa lesz
Őt látni a munkahelyén. „Sziasztok.”
„Időben fedeztük föl, hála Isten.”
„Hány évesek?” „Hat.” „Hogy hívnak?” „Lili.”
„Védőoltást kapott?” Nagy csönd. „Tehát nem”,
Dörmögi Donner. Kíméletesen
Hidrogénperoxiddal keni be
Lili lábszárát. Fölényes mosollyal
Emeli speciális csipeszét,
A szájszervénél fogva megragadja
Az állatot; a kislány feszülten figyel
– „Semmi pánik!” –, s az óramutató
Járásával ellentétes irányban
Kiforgatja a kullancsot a bőrből,
S közben a komoly, halk Lilit dicséri,
Aki ma példásan fegyelmezett.
Erős gesztussal távolítja el
A vérszívót, halkan és szakszerűen.
„Ott várt a kis huncut, parányi vámpír

24

tiszatáj
Egy árnyékos levél sötét fonákján;
Onnan vetődött rád ez a kis ádáz,
Apró sebet rágott a bőrödön”,
Simítja Donner Lili homlokát.
„Ravasz. Hol ér fut a bőröd alatt,
Vért szív belőled, és hat óra múlva
Öklendi vissza, pici bacilussal
Keverve. Kint a feje…” „Hála Isten.”
„És mit szól majd az anyjuk?” „Edina?
Hogy jót kirándultunk, alaposat.”
„Tudhattad, Pista, hogy kullancsveszély van.
Megnézzük, hogy Lyme-kóros volt-e.” „Kérlek.”
A lányokat csodálja Mátrai:
E hányódások közben oly nyugodtak.
Arra gondol, hogy a gyerek, a Gyermek:
„Talán… nekem kimarad egy az egyben.
Az anyját sehol, soha nem lelem.
Pedig akartam, ágyékom is ép,
E képességre szomorú bizonyság
Evelin méhe, közös életünkben.”
Fürkészi Donner, s megsimítja vállát:
„Hé, rosszkedvű vagy.” „Szemet szúr szerinted?”
„Egy kicsit.” Donner az eltávolított
Kullancsot beteszi egy fiolába,
A csípés helyét, a nevet fölírja.
„Eredmény pár hét múlva várható,
A labortól függ. De megbízhatóak.”
Novák idegesen telefonál,
Majd egyszer csak elkezd nagyon remegni,
S jól eltartja a fülétől a kagylót.
Arcából kiszalad a vér. „Mi van?”,
Faggatja Mátrai. Novák vacog:
„Edina tombol, hallva, hogy mi történt.”
„Nézd, nekem is föltűnt, hogy semmiféle
Elővigyázat, Pista…” „Jaj nekem”,
Nyomkodja a halántékát Novák.
S: nyugtázza lanyhulását Mátrai.
Mindig hajszoltan egyre csak rohan.
Sosem szokta teljesen kipihenni

2010. április

25
Magát. Pihenni szinte képtelen.
Így megy húsz éve. Van némi rutinja.
„Ne teregess ki semmit, csak tagadj,
Sohase árulkodj saját magadról –”
Van benne némi színész. Úgy találja,
Hogy – némi csalás árán – társaságban
Remekül tudja leplezni a gondot
Készségesebb barátai előtt;
De ez a képessége megfakult.
„Sokáig el lehet így húzni, épen”,
Gondolja Mátrai. „A keretek
Szilárdak még. Tartalmuk elfolyóban.
A korral jár vajon? Talán, ja.” Lassan
Csúszik szét. Képtelen beosztani
Szabadnapját. Szétszóródott a mag,
Összecsukódott egy szelence, és ő
Kívül maradt. Hirtelen halkul el
A háttérben a lényeg zümmögése;
S a rögzítőjén ezer üzenet.
„Átrepülési engedélyt kapott a…”
„Azt kérdezi a Rendezvényi Osztály:
A diszkontraktárból hozunk ajándék
Töményeket, te mire szavazol?”
Üzenet halmozódik üzenetre.
„Hívjon, kérem, apró probléma van
A formanyomtatvánnyal”, mondja Tekla.
„Ágoston, megteszi, hogy visszaszól?
Elveszett a román vendég csomagja.
A vendég iszonyúan ideges.”
Ágoston nem teszi meg, sajnos, sajnos.
„Kalandozol, száz százalékos ember?”
„A kiutazók repülőjegyét
Módosítanunk kell nyolcról kilencre.
Ha estig nem jelentkezel, gonosz vagy.”
„Bűntudatkeltés, lelkifurdalásKeltés, na ehhez tényleg értetek”,
Mormolja félsötétben Mátrai.
És csütörtökön, egész kora reggel
A bordázott betonrámpán lemegy

26

tiszatáj
A házikikötőbe. Itt a bácsi,
Aki kenut, kielboatot kölcsönöz.
Kötés van a szemén. „Hé, csónakos,
Mi történt magával?” A bácsi fölnéz.
„Üvegszilánk”, suttogja. „Gyógyulóban.
A szél fújta bele.” „Komoly?” „Komoly.”
„Nagyon sajnálom. Egyik pillanatról
A másikra?” „Előfordul, uram”,
Mondja a hajók őre. Mátrai
A motorcsónakra mutat, amellyel
Múlt ősszel megtett pár utat. S ma úgy dönt,
Meglovasítja ezt a csónakot,
Vagy kölcsönveszi, aztán legalábbis
Túlfut a megszokott felségvizen,
A megengedett sebességhatáron,
Mégpedig egy munkanap reggelén;
Kecses szárnyashajókat riogat,
Szabályt, korlátot nem ismerve, portyáz,
Amire mindig vágyott, évek óta.
Beindítja a csónakot, fölujjong.
Befutja majd' egy órás víziútját,
Le délre. Hatalmas Nap cserzi arcát.
Motorcsónakkal száguld Csepelig,
Majd vissza egész a Batthyány térig.
Elhatározta, visszavonhatatlan:
A vízirendőrség ha követi,
Nem él majd semmilyen extra jogával,
Megadja magát, nem fog menekülni.
De nem tartóztatják föl itt sem, ott sem.
Kiköt az autóút alatt. Triumfál,
Hogy mindezt gikszerek nélkül megúszta.
És vizesen sétál föl a Külügybe.
A bejáraton átsietve, nedves
Pöttyöket hagy az átrium kövén.
„Ez is legjobbkor!…” A szembejövő
Kovács szemébe vigyorog a lépcsőn:
„Mi hír Husszeinről?” „Az a gázoló
Jordán követ? Ja, tegnap utazott el,
Én rendeltem kíséretet. Előtte

2010. április

27
Benézett hozzám. Megöleltük egymást –
Szégyelltem, hiszen gyilkos végül is.
S hogy arab… fokozottan kínos ügy.”„
„Emlékeztetlek, nem volt tettenérés.”
„Nekem, de egyedül csakis nekem
Bevallotta, hogy ő volt a hibás,
Igenis ő, de nem veszi magára.
Beszélt Skultétivel, hogy ő nem, ő nem!”
„Őneki letagadta?… S a miniszter
Elhitte?” „Így igaz.” „Bevette?” „Így van.”
„Hazudsz, ez nem igaz. Hé, baleset volt.
Kovács, te elképesztően gonosz vagy”,
Sziszegi Mátrai. Siet a lépcsőn.
„Ha csak pózol, hát annál rosszabb”, fűzi
Hozzá, már gondolatban. Ott áll
A rakparton, a csónakja előtt.
„Kovács harmincéves. Ő nem puhány,
Mint Novák, az az éretlen kölyök!
Ő aztán nem. De folyékony gerinc.
Micsoda intrikus! Egy kavarógép!”
Borjúbőr aktatáskáját ledobja
A deszkára, fölberreg a motor,
És észak az égtáj hazafelé.

28

tiszatáj

GRECSÓ KRISZTIÁN

Mellettem elférsz
・
Azért jöttem el a telepről, mert gimnáziumba akartam járni. Aztán azért, mert
magányos voltam, végül és véglegesen azért, mert nem találtam hozzám illő nőt.
Mocorogtam, mint egy üvegbe zárt bogár. Azt a telepet kerestem, amit elhagytam, ahonnan elindultam, nekem oda volt honvágyam, ahol éteri együgyűséggel
teltek a napjaim, és a gyári parcellákon, a gépállomáson túl nem is jártam soha,
mert ez így volt teljes világ. Legmesszebb a halott vizekhez, a mocsarak gyaloghídjaihoz mentem, melyek úgy futottak a kenderbálák árnyékában, mint valami
labirintus, és az indiánsátor alakúra rakott szárítóbálákban el lehetett bújni, és
körben, a hatalmas, ház méretűre rakott boglyák között ott ragadtak az öreg álmok. A régi nyugalmamba, hétköznapi életembe vágytam vissza, de minden
megváltozott, eltört, hiába költöztem haza az iskola után, a telepiek nem fogadtak vissza, úgy csináltak, mintha lemaradtam volna valamiről. Elhagytam velük
az éveket. Nem én akartam eljönni, a telepiek akarták, hogy eljöjjek, ha már kikacsintottam abból a világból maradjak is ott, az idegenben. Hol?, kérdeztem,
persze csak magamtól, mert nem volt kinek föltenni ilyen kérdéseket, a telepiek
nem mondtak semmit, nem mondták, hogy ne gyere ide, nem mondták, hogy
menjél el. Haragudtam rájuk, vádoltam őket, képzeletben beszéltem hozzájuk,
hogy én voltam az igazi telepi, nem ti, vagy: én igazibb telepi voltam bárkinél,
ez most valami affélét jelent számomra, mintha akkor azt mondtam volna, hogy
már akkor is nyomozó voltam, mikor még nem is tudtam róla. Merthogy így is
volt: kényszeres vallató, örök kíváncsi – ez voltam, akitől nem nyugodhatott a
család, aki mellett minden szavukra vigyázni kellett, mert én évek múlva is emlékeztem egy elejtett fél mondatra, és ha helyzet adódott, elővettem és rákérdeztem. Akkoriban még nem úgy kérdeztem, ahogy egy nyomozó, hanem, ahogy egy
bűnös. A vétkes, aki tudni akarja, a bűne miatt változott-e meg a világ. Akartam
tudni, hogy nélkülem milyen. Hogy előttem milyen volt. Ha elégedetlen voltam,
jeleztem, Márton tata sokszor megkapta a magáét, mert őt nem érdekelte a múlt,
és én hiába vágtam a fejéhez, hogy mit szólna, ha én sem tudnék róla semmit,
ahogy ő a nagyapjáról nem tud, csak morgott. Nem hittem el, hogy az nem esne
neki rosszul, ha nem számolnék vele, pedig azóta tudom, hogy így van. A sorssal
ő nem kötött szerződést…
Juszti mama sohasem beszél ezekről az évekről, tesztelem apámat, az ifjabbik
Mártont, a nagybátyámat, és nagynénéimet is, de az esküvőről nem tudtak sem-

2010. április

29

mit. Élvezettel hallgatták, akárha mesélnék, nem hittek nekem, túl távol vagyok
én attól a világtól, hogy amit mondok, szavatos legyen. Eztán arra jutottam,
hogy én már eleget hányódtam az életbe: nekivágok. Az külön reménnyel töltött el, hogy milyen mélyen vallásos. Következő héten, ahogy megegyeztünk,
jött a válaszért. Megvettük a gyűrűt, és néhány napra rá föliratkoztunk a községházán és a plébánián. Vőlegényem egyetlen nagybátyját kértük föl az ő násznagyának, az enyém természetesen ángyikám nagybátyja lett.
Akkor csak a gazdáknak és a jómódú embereknek volt lakodalma. Mi megbeszéltük, hogy én fehér ruhába és fátyolba megyek, akkor nem a menyasszonynak volt divat kölcsön ruhába esküdni, inkább a vőlegény kérte el tehetősebb barátjától a fekete öltönyt. Ángyikámék nagyon föl voltak háborodva,
mert vőlegényem kijelentette, hogy mivel ismerkedésünk előtt pár hónappal
csináltatott egy öltönyt, ami nem fekete ugyan, de új, az jó lesz, hiszen az a sajátja, nem lesz ő azzal boldogabb, hogy más tollaival ékeskedik. Ezen aztán ángyom nagyzási mániájával rettenetesen föl volt háborodva. Kénytelen voltam
megkérni bátyámékat, hogy erről az én jelenlétemben többé szó ne essen. Engedjék már meg, hogy én döntsem el, nekem megfelel-e, vagy nem.
Eljött a nap. Eljött a nap. 1939. december 9. Jusztika hajnalban kelt, még sötét a mindszenti ház, és dermesztően hideg. Jusztika fölkap egy lajbit és kimegy
csutkáért, megáll a szín mellett, az édesanyjára gondol, a drága mama is csutkáért ment ki, még az utolsó pillanatban, talán azért nem is érhette meg ezt a napot, mert sosem kímélte magát. A csutkára nézett, száraz volt, fullasztó a kukoricaszag, a lajbi alatt is marta a hátát a hideg. Fölemelt egy kukoricacsutkát, megcsókolta, ugyanaz a csutka, gondolta, amit az anyja fogott, magára nézett, de magáról nem gondolta, hogy ugyanaz lenne, más volt, egészen más, és ő hosszú,
szép életben reménykedett – Márton mellett. Kedves legény volt, figyelmes, mélyen vallásos, csak végtelenül türelmetlen. Élete vágya, így emlegette, neki ez
a házasság az élete vágya. Jusztika, ha belebújt a kisördög, mert fáradt volt, vagy
utálta a hivatali ügyintézést, az orra alá dörgölte volna szívesen: a házasság vagy
ő? Úgy általában házasodni akart, vagy ő, Jusztika az a nagy vágy. Inkább nem
kérdezte meg, elvégre ő is úgy mondott igent, hogy nem tudott Mártonról semmit, ilyet nincs értelme kérdezni. Jusztika bement a csutkával, begyújtott, kicsit
állt a tűz mellett, aztán föltett egy fazék vizet a sparheltre. A fehér ruha a szoba
szekrényben lógott, a fátyol a fogason.
Márton a reggeli vonattal jött, úgy megszorította, hogy alig kapott levegőt.
Ángyika kitett magért, körözöttet tálalt, meg tokaszalonnát, csípős volt az almapaprika a kenyér meg friss, és Ábel bácsi mindenkinek töltött szilvapálinkát. Mosolyogtak, de szótlanul ettek, ángyika és Ábel bácsi beszéltek csak, az öltönyről
nem esett szó. Ünneplőben ültek föl a vonatra, ketten, Jusztikánál néhány napra
való pakk, a stafírungot Makóról kellett elhozni, a vonat lassan ment, vastagon
havas volt a határ, a tanyák között az út sem látszott, varjak köröztek a tanyák fö-

30

tiszatáj

lött, különösen a telepen túl és a zsidótemetőn túl, a nagygazdák földjeinél, a befedett kazlak, a jól betakart ólak, istállók fölött. Jusztika a hatalmas bálákat nézte,
mekkora hegyek, mondta, és Mártonra mosolygott, majd meglátod a kenderboglyákat, mondta Márton, akkorák, mint egy polgárház. Jusztika nem hitt neki, de Márton mosolygott, és megfogta a kezét, meleg volt, nem volt kesztyűje,
valahogy mégis meleg volt a keze, Jusztika megnyugodott, a vonat egy patakon
ment át, dörögtek a vashídon a kerekek, a kalauz bejött a kocsiba, fát tett a kályhába, rájuk nézett, hozzájuk lépett, gratulálok, mondta, füstszagot hozott magával, mint Márton, mikor először jött, sok boldogságot kívánok maguknak!, és
Jusztika most már nem csak az eszével tudta, hogy jól döntött. Boldog volt, hát
nem dönthetett rosszul. A kalauz elkérte a jegyeket, mentegetőzött, hogy ifjú pártól nem szép dolog, de ez a munkája.
Úgy volt megbeszélve, hogy lakodalom nem lesz, szombat reggel átjön a párom Mindszentre, megreggelizünk, megesküszünk és a déli vonattal megyünk
át a telepre. Ott megebédelünk, elbeszélgetünk egy kicsit, és mindenki megy
a dolgára. Hát ez nem egészen így alakult. A telepen nem volt nagy felfordulás,
néhányan beszélték, hogy Márton megnősül, de komolyabb pletyka nem lett belőle, hitték is, nem is, a mértékadó asszonyok úgy gondolták, télesti tréfa ez, korán sötétedik, lélek sem mozdul, unatkoznak a fiatalok. Ki nősülne decemberben? Télvízben lelassult a telepen az élet, az uradalomban nem akadt munka,
üres volt a határ, a gyárban is csak addig, míg el nem fogyott az ősszel előre áztatott kender, utána várni kellett, a halott vizek befagytak, a kenderfoltos jégen
csákánnyal sem lehetett volna léket vágni; meg ha vágtak is volna, minek? Ilyenkor a gyári emberek házaknál jöttek össze, vagy a gyár kocsmájában, a gépállomásról csak az őr nem jött be, a grófi szérűskertet is csak a csőszök vigyázták, kemencepadkán, sparhelt mellett volt tűrhető az élet. Meg aztán Mártont még soha
senki nem látta lánnyal, pontosabban egy lánnyal nem. A lányok mint jó pajtások voltak az életében, tőle kértek tanácsot, milyen arckrémet vegyenek, vagy
ha összevesznek udvarlójukkal, ő vállalta a békebíró szerepet. Tehát innen volt
a nagy ámulat, csodálkozás! Hogy senki nem tudott semmit, úgy jött számukra, mint a derült égből a villámcsapás. De hát engem is meglepett ez a fogadtatás. Nem kérdeztem semmit, csak teljesen szívemből örültem, és úgy gondoltam, lesz még idő a faggatózásra.
Tíz–tizenkét ember várta őket az állomáson, egy legénynél hegedű is volt.
Jusztika nevetett, megkönnyebbült, nem is gondolta volna, hogy ennyire vágyik
a figyelemre, hogy szeretné, ha méltósággal telne el ez a nap, és nem menne mindenki a dolgára, mert ez nem egy meztelen, pusztai nap, hanem egy szép család
életének eleje. Jusztika még nem járt a telepen, körbenézett, az emberek arcát
nézte, mintha abból kiderülne, miféle népek lakják ezt a helyet, egy idegen férfi
idegen hazája, csókolgatták, ölelgették, a mama egészen magához szorította,
Jusztika úgy érezte, tényleg örül, ő maga sem gondolta volna, a fia egyszer fog

2010. április

31

magának asszonyt. Az állomáson megállt az élet, a Szentes felől érkezők kérték az
állomásfőnököt, ne indítsa még a vonatot, had nézzék meg a menyasszonyt. A kis
csapat elindult, gyalog, a férfiak énekeltek, csak úgy maguk, mert a hidegben elpattant a hegedű húrja, jaj Istenem, ki vesz ki, sejhaj ki vesz ki. Jusztika körbenézett, az út túloldalán legelő volt, gőzölgött a határ, termálvíz szagát hozta a
szél. Az állomástól így aztán mindenki az utcán volt, ahogy ez manapság is szokás: kiszaladnak az emberek megnézni az utcára a menyasszonyt.
Mártonnak kevés esélye lett volna a telepen, a gyárban, a halott vizeken innen
lányt találni, finom lelke kiszolgáltatottá tette – a telepi lányok eunukja, őrzője
túl sok kegyre nem számíthatott. Az arckrémről írottakon mindig mosolygok,
egyszerűen nem tudom elképzelni, látom magam előtt a telepet, a kenderföldeket
a szamár vasúttal, a gyárat, a tágas grófi szérűt, körbe a halott vizeket, termálszagban és kenderfüstben áll a két házsor, füstben a szérűs oldal, meg a gyári oldal, az alacsony emberek indulnak munkába, az uradalom éledezik… de azt sehogyan sem tudom elképzelni, hogy ott arckrémről beszélgetnek. Nem hallom.
Megállok, próbálom elképzelni, nem megy… Csak én vagyok otthon Juszti mamával, még alig serdülök, mikor rákérdezek, miként is van ez. Egy szertartás
után összefeküdt egy idegen emberrel, akit mindössze kétszer látott azelőtt? Azt
hittem, megfogom, hogy kijátszottam az álszent katolikus világkép és erkölcs elleni legfőbb kártyámat, bebizonyítom, hogy csak a keretek fontosak, attól kezdve
bármi történhet, de Juszti mama egészen nyugodtan válaszol, nem, először megismertük egymást, mondta, és nevetett, de nem bibliai értelemben, hanem vártak, míg közel nem kerülnek, és lassan megszerették, megismerték egymást, mert
a türelem és a kedv meghozza a szeretetet, és kicsit a szerelmet is, hogy egyre
többet tudtak meg egymásról, és Mártonnal lehetett beszélgetni. A telepi lányok
nem könnyen fogadták be Jusztikát, amiért a legfőbb lelki támaszuk, segítőjük és
hírvivőjük elveszett, kiszállt a játékból, hirtelen férfinak látszott, Jusztika megemelte a szegénylegény ázsióját. A szerelem, az első érintések kimérten és adagolva érkeztek, de Jusztika a követező karácsonyra már gyermeket hordott a szíve alatt. Dolgozott, ahogy az anyja, télen is, a fagyban is egy száll ruhában, mezítláb, kemény asszony, valamiféle orosz fajtából, de a magzat nem, ő nem bírta
– a fiatalasszony elvetélt. Ki tudja, talán ő lett volna a család egyetlen sikeres férfija, aki nem Ignác és Benedek örökét viszi tovább, ahogy a nagybátyám meg az
apám, akik mást sem tudtak, mint elvágyni onnan, ahol önkéntes rabságukat töltötték, meg többnek álmodni magukat a valóságosnál.
Jusztika elvileg választhatott, a mindszenti konyhában, ahová a kerítő- és angyalkacsináló asszony megérkezett, és elmondta a lehetőségeket, mesélt a három
férfiról, vagy igazat mondott vagy nem, utólag még sohasem érkezett panasz, és a
kerítőasszony megszokta, azt mond, amit akar. Jusztikának tulajdonképpen nem
hazudott, ráérzett valamire, még ha nem is tudta, miről beszél, hogy a három férfi a család örökké visszatérő alaptípusait testesíti meg: Ignác, a korhely, a tehet-

32

tiszatáj

séges kalandor, a jobb sorsra érdemes bohém, Márton, a finom, mély, alázatosan
érzelmes férfi, és Benedek a vágyakozás, a lendület, az eladott és nem kamatoztatott tudás és tehetség embere, igazi prókátor-fajta.
Három fiú, mint a mesében, és mind a három én vagyok, mind a három az
apám, mind a három az öcsém, ezekből a színekből vagyunk kikeverve.
Apámnak már a keresztség kijelölte az útját, mikor az Ignác nevet kapta. Sehol másutt nem találkoztam ezzel a bizarr szokással, hogy a testvér nevét adják a
születendő gyermeknek, aki így természetesen nem ifjabbik lesz, csak egy másik
Ignác, az első szülött meg persze Márton, ahogy az apja, így évtizedeken keresztül két Márton, meg két Ignác él azonos vezetéknévvel egy családban, egy közösségben. Apám az „Ignácok” bohémságát, léhaságát és rejtelmes vágyait kapta
örökül, Márton a „Benedekek” akaratos karrierizmusát és nagyravágyását, de
mindketten kaptak Márton érzékenységéből és félénkségéből is. Élettelen, tarthatatlan keverékek, a fiúk akaratosak lettek és sérülékenyek, Juszti mama és
Márton tata nem talált utat hozzájuk, nem értették a fiúk szárnyaló vágyait, különösen Ignácot nem lehetett követni, aki szinte szenvedett a saját álmai súlyától,
de ez a béklyó soha le nem oldható…

2010. április

33

KISS ANNA

Gyolcs száll
・
a vízre dőlt
vitorla,
hold-ár meríti,
szélbe oldja,
a hold s az ár
felé bomolva
alá, fel, mintha
ott se volna,
gyolcs száll,
fölénkbe
árnyat ontó,
világos árra
félve omló,
ár-déli hold,
a lassú éggel,
világos árral
messze forgó,
gyolcs száll,
az ár seholja,
holja,
hintál alá, fel,
mintha volna
a lassú ár
nagy mélye, orma,
hintál alá fel
mintha volna,
gyolcs száll,
a vízre dőlt
vitorla,

34

tiszatáj
hintál alá, fel
mintha volna
a lassú ár,
gyolccsá omolva,
alá, fel, mintha
ott se volna,
mint túl a part, a
szél s a forma,
halálon átkelő
vitorla,
a fénybe átkelő
vitorla,
árnnyal vetül
seholra, holra,
a pillanat
fényében állva,
a nagy, hiába
dőlő fákba,
a pillanat fényébe
halva, hogy
nem esik tovább
az alma,
a nagy, hiába
dőlő fákra,
fel- felbukó
világos árra,
vállunkra vett
kendőnk,
kabátunk, hogy
ég velünk!,
hajóra szállunk,
gyolcs száll,
a vízre dőlt
vitorla,
hold-ár meríti,
szélbe oldja,

2010. április

35
a hold s az ár
felé bomolva,
alá, fel, mintha
ott se volna,
gyolcs száll,
fölénkbe
árnyat ontó,
világos árra
félve omló,
ár-déli hold
a lassú éggel,
világos árral
messze forgó,
gyolcs száll,
a vízre dőlt
vitorla
hintál alá, fel,
mintha volna
a lassú ár
nagy mélye, orma
hintál alá, fel,
mintha volna,
a pillanat
fényére várva,
a nagy, hiába
dőlő fákra,
a pillanat fényébe
halva, hogy
nem esik tovább
az alma.

36

tiszatáj

ÁGH ISTVÁN

Reneszánsz
・
Aranyalmát termő kert az ég,
hajnali apácaálom,
Krisztus, a kertész, eltűnik,
ahogy a szem lezárul,
a templom málnaszín ablaka
úgy néz már, mint latin szerelmes,
kulcslyukból is bazsalikom,
s buja liliomillat terjeng,
sarkig tárul a déli táj
folyóba lejtő zöld lapállyal,
valaki arra szökne át
valakivel az éjszakában,
s mikor hallja a szólítást,
fölzaklatja a vágy s a szemérem,
Áve Máriát szaporáz
kecses ujjal a rózsafüzéren.
Szent kebled fürtje átdereng
szigorú, len-fehér ruhádon,
a szemed mégis végtelen
messze, mint csillag sugarától,
földi szerelmet akarok én,
virágmagot vetnék szívedbe,
a mennyország ígéretét,
csak velem teljesítheted be,
akkor leszünk az Istené,
ha majd szándékunk megvalósul,
hisz amikor még nem is voltunk,
elindultunk egymás felé.

2010. április

37

Barokk
・
Amerre látunk, szerelemtől feszül
minden, a fák virágzásában összeforrt
erdő habzik, alig látszunk a zölds a sziromkazlak mámoros násza alól.
Élő tűzvész, langymeleg áradat
hulláma visz, s mit méh zengése kelt,
illatzápor, melyben a vadgalamb
a párzás fényét húzza a hegyre fel.
Úgy muzsikál az ég, mint kék szódásüveg.
Senki se jár itt, alszik a szél a fán,
csak lélegzetünk fújkálja a füvek
zászlócskáit, zörög a cserebogár.

Rokokó
・
Kinek virág a szenvedélye,
virággá válik maga is,
kezén jácint, tekintetében
szegfű, kebléről kankalin
ragyogja széjjel bájait,
ám a tarka csokorba kötve
bántani kezdi valami
görbe karcolás a tükörben,
s mintha egymással kötekedne
fönti selyem és lenti bársony,
vágott szálak tövén felejtett
olló rozsdáll a hervadásból,

38

tiszatáj
s szépsége tűnik, mint a kámfor,
pompája szemétté fakul,
vázából a vödörbe hányva
hull egyik szál a másikon,
marad csak a bazsalikom
kijózanító balzsam íze,
kofa adja a piacon,
– szereti a felesége?

2010. április

39

KARÁCSONYI ZSOLT

・
Élet
Nem vagyok más, csak látszom,
és itt élek a kertben,
itt élek benn a házban
a nagy tömbház-negyedben.
Ismerem én a fákat,
és ismerem a nőket,
ismerem én az átláthatatlanabb időket.
Más szóval: élek itten,
szebben mint ahogy vártam,
szebben mint ahogy álmok
legmélyén kitaláltam.

Teremtés után
・
Esik az eső, eshet,
nem vég, de nem is kezdet,
egy könnyű nyári zápor
nem vág el a világtól.
Inkább lucskosan, szépen,
mint szárazon, de térden,
inkább fetrengve sárban
mint tiszta megszokásban.

40

tiszatáj
Esik az eső, eshet.
Cseppenként gyűl fel bennem
a világ, amit senki
nem kell már megteremtsen.

A táncos
・
Megtalál a mondhatatlan,
moccanásra megtanít,
zúg a szél szívébe rejtve
és kitárja szárnyait.
Vágtass lassú, szélvész lépkedj,
édesülj meg keserű,
hogyha ő – ki mondhatatlan –
táncos lábbal lép elő.
Ő, akit már annyi éve
rejtett sűrű nádsötét,
betelepszik a szívünkbe,
így tágítja bűvkörét.
Régi neve: senki, semmi,
ezek most már mi vagyunk,
nincs is több, amit ma róla
nyílt titokként mondhatunk.
Ha hideg van, ő is fázik,
ha ő a nyár: reszketünk,
egy napon majd véglegessé
alakítja helyzetünk.
Nézd csak: kezdi, szaporázza,
vígan énekel,
arról, hogy a történet már
nem reménytelen.

2010. április

41

VILLÁNYI LÁSZLÓ

nyakában ülök
・
A bankban, ahogy fölemelve tartottam fejemet,
figyelve a táblát, mikor jelenik meg sorszámom,
megszólított egy idősebb férfi:
én vagyok-e a Villányi Lacika.
Nem várta meg, hogy bizonytalankodjak,
azonnal mondta, ő Kiss Karcsi,
Kiss bácsi és Kiss néni fia, megismert profilomról,
bár nem láttuk egymást negyven éve.
Van egy fényképe, amin kisfiúként
az ő nyakában ülök a Rába partján.
A szomszédban laktak, a Lomb utcában,
gyakran játszottam náluk, megszerettek akkor,
amikor odaköltözésünk után álltam a kerítés mellett,
nézve a kopasz nyakú csirkét, ámulva: jaj de anyaros.
Ilyen idő tájt a sárgabarack fájukra másztam fel,
télen pedig még huszárcsákót is csináltak nekem.
Karcsi fiatalon, szép feleségével Kanadába disszidált,
az autószerelő mesterségre apám tanította,
abból éltek Ottawában, szerinte a világ legszebb városa.
Felesége megszökött egy ruszki, pontosabban ukrán férfival,
de néhány éve autóbaleset érte, sérült aggyal tengődik.
Majd odaadja a fényképet, s így te is láthatod,
amint kisfiúként egy kamasz nyakában ülök,
kissé félre hajtva fejemet,
mert úgy szoktam, amikor szemembe sütött a nap.

42

tiszatáj

teniszezni biciklizik
・
Ha kisfiúként ott állnék a Lomb utca végén,
mellettem Pici és Ambó,
Kiss néni és Kiss bácsi kutyája,
ha éppen sorompót kapnál,
és lenne időd balra nézni,
felismernél-e, s hogy János vitéz vagyok?
Mert én tudom, rövid szoknyában,
befont hajjal, teniszezni biciklizik Iluska.

gyere játszani
・
Kisfiúként csak lányokkal játszottam,
jöttek a szomszédból, nevemet kiabálták:
Lackó, Lackó, gyere játszani!
Közöttük volt Giza is,
akit délelőtt láttam viszont a kölcsönzőben,
amikor neked kerestem a Piaf című filmet.
Gizával néha kettesben maradunk,
egyszer a farakás mögé ment pisilni,
de nem bújt el igazából,
én meg nem fordítottam el fejemet,
így láthattam kis fehér fenekét,
amint ott guggolt a napfényben.
Tűnődésedre a választ,
a nemedről való tudásom mibenlétéről,
a Lomb utcától kezdhetném.
Amúgy nem lesz abban semmi meglepő,
ha egy reggelen arra ébredek, hogy vidáman énekelsz,
s hallom hívogatásodat: Zászló, Zászló, gyere játszani!

2010. április

43

hajtottam föl
・
Néha Kiss bácsi elvitt magával,
teherautó sofőrként dolgozott,
vele egy óriási kavicsbányát is láttam.
A kocsmában, ismerősei ámulatára,
könnyezés nélkül hajtottam föl a pálinkát,
vagy haraptam le a gömbölyű erős paprika fejét.
A Nádor téren, focizás után,
a nagyfiúk is vállon veregettek,
mert szemtelenül kötényt adtam nekik,
vagy pimaszul elvettem tőlük a labdát.
Az iskola kezdete előtt viszont féltem,
hogy soha nem tanulok meg írni.
Akkor foszlott szerte az én nagy vagányságom.

44

tiszatáj

VECSERNYÉS IMRE

Fészek
・
Jobb akartam lenni. Kihűlt igeidőben összetaknyolt fészek.
Az ágak tűnődve támadnak a tócsában, mint a föld alól meredő vasvillák,
fémes sajtpenész. Kiterített szájízre öntik a borom. Radír nélkül törlöm le
és ceruza nélkül karistolom át a kavicson a tenger nyomát. Az elemek
közül a tűz égeti ki a hordót és a föld a legszomjasabb. Néhány nyílt
seben keresztül eljutok a bozótosig, ahol egy ösvényt szorítanak le
a csöndig a kötszerek. Gyolcs felhő, orvosságszagú pad a
napfogyatkozásos kórházudvaron. Sokan jöttek el hozzám
a lélekmúzeumba, szemem krátere volt kiállítási tárgy. Tengerhurok.
Ezer ízű csonkaföldben csokoládés búzaszem. Nyitott hegygerinc.
Jobb akartam lenni. Kocsmaszagú ingeimben tollászkodtak hajnalok.
Egy kanál méz keresztmetszete a vagyok, napsütésben. És ködben. Minden út
utólag szép, felragyog a felejtés mohái közt, tollaiban. Átlököd a
kormos mozdonyt Ásotthalom és Mórahalom között, ahol minden
kanyar kövidinkahideg, kövidinkameleg. Beleszeretsz egy régi ház
alaprajzába, asszonykorú lábak piros harisnyájába, abba a pohár borba,
amit apádtól sokszor loptál el, amit azóta iszol, amibe úgy hajlik bele a régi
fűzfa ága, hogy annak neve, kiterjedése, örökösödési joga, jegygyűrűje,
szülőcsatornája bebújt a kimondhatatlan idő párapaplana alá.
Jobb akartam lenni. Annak a régi tábortűznek a krátere, amit százan ültünk
körül, ma a rózsafa vizét nyeli a ház előtt. Két tenyérnyi önvédelem.
Nagyon jó élni azt, hogy nincsenek ellened a tárgyak. Otthonosan jár
lábad széktől asztalig és az ágyig. Az aláaknázott láp matematikája, hogy
mikor lesz vége a paradicsomnak. A merev szarkofág időmértéke. A lenyúzott
bőr napbarnítottsága. Isten humorérzéke egy daganatban. Szőlőprés,
amiben fényes hangbogyók feküsznek. Milyen édes a homokszemcsés,
ragacsos óda! Nincs ellenemre semmiféle erjedés.

2010. április

45

Jobb akartam lenni. Tiszta bor, súlyos és fehér. Hosszú, tavaszi séta egy széna- és
szalonnaillatú éjszakában, ahol nem ér le a lábunk az utcakőre. Lebegő szomjúság,
a száradó pongyola éhsége, páfrányok mozaikzöldje, az enyhe kapor mögött a távolban a
meggybe hajló ribizli kívánatos szaga. Fényes muskátliudvar. Az átszűrődő pékmeleg,
a felhőre kent vaj és a papsajtos liszt. Úgy mentem haza, hogy átugortam minden bokrot,
akár a telivérek, mégis elkéstem. Én nem tudom, hová kell kitenni a pontot, mert
a mondatom, a mondatban a hajó és a hajó alatt az örvény lükteti hullámát.
Jobb akartam lenni. Hóba zárt tanya, ott is a fehér, meleg, búbos kemence, annak is a
bekecses padja. És hogy hazajössz, hogy hazaérek. Én is.

Pohár
・
Savanyú pohár: üres íz lepedéke, elhibázott
térképre tévedt almafa, világháborús bunkerbe
rozsdásodott látcsőben egy tengerkék léghajó.
Hólepte szerelemdombon szánkózik tűnődő ujjam.
Összeér. Lehajított ingem szükségtelen névelő.
Savanyú pohár az ég. Befülledt búra, feketére
mocskosodott svájcisapka a mindenséghez
kocsánykodó antennával. Idebent esőfüggöny,
egy kimosott, dolgos és kocsmás hónap vize,
ami megmaradt. Oldott hajzsír és dohányfüst.
Savanyú pohár ez az este. Kerítésnek támasztott
nők várják letolt farmernadrágban, hogy valaki
megrepessze a paradicsom bőrét. Pálmafák bütyke,
erjedésnek indult datolyák, fügeíz botok és
a folyópartra szédült, telt hagymák a holdtöltében.
Savanyú pohárban vonatozok haza, kisvasút,
egészen kicsi állomás, miniatűr pad az étkezési
és a szomjúsági oldalon. Ott csókollak agyon,
mint a földjét féltő szántóvető, homokkal, nyelvem
ekéjével, hittel, hitetlenül, hihetetlenül.

46

tiszatáj

Kőrösér
・
A tapasztalat lucskos, hideg országút a bevackolt
tanyák között. Iskola, ahová születtél, azután egy
másik, ahová apád és anyád járt át helyettesíteni,
és a harmadik, ahová pálinkát és szalonnát vittek
a tanítók a petróleumszagú, füstös értekezletre.
Itt métáztak a nagyok. Itt volt a nagyfa árnyékában
az akácfaillatú kamra. Hogyan is fértek hozzád a diók?
A közút felől zárkózott az épület, az udvarnak nyitja
ki két fehér tenyerét, a boltíveket. Vekni.
Dinnyét hoztak át és vastag tejfölt és kockás
konyharuhába bugyolált lepényt a szomszéd lányok,
hajukban zöld szénaillat. Egyszer a villámok
elől a bokrok aljába bújtatok és nem akartátok, hogy
vége legyen a jeges, szívmelengető viharnak.
Minden szerelem ott született, a papsajtos árok
partján, várt haza anyád, a hűs vizű kút. A szádban
akkor is, azóta is dadogó almák, nagy könyvekbe
lepréselt falevelek erein fut céltalan a véred.
Mondatok. Az első sárkányt kilyuggatta a jég, a másikat
elsodorta a határba a szél, az utolsó lefeküdt a
királydinnyés homokba, mint egy husángon nevelt
kutya. Így röpült, így nem röpült az aranyalma,
a fészek, a tollszár, a nyárfa évgyűrűje, apád, anyád,
a bátyád és amivé lettél, lehettél.

2010. április

47

SÁNDOR IVÁN*

Tájékozódási ösztönünket magunkban
hordjuk
EÖSI JÁNOS ÉS P AULÓ TALÁLKOZÁSA

・
A regényalakoknak búvópatakéletük is van. Évtizedekig láthatatlanok, váratlanul
bukkannak újra elő. Nem egykori alakjukban. Amiként a korszakok, ők is változnak.
Álmokban, de megálmodott képekben is megjelenhetnek, és van-e határ az álmodott képek meg az álomképek között?
Proust így ír erről: „Még ha óvatosan ki is göngyölíteném a megszokás pályáiból és sikerülne eredeti üdeségében viszontlátnom a Guermantes nevet, mint
amikor eleve csak álmom színezte át, ha összevetem azzal a Guermantesnéval,
akivel megismerkedtem – mert immár az ő nevéhez tapad a megismeréssel valóra vált, tehát megsemmisült képzelet–hús-vér személlyé is vált, egyszerre láttam őt ma és a XIII. században, egyidejűleg egy üvegszekrény külsejű palotában
és az örökké tartó naplemente utolsó sugaraiban fürdő elhagyott kastélytoronyban… –”
Egyik éjszakámon együtt pillantottam meg két fiatalembert. Volt közöttük hasonlóság. Haladtak egymás mellett, mintha nem választotta volna el őket százötven esztendő. S mintha nem pusztán képzeletben öltöttek volna testet, hanem
„hús-vér személyek” lettek volna. Ráismertek a hasonlóságukra: a szabadságharc
honvédje és az ezredforduló filmrendezője, Eösi János és Pauló.
Zúgott körülöttük a mai nyaralófalu partjánál a tenger. Sötéten magasodtak
a tizenkilencedik században az erdélyi havasok.
Korszakélményünk a fantasztikum mindennapisága.
Radnóti Sándor néhány éve egyik tanulmányában jutott arra a következtetésre, miszerint Freudnak a B. Wilheim Jensen álomtörténetét a múlt század elején újraíró elbeszélése a nem is olyan messzi jövőbe mutat, ahol már teljesen magától értetődő és semmilyen magyarázatra nem szorul, ha (Kafkánál) „valaki reg-

*

Szeretettel köszöntjük szerzőnket 80. születésnapja alkalmából!

48

tiszatáj

gel – egy nyugtalan álmából felébredvén szörnyű féreggé változtatva találta magát ágyában”.
Álmom fantasztikuma is az, hogy az egymástól másfél évszázadnyi távolságban lévő Eösi János, A futár főalakja és Pauló, Az Argoliszi-öböl filmrendezője
összetalálkozhat, teljesen magától értetődött.
Ennek egyik oka az volt, hogy előző este újraolvastam Ottlik Géza Kosztolányi-esszéjét. A másik ok: minekutána délután találkoztam Varga Réka kisasszonnyal, a Koinónia Kiadó főszerkesztőjével, s megállapodtunk A futár újrakiadásában, előkerestem egykori regényjegyzeteimet.
Ottlik Géza Kosztolányi-esszéjének azokat a bekezdéseit, amelyekben a Boldogság című novelláról ír, évenként újraolvasom. Annak az érzésnek ered a nyomába, amely Esti Kornélt az idegen kisváros hóesésében kisgyermekkori emlékének váratlan felbukkanásakor rabul ejti. „Uramisten, gondolhatnánk, hát felismerte, s most mire megy vele – Változtat-e bármit is az életén? Nem –” De
mégis sokra megy vele. Tanúságot, bizonyítékot kap arról, hogy az élet nagyszabású dolog, mert a boldogságérzése, amit ismert valaha, megvan, sértetlenül: kiindulópont, tárgyalási alap. „Ezzel kezdődik a világ. Ezt nem szabad veszni
hagyni soha. Ehhez kell, hogy tartsa magát minden dolgában, egész életében,
mindenen át: másképp nem tudja megőrizni sértetlenül.” Ez Esti Kornél nehéz
erkölcse – teszi hozzá Ottlik.
Minden korszaknak van tárgyalási alapja, amit őrizni kell. Írtam már arról,
hogy egy hosszantartó nagy korszak utániságába érkeztünk. Az évezredes európai kultúra alapértékei porladóban. Új tárgyalási alapokat kell találni. Nem hitegethetjük magunkat azzal, hogy ami már elveszett, az mégis van. Az illúziókkal
való leszámolás nélkül nem tekinthető át az új emberi helyzet.
Az utániság eme szituációjára évtizedünkben ébred rá az európai kultúra, de
még nem terjed a szembenézés radikalizmusa. Holott a hajdani alapértékektől
való búcsú már akkor elkezdődött, amikor miközben Esti Kornél egy távoli, idegen város hóesésében felfedezte a boldogító érzést, ami kisgyermekkorában átjárta, ugyanazon idő tájt Josef K. szörnyű féreggé változtatva találta magát az
ágyában.
Az Argoliszi-öböl filmrendezőjéről mondja az Esti-érzés után nyolc, az ottliki
tárgyalási alap kijelölése után négy évtizeddel a korszakadék utáni időnkben a
regény történetmondója: „Pauló ismerte azt, amiről úgy gondolta, hogy az élet
követelménye, tartania kell magát hozzá, nem szabad veszni hagynia. Mi volt ez?
Talán az, hogy szembe kell nézni, s ez elől számára nincs menekülési út. Ebben
különbözött tőlünk. Mire ment vele? Azt hiszem, sokra. Bizonyítékot szerzett arra, hogy számára ez a tárgyalási alap. Sértetlenül, illúziók nélkül. Ennyi volt az ő
nehéz erkölcse, hogy meg tudta őrizni.”

2010. április

49

A tárgyalási alapok is változnak a kultúrakorszak változásaival. Estinél a boldogító érzés, hogy az élet nagyszerű dolog. Az ezredfordulón: a szembenézés azzal, hogy mire futott ki a huszadik század, milyen léthelyzeteket teremt az ezredforduló.
Minekutána előkerestem A futár régi jegyzeteit és újraolvastam azt a néhány lapot, ahol először vázoltam fel a regény befejezését, találkozott Eösi János Paulóval az álmodott képek és az álomképek határán.
1972-ben kezdtem a könyvtári kutatást. Mintegy száz cédulát őrzök egy dobozkában.
Több helyen, mindenekelőtt Horváth Mihály emlékbeszámolójának harmadik
kötetében (505. és 522–523. oldal) találtam azokat az adatokat, amelyek alapján
az alábbi részletet írtam:
Mikor Görgey 1849. augusztus 13-án Világosnál letette a fegyvert, Kossuth
Lajos már úton volt Orsova felé, augusztus 10-én még Aradra hívta Bemet, aki
Lugosnál vonta össze csapatait, szám szerint 15–16 ezer embert, és a hívásra ezt
válaszolta: „Az ügy még nincs elveszve, a sereg újjászervezése gyorsan halad.” Az
üzenet már nem érte el Kossuthot. Bem csapatai élén Aradra indult, Radnán értesült Görgey kiáltványáról, elfogadását visszautasította, végső lépésre szánta el
magát, alkonyatkor magához parancsolta bizalmas futárát, levélben arra szólította fel a menekülő Kossuthot, hogy térjen vissza, vegye át újra a kormányzói
hatalmat. A futár sötétedés előtt elindult, mikor lova kidőlt, gyalog ment tovább,
Karánsebesen már nem találta Kossuthot, ismerte a vidéket, haladt Mehádia felé,
sebesülten érte utol a menekülő csapatot. Kossuth ezt válaszolta Bem levelére:
„Altábornok úr! Meguntam az életet, mert látom, hogy hazám szép építménye, s vele az európai szabadság nem elleneink, hanem testvéreink miatt önmagától összeomlott. Nem az élethezi gyáva ragaszkodástól ösztönözve távozom,
hanem meggyőződésből, hogy jelenlétem hazámra károssá vált. Ha Görgey serege is felszólít a kormányt visszavenni, ha önnek sikerül néhány munkálatot
végrehajtani, ha seregének élelmezése a népet ijesztő s elnyomó rendszabályok
nélkül is biztosítva lesz, ha a pénzsajtók dolgozhatnak és rendelkezésem alatt állandanak: e három feltétel alatt a nemzet szavára a kormányt visszavenném, ha
nem: nem. Reám nézve a háború nem czél, hanem mód a hazát megmenteni, ha
e czélhoz nem közelíthetek, nem fogom a háborút egyedül a háború kedvéért
folytatni. Tanácsolom tehát önnek, küldjön Komáromba és Péterváradra futárokat, hogy tartsák magukat, biztosítsa magát az aradi várparancsnok együttműködése iránt, válasszon népképviselőkből bizottmányt, mert csak a souverain hatalom rendelkezik a nép felett. Ezek szükségesek most és nem jelenlétem. – Tregova, aug. 14-én, 1849.”
A futár lovat kapott, azonnal útnak indult, Bemet már nem találta Radnán,
Haynau, aki Temesvár elfoglalása után néhány napi pihenőt engedélyezett ki-

50

tiszatáj

fáradt seregének, elkezdte a hátráló csapatok üldözését; Karánsebesnél még lovat
tudott váltani, átvágta magát Facset irányába, Bem haditanácsot tartott, mikor
megérkezett, Kossuth levelét tisztjei előtt nem bontotta fel, félórára elvonult, később bejelentette, hogy Dobrára vonul vissza, futárát maga mellé rendelte. Augusztus 27-én hajnalban érkeztek a hegyekhez, mikor a csapat áttört a szoroson
és megpillantották a mezőt, emlékiratainak tanúsága szerint Wirtner Gusztáv egy
szakasz vértes lovas fedezete alatt már a magyar sereg maradványait körülkerítő
osztrák hadosztály menetében közeledett Dobra felé.
A futár: a regény dokumentumokkal alapozott fikciójában Eösi János.
De ki Wirtner Gusztáv?
Az ő alakját Wirkner Lajos Élményeim című visszaemlékezésének felhasználásával (Szabó Ervin Könyvtár 41307-2-8/22143) fikcionáltam.
Hosszabb részlet a regénybefejezés első változatából:
Bécs, július 16-án, 1865.
Régi barátaim közül, kik részben még Ferencz császár idejében működtek,
többen ösztönöztek az ezernyolcszáznegyvennyolcas és negyvenkilences esztendőkben gyűjtött tapasztalataim feljegyzésére. Közpályámon ifjú korom óta azon
cél vezetett, hogy segédkezzem elszakíthatatlanná tenni a legbensőbb ragaszkodást a nép és császár-királya között. Eszméimben nem csalatkoztam, annál inkább azokban, akiknek ez eszméket valóra váltani volt hivatásuk. Tanúja voltam,
hogyan cserélődtek fel az elvek és személyes érdek, az ügy iránt tanúsított buzgalom és a széthúzás, a császár-király bölcs iránymutatása helyén a bürokratikus
intézmények elhatalmasodása, s eközben meggyőződtem róla, hogy eszméinkre
nézve a legrombolóbb mégis azoknak a revolutionáriusoknak a tevékenysége volt
és maradt, akik tanultak felkelésük tévedéseiből, felismerték, minő hibákat követtek el saját táborukban, azon voltak és vannak, hogy elkerüljék az elkövetett
tévedéseket. S mivel az önérdek újonti elterjedését, a hivatalok erősödő nyomását, s ezzel párhuzamban eszméink további elsekélyesedését meggátolni csekély
pont vagyok, emlékezéseimmel igyekszem némi hasznot hajtani azon ügynek,
amelyet ifjú korom óta szolgálni kívántam.
Az 1849. esztendő augusztus hónapjának egyik reggelén a Kancellár magához
rendelni méltóztatott, s közölte velem, hogy a kancellária hivatalának átszervezése miatt legjobb, ha otthonomban várom a felszólítást új beosztásomról. Még
ugyanezen nap estéjén két feketekabátos férfit láttam ablakom alatt sétálni. Volt
dolgom elégszer a titkosrendőrséggel, tudtam, mi a feladatuk, megfigyelőimet
nyolcóránként újak váltották fel, arcaik összekeveredtek előttem, a negyedik nap
reggelén a kancellária titkára személyesen jött el értem, a Kancellár elé vezetett,
a báró oldalán egy ismeretlen férfi fogadott, meglepetésemre közölte velem, hogy
hűségem és munkásságom iránti legmélyebb bizalom alapján különleges feladattal bíznak meg.

2010. április

51

Még aznap útnak indultam. Nem tudtam, próbára kívánnak-e tenni, egyszerűen el akarnak-e távolítani az események középpontjából, vagy valóban érdemeim hívták fel rám a figyelmet. A postakocsi kirobogott a városból. Schwandorfon keresztül Pannfalvának tartottam, a határról paraszt gyorslovakkal utaztam
tovább, a lepecsételt levelet, amelyből feladataimat megismertem, Aradon bonthattam fel, s rögtön jelentkeztem Puchner tábornoknál, aki katonai fedezettel indított tovább, kísérőim között egy sápadt, sovány, az utazásoktól megviselt tisztben a bécsi titkosrendőrség felügyelőjére ismertem. Feladatom kivihetetlennek
látszott. Bem József altábornagy személyes futárját kellett felkutatnom. Személyleírása keveset árult el róla, rendfokozata káplár, életkora húsz év körül, kivételesen ügyes lovas, idegen nyelveken nem ért, de román, szláv, német szöveget megközelítő pontossággal jegyez fel, a megelőző fél esztendőben a román felkelők táborától Dél-Magyarországig, Kossuth Lajos szálláshelyétől Görgey főhadiszállásáig annyi fontos helyen fordult meg, annyi fontos személytől vitt nemcsak levélben, de szóban is üzenetet, hogy ami a fejében volt, felért a forradalom titkos
kapcsolatainak okirattárával.
Augusztus 20-án érkeztem Dobrára. Bem csapatának maradékai akkor már
kétfelé szakadtak. Az egyik rész Vécsey báró vezérlete alatt az oroszok előtt letette a fegyvert, a törzs naponta fogyatkozva Dobrára vonult, ahol egyesülni próbált Stein báró menekülő katonáival. Ekkor Bem már gyűrűben volt, Facset felé
próbált kitörni, de báró Puchner tábornok előnyomuló csapatai akadályozták,
ágyúit, katonáit a dobrai szorosban hagyta, és mintegy húsz tiszttel, csak tisztekkel, ez engedett arra következtetni, hogy futára nélkül Hátszegen keresztül Ruszkabányát érintve Orsovára, onnan török földre menekült.
A dobrai mezőn ötezer foglyot sorakoztattak. Egyes csoportoknak fel-alá kellett menetelni, másokat futólépésben hajtottak körbe. Voltak csoportok, ahol teljesen mezítelenre vetkőztették a foglyokat, és így indították őket a völgy felé,
ahonnan bár puskalövések nem hallatszottak, nem tértek vissza, más csoportok
az erdőn túl felbomlottak, szétoszlottak, megint másokat kardlappal tereltek árkok felé. Mindebben a zűrzavar mögött rendszer volt, senki sem tudhatta, hogy
melyik csoportba osztják be, azt sem, hogyha már be is terelték valamelyik csoportba, ott mi vár rá. A mező közepén császári kapitányok sorakoztak, és a tiszti
szakasz parancsnokának utasítására párosával indultak el csoportjaik megszervezésére, mezítelenre vetkőztetett embereket hajtottak el mellettem, mögöttük
honvédek szállingóztak, minduntalan maguk mögé pillantva haladtak a falu felé,
és csak akkor tűntek el a szélső házak között, amikor látták, hogy, meglepetésükre, senki sem követi őket.
A dombok mögül felhangzottak az első sortüzek, a parancsnokló ezredeshez
léptem, átadtam papírjaimat. „Tessék – jelentette ki –, végezze a kancellári titkár
úr feladatát.” Értelmetlen arcot vághattam, mert hozzátette: „Hogyan találja
meg, akit keres, ez az ön dolga, én csak arra hívhatnám fel a figyelmét, hogyan

52

tiszatáj

nem találhatja meg: úgy, ha kihirdetteti, kit keres.” Azt feleltem, hogy embereket
sem ruhátlanul terelni, sem kivégeztetni, sem bilincsbe veretni nem szokásom,
de ennyit én is tudok. A szoros felől lövéseket hallottam, tiltakozó mozdulatot
tettem. „Nagyobb a rémület, mint a pusztulás – jegyezte meg az ezredes –, alig
néhányat lőnek agyon, de annak, aki szabadul, tudnia kell, mi várhat rá. Két hét
alatt az ötödik fogolycsoport, amelyiknek a felszámolását rám bízták. Kancelláriai titkár úr, ne aggódjon, az én hadviselésem módszere sokkal inkább pszichológiai, mint katonai.”
A vértes tisztek egyenruhájába öltözött kísérőm mellettem állt. Az utazástól,
az álmatlanságtól ha lehet, még gyötröttebben, szemhéja lila színű volt, óriásira
duzzadt. „De mi a biztosíték, hogy a halottak közé nem kerül oda az én emberem
is?” – kérdeztem. „Megtalálni itt egyetlen embert?” „Kétséges. De attól kezdve,
hogy útnak indultam, minden az volt, és akár eredményesnek bizonyul küldetésem, akár nem, tudom, hogy ezután is minden kétséges lesz, ha elszalasztom, ha
megtalálom, vagy ha azt hiszem, hogy elszalasztottam, még inkább, ha azt hiszem, hogy megtaláltam. Mégis hozzá kell kezdenem munkámhoz.” Parancsot
adott, hogy a dombok mögül vezessék vissza a mezítelenre vetkőztetett honvédeket.
Délutánra kiválogattam az első látásra huszonöt–harminc év alatti foglyokat,
több mint ezren voltak, felsorakoztattam őket, a császári kapitányok kihirdették
közöttük, hogy az őrmesternél alacsonyabb rendfokozatúakat szabadon bocsátják, talán hatszázan léptek elő, ekkor az ezredes két szakasz császári dragonyost
bocsátott rendelkezésemre. A hatszáz foglyot az erdő szélére kísértük, sötétedett,
a vértes tiszti egyenruhába öltözött nyomozó szótlanul követett. Tudtam már,
hogy mielőtt Bem elhagyta csapatát, összehívta katonáit, nyilvánosan jelentette
be, nem adja fel szabadságharcát, Törökországban kényszerül folytatni. A foglyokat egyes sorba állíttattam. Egymástól négy–öt méteres távolságban kellett előttem elvonulniuk, mindegyiküknek ugyanazt a kérdést tettem fel: „Mit hallott
Bem tábornagyról?” Ötszáznyolcvanan vallották meg, amit tudtak: átszökött a határon.
Így maradt reggelre húsz emberem. Húsz makacs lázadó. Szerettem volna
aludni néhány órát. Kísérőm reggelit hozattatott, az étkezés láthatóan felfrissítette. Délutánra kihallgattam a húsz foglyot, nyolcat visszaküldtem az ezredeshez, maradtunk az erdőszélen tizennégyen, egy tucat fogoly, a vértes tiszt és én,
a nap nagyon erősen tűzött, péntek volt, augusztus 21-e. Az ezredestől lovat kértem. Átvezettetett egy csillagos homlokú mént, második lovát. Sorba állíttattam a
tizenkét honvédet, akkor szólt hozzám először a vértes tiszt, megláttam nagy sárga fogait, a szomjúságtól penészes színű ínyét, dallamos hangja volt. „Egy gyakorlott lovasnak nem okoz gondot úgy dobatnia le magát ennek a lónak a nyergéből, hogy semmi baj ne érje. Nem gondolja, vizsgálóbíró úr?” Az hökkentett meg,
hogy vizsgálóbírónak szólított. A bécsi egyetem jogi fakultását végeztem el, s igaz,

2010. április

53

hogy két évig ügyészi praxist is folytattam, de ennek már majdnem húsz esztendeje, a kancellárián papíros pusztító hivatalnok lettem. Tekintetében tárgyilagosságot észleltem, be kellett látnom, hogy igaza van. Elmagyaráztam az ezredesnek elképzelésemet. Nemsokára elővezettek egy egészen fiatal mént. Puchner
legkedvesebb tisztje zsákmányolta, kívüle az egész táborban senki sem tudta
megülni. Levettem a kabátomat, kioldottam a nyakkendőcsokromat, fodros fehér
ingem verítékben úszott, most, hogy a kiválasztást majdnem elvégeztük, újra
mozgásba lendült a mezőn a gépezet, újra mezítlábas csoportok futottak el mellettünk, a megmaradt foglyokat most más rendszer szerint sorakoztatták, egy részüket jobbra állították, a megmaradtakat hátra küldték, de azt nem tudtam
megállapítani, ki miért kerül az egyik vagy a másik csoportba, dragonyos szakaszok vonultak a foglyok között a mezőn, később újra egyetlen hatalmas nyájba terelték a honvédeket, háromfelé osztották őket a szuronygyűrűben. Az első honvédet lóra parancsoltam, szőke magas legény volt, a ló szinte leveszett alatta, de a
következő pillanatban már előttem hevert, lábát törte, fájdalmában fűcsomókat
tépett ki a földből, a következő fél percig is tartotta magát, de szerencsétlenebbül
esett, a fejére, többé nem mozdult, úgy döntöttem, hogy a sebesülteket és halottakat nem szállíttatom el, ez is ösztönözheti a többieket, hogy próbálják megülni
a mént, a vértes tiszt széket hozatott, talán az ötödik vagy a hatodik gyűrte le elsőnek a lovat, laza vágtába kényszerítette, galoppléptekkel elém vezette, megveregette a nyakát, mikor leugrott róla, a ló a következőn állt bosszút, néhány lépés után olyan erővel dobta le magáról, hogy a tizedes fejjel a földbe fúródott.
Egy rémült, rövidlábú gyereket karabéllyal kellett kényszeríteni, de úgy sem ült
fel a lóra, térdre esett, sírt, két dragonyos vezette a domb mögé. Amíg ott álltam,
mert álltam, nem voltam arra képes, amire a vértes tiszt, hogy a székből nézzek
mindent végig, az járt az eszemben, mi történik, ha nem vállalom el a feladatomat. Mikor a Kancellár magához hivatott, ez a gondolat fel sem ötlött bennem.
A visszautasítással járó következményektől tartottam? Nem valószínű. Annyi szolgálatot tettem már az udvarnak, hogy személyes szabadságomat nem fenyegette
volna veszély. A meggyőződés vezetett? Ezen már túljutottam, illúzióimat már
régen elveszítettem. Be kellett vallanom, hogy magárahagyatottságom lehetett az
indítóok, amiért szó nélkül vettem át a parancsot. A csend körülöttem, az egyedüllét bécsi lakásomon, a feleslegesség tudata, ami megbénított, nevetségesen elesetté tett, néztem az alig néhány lépéssel tőlem fejjel a földbe fúródva heverő
mozdulatlan tizedest, törzse olyan szokatlan szögben fordult el, mintha valahol
egy egészen másik nyakban kellett volna folytatódnia.
Nyolcan maradtak életben. A mén szája habzott, utolsó lovasától vált meg legnehezebben, nyereg nélkül ülte meg, és miután ötször körbefuttatta a hatalmas
mezőn, elém léptette, arra kényszerítette, hogy mellső lábaira ereszkedjen. Kecskelábú asztalokat, lócákat, papírost, tollakat hozattattam. Valamikor foglalkoztatott a grafológia, s ha nagy gyakorlatot nem is szereztem, gyorsan rá tudtam is-

54

tiszatáj

merni az elváltoztatott kézírásra. Félóra időt adtam a nyolc honvédnak, hogy leírják, hogyan kerültek Bem seregébe, mikor, milyen ütközetekben vettek részt.
A szövegre nem voltam kíváncsi, s mikor a kézírások alapján elvégeztem az utolsó előtti szűrést, már csak hárman maradtak. A halottakat, sebesülteket közben
elhordták, az erdő nyárfákkal kezdődött, de mögöttük rögtön lombos fenyők következtek, a réten a hőség ellenére is élénkzöld volt a fű, a közeli hegyek felé felhők rohantak, a császári katonák sorfalában indultam el a mezőn, mögöttem a
három honvéd, utánuk, kísérőm mögött a vértes szakasz két altisztje kivont karddal, közeledtünk a faluhoz, a szélső házak után szelíden domborodó kupolájú
templom, homlokán a Dávid-csillag, nyitott ajtaja mögött a meghatározható homály, intésemre az altisztek a mellékbejáratok őrzését is elrendelték, a hűvös boltozaton túlra parancsoltam a foglyokat, a sarokban asszony imádkozott, kint éppen megjelent az első csillag, az asszony szombatját köszönthette, nem zavartam,
a három fogoly arcát szemből világította meg a fény, az egyik ekkor valami tépést
ingéből, kendőt, rongydarabot, nem tudtam, mit szedett elő a zsebéből, fejére helyezte, elém lépett, néztük egymást, leültem a padsor szélső ülésére, szeme összehúzódott, mintha ő készülne az én kihallgatásomra.
A tekintet, amelyről a kihallgató úgy érezte, mintha nem a kihallgatásra váró
honvéd állna előtte, hanem ő készülhetne kihallgatásra foglya előtt, ez a pillantás
maga volt Eösi János. A történelem kelepcéjébe szorított ember szembenézése a
sorsával, mindazzal, amit az üldöztetésből, az elolvasott könyvek tanításaiból, az
apai intelmekből, a szabadságharc küzdelmeiben való részvételéből megértett.
A regényből kimaradt ez a végső találkozás. Eösi János a kiválasztás után a fogoly honvédtisztek között várta a halált, miközben a tekintete már önmaga felismeréseire irányul.
A százötven évvel később, a görög tengerparton eltűnő Pauló tekintete is befelé irányul. Miközben Oidipusz lányáról (és testvéréről), Iszménéről akar filmet
készíteni, Iszméné végső tekintetében Pauló az Eösi János sorsa és tekintete óta
eltelt másfél évszázad tapasztalatai birtokában az ezredforduló emberének üres
tekintetét találja meg.
Haladnak együtt, szavak nélkül az álomhatáron.
A könyvek a magányban születnek és a csend gyermekei, mondja Proust.
Mióta A futárt írtam, addig, amíg Az Argoliszi-öbölt, megírtam, átjárhatatlanná mélyült az a szakadás, ami az európai kultúra alapértékeit és az ezredfordulót elválasztja. Eösi János (a hetvenes években) még a szakadék partján próbált szembenézni a kelet-közép-európai történelem csapdájába szorult ember
sorsával. Pauló már a szakadék túlpartján akar filmet csinálni az új helyzet felismeréséről.

2010. április

55

Testvérek, mint Oidipusz és Iszméné. De szülők és ivadékok is, mint Oidipusz
és Iszméné.
Hol a határsáv, ahol az álomképek és az álmodott képek összetalálkoznak?
A regény ez a sáv. Mindegy, hogy egy délelőttről szól-e vagy a történelemről.
A máról vagy a múltról. Mindegy, hogy merre járunk megteremtett alakjainkkal,
a szabadságharc erdélyi csatáiban vagy az ezredforduló művészei között. Tájékozódási ösztönünket – írja Proust –, akár egy iránytűt vagy postagalambot magunkban hordjuk.
Igen, alkotó énünknek, amelyik mégiscsak szubjektív, van egy általánosabb
értéke, amely egyetemes világunkra is érvényes.

56

tiszatáj

Horgony nélkül
S ÁNDOR IVÁN : AZ ARGOLISZI-ÖBÖL

・
A kritikus – miként a Sándor Iván számára oly sokat jelentő Németh László metaforizálja egy helyütt – tökéletlen
csillagász, aki (továbbra is Németh szavait véve alapul) lélegzetvisszafojtva lesi: a csillag (az író; netán a mű) arra
fut-e, amerre a csillagnéző naiv képletei szerint futnia kell.
Amerre a legfényesebb lehetőségei nyílnak.
Akik Sándor Iván hosszú ideje együtt ívelő regény- és
esszéepikáját figyelemmel követik, érdeklődésük és várakozásaik moccanásaiban megsejthették, megérezhették:
a film – mint anyag, gondolkodás- és látásmód, mint szerűség (az irodalom szinesztéziásan megalkotható, virtuális-potenciális filmszerűsége), sőt mint „a 20. század művészete” – előbb-utóbb bejelenti igényét e prózakozmoszban
való nyomatékos jelenlétre. Az viszont aligha lehetett kódolva a műfajközi asztronómia óvatos előrejelzésébe, hogy
csillagokat majd a tenger árkában kell keresnünk, ahol atKalligram Kiadó
lantiszi meteorit-maradványokként rejlenek, vagy csupán a
Pozsony, 2009
mélyvízi fénytörés – azaz a teljes fénytelenség káprázata –
256 oldal, 2600 Ft
rajzolja oda őket.
A Sándor Iván-regények eleve többdimenziósak. Sokáig – és nem csekély mértékben
mindmáig – az irodalom és a történelem mint emlékezet(hiány) maga képezte azokat a
horizontálisokat és vertikálisokat, rétegeket és metszeteket, amelyek az eleinte kazettás,
később labirintikus nagyepikai modellek hiánytalan, (ön)reflexív működését lehetővé tették. Az író fokozatosan adaptálta regényeiben bölcseleti és szociológiai nézeteit is. De
mindezzel végeredményben megmaradt a humaniórák számára legotthonosabbjának, az
irodalomnak a terepén. 2002-es művével nyitott – életpályáját, affinitását, drámaírói törekvéseit tekintve logikusan és szükségszerűen – egy újabb művészeti ág, a színház: a „színházi regény” irányába. 2009-ben A várható ismeretlen című elmélkedéskötetének témánk
szerinti koronaesszéjében, a könyvet záró írásban (Pauló a görög tengerparton) így tekintett vissza komplex regényvállalkozásának közelmúltjára, s adott ízelítőt a már készülő
Az Argoliszi-öböl (2009) koncipiálásából, a Nem Oidipusz, nem Antigoné, bizony Iszméné a főalak felvezető belső című gondolatsorban kipattant regényeszméjének megvalósulásából: „Mi volna, ha éppen ez volna a forma: a küzdelem az Iszméné-vízió formába öntéséért? […] // Ki lehetne egy ilyen alak? // Író, aki Iszméné-regényt próbál írni?
Unalmas. // Színházi ember? A Drága Livben már kidolgoztam a magam színivilágát. //
Zeneszerző? Nem értek hozzá. Leverkühn után különben is istenkísértés. Amiként külön-

2010. április

57

ben Bulgakov Mestere után egy írófigura. // Talán filmrendező. Akit az ezredforduló emberének a Camus utáni közönye foglalkoztat. Merseault egy utolsó ordítással még azonosulni tudott a világ univerzális közönyével. Ebben az értelemben rendelkezett a reflexió–
önreflexió morzsáival, annak maradékaival, azzal, ami a humanista kultúrában az embert
emberré tette. Paulót, a filmrendezőt a maradéknak a hiánya foglalkoztatja. Erről akar filmet csinálni. Ez a film: a sorsa”.
A várható ismeretlen címadó írása egyébként Bak Imre képzőművészt portretizálja.
Homlokzat és fedőréteg, megközelítés és belépés, történet és történet többször is szót kér.
„Az ezredforduló újabb homlokzatai, újabb fedőrétegei mögé pillantó tekintet, az identitást nem kikezdő temporalizálás újabb lehetőségeit hívja elő. Átformálódik a klasszikus
konstruktivizmus térszerkezet-tana, elemire redukált színvilága is” – így a kezdés. „Bak
Imre homogén felületei mintha nem engednék meg a bejutást a kép terébe. // De valóban
így van-e? // Kijelentés és kétely apóriájával Hamvas Béla gondolatát idézném fel: belépni
a beléphetetlenbe, itt kezdődik a nagy művészet” – így a folytatás. „Azóta elkészült a Várható Ismeretlen, Bak Imre újabb pályaszakaszának egyik legjelentősebb műve. Összpontosul benne, ami ennek a pályaszakasznak újdonsága, miközben az előzőeknek organikus
folytatása: a talány mint metafizika, a talány mint az élet Rendje” – így a befejezés. Mintha az írói műhelybe is bevezetne a képzőművészeti esszé. Aligha véletlen, hogy A várható
ismeretlen a Várható Ismeretlen szintagma-pecsétje.
A Drága Liv sem volt tisztán a színház kulisszáira bízott regény, Az Argoliszi-öböl sem
mindenestül regényfilmként forgatja és vetíti magát. Él a forgatókönyvre emlékeztető szövegképzés eszközeivel (egyes fejezetei Pauló irodalmi forgatókönyvének kompakt részei),
ám sem a jelen idő helyenkénti túlhatalma, sem az olykor feltűnően rövidre vágott mondatok, bekezdések, sem a nagyszerkezet montázsos jellege nem vonja ki a könyvet abból
az áramból, amelybe immár legalább három évtized alkotásai sorolódnak Sándor Iván tollán, s amely az új évezredben a Drága Liv, a Követés (2006) és Az Argoliszi-öböl egymást
kereső trilógiaként is olvasható hármasába hullámzott.
A filmes utalások erősek, asszociatívak. Mindenekelőtt a Wim Wenders-hivatkozások,
Wenders konkrét szerepeltetése. A dolgok állása című 1981-es filmje külön kiemelést
nyer. Vajon kevesebb joggal jelenne meg a memória vásznán például a Lisszaboni történet
(1994)? Hiszen abban a – Paulóhoz hasonlóan – hosszabb időre „eltűnő” filmrendező saját művészi dilemmái lehetséges megoldásaként választja a felszívódást (erre itt a másik
rendező, Taas útja is ráfelel). A történet Wendersnél is további (és másképp mitologikus)
történeteket terem. Az ő mozija is három főalak (két férfi és egy nő) személyére feszíti az
ön- és világmagyarázat-keresést. Csak míg Sándor Ivánnál Pauló és a történetmondó művészettörténész barát, konzultáns is szakaszosan beteljesíti lelki és testi szerelmét a közös
múzsa Erikával, a dramaturggal, Wenders olyan delejes nőfigurát – muzsikust, énekest –
állít rendező és hangmérnök hőse közé, aki az előbbivel homályos, az utóbbival kétséges
kapcsolatot katalizál. Felbukkan továbbá Ingmar Bergman neve (esetleg hathatott a filmrendező Paulóra, valódi nevén Pálra). Felismerhetően Jancsó Miklós ül egy művészklub
asztalánál; odébb az (akkori) operatőrje. Kettősük korjelzően ikonikus, és akár a többi
név, minőségi művészetként szavatolja a filmet (e művészeti ág sajátossága, hogy az alkotások belső világát sokszor eltakarja a szakma külső, talmi élete, melyet a regény is kavargásában ábrázol). Fábri Zoltántól épp az 1961-es Két félidő a pokolban idéződik meg

58

tiszatáj

(Paulónak a háború-, fasizmus-emlékezés, a holokauszt-nyomolvasás is filmtémája), bevillan Sidney Lumettől A domb (1965). Filológiailag figyelemre méltó, hogy a Pauló-esszé
idézett szöveghelye előtt az utolsó említett név a műhelyproblémáiról töprengő Mészöly
Miklós neve. S mégiscsak Mészöly adta közre 1976-ban a Film című regényt. (Viszont a
Pauló a görög tengerparton deklarálja: „A Pauló név semmiképpen nem utal [Pier Paolo]
Pasolinire, habár volnának rokon vonások. Nemes Nagy Ágnes is írt Pasolini Oidipuszfilmjéről [1967] szóló esszékritikájában arról, hogy minden korszak azt csinál a mítoszból,
amit akar”.)
Ne folytassuk a filmfesztiválokkal, a Gyarmat utcai filmstúdióval, a mintha valahonnét
ismerős George Váradi producerrel és más összetevőkkel, szereplőkkel, mert irodalmi, zenei, képzőművészeti párhuzam is akad bőven, nevekhez, műcímekhez kötve. Guardi. Kleist.
Beethoven. Klee. Broch. Beckett. Valamennyien a mű rendelkezésére bocsátják azon képzettársításokat, melyek várhatóan vagy váratlanul az ő áttűnő jelenlétükből fakadnak.
Ily nagyszámú célzás, összefüggés súly is a regényen. Súly, amelynél nagyobbat már
nem szabad a teherbíró struktúrára helyezni. Vegyük számba ugyanis, mi mindent hoz
mozgásba a komprimáltságához képest áttetsző, markánsan könnyed könyv. A mítoszi
Labdakidák-történetet, a mindent megtapasztaló és mindent túlélő Iszménével a centrumban (ez Pauló örökös alakulásban levő, tervezett nagyfilmje). A második világháború
európai és magyarországi epizódjaira vonatkozó ismeretek és konzekvenciák vészes hiányát (ez Pauló kedvezően fogadott kisfilmjének tárgya. A címe történetesen: A várható ismeretlen). Az 1960 körül született nemzedék, ezen belül a művészértelmiség intellektuális, esztétikai és morális tájékozódási dilemmáit (az író ezúttal eggyel „előrébb” lép a saját
generációját foglalkoztató emlékeknél, kérdéseknél és szituációknál). A készen kapott és a
szőni, alakítani próbált családi fonadékok elvékonyodását, szakadását, újrabogozódását
(Pauló és a történetmondó esetében is egy külön családregény teljesedhetne ki, sokszereplős, dinamikus epizódokkal. A szerelmi háromszög azért is fontos, mert Erikának mindkét
fél bonyolult vagy ellentmondásos családi beágyazottságára rálátása nyílik, míg ő egyik
férfi vívódásain sem könnyít azzal, hogy saját, sokszálú familiáris konfliktusgombolyagot
gurítana elébük maga is).
Ennyi történet együtt-egymásban kissé a kompozíció rovására mehet. A homlokzat fedőréteg is, a fedőréteg homlokzat is. Meglehet, túlhevített a történetmondó apjának és
anyjának önmagában és együttesen íródó, telített – részint „rendszerváltó” – sorsa, amely
az impulzusokkal amúgy is bőven célba vett Paulónak újabb feldolgozandó tapasztalatokat
jelent. E generáció szerepeltetése ugyanakkor fenntartja az apák és fiúk vitadialógusát,
melyben Sándor Iván – ahogy az imént jeleztük – már jobbára a fiúk, az utódok pozícióira
kíváncsi. A regény közepe táján kezd csomózódni a Rudolf Reimann- és a Lilly Bornsteinfonal, újabb történeti és szerelmi színeket hozva a mitológia, a filmművészet, az utazások
(sőt: a II. világháborús emlékképek) folytán nagyszabásúan internacionális, világhorizontú alkotásba. Pedig a történetrétegek átpillantásának még ezzel sem értünk a végére.
A vége és az eleje az egésznek: Tolon. A minden egyéb domináns helyszínnél – az „Ilyen
városban még nem jártunk” Mannheimnél, az „ufóvárosnál”, a múzeumos, filmfesztiválos
Velencénél is – fontosabb locus. A hely, amely történik. A görög tengerpart, ahová a posztposztmodern történelemfelfogáson átszűrt, újrakreált hellén alapsztori drámája visszaköveteli magát, hogy a meghitten pihentető vendégfogadó sistergő laboratóriumából írja be-

2010. április

59

le lapjait, képkockáit abba a gondolat- és textusszövedékbe, még mozdulatlan mozgóképbe, amelynek nyugvó- és rengető pontja az Argoliszi-öböl. A három főszereplő különféle
felállásokban esztendők óta lakja nyaranta – a szokásos időben, augusztus közepén –
a házat. Változó, hogy közülük épp egy, kettő vagy három van otthon a vendégszerető és
tapintatos Nikosznál. A viszony-átmosódások növelik a cselekmény szikrázó – időnként
kissé mesterségesen, kívülről, krimiszerűen gerjesztett – feszültségét.
Az Argoliszi-öböl bizonyossága a véget nem érő feltételesség. A narrátor, aki a filmkészítés helyett a művészettörténetet, a Guardi-kutatást választotta életcélul, de a filmes
munkához – illetve filmkészítő barátaihoz – sem lett hűtlen, évekkel A domb megtekintése után a film egyelőre néven sem nevezett főszereplőjét véli felismerni egy fesztiválon.
Ahogy ebben a mellékes esetben, úgy bírja munkára a döntő kérdésekben is az olvasói befogadás igenjeit és nemjeit, értelmezői fázisait, meggyőződéseit és elbizonytalanodásait a
szöveg. „Nem látom már a férfit, aki a névjegyet küldte, eszembe jut a színész neve, Sean
Connery, de biztos, hogy nem ő volt, ki lehetett?” […] „A teraszra nyíló ajtóban megjelenik
Sean Connery, mármint az, akit én a vetítés után annak néztem.” Ő? Nem ő? Az? Nem az?
Akkor? S most? Személyek, események, dolgok, időpontok önazonossága a tét. De létezhet-e még önazonosság?
A négy – vélhető: szándékoltan nem arányos – rész tizenkilenc (címmel ellátott) fejezetéből öt öleli fel a (megfilmesítendő) Iszméné-történetet (Vagyok, aki vagyok; Sokféle
a tudás és az emlékezet; Az álmok üzennek; Először az történt; Nézzetek rám). Az identitás kétsége, a Pauló forgatókönyvét átható kétség e fejezetekben rokon mechanizmusú a
Sean Connery?-kétséggel, s mindazon tanácstalanságokkal, melyek a fő- és mellékalakok
iránykeresését, tétovázását, megtorpanását jellemzik mindvégig. Természetesen a félre- és
a fel-nem-ismerések mitológiája nagyságrendekkel nő fölébe a potom, de tipikus Conneryügynek. A félre- és fel-nem-ismerések organikusan épülnek egymásba, akárcsak a belátások és be-nem-látások hálózata. Így jön létre az idő- és térbeli össze- és félresiklatások poétikája, melyben az elveszett, veszendő egyént kizárólag számkivetettségéről való tudása,
e kimerítő s mégis ingatag tudás, valamint a kárhozatával történő szembenézés: szenvedésének megörökítése, örökül hagyása – az esztétikai lenyomat igaza védheti meg. Ha ezt
az építkezést, elgondolást befogja olvasatunk, Sándor Iván könyvének felemelően tragikus
volta teljességében jelenik meg. Abban a hiátusban, ahol görög–zsidó–keresztény kulturális hagyományaival, a szellemi és tárgyi kincsestárral szívesen hivalkodó kontinensünknek, az Ázsia és Afrika egy-egy karéjára is kiterjeszkedő Európának kellene elterülnie.
A két szélső személyiségpont (időben és mentalitásban is): Iszméné, aki kitér különleges státusának következményei elől, s mind a tettek, mind a nyelv szintjén épp az ellenkezőjét tölti be annak, ami lényének maximuma lehetett volna – és Pauló, aki (barátja: a történetmondó, szerelme: Ildikó, és barátnő-szerelme: Erika közreműködésével, egyben fölébük nőve) lehetőségként megvalósítja mindazt, amit legjobb énje életprogramként, sorsként diktál számára. A várható ismeretlen című kisfilmjében is az Iszméné-filmet valósítja meg. Egyfelől a kellően el nem sajátított történelmű közelmúltban a valószínűleg meg
sem történt régmúlt nagyszabású példázatát is engedi vibrálni, másfelől a régi görögség
egyik, töredezettségében és homályában is egész és világló nagytörténetét a tegnapi, II. világháborús Európa máig pusztító hamistudata, hiányzó tudata felől is megfogalmazza.
A két történet (a számos történet) összeér, összesodródik. Ennek korántsem formális kife-

60

tiszatáj

jeződése, hogy az említett fejezetek közül kettőben a történetmondó beszámolója és Pauló
forgatókönyve egymáshoz szervesül, az előbbi az utóbbiba vált (például: „Erika az utazás
előtti estén azt mondja, Pauló odaadta a görög forgatókönyv újabb fejezetét, vihetjük magunkkal Tolonba, zápor érkezik… // …veri a zápor Pisza várfalait. // Az udvaron sorakoznak a harcosok. // A sisakok, a vértek ezüstfényben. // Hippodameia két testőrparancsnoka kilép a szentélyből, ahová úrnőjük holttestét helyezték”). A két szféra akként szervesül, akként oszcillál, hogy – változatos epikai nyomatékokkal, közvetett és közvetlen megjelenítésben – végig egyek, vagy legalábbis részlegesen egybevágóak. A megvalósulását
váró jelen/jövő (a forgatás, a film terve) akkor is része a múltnak/múltaknak, amikor
hosszabb időre elhagyni látszik azt. Az objektív (a felvétel akarása) kölcsönösen feltételezi
egymást a szubjektívvel (a mitológiai história Iszménére kihegyezett újraértelmezésével),
az átélés az elidegenítéssel, a leírás a párbeszéddel: „Mindenről tudsz? // (A kamera még
Iszméné arcán.) // Mindent láttam. Mindent hallottam. // (A kamera vált: kettőjüket mutatja.) // Ne maradj velem, mondja Pitheusz. Veszélyben vagy a közelemben. Most már te
is tudsz mindenről. Menekülj. // Iszméné Pitheusz nyakába függeszti a medált. // A tiéd
volt, a tiéd legyen”.
A nagyfeszültségű szövegfront-ütköztető formáláson belül forrja ki magát a regény lirizáltsága. Az Argoliszi-öböl Sándor Iván legköltőibb regénye. Ebbe a vonásba tematikus és
instrumentális elemek bőven belejátszanak. A történetmondó, Pauló és Erika szerelmibaráti hármasának bemutatását lefojtott szólamok kísérik (a két férfi, az egykori osztálytársak kapcsolatában is). A könyvön végigvitt fény–árny bipolaritás, a szöveget beterítő
fénylegyező a film(művészet) vizualitásától nyer megokolást, motivikusan azonban már
inkább a toposzok felségterületéhez tartozik. Főleg az alkonyi fény megvilágításában, a civilizációs és morális hanyatlás szimbolizálásában: a nosztalgia, rezignáció, melankólia,
harang-félreverés nélküli tárgyilagos híradásban. A toloni fogadó: menedék – átfutóban.
A várható ismeretlen: sikeres kisfilm – a folytonosan csak ígérkező Iszméné-opus előzményeként. Valamennyi szerelmi szövetség: tartalmas szövetség – s egyetlen egynek sincs
távlata. A múlt: napnál égetőbb és világosabb – de az archivált Oidipusz/Antigoné-tradícióval szemben csupán heroikus művészi erőfeszítés révén felmutatható. S Iszménét, ezt
az Iszménét felmutatni?! Sem a mitikus, sem történelmi idők nem hagytak-hagynak ránk
megkapaszkodásra alkalmas értelmezési folytonosságot, erkölcsi kánont, életvezetési mintát. A regény minden betűje a dehumanizálódás, az emlékezetvesztés, az illuzórikusság,
a fényhiány ellen íródott – de a jelképes-valóságos Argoliszi-öbölben nincs olyan víz alatti
földdarab, amelybe szilárdan vethető a horgony. Nincs horgony sem.
Az egymásba simított-kuszált narratívákat mozzanat-egybeesések, párhuzam-szekvenciák, előre- és visszautalások éltetik. Bizonyos motívumok alakváltogató módon képesek
siklani a történetrétegek között, mindig azt erősítve fel, amelyik erre leginkább rászorul.
A történetmondó tudós Francesco Guardi kutatáskalandja semmiképp sem ér fel Pauló
Iszméné-expedíciójával, a motivikus egyensúlyozás és a kitérőkkel tarkított (egyben hiátusos) cselekményképzés azonban ezt (és a legtöbb, kisebb horderejű melléktémát) állandóan pulzáltatja. A nagyszerkezet nagymotívumaira pedig mindig lehet számítani. Legfőképp az alak- és síkváltogatás egyik zálogára, a maszkmotívumra. Ennél evidensebb jelölője a mitológiai régiónak nem is lehetne. Sándor Iván meglelte a módját, hogy a maszk
képpé, ikonná, jellé is váljon – például fotográfia formájában a mozgókép előhírnöke le-

2010. április

61

gyen. A maszk – melyet eleve kettősen látunk, tragikusra és komikusra húzódó ajakkal –
idők felettiségébe az időt fagyasztja. Passzívan is uralkodik az idővel önmagának reménytelenül tartozó, idővesztes színtér figurákat mozgató hiábavaló-hősies, tévesztett-félremagyarázó aktivitásán.
A vallomásos személyesség – a tartózkodó líraiság – a helyszínrajz egyik vonásában is
megéled. Sándor Iván sokszor írt, beszélt arról (regényekben is), hogy Zugló körülbástyázta egész életét, eddigi éveit – immár nyolcvanat. A filmgyár Zuglóban, a Gyarmat utcában van (volt), s ez a fix pont vonzza a szövegbe a zuglói utcaneveket, épületeket, emlékfoszlányokat. Egy példa: „Amióta átmentem a művészettörténet szakra, a Stefánia út és a
Thököly út sarki sörözőben találkozunk Paulóval”. Bár a következő nemzedékre fokozottabban irányuló szerzői figyelem tényét fentebb rögzítettük, a Zugló-motívumok az író
életrajzi énjét finoman suhanó árnyként hőse, a narrátor mögé rendelik. A Kritika című
lapban a Szegő Jánosnak adott, 2009. októberi Sándor Iván-interjú a regényhelyszíneket
illető nagyfokú személyességet külön is nyomatékosította: „…ki kell emelni a helyszínek
elvonatkoztatható, strukturális lényegiségeit. Az, hogy Velencében esik-e az eső vagy süt-e
a nap, meghatározhatja egy egész fejezet atmoszféráját. Az, hogy Zuglóban valamikor merre
voltak az üzletek, éttermek, belejátszhat egy figura emlékvilágába-múltjába. A regényben
semmi sem az eredeti, de minden helyszínen élnie kell a regényigazságnak. Ha időkontinenst említettél, akkor hozzátehető ehhez a térkontinens is”. (A kulcsszavaknak bizonyuló kifejezések egyikét Szegő mindjárt az indításnál felvetette: „A Drága Livben például
1956, a Követésben 1944 az idősáv, amelyben mint átvilágított múltban ütközteted a jelent. Az új regényben időkontinensről, lassúbb átrendeződéséről lehet beszélni. Az antik
és a posztmodern világ kapcsolódásáról”. Innen bontakozik ki „a humanista kultúrakorszak, az alapértékek elporladása utáni idő”: a jelen feltérképezése, s kel életre a térkontinens-fogalom.)
Iszméné a tanúságot nem tevő tanú, a szavakat nem találó néma. Irányába a számos
mellékalakon kívül a három főszereplő mesterrajza vezet. A művészettörténész tesz tanúságot arról, miként válik a tanúságtevés Pauló életcéljává. Erika mindkettejük tanúságának katalizátora. Ők hárman mélyen értik, szeretik, ám ettől még ironikus-maliciózusan
„körbekritizálják” egymást. Ismerik valamennyien a másik kettő erősségeit és gyengéit.
A magukéit ugyancsak. Pauló kettős és súlyos (a mitológiához tapadóan részint biblikus)
áthallású neve (Pauló/Pál) és a narrátor hiányzó neve közt Erika neve (jelentése: becsület,
esetleg: uralkodás) onomatopoétikailag is hármasságot képez. Nélkülük nem létezne Az
Argoliszi-öböl Oidipusza, Iokasztéja, Iszménéje – akik nélkül viszont üres korsó lenne a három barát, a három művész, a három filmkészítő léte.
Azt állítja Sándor Iván (idéztük): nem ért a zenéhez.
Nem lepődnék meg, ha következő regényeinek valamelyikét a zenére, zenészekre: a muzsika epikus transzpozícióira kottázná.

Tarján Tamás

Tanulmány
FRIED ISTVÁN

Napló, útleírás, önéletrajz
・
„Eszméi vannak, melyek nem egyeznek
többé az uralkodó eszméivel, s ő mégis
hisz bennük, egészen, az őrültség erejével, ahogyan eszmékben hinni kell.”1

Jules Renard magyar befogadástörténete megíratlan, jóllehet „valaha” a magyar irodalom
jelesei fordították, ismertették, és nem utolsósorban ismerték el, mennyit köszönhetnek a
francia szerző – írjuk ezúttal így! – „stílusművészetének.’” Hirtelenében Kosztolányi Dezső és Illyés Gyula neve merül föl, de a Nyugatban (!) közölt Márai-írás (1935. december),
amely német fordításban szinte azonnal megjelent az akkoriban sokak által olvasott
Pester Loydban (1935. december 1.), árulkodik arról, hogy egy titokban vezetett, posztumusz kiadott „napló”2 is lehet remekmű, ha a szerző oly írói képességgel rendelkezik, mint
a legnagyobbak (vajon kik?); ám a tanulmány-értékű írásból kibukik, hogy a napló korántsem az intimitás műfaja, aki ír, mindenkor a nyilvánosságnak ír. „A semmibe csak az
őrült harsogja bele szavát.”3 A napló azonban másképp is „személyes” – végigtekintve a
Márai-életművön –, eleve rákényszerül az egyes szám első személyre, így bőséggel akadhat olyan olvasó, aki azonosnak érzi, de legalábbis azonosítja a napló „beszélő”-jét az „empirikus szerző”-vel, és olyan folyamatos történetmondást észlel vagy (re)konstruál az olvasás folyamán, amely a „hagyományos”, „átlagos” önéletrajzok sajátja. Természetesen befejezetlen a történet, de hát a napló is „abbamarad”; a postakocsi utolsó útját a Krúdyra
emlékező idézi meg, helyezi át a látomások tartományába,4 jegyzi föl a tűnődő kortársaknak és a megalkotottság után érdeklődő utókornak. S hogy az útleírás (a „valóságos” és a
„virtuális”, Márai mindkettő mellett hitet tesz, ám csupán a „valóságos”-akból lesz könyvnyi beszámoló) a napló meg az önéletrajz mellé emelhető, ennek külső és belső okai nevezhetők meg. Elsősorban az irodalomtörténeti tanúság késztet ennek leírására, a Márai
által is sűrűn olvasott, hivatkozott Goethe nemcsak költészet és „valóság” egybejátszásából
vezeti le élete regényét, hanem ezt bőségesen egészíti ki olyan útleírásokkal,5 amelyeknek
megformált irodalmi mű voltát ama adat igazolja igen beszédesen, hogy az élményt követő
évtizedek után nem a hézagos emlékekre, a hiányos följegyzésekre hagyatkozva, hanem az
„élmény” és a formába öntés között eltelt időszak tanulságainak prózapoétikáját felhasználva készültek el.
Ha valaki, aki járatosabbnak mutatkozik a Márai-életműben, az író minden megnyilatkozását „önéletrajzi”-nak is képes tekinteni, vagy az életmű későbbi periódusaiból következtet vissza „előrejelzésekre”, öntudatlan sejtésekre, mintegy egységben akarja látni azt,
ami valójában csupán az olvasás, a kutatás, az értelmezés során – utólag – válik, válhat

2010. április

63

egységgé, egy erőszakolt folyamatosság bizonyításává. Egy szerzői életmű mint Egész vagy
teljesség éppen úgy a megközelítés menetében szerveződött fikció, az értelmező „narratívá”-ja, mint a különböző műfajok révén összeállt önéletrajz kiegészítésére, befejezésére,
a hiányok pótlására törekvő, tanulmányt, monográfiát, korrajzot megcélzó irodalomtörténészi cselekvés. Ezt előre bocsátva írom ide Márai sokat mondó sorait. Megkockáztatom,
fogalma sem lehetett, hogy a XXI. században őrá fogják olvasni azt, amit csattanónak,
„crescendo”-s zárásnak szánt, egyébként is hajlamos volt írónk az aforisztikus fogalmazásra, amely fogalmazásban a személyes és az általános, az írói gyakorlat és az értelmezői
„elmélet” ütköztethető, továbbá ezen keresztül a maga költészettanára célozva, (ál-)szemérmesen kimondatlanul, szinte körmönfontan, mindenképpen áttételesen egy/az európai irodalmi tudat egy példázatszerű megnyilatkozását érzékeltetve.
„Naplóját nem lehet »elolvasni« egy szuszra, mint a regényt vagy önvallomást; nagyszerű hagyatéka nem tartozik semmiféle műfajhoz. De mindenestől, tévedéseivel és szertelenségeivel, aránytalanságaival, féltékenységeivel, gyermekes félelmeivel és fenséges megrettenéseivel, mesteremberes aprólékosságával és költői áhítatával összeállított mű e sokezer apró bejegyzés; s ez a mű hozzátartozik az európai irodalomhoz.”6
Nem tudom, érdemes-e a Márai-életmű későbbi perspektívájából ide visszatekinteni,
annyi talán mégis megjegyezhető, hogy a jellemző vonások Márai majdani naplóira is ráillenek, azokat sem lehet sem önvallomásnak, sem (szabályos) regénynek tekinteni, és például a legújabb német kiadói vállalkozásokra gondolva, állítható: az „európai irodalomhoz” tartoznak. Ami meg a műfaji kérdést illeti, kevéssé határozható meg a „klasszikus”
hármasság szerint, a szerkezeti-előadásbeli sajátosságok nem pusztán a mű” nyitottságáról árulkodnak, hanem a műfajbeliről nem kevésbé. Ilyen módon önvallomásnak nem (hiszen a rousseau-i gyónás érzelmessége meglehetősen távol esik Márai próza-elgondolásaitól), ám önéletrajznak, ha az önéletrajziságot mint „nézőpont”-ot tekintjük, minden bizonnyal nevezhető.7 Hiszen az én és a világ egymásra hatása a naplók tárgya, a képtárlátogatások – Halász Gábor kifejezését kölcsönkérve – egy „ízlésforma önarcképét”8 segítenek megvilágítani. A regényesség annak romantikus vagy realista felfogásában szintén
elhárítható, de mindenképpen eseménytörténet, olykor külső eseményeké (költözés, vonatozás, társasági együttlétek stb.), máskor belső eseményeké, amelyek politikai, erkölcsi,
kulturális, irodalmi véleményekként vetülnek ki. S ami eddig még nem hangzott el, Márainak az 1945-ös naplót követő útleírásai szintén naplójegyzeteiből álltak össze, nevezetesen
az Európa elrablása című kötet (amely műfaját tekintve útleírás) és az 1946/47-es naplójegyzetek között feltűnően sok az átfedés.9 A külső forma, a különböző terjedelmű bekezdések sora megegyezik a naplókéval. Ugyanakkor elég tudatos a rájátszás a Napnyugati
őrjáratra,10 különös tekintettel az ott megszólaltatott reményre, amely a polgári demokráciák életrevalóságát és hitelességét hangoztatta; amelyhez képest a második világháborúból ocsúdó Itália és Franciaország „világa” jóval kevesebb reménytelit sugároz. Az Itáliarajongás nem csökken, sőt a későbbi naplójegyzetekben felerősödik, ám a világháborút
szükségszerűen követő változások viszonylag kevesebb derűlátásra biztosítanak lehetőséget. Íróik vannak, írójuk nincsen – állítja egy helyen a szemlélő. Másutt a nemzedék közös
ihletét11 hiányolja, kimondatlanul az irodalmi élet pezsgését; egyáltalában annak az irodalomnak jelentkezését, amelyet följebb európai, Európának szóló, európai jelentőségű iro-

64

tiszatáj

dalomként minősített. Az útleírás már csak azért is önéletrajz, mivel a szemlélő, aki a voyeur szerepében kap alakot, kizárólag a maga szemhatárából szemlélhető jelenéseket, jelenségeket, dolgokat, személyeket, vidékeket veszi tudomásul, hasonlítja ahhoz, ami emlékezetében él. Ebből tevődik össze a látvány világa, amely világként körvonalazódik. A Márai-naplók és -útleírások „világa” egyszerre „kis”- és „nagy”-világ, másképpen fogalmazva
egyszerre van „valóságos”-földrajzi jelentése (hitele) és virtuális kivetülése, tartalma. Márai, az utazó (emigráns naplói bőségesen számolnak be amerikai12 és európai utakról), az
útleíró természetszerűleg beszámol a meglátogatott országokról, városokról, emlékezete
és képzelete, olvasmányai és tanulmányai valós és fiktív (szín)helyeiről, találkozásairól
(igen ritkán: gyakran csak a név kezdőbetűjét írja le);ennél azonban lényegesebbnek tetszik a „belső” történet, miként maga is tudatosítja: mit idéz elő/föl, miként történik meg
benne az út. Mindez aligha értelmezhető olyaténképpen, hogy egy megíratlan/megírhatatlan nevelési/nevelődési regény töredékeit látjuk viszont a kötetekben, a beszélő nem
„fejlődik”, jóllehet a nemzet- és népnevelés lehetségessége vissza-visszatérő gondolata
(nemcsak nemzetnevelési röpirata tanúskodik erről)13 a naplóknak és az Európa elrablásának. Az egyes embernek is önmagában, önmagával, önmaga által kellene kezdeményeznie a békét/békekötést, így az utazások során a szemlélő aziránt érdeklődik, a két háború
között, majd a háborút követő években, szembenézett-e Európa azzal, hogy feladta „hivatását”, az egyes írástudók árulásán túl, az európaiság eszméjének tagadása miféle következménnyel járt; s noha senki és semmiféle szervezet, „képződmény” nem léphet, nem
hátrálhat vissza létezésének egy korábbi fázisába, azt mindenképpen megtehetné, hogy
számot vet az újrakezdés előtt meredő külső és belső akadályokkal. Ilyen módon története, művelődés- és gondolkodástörténete állomásain át vezethet útja jelenkora megértéséig. Márainál (sem) a külső út nem lényegtelen kerete a belső útnak: miként Goethe itáliai
útját sem lehet csupán az északi ember vágyával magyarázni a citromfa virágzásának országa után (Mignon dalát énekelteti, de nem énekli), nem a mindenképpen leegyszerűsített nordikus-délszaki dichotómiák feloldási kísérletét szemrevételezhetjük: jóval inkább
egy/a klasszika irányába történő zarándoklásnak, amely (ennyi engedményt lehet tenni) a
„nordikus” Sturm und Drang periódus lezárásával támadt tájékozódási kétségeket részben
fölerősíti, részben egy időszerűvé emelt költészettervezés lehetséges forrásaihoz vezeti el
(mint ezt többek közt a Római elégiák, majd a Velencei epigrammák jelzik; a Napnyugati
őrjárat egyidős a Válás Budánnal kezdeményezett (késő-modern?) regényforma születésével és elfogadtatásával, az Európa elrablása már e regényforma kiüresedésére céloz egy
aforisztikus megjegyzéssel, a Sértődöttek befejező munkálatait készíti elő, hogy „naplószerűség”-ével egyben az eddig elfogadott útirajz-formával kapcsolatos elégedetlenségét formai megoldása révén nyilvánítsa ki. Ilyenformán „mű”-történet is Márai útirajza, határon
alkotott mű: még él – noha önmagát győzködve – a remény, hogy a nyelvbe lehet „emigrálni”, ott lelhető föl az igazi otthon, és az önmagát kereső és egyelőre nem lelő nyugattal
szemben íróként a Zárda utca védettségében lehet továbbra is „ember s polgár”; de alig telik el egy esztendő, a remény teljesen szétfoszlott, minden írói kísérlete rosszindulatúgyanút keltő kritikákkal, többször inszinuációkkal találja magát szembe, nem csupán
a szélsőbaloldalon;14 a polgári lét anakronisztikusnak minősíttetik, s a kierőszakolt átrendeződésben még lakásnyi „független nyugalom” sem juthat Márainak osztályrészül. Az

2010. április

65

1947-es esztendőben még meg-megjelennek könyvei (útleírásán kívül a Medvetánc, a Sértődöttek első kötete, A nővér második kiadása, sőt 1948-ban a Révai Kiadó még ki tudja
hozni a Sértődöttek második kötetét, a harmadik azonban – mint ismeretes – a nyomdából a zúzdába kerül, s ez elég figyelmeztetés az egyre kevésbé reménykedő írónak), naplórészletei a Magyar Nemzetben meg az Új Időkben látnak napvilágot, köztük azok is, amelyek az útirajzba szerkesztődnek be, 1948-ban is fel-felbukkan antológiákban, a sajtóban
néhány Márai-írás. Mindez végjátéknak tűnik, még akad itt-ott közlési (megélhetési?) lehetőség, de egyre szűkebb az a tér, amelyen az író cselekedhet. Sok biztatót az Európa elrablása nem hirdet. Az író néz körül a meglátogatott országokban és városokban, miközben felidézi egykori tapasztalatait. Amit lát, abban erősíthette meg, hogy ezt a többjelentésű címet adja útirajzának. A mitológiai utalás inkább a látott szobor révén iktatódik be a
műbe, hogy annál erőteljesebben hangsúlyozódjék a jelkép, egy földrész öntagadásával
helyezte törlésjel alá kulturális hozadékát, konkrétan néven nevezve: a Bildungsbürgertum eszméjét és teljesítményét. Messze nem kitérőképpen, inkább Márai európaiságának
jobb átvilágítása érdekében folytatom avval, hogy nem eléggé hangsúlyozott tény: nem
vett részt az 1930-as esztendők sokszoros félreértésekkel és pszeudo-magyarázatokkal
tarkított vitájában, amelyet az úgynevezett urbánusok és az úgynevezett népie(se)k folytattak egymással. Több ízben hivatkoztam: Márai nem protokolláris elismerő sorokat vetett papírra ebben az évtizedben Illyés Gyula és Veres Péter műveiről (ezeket az elismerő
sorokat sem Illyés Gyula naplójegyzetei, sem Veres Péter tanulmányrészletei nem nyugtázták és nem viszonozták, nem is szólva Németh László „bon(?)-mot”-járól „Az Újság
Máraiját éveken át zsidónak hittem.” 15 Kihegyezve és konkretizálva: az asszimilánsok
„műveltjeinek” szellemi rokonságát állítja Féja Géza, szerinte: „magatartása mélyen jellemző a magyarországi asszimiláns-írótípusra”);16 Márai álláspontja volt és maradt az európaiságot a városi kultúra hozta létre, illetőleg a városi kultúra az európaiság kiváló teljesítménye. Ugyanakkor a metropolis nem város, igazi város Kassa és Kolozsvár, tudatta olvasóival; s hogy az Európa elrablásából idézzek:
„Itt Rómában érezni legerősebben, milyen kevés igazi város van a világon! Tehát nem
alkalmi település, gigantikus karavánszeráj, hanem város, organikus valami, a földből
nőtt, helyben, másíthatatlanul, emberekkel, sorsokkal, perspektívával, a maga erejéből!
Róma, Párizs, Peking, Jeruzsálem, ezek az igazi városok. Pekinget – sajnálom, míg élek! –
nem láttam; a többit láttam. Talán Firenze is város… Velence díszlet.”17
A metaforikus fogalmazás nem könnyíti meg az értelmezést, ellenben mintegy előhívja
a nem bizonyosan jóindulatú félreértelmezést. A magam részéről szembesíteném Márai
Kassa- és Kolozsvár-képzetével, valamint azzal, hogy az „irodalmiság” jellemző jegyeiként
számon tartott strukturáltság, az előadás átpoétizáltsága, valamint a felkiáltójelekkel érzékeltetett retorizáltság szintén helyet kaphat az értelmezésben. De megkockáztatható (és
erre a Peking-utalás kínál lehetőséget) az öniróniának nem elidegenítő, inkább némileg
mérséklő jelenléte a szövegben (amely irónia természetesen nem „urbánus”, nem a magyarétól idegen írói tulajdonság, inkább a modern író kétségeit érzékeltetné saját írásának
kétségbevonhatatlan „igazsága” iránt, és ennek révén enyhíteni igyekszik az elragadtatás
és a magabiztosság szólamát). Visszatérve a jelzett kérdéskörhöz: Márai az irodalmi polémiáktól távol tartotta magát az 1930-as esztendők elejétől, márpedig ugyan írók és „iro-

66

tiszatáj

dalmárok” vívták az urbánus–népies (eufemisztikusan szólva) „küzdelmet”, annak tétje
kevésbé az írói megszólalás körül volt lelhető, jobb, bár nem jó esetben ideológiai-kritikai,
rosszabb esetben hatalmi-kiszorítósdi játékok sorozatának lehetünk tanúi; Márai viszont
ezekben nem kívánt részt vállalni, még akkor sem, ha méltatlan támadások érték innen is,
onnan is (Hatvany Lajos–Kodolányi János). Nevezetesen nem ott látta a nép–nemzet–
irodalom–kultúra–Európa viszonyulások/viszonylatok, érintkezések, hatástörténeti fordulatok, szociális tartalmak és reformtörekvések egymást keresztező együttesének lényegét: a maga különállása éppen azért volt látványos, mivel az urbánusok részéről sem a történetileg kialakult, meghatározott Bildungsbürgertum, a magyar Buddenbrookok (hogy
néhány Márai-regény távolabbi rokon városelképzelését, kereskedő-mentalitásának epikus változatát idézzem) munkájának jelentősége hangsúlyozódik. Aligha tagadható, hogy
Márai „rendszerré” összeállni nem tudó, nem akaró elképzeléseiben nem nehéz fölfedezni
az utópisztikus vonásokat. S az sem, hogy a kulturális városszerveződés mentalitástörténeti megformáltsága alkotja különállása eszmei, ha úgy tetszik, ideológiai alapját, s ebbe
sem az 1930-as esztendők „őstehetség”-ábrándja, sem a Kert-Magyarország ugyancsak
utópikus elgondolása, sem a Hatalom szövetségében elképzelt reform (amelynek illuzórikus volta hamar kitetszett), sem az a fajta „szocializmus”, amely például Veres Péter eszmevilágában később, az 1950-es esztendőkben érdekesen változott meg, sem az antiszemitizmus stb. stb. nem fért bele, ellenben az 1930-as esztendők – nyugati – parlamenti demokráciái reménykedéssel töltötték el. S hogy ez nem kevésbé illúziónak bizonyult, ezért a
„történelem”, az „események” voltak felelősek, nem az a Bildungsbürgertum, amelyet egyre szűkebb térre szorított a civilizatórikus modernség nem egyszer a diktatúrába hajló állama. Az Európa elrablása a kiábrándulás naplójegyzeteit hozza, s ezt egy korántsem
szélsőbaloldali kritikus ekképpen nyugtázza:
„Valódi vagy vélt betegségek gyötrik; unja magát, tehát unja a világot. Csak néz, de
nem lát: külsőségek foglalják el, világos, hogy a lényegre sem tapint rá.” Hogy mi volna a
lényeg, a kritikus persze nem tudhatja, hiszen nem ő utazott. Vagy a lényeges az lenne,
amit ő annak gondol? Az ő Svájc–Itália–Franciaország-elképzelése? -tudása? A kritikusnak nem dolga, hogy ezt kifejtse, ám oly magabiztosan állít negatívumot, hogy a magam
részéről érdeklődnék a pozitívum iránt, ehelyett azonban újabb részletek a kritikából:
„Minden kísértet – írja – Párizsban és az olvasó éppoly állhatatosan kívánja ennek az utazásnak végét, mint az író.” (Mint földönjáró értelmező azon töprengek, kitől kapta a kritikus a felhatalmazást, hogy Az olvasó nevében szóljon? Ennyire bizonyos abban, hogy a
Márai-szöveg másképpen nem volna olvasható? Márai csalódott, de nem spleenes, egyébként az unalom Baudelaire óta a jelképek közé tartozik, más szóhoz hasonlóan nem pusztán egyetlen, „szószerinti” jelentéssel rendelkezik, metaforikusan még annál is többel).
A summázattal kapcsolatban túlzás lenne a kritikus empátiájáról, jóindulatáról szólni,
emellett jóslatszerű, meglepően olyan módon, hogy a lukácsi esztétikai megfontolásokkal
rokonul: a pesszimizmust eleve elvetendőnek tartja, persze nem tudni, nemzetgazdasági,
irodalmi-esztétikai, netán morális szempontból-e. „Fárasztó olvasmány ez a kis könyv.
Nincs lehangolóbb a terméketlen pesszimizmusnál. Semmire sem megyünk vele.”18 Lehet,
hogy olyannyira fárasztotta a kritikust a „kis könyv” (vajon a kicsiség előny-e ebben az
esetben?), hogy nem jutott a végére? Mert bizony a befejezés szomorú ugyan, de nem

2010. április

67

pesszimista, nem morális, sem esztétikai szempontból nem az. Hogy a Márai-olvasásban
benne rejlett ilyen lehetőség, erre Passuth László alapos A nővér ismertetése utal:
„A Nővér-nek (!) sok könnyen sebezhető pontja tárul fel, melyet nyilván felnagyít és
általánosít majd azoknak bírálata, akik nem kíváncsiak a mű belső, félelmetes történetére,
akik soha nem kívánnak együttutazni az íróval a szavak alatt húzódó alvilági folyón.”19
Félreértés ne essék: Márai e műve (sem!) nem szorul az én védelmemre, és korántsem
az a célom, hogy Márai kritikusaival szemben apologetikus írással törjek mellette lándzsát. Pusztán a Márai-félreértés természetét állítom az előtérbe, amely egyfelől az önmaga által elismert modorosságokat mintegy a művet destruáló, önjáró eszközként tekinti,
másfelől a teli-kétség, önironikus Máraival szemben egy kritikusi tévedhetetlenség magabiztosságával ítélkezik, önmaga esztétikai elveit (?) állítva mércének, mit sem törődve azzal, hogy talán más mércék is létezhetnek. Ami a terméketlen pesszimizmust illeti, nem ellene, nem vita- vagy magyarázkodásképpen idézem az Európa elrablása utolsó mondatait, viszonylag könnyen válaszolható meg, miféle következtetést von le maga a szöveg, s a
mű messze nem rejtjeles intenciója merrefelé irányít. Az sem cáfolható könnyen, hogy a
nem éppen vidám itthoni és nyugati tapasztalatok ellenére nem mond le a kötet beszélője
az újrakezdésről, s ha komor/szigorú szembenézésre int is, a köteten végighúzódik a nyelvi hazába húzódás mellett az otthonteremtés vágya is.
„»Soha nem szerettem a bűneim« – írta Gogol. Ez álláspont. De a magyar társadalom
nem mondhatja ezt; szerette bűneit és bűntudat nélkül gondol ma is azokra. Ebből nem
gyógyítja ki más, csak a műveltség nagy nevelő kísérlete.” 20
Retorikailag kitűnően megszerkesztett zárlat. A (világ)irodalmi példa nem önmagáért,
hanem az ellentét pregnánsabbá tételéért kerül elő. Hiszen az orosz író már képviseli a
XIX. századi, nagyhatású orosz irodalom magatartássá formálódó üzenetét, amennyiben
lehetetlen a bűntelenségben-lét, annyiban lehetséges a bűnök megvallása-megbánása, az
elhatárolódás a bűnöktől. A Szabadulás című regény cselekménnyé alakítja a magyar társadalom közömbösségét a történtekkel szemben, az elmulasztott önvizsgálatot, a reflektálatlan értelmezését a tűnő huszonöt esztendőnek. Az utolsó mondat igéje a gyógyítás lehetőségét csillantja meg, szigorú feltételekhez kötve, a morális tanulságok levonását sürgetve. Az ellentétek tematizálása helyzetrajzot ígér, amely írói ítélkezéssel kapcsolódik össze.
Igaz, a hangnem tárgyszerű, mondhatnám, tárgyilagos, kevéssé részletező. Kulcsfogalomként a műveltség elfogadására tesz ajánlatot, amely egyben a terápia legjobb eszköze. Ezáltal visszajutunk a polgári létezés legbelső tartalmához; hadd utaljak az Európa elrablásában rögzített első élményre, a genfi Kunsthausban megtekintett képzőművészeti kiállításra, amelyen az utazó Tiziano, Rembrandt, Rubens, Salvator Rosa, Velazquez festményeire csodálkozik rá, hogy nem sokkal később Mozart és Goethe neve tűnjön föl, ama
szellemi Európa reprezentánsaié, amelynek hiányát a hét esztendős bezártság során fájdalmasan érezte. A szabadulás öröme szinte csak az első mondatig tart: „Zürich. Hét év és
három hónap után először külföldön.”21 Nem sokkal utóbb kétségessé válik a szabadulás
villanásnyi öröme, eufóriájáról nem beszélhetünk, sem itt, sem a regényében, a Szabadulásban. A korábban gyötrő rosszérzés nem oldódik föl oly könnyen, a béke körülményei
között sem lehet kilépni a múltból, amely nyomot hagyott az egyes emberen, adott esetben az útirajz beszélőjén, az országon, amelyből elutazott, valamint a szellemi Európán,

68

tiszatáj

amelyet keresni fog. Beszédes (megint) a „stílus”, a retorika, az „eszközök” gondos megválogatása, amely példázatból ugyanúgy származtatható, mint a századfordulós modernségből, a „régi jó békeidők” tematikájából. A mondat felaprózása, írásjelekkel széttördelése az
ellentétes világok megrajzolására vállalkozás problémáit sugallja. A Márai-életmű a gyermekifjú zendülésétől a szerepre találásig, onnan a kétségbeesett helykeresésig, majd
emigrálásáig ível. Ezen a közbülső állomáson az 1946/47-es útirajz a kiábrándulás és az illúziók, a rádöbbenés és a csalfa vak remény között lebegteti a szólást.
„Ez a város olyan, mintha visszatértem volna, tékozló fiú, apám házába, minden sértetlenül olyan itt, mint volt valamikor, egy életformában, melybe beleszülettem, csak én
nem vagyok már ugyanaz, mint mikor beleszülettem és éltem e kellékek között, ebben az
életformában.”22
A korszakváltás tudatosodása a nyugati út során mélyül el, válik „explicit”-té; s ami a
megjelenés igényével készülő 1946/47-es naplójegyzetekben megfogalmazódik, valójában
leszámolás azzal, ami eleve illúzió volt, és aminek illúzió-voltára a Napnyugati őrjáratot
követő években derült fény. Előbb az 1943/44-es Napló számol el az elmúlt 25 esztendő
vétkeivel és mulasztott lehetőségeivel, majd az 1945-től kezdődő időszak följegyzései jutnak erős válogatással a sajtó hasábjaira, hogy az írás, a hallgatás, a szólás esélyei megméressenek. Az Európa elrablása mintegy „kontroll-anyagként” funkcionál, részint előre
mutat az Egy polgár vallomásai tervezett harmadik kötete irányába, a polgárság magyarországi (ön-)felszámol(ód)ásának históriáját szembesítve a napnyugati válság-periódus
tanulságaival. Márai önnön személyiségét, az esendő sajátot egyáltalában nem vonja ki a
történésekből, az írástudók árulásának ráeső része a modorossá válás fölismerésével érhető tetten, mindazonáltal a polgár szerepének újragondolása nem kerül le a napirendről,
jóllehet ez az újragondolás inkább a történetből eredeztethető esélyek és kudarcok mérlegre tételével jellemezhető. Előbb tékozló fiúnak láttatja magát, aki a díszletszerűnek érzékelt apai házba tér vissza, ám a világháborús megpróbáltatásoktól szerencsésen megmenekült Svájc legföljebb távolról emlékeztethet a polgártudat által építeni szándékolt
hazai „ház”-ra, benne a háztulajdonosi és műveltséget őrző polgár szerepét játszani kívánó
aktánssal. A színházi hasonlatot indokolja az, hogy kelléknek (!) minősül az életforma,
„díszlet”-nek és járuléknak, amely minősítés az életformát szinte külsőlegesként tünteti
föl; az aktáns immár képessé válik arra, hogy kívülről szemlélje, ami átélt, nem megjátszott, hanem sajáttá birtokolt szerep volt, egyben örökség, a beleszületés adta lehetőségek
ki/felhasználásának esélye. S hogy ez az esély szétfoszlott, méghozzá éppen ott, ahol látszólag minden sértetlen, épp ezáltal válik kimondhatóvá, a sértetlenség és a rommá összeesett saját hajdankor feloldhatatlan ellentétévé; áthidalhatatlanná, múlttá válva, amely
visszavonhatatlannak tetszik. A számvetés józan, az előadás (ezért?) nem nélkülözi az
emelkedettséget.
Ez az emelkedettség azonban némi magyarázatot igényel. Onnan indulnék el, hogy elsősorban az 1930-as évek végének, 1940-es esztendők elejének Márai-kritikájában egyre
erősödő szólam a vádé, miszerint a Márai-regények túl-retorizáltak, a szereplői beszéd
nem választható el a szerzői (elbeszélői?) beszédtől, minek következtében a túlfeszített,
szinte szépelgő előadásban az ismétlődő elemek teszik előre kiszámíthatóvá a regényt.
Több ízben írtam arról, hogy pontosan érzékelhető, elidegenítő tényezők lopakodnak be

2010. április

69

még a szereplői szólamokba is, az elbeszélő a talán Krúdytól tanult közbevetésekkel érzékelteti a beszélő többnyire testi gyarlóságát, amely éles ellentétben áll a szavak fentebb
stíljével. A nem-verbális kommunikáció ilyenkor ellensúlya a verbálisénak. A kitérés után
talán érthetőbbé válik az a tézisem, hogy a naplókban és az Európa elrablásában a bekezdések közötti hangulatváltás jelzi, hogy a beszélő előadása a „komoly” meg az „ironikusan
humorizáló”, az emelkedett meg az elidegenítő között van lebegtetve, korántsem a megfelelő szólást kereső elbeszélő tétovaságával, bizonytalanságával, hanem éppen ellenkezőleg,
az előadás apróbb részleteit is megkomponáló szerző némi akartságával. Elismerhető,
hogy az aforisztikus fogalmazás veszélyes irodalmi kalandokra csábíthat, a túl kihegyezett,
mindenáron poénig vitt előadás éppen úgy modorossá válhat,23 mint az a bizonyos Máraidallam, amelyet maga Márai kívánt volna új műveivel feledtetni, az önmagára ható író pozíciójától távolodva szeretett volna egy másik irodalmi helyet körvonalazni. Aligha cáfolható, hogy az önmagáért való, mintegy kávéházi társalgásból eredeztethető bon mot-k az
Európa elrablásában (ugyan nem zavaró tényezőként, mégis egy kevésbé értékes stílusváltozatként) jelen vannak. Márai kritikusa szóvá teszi a „Formiánál a tenger” hiányos
mondatú „odavetést”.24 A magam részéről Márai tenger-látomásának és Stendhalt idéző
stíluselképzelésének dokumentumát véltem ebben fölfedezni, és egy terjedelmesebb dolgozatom alapjává tettem. Az emelkedettség önmagában sem nem erény, sem nem vétek,
„funkcionalitása”, – némi túlzással élve – „szociolektus”-ként alkalmazása feszültséget
okozhat, s e termékeny feszültségből szikrázhat ki a másképpen szinte elbeszélhetetlen.
Egy másik passzus segítségével igazolnám, miképpen gondoltam el a följebbi tételt. Az
Európa elrablása cím a mitológiai képzet és kép mellé az erőszak, a vereség, a hiábavaló
küzdés jelentését is sugallhatja, itt már Európáról van szó, a korábbi útleírás napnyugatról
emlékezett meg. Ami közösnek tetszik, az őrjárat, noha különféle változata létezik. Az
egyik vonatkozás Rembrandt 1642-es Éjszakai őrjáratát idézheti meg, a városra utalásokra való különös tekintettel. A következő lehetne egy általánosabb, a jelképesbe átíródó,
amelynek révén a saját önmaga erősítéséül az idegenben rejlő sajátot szeretné föltárulva
látni. S végül az 1930-as esztendőkre időszerűsített „harcos humanizmus”, az „Európa vigyázz” eltökéltsége volna ebbe a körbe iktatható, mint amely a városi-polgári tudat példáinak szemrevételét vállalja, továbbá annak elszánt kimondását, hogy a polgár létrehozta
világ, a műveltség immár a „hősiesség”-gel analóg, és ennek színre vitele A kassai polgárokban történik meg. Mindez nem pusztán kronológiai előzménye az Európa elrablásának. Az út a megszakadt hagyomány, a töredezetté vált történet újramondásának kísérlete, a kísérlet sikerének csekély reményével. Nem őrjárat ez, hanem körültekintés, mi látható még az emlékezet helyeiből, hogyan maradtak meg az egykori őrjárat jeles színhelyei.
Itt átadom a szót a kötet beszélőjének: „Ez az utazás afféle udvariassági látogatásnak készült. De mentől inkább döcögök ebben a rozoga Európában, érzem, hogy nem is udvariassági, mint inkább részvétlátogatás.”25 A „poén”-t az írás kitűnően készíti elő. A megszorítás (afféle) az udvariassági formák közé sorolódik, a beszélő betartja a formát, a játékszabályokat, nem határozottan állít, hanem kicsit visszavon ebből a határozottságból. Készül erre az útra, hogy az előzményekkel összegondolhassa. A tapasztalat nem igazolja az
előkészületet, az udvariasság részvétté alakul át, fenntartva a kettős értelmezését, a gyászmunkáét és a részvételét, jóllehet az előbbi talán a domináns szólam.

70

tiszatáj

Ezt követően – nem azzal a szándékkal, hogy az idézett bírálattal szemben érveljek –
a kötet egyik legfontosabb passzusát írom ide, amely a világháborút követő bizonytalan
(hatalmi, gazdasági, politikai és némileg kulturális) állapotokon töprengő gondolkodó
kétségeiről tanúskodik. A hangsúly a töprengésekre, a türelmetlenül egymás után sorakozó kérdésekre vetődik; nincs meggyőző állítás, de vívódás sincs. A kérdés címzettje: a „világ”, amely kevéssé mutatkozik egyelőre megszólíthatónak. Az a „világ”, amelynek múlttá
válása ellehetetlenítette a polgári író pozícióját, s egyelőre nem kínált fel egy másik pozíciót, nem tette lehetővé, hogy az írói munka révén körvonalazódjék egy másik pozíció kialakításának esélye. A „világ”, amely végérvényesen eltűntnek látszik, és amelynek helyén
nem érzékelhető olyan „világ”, amelyben tájékozódni lehetne. A „szellemi” Európa nem
egyszerűen megingott bizonyosságérzettel jellemződik, hanem legalább oly mértékben avval, hogy a beszélő kérdéseire nem érkezik, mert nemigen érkezhetik válasz. Az önmagába
tekintés, az önkritikus önértékelés, a saját és idegen keresése önmagában és önmagán kívül még messze nem terve ennek a „világ”-nak, éppen felocsúdva önmaga okozta történelmi viharaiból az önsajnálat és a túlérzékenység fázisain keresztülvergődve, még nem
alkalmas a kérdésekre adható feleletekre. De igen jellemzőek a kérdések az udvariassági
látogatóra is, aki akarva-akaratlanul provokál, „névre” szólóan címezi meg, mit szeretne
megtudni; s hogy egyelőre nem érkezik válasz, részvétteli részvételét ajánlja föl – visszhangtalanul:
„Van még szellemi Európa?… Vagy csak országok, pénzrendszerek, politikai rendszerek, s beteges nacionalizmus maradt az egészből? Nem tudok felelni. Van még valami,
amiben feltétlen egyezik Európa, úgy mint Erasmus idejében, mikor a reformáció feldúlta
a társadalmakat, mégis egyezett a humanizmus műveltségében? Miben „egyezik” ma Európa?”26
Ne marasztaljuk el naivságban, a múlt idők iránt érzett kritikátlan rajongásban Márait. Ő, aki naplójának beszámolója szerint a Propyläen Weltgeschichte köteteit alaposan
végigolvasta, kommentálta, tisztában volt avval, hogy Erasmus korában (amennyiben az
valóban az ő kora volt) Európa ugyancsak különféle vallási, politikai, „ideológiai” táborokra volt szétszakítva; amit Márai idealizál, mindenekelőtt azért, hogy saját korának műveltség-tagadását állítsa pellengérre, az erasmusi tiltakozás, a bele-nem-egyezés, a szatirizáló
képesség, akarat követendő példává emelése. S nem utolsósorban egy művészeti korszak,
a humanizmusé, szembesítése (nem pusztán az „érzékelésmód széttagolódásá”-val, hanem) az írástudók, a művészek „árulását” követő elbizonytalanodással. A két háború között nemigen van nyoma annak, hogy Márai feltétlen hitt volna egy pán-európai mozgalom sikerességében, hasznában is talán csak kevéssé. Emigrációjában azonban egyre közelebb lép az egyesülő Európa gondolatához, amelynek a gazdaság terén mutatkozó előnyeit
kétségen kívülinek tartotta, és amelynek megvalósulásától remélte az európai „hivatástudat”-hoz való visszatérést. A cenzúrához és öncenzúrához szok(tat)ott író Európában keresi a „szellemi szabadság”-ot amelynek odahaza híját érezte (és érzi 1946/47-ben is, még
inkább 1948-ban), de nem leli nyugaton sem; s itt nem az előzetes vagy valamely ideológia
nevében tevékenykedő cenzúráról elmélkedik, hanem kimondatlanul is azt az európai hagyományt szeretné követni, amely Erasmustól Voltaire-ig, az enciklopédistáktól Karl
Krausig, Musilig és Gide-ig, Karinthyig ívelt, és a tévedésektől sem mentes személyes vé-

2010. április

71

lemény kimondhatóságát szavatolta, és amely befogadásának jó darabig csak ritkán voltak
a nemzeti vagy vallási „kollektivitás” részéről felállított akadályai. Az euró-szubjektum (az
„ideálpolgár”?) megnyilatkozásában a kanti kritika-felfogás érvényesülhetett, igaz, már
Kant figyelmeztetett, ki és mi mindenki vonná ki magát a megbírálhatóság köréből. Az
idézett bírálat ama kitételével, miszerint a terméketlen pesszimizmus haszontalan, semmire sem megyünk, szinte igazolja Márai idézendő passzusát. E mindössze „esztétikai”nak beállított kifogás (jóllehet semmilyen pesszimizmus vagy optimizmus nem sorolható
be az esztétikai „kategóriák” közé) mellé érdemes leírni Lukács György megsemmisítőnek
szánt ítéletét a Sértődöttekről, amely a „tiszta” műfajok magasabbrendűsége jegyében vonja
kétségbe Márai „műfajköziségét”, s ennek értelmében hitelteleníti a művet:
„Márai (…) megáll a kicsinyes rétegérdekekben gyökerező „sértődöttség”-nél. Ezért eltorzult világ az, amelyet ábrázol, ezért „elvontak” – a hegeli értelemben – ábrázolási eszközei, ezért „kontúrtalanok”, életnélküliek alakjai, ezért nincs bennük fejlődésképesség, átalakulási lehetőség, ezért elmosódott, esszé és hangulatkép közt imbolygó előadási módja.”27
Lukács pamfletszerű írását érdemes Kodolányi János ugyancsak pamfletszerű írása
mellé illeszteni: „a polgárság nem kultúrateremtő, még csak nem is kultúra fenntartó réteg, hanem ellenkezőleg: képtelen a kultúrára (…) Szeretnék tanúként hivatkozni Németh
Lászlóra, az egyetlen kritikusra, aki röntgenfénnyel átvilágítván a Kassai polgárokat (!),
csontváz helyett papírmasét talált benne.”28
Ezek után talán kissé másképpen mérlegelhető Márai naplójegyzete, mely a személyes
„sérelmen” túl a kultúra egészére támadó ellenséges „erők”-ben és magatartásban véli fölfedezni a szellemgyilkos erőszakot.
„Ezen a naplón is érzem, világszerte mennyire nem változott a szellemi szabadság
dolgában semmi; ahogyan nem lehetett igazat, még a lényegeset sem írni a nyilvánosság
számára az utolsó negyedszázadban, úgy nem lehet ma sem; s talán kétféle naplót kellene
vezetnem, ha egyáltalán kedvem lesz még leírni valamit, ami feltétlenül és tartózkodás
nélkül igaz… a külső és belső cenzúrák kötelékei hurkolnak ma is minden szabad gondolatot; ma is bűn, talán még jobban, mint valaha, minden »egyéni« gondolatmenet, az egyén
mindig »közösségellenes«, aszociális, nincs a »vonalban«, nem »pozitív«.”29
1947-ben még megvolt a látszata annak, hogy különféle ideológiák, esztétikai/irodalmi nézetek irodalmi vitában derítsék föl, hol az elfogadhatóbb igazság, kiknek az érvei
esetleg helytállóbbak, logikusabbak, leegyszerűsítve, melyik irodalom minősíthető „korszerűbb”-nek. Thurzó Gábor30 a „félig memoár, félig regény műfaj” úttörőjének nevezi
Márait, az Idegen emberek mellett Cs. Szabó elbeszéléseit és Hevesi Andrásnak a Márai
által is becsült Párisi esőjét emlegeti, mint amelyek „imagológiai”-lag is fordulatot hoztak
a műfaji áttörés mellett. A Hunok Párizsban értelmezése úgy teljesedik ki, hogy Thurzó
interpretálásában Illyés részint Márai, részint a Céline-regény, az Utazás az éjszaka mélyére továbbgondolójának feladatát vállalja abban, hogy kimutassa, Párizs egyébként a
„kultúra és a nyomor város”-a. Eckhardt Sándor egy ismertetésében31 Márai polgármegjelenítését látja össze Jules Romains-ével, Birkás Endre azonosul Márai Európadiagnózisával, mintegy vitába száll a Márait hiányos magyarságáért elmarasztalókkal:
„A kassai polgár a keleti bölcsek nyugalmával igyekszik hátat fordítani Nyugatnak, és talán most, kicsit sértett írói önérzetében olyasmiket is meg fog érteni népének sorában,

72

tiszatáj

amikre eddig csak legfeljebb kitérő válaszai voltak.”32 (Íme, még az úgynevezett, többféleképpen értett „sértettség” minősítésében is homlokegyenest eltérnek a nézetek.)
Az irodalmi vitáknak, széttartásoknak ez a látszat-demokratizmusa ne tévesszen meg,
figyeljünk arra, hol, mely sajtóorgánumban közöltek hol Márait elismerő, hol Márait elmarasztaló véleményeket. Legott kitetszhet, hogy a csekélyebb „hatalmi” potenciállal rendelkező, a mind agresszívabban kisajátító törekvésekkel szemben defenzívába szorult
Vigiliában publikálták a több megértést tartalmazó ismertetéseket, míg a magukat marxistának nevező és irodalmi-politikai monopóliumra törő lapok írásai nem sok jóval kecsegtettek Márai irodalmi jövőjét illetőleg. A méltányos-jogos kritikának helyét lassanlassan a gyanúsítás foglalja el, és az író Márai választhat: elhallgat, s akkor szabotázzsal
vádolják, publikál, s akkor inszinuálják. Ehhez hasonló élménye nyugaton nem lehetett,
az azonban nagyon kevéssé tudható, utazásán miféle betekintést kapott az újjá-szerveződő
irodalmi életekből. Inkább azt látszik konstatálni, hogy az „elkötelezett irodalom” oly képviselői kerültek az előtérbe, mint Aragon, Eluard és Sartre (míg a maga részéről inkább
Gide és J. Green olvasásáról számol be), aztán a nacionalizmus nem szűnő voltáról tesz
sokat mondó megjegyzést („A »nemzeti« jelző újabban mindenütt azt jelenti, hogy valami
nincs rendben, nem az többé, aminek lennie kellene.”)33, valamint azt látszik észre venni,
hogy a manipuláció természete nem változik, a közeli múlt eseményei sem józanították ki
a „manipuláló”-kat, az államokat. Ennek eredménye a rádöbbenés a szellemi szabadság
határok közé szorítottságára, a szellemi Európa lényegének megtagadására. A felismerés
felismerést szült, a Palazzo Veneziában, „Mussolini szobájában” látott „kis bronz a XVI.
századból” két ízben bukkan föl az útirajzban. Egy kurta említést követőleg egy terjedelmesebb fejtegetés nyomán fogalmazódik meg, mit raboltak el Európából, miként ismétlődött meg Európa elrablásának szomorú története:
„Ratto d’Europa? Elrabolták igazán? Kik és mik? (…) Mindenekelőtt a hivatástudatot;
azt a tudatos vagy ösztönös zsiger-meggyőződést, hitbuzgalmi lelkiállapotot, hogy Európának, tehát e földrész lakóinak valamilyen küldetésféle megbízatásuk és szerepük van a
világban, s ezt a megbízatást az európai sorstól kapták örökségbe. Ezt a tudatot nem érezni már Európában. A világinga leng, és lehet, hogy Európa felett leng el. (…) Valamit elraboltak Európából a vad erők, melyek acélseprőkkel sepertek végig a városok és csataterek
felett. Az emberek éltek, mert élni organikus lehetőség Európában is. De az élet ihlet nélkül nem szerep, csak tenyészet. Európában nemcsak a nemzeteknek, a földrésznek sincs
közös ihlete.”34
(Az Ihlet és nemzedék hasonló gondolatai jelzik, hogy az Ortega y Gasset-re utaló sorok mily mélyen foglalkoztatták szerzőnket. Az ihlet itt is metaforikus, a szellemi Európát
egységbe foglaló megjelölés.)35
Egy mai szemlélő akár Európa-centrizmust vethetne Márai szemére, egy másik a nézet
illuzórikus voltát, egy harmadik – ezúttal idézeteket hozhatok –: „Legfőbb mestere a német kultúra maradt: a weimari birodalom szalon-anarhizmusa(!), Thomas Mann és Freud
mester”; „Márait dekadens polgári alkata ragadta Németországból nyugatabbra, midőn
nyilvánvaló volt a német polgári dekadencia pusztulása”.36 Márai és Thomas Mann – felületes – egybevetése a Márairól írók tollából gyakran fogalmazódott meg, csakhogy 1943ban Weimarral és Freuddal együttemlegetése nem feltétlen pozitív konnotációjú; miként a

2010. április

73

(weimari?) „német polgári dekadenciá”-val rokonítását feltehetőleg úgy lehetne folytatni,
hogy a jelenlegi német „rend”-del szembenáll (és ez még igaz is!). A dekadens polgárként
megrajzolt Márairól szóló sorokat 1945 után a második szélsőség ideológusai folytatják, és
Keszi Imre odavetett megjegyzése 1947-ből még a visszafogott kijelentések közé sorolható:
„Nyomtalanul múlt el a változás Márai Sándor fölött, legföljebb Naplója tanúskodik nem
mindig eredményre vezető vívódásairól.”37 Részben válasz, részben vállalás az Európa elrablása egy mondata: „Számomra a polgár hősi alak.” S a folytatásban a vesztett haza
iránt érzett vágy, az egyetértés helyeinek elvesztése rejlik a sor mögött: „A Felvidéken és
Erdélyben értik ezt.”38 Innen tekintve az európai hivatástudat a polgárság alkotásának tetszik, a „garrenek” művének, amely metaforába burkolja a humanitás és a humanizmus jelentőségét. Aligha tagadható teljesen, hogy Oswald Spengler olvasása nyomtalanul múlt
volna el, a különböző „kultúrkörök” egymást váltó együttesét szemlélve a faustiban jelölhető meg, ami Márait foglalkoztatta, amibe beleszületettnek gondolja magát, és amelyet
írásműveivel tovább/újragondolni szeretne, ha lehetne. Goethe a legtöbbet (meg)idézett
szerzők közé tartozik, hol egyes műveire hivatkozik, hol a „jelenség” töprengteti el. Az ő univerzalitásában véli fölmutathatónak az európai szerep tökéletes megvalósulását, a goethe-i
oeuvre-ben testesül meg számára az éltethető szellemi Európa. Korántsem az európai kulturális nacionalizmus munkál Márai soraiban, hanem az olvasmányokból fölépített eszményi „földrész”, egy akár insula Utópia tűntén érzett keserűség.
Aligha tagadható, hogy Márait útján is, itthon is az irodalom sorsa foglalkoztatja, azért
látogat el kiadókhoz, hogy a frissen megjelent könyvekből megtudhassa, merrefelé tart a
könyvekbe rögzített „európai szellem”; melyek azok a könyvek, amelyek hatástörténetét
érdemes volna kiterjeszteni az éledező magyar irodalomra; azért lapoz bele a folyóiratokba, hogy érzékelje, akad-e még irodalmi vita, vagy helyét a „feljelentés” foglalta el, mint
azt már 1946-ban érzékelte.39 Az irodalom – Márainál – éppen úgy nem „al-rendszer”,
mint a kultúra. Nevezhetnők a létezés „közeg”-ének, az autentikus létezés „médium”-ának,
az európaiság közvetítőjének, bármiképpen, lényegéül a polgári társadalom, a civitas világának önfelismerése jelölhető meg. Ilyeténképpen az irodalom „helyzete” olyan jelzés,
amely a polgári szabadságjogok elfogadásáról vagy megtagadásáról tudósít. S miként a
civitasban megvalósul a közösségi társadalomnak az a formája, amely a méltányos és igazságos kormányzás példáját adta, a Város teremtette meg azt a műveltséget, amelynek forrása polgárai igénye volt; a társalkodás, a társaság, az otthoni kamarazenélés (talán) a
biedermeier periódus öröksége, ám amely becses hagyományként élt tovább. Ez a fajta
polgári kultúra – mint azt az Egy polgár vallomásai tanúsítják – egyben a lakás, az otthoni könyvtár, a bútorok „esztétiká”-jában nem kevésbé ismerhető föl: a könyvtár, benne
a „klasszikusok”-kal valóban dísze a lakásnak, persze, ennél jóval több: egyrészt tartalmazza azt a szótárat, amelynek segítségével a megfogalmazás pontosabb, „szebb” és lényegre törőbb lehet, másrészt tájékoztat arról a műveltségről, amelyet a lakás tulajdonosa
folyamatosan elsajátít, és amelynek „munkáját” az utódokra örökíti át. Az európai modernség a hős polgár ideáját műalkotásokkal szemléltette, Rodin szobra és Georg Kaiser
színműve a calais-i polgárokról hoz hírt, nyomukba lépve (Márai személyesen ismerte Kaisert), A kassai polgárokban mutatta föl az öntudatra ébredt civisek történetét, kik jogaikat már védelmezni képesek a rájuk törő „diktatórikus” erőkkel szemben. Ennek az euró-

74

tiszatáj

pai polgárságnak volt „közös ihlete”, e polgári tudatból fakadó irodalom hozta létre a különféle nyelvű kultúrák dialógusát. mert – a magam részéről – ebben érzékelem az Európa elrablásában is munkáló „ideologikum” szubverzív, éppen látszólagos korszerűtlenségével együtt időszerűségre törekvő „eszmeiség”-e csöndes pozitívumát. Hangsúlyozottan
látja (nem egymás mellé, hanem) egymásra a hazai – magyar nyelvű és a „nyugati” gondolkodás antinómiáit, a még le nem küzdött és ki tudja, mikor leküzdhető „nacionalizmus” anti-humánus, elzárkózó, xenofób, szélsőségében rasszista elemeinek jelenlétét a
feldolgozatlan múlt hagyatékaként, és ezzel szembesítve utal vissza Márai a Napnyugati
őrjárat „utópiá”-jára, majd előlegezi az emigrációs naplók Európa-vízióját. Ez az ideologikum olykor csupán körvonalaiban, meglehetős vázlatosan sejlik föl, nem egyszer a tanítói
modorban fogalmazott morál mondataiban; s ilyenkor a Márait bíráló, nem feltétlenül
a jóakarat hermeneutikájával élő írótársak és kritikusok joggal teszik szóvá azt a „metaforitiszt”, amely az 1940-es elején, valójában már az 1930-as esztendőkben a tisztázó viták
helyett a ködös elképzelésekkel közvetített kizárólagosságok kiszorítósdiját eredményezte.
Márai írásai egy ideálpolitikába, egy hagyománytudatba és imagologikus elemekkel feltöltődő szerepvállalásba burkolják azt, amit regényei polgáralakjai magatartásukkal hirdetnek meg (Az igazi írófigurájától A kassai polgárok János mesteréig, a Féltékenyek apaalakjától az Európa elrablása voyeur-beszélőjéig); mindez azonban naplójegyzetbe tömörítve időnként csak egy bon mot illanó kvázi-bölcsességéig jut el, a műegészben szemlélve
azonban még e kvázibölcsességek is haszonnal és tanulsággal befogadható képzetté állhatnak össze. A kis bronzszobor jelképisége, kezdve attól, hogy Mussolini dolgozószobájában, mintegy a diktátor rabságában, a nyilvánosságtól elzárva létezett, hogy aztán egy kiállításon legyen minden látogató előtt szemlélhető, a kiállításnak több jelentéslehetőségét
jelzi, a mitológiához fordulás, a mitológia újra-elbeszélése hozzásegítheti az európai (kulturális és nem pusztán kulturális) örökség életszerűvé válásához, egyáltalában: visszaadván az elbeszélésnek, mint az európai irodalom alapműfajának azt a gondolatiságát,
amelynek révén – ha úgy tetszik – (művelődés)történeti távlatot kap a narráció. Erasmustól Goethén át a vitatkozva olvasott André Gide-ig és Thomas Mannig, sőt, Robert Musilig
(a magyar irodalomban különös jelentőséghez jut Krúdy Gyula, Márai szellemében fogalmazva, írásművészete, amelyre az európai regényírás és szellemiség ama jellemzőjét látja
rá, miszerint az elbeszélésnek csak felszíni strukturájában tapinthatók ki a nosztalgia, az
érzelmesség elemei, az írásmű egészét az orosz formalisták osztranenie elgondolása, a különössé tétel „eljárása” jellemzi, és ennek „retorikai” médiuma volna az irónia, amely áthatja a műegészet!), Cervantestől Karinthy Frigyesig az alaphelyzetek újra-elbeszélése a
cél: A Biblia, a homéroszi eposzok, valamint a képzőművészeti mesterművek jelölik meg
azokat a történeteket, amelyekben a különféle magatartások, viszonyulások, igenlések és
tagadások megfogalmazódhatnak. S amelyekre reagálni kell. Innen válik érthetővé, miért
ismétli újra meg újra a Lotte Weimarban Goethéjének szájába adott, Márai által némileg
egyszerűsített kijelentést: Kultur ist Parodie (a kultúra paródia)40; hiszen az egyszer már
elbeszélt újra-mondása nem tűri a fentebb stílt, a megemelt retorikának önmaga karikatúrájává kell lennie ahhoz, hogy befogadható legyen. Ilyen értelemben utójátéka az Európa
elrablása a Napnyugati őrjáratnak, így a párizsi jelenetek egyike-másika ismétlése az
1920-as esztendők némely eseményeinek: az európai gondolat és hivatástudat szétporlása

2010. április

75

korántsem tragédiaként értelmeződik, hanem egy groteszk mozzanatoktól sem teljesen
mentes önfelszámoló, önmagát megtagadó cselekvéssorozat nem túlságosan felemelő végelszámolásaként. Az egykorvolttal történő szembesülés még az egykorvoltra is árnyat boríthat, ennek ellenére nem merő hanyatlástörténet az európai gondolaté. Inkább az elbizonytalanodásé, a paródiába hajlásé. Olyan életé, amelynek megújulása kétséges, majdnem reménytelen. Ehhez képest a magyarországi viszonyok, a gyűlölethullámok ellenére, az újrakezdéssel kecsegtetnek. S ott a nyelv, amelytől társszerzője nem tud, nem akar szabadulni.
Az 1943-ban előadott akadémiai székfoglalóban (Ihlet és nemzedék), amely először a
Budapesti Szemlében jelent meg, 1944. januárjában, már hangot ad az ihletvesztés okozta
elbizonytalanodásnak, szembeállítva az „Ady-nemzedék” és a jelenkor „szellemi élet”-e
közötti különbséget, megállapítván: „Ma nem látunk hasonló szellemi összjátékot”; majd
efféle diagnózist állítván föl: „A magányos zseni talán teremthet remekművet; de szellemi
összjáték, a nemzedék közös ihlete nélkül egy korszaknak nincs szellemi magatartása.
A válság, melyben a nyugati műveltség elmerülni látszik, nem egyes szakmák válsága:
nincs külön politikai és külön orvostudományi, nincs külön társadalmi vagy gazdasági és
külön irodalmi válság”.41 Paul Hazard a modernség hajnalának válságtudatáról értekezett,
amikor is a vallási világképben megrendült a hit, a felvilágosodás ésszerűségre alapozott
világképének alakzatai igyekeztek helyettesíteni a személyiség és a társadalom megingott
világtudatának töredezettségéből adódó hiányait.42 A felvilágosodás önnön mítosztalanító
törekvéseinek foglya lett, megteremtve a racionalitás és materialitás nem kevésbé támadható bizonyosság-tudatát. A XX. század krizeológiáját tanulmányozva, a két világháborút
megélve a civilizatórikus modernség támasztotta kétségeket szólaltatja meg Márai, nem az
írástudók árulására hárítván a felelősséget egy műveltség, a „Nyugat” alkonyával kapcsolatban, hanem a „szabadság és humánum” deficitjét róva föl államoknak, nemzedékeknek,
kiknek hivatása nem pusztán az őrzés, hanem a szüntelen továbbmunkálkodás volt. Jóllehet, a „szükség” és a „szájas önkény” parancsolta ezeknek az eszméknek megtagadását,
a szellemi mértékegységnek meghirdetett „ellenállás” nem bizonyult eléggé hatékonynak,
s az Európa elrablása keserű következtetése a szembenézés, az önvizsgálat hiánya. Az ösztön alantassága és az értelem erkölcsi ereje adja az akadémiai székfoglaló nagy ellentéteit.43
A romjaiból feltápászkodó Európában, a műveltség teremtő erejét szerette volna az utazó
figyelni, ehelyett tétovaságot, elbizonytalanodást, az újragondolás és tervezés halasztódását volt képes csupán szemügyre venni. Egy világ, amelyben a kávé íztelenségét a „national”
jelzővel egyensúlyozzák, nem tarthat számot arra, hogy egy Márai típusú író-gondolkodó
otthon-igényének megfeleljen. Az anyanyelv várja vissza, nem pedig az a „szellemi” (?)
Európa, amelynek különböző nyelvein megjelentek könyvei, Helsinkitől Bernig játszották
színdarabjait (részint az anyagi elismerést mellőzve), és amelynek híve volt a két háború
között, és amelynek híve maradt az emigráció felé vezető rögös úton. A gyermekkori, olykor rögeszmés félelem, a trauma, hogy „valami nincs rendben”, erőt vesz az utazón. A rend
pótlékául szolgáló nacionalizmus, a „national” jelző monumentalizálódása nem sok jóval
kecsegtet. Miként az odahaza hagyott gyűlölet-világ sem. Az önmagát kereső Európa, a közelgő diktatúra árnyékában vergődő Magyarország: ez adja az 1946/47-es utazás külső kereteit, a fenyegetés, hogy rázárul az íróra a szellemi és a valóságos börtön kapuja. Aligha
állapítható meg bizonyosan, hogy a megjelentetés határozott szándékával készültek-e a nap-

76

tiszatáj

lójegyzetek, majd az e jegyzetekből kikerekített útirajz alakításakor mi tulajdonítható az öncenzúrának. A feltétel nélküli szabad közlés hiányáról panaszkodó sorok vajon rejtett üzenetek-e az értő Márai-olvasók számára? A gyűlölet elhatalmasodásán érzett panaszban
mennyi része van a Márait bíráló szélsőbaloldali kritikának, a „szalámi”-politikának, a polgárt mellőzni, félreállítani, olykor felszámolni akaró ország-vezetési programoknak? Az
1945 után létesült polgári „mini”-pártok, kettő is akadt, alig-alig kapnak teret, sajtóorgánumaikban Márai értékelése korántsem oly „pozitív”, mint várható lenne, a Haladás közöl erősen tartózkodó hangú kritikát is. Az Európa elrablása mégsem a reménytelenség
könyve, inkább egy következetes magatartásé, amelyből nem hiányozhat a feltoluló tények
ellenében hangoztatott halvány reménység sem. Olyan útirajz, amely egyben önéletrajzi
regény, kortársi dokumentum, az életmű belső összefüggésrendszerébe illeszkedő mű.
Műfajilag és tematikailag viszi tovább mindazt, ami az 1930-as esztendők Máraijának útkereséseként jellemezhető.44

JEGYZETEK
1
2

3
4

5

6
7

8

9

10

11
12

13
14

Márai Sándor: Cervantes. In Uő: Ihlet és nemzedék. Budapest 1992. 39.
Uő: Jules Renard naplója. In. 1. sz. jegyzetben i. m. 24–34. Magyar nyelvű kiadások: Jules Renard
naplója (Válogatás). Bev, jegyz. Dobossy László, vál. Szekeres György, ford. Vígh Árpád. Budapest
1967; Jules Renard naplója. Vál, bev, jegyz. Horváth Andor, ford. Vígh Árpád. Bukarest 1993.
Márai: 1. sz. jegyzetben i. m. 28.
Uő: Szindbád hazamegy. Budapest 1940. A regény zárófejezete játssza át az egynapos utazás
szimbolikáját az intertextus kettős szimbolikájába.
Igen jellemzően Goethe legtöbbet hivatkozott útleírásai valójában rekonstrukciói a több évtizeddel korábbi útiélményeknek. Márainak ilyen formában magyarul meg nem jelent Der Wind
kommt von Westen. Amerikanische Reisebilder c. műve (Aus dem Ungarischen von Artur Saternus. Wien–München 1964) az 1959-es naplójegyzetekből van összeszerkesztve, és kétségtelenül a
meglátogatott helyekhez fűződő leírások mellé a kulturális-személyiség-”elméleti” reflexiók iktatódnak be.
Az 1. sz. jegyzetben i. m. 34.
Az önéletrajziság kérdéseivel a 2009-es esztendőben írt Kazinczy-dolgozataimban foglalkoztam.
Ehhez az íráshoz hasznosítottam az alábbi értekezést: Michaela Holdenried: Autobiographie.
Stuttgart 2000.
Halász Gábor: Egy ízlésforma önarcképe. In Uő: Válogatott írásai. Szerk. utószó, jegyz. Véber
Károly. Budapest 1959. 258–266.
Márai Sándor: Európa elrablása. Budapest 1994; Uő; A teljes napló 1947. Budapest 2007. Egyikmásik gondolat „Európa megtartó légköre”-nek eltűnéséről másutt is visszatér: San Gennaro vére. New York 1965. 184.
Uő: Napnyugati őrjárat. Budapest 1936. Márai különbségtétele-elhatárolódása: Uő: Útravaló. In
Műsoron kívül. Budapest 2004. 140–142. „Egy műfaj, az úti levél, kiveszett, s nyomában fellendült az utazási irodalom”. (141)
A 9. sz. jegyzetben i. m. 76. Korábban: Az 1. sz. jegyzetben i. m. 22
Vö. az 5. sz. jegyzetben i. m. 8. A repülőgépen utazás a Kassai őrjáratot idézheti meg. A német
nyelvű útleírásban célzás olvasható az „ifjúkori” európai, párizsi utakra, úti célokra.
Röpirat a nemzetnevelés ügyében. Budapest 1942.
A recenziók teljes regisztrálása Mészáros Tibor: Márai Sándor. Bibliográfia. Budapest 2003.

2010. április
15

16

17
18

19
20
21

22
23

24

25
26

27

28

29

30
31
32
33
34

35
36
37
38

77

Németh László: Kisebbségben. Budapest 1942. I. 78. Viszont az Író a századik felé című színikritikájában mutat megértést Márai siker-színműve, a Kaland iránt. Uo. II. 29–34.
Féja Géza: Nagy vállalkozások kora. A magyar irodalom története 1867-től napjainkig. Budapest
1943. 406.
A 9. sz. jegyzetben i. m. 106.
Dénes Tibor: A megnemtalált nyugat. Márai Sándor: Európa elrablása (…) Illyés Gyula: Franciaországi változatok (…) Magyarok 1947. 657–659. Márairól: 657–658. Kötetben Uő: Vízválasztó.
Budapest 1948. 75–78. Meglehetősen furcsa dicséret: „Márai talán máig nem olvasta végig Marcus Aureliust, Epiktétoszt és Móricz Zsigmond hatvan kötetét, de annál inkább kényszeríti erre az
olvasót.” (74)
Passuth László: Márai Sándor: A nővér. Magyarok 1947. 67.
A 9. sz. jegyzetben i. m. 106.
Uo. 5. Külön érdekesség, hogy a nyitó mondattal az in medias res típusú elbeszélői stratégiát követi Márai. Hasonló módszerrel él az 1948-as naplóban is.
A 9. sz. jegyzetben i. m. 7–8.
„Fiatal íróról beszélnek, akire állítólag »hatással« voltam. Lehetséges. Sajnos magamra is hatással voltam. Ezt a hatást mindenképpen le kell küzdeni.” Uo. 21.
Uo. 50. A 18. sz. jegyzetben i. h. Ez is visszatér a San Gennaro vérében. A 9. sz. jegyzetben i. m.
125, 134, 161.
A 9. sz. jegyzetben i. m. 19.
Uo. 33. Márai Luganoban tölt egy hetet. E naplójegyzet előtt Colette- és Virginia Woolfélményéről számol be, a következő naplójegyzet az időtől reméli, hogy „művészet és Szellem” hatalmas erővel szólaljon meg. Még azon a lapon „halálfélelmé”-ről számol be. Ilyenmódon önterápiává válik Márai számára az írás, mellyel a feldolgozatlanul maradt események okozta „neurózisát „beszéli ki” magából – a kritika alapos félreértését kivívandó. Itt jegyzem meg, hogy Klaus
Mann egy kései esszéjében az európai szellem honkereséséről ír (Die Heimisuchung des europäischen Geistes).
Lukács György: Új magyar kultúráért. Budapest 1948. 229. Márai reakciója. „A kommunisták
irodalmi pápája, egy Lukács György nevű Moszkvából hazatért esztéta, folyóiratukban lefejez –
nagyon udvariasan, körülbelül mint a középkorban a hóhér: előbb letérdel és bocsánatot kér, aztán hatalmasat suhint bárdjával és elvágja a nyakam.” A teljes napló 1948. Budapest 2008. 57.
Alább még ironikusabban könyveli el az őt ért támadást: „A kommunista hivatalos lapban »kártékony« irodalomnak nyilvánítja egy ítész életem egész munkáját. Ez őszinte szó. A nyílt beszéd
mindig megnyugtat.” Uo. 68.
Kodolányi János: Zárt tárgyalás. Budapest 1942. 34. 39. Uo. epés megjegyzés Máraira, Illyésre és
Kosztolányira.
A 9. sz. jegyzetben i. m. 55. Vö. még: A teljes napló 1947. 35. Az újraolvasás során támadt gondolat: „De bizonyos az is, hogy bénít a szabad gondolatközlés hiánya, minden szabad gondolaton
ólomsúly nehezedik.”
Thurzó Gábor: Húnok(!) Párizsban. Illyés Gyula. Vigilia 1947. 61–62.
Eckhardt Sándor: Les reins et les coeurs. André Lasort. Paris 1946. Uo. 4401.
Birkás Endre: Magános utasok (Illyés Gyula és Márai Sándor útijegyzetei). Uo. 436–438.
A 9. sz. jegyzetben i. m. 76.
Uo. 45, 92. Az Európa mítoszról vö. Jean Granarolo: Europe. In Dictionnaire des mythes littéraires. Sous la direction du Pierre Brunel. Le Rocher 1988. 574–580.
A 11. sz. jegyzetben i. h.
Féja: A 16. sz. jegyzetben i. m. 409.
Keszi Imre: Irodalmunk a felszabadulás óta. Valóság 1947. 38.
A 9. sz. jegyzetben i. m. 20.

78
39
40

41
42

43
44

tiszatáj

A teljes napló 1946. Budapest 2007. 14.
Uo. 33–34. „Goethének egy sötét szava – a szavak egyike, mely mindig szíven üt, mintha az emberi per rettenetes hazugságszövevényében egy váratlan tanú végre az igazat vallaná –: »Kultur
ist Parodie« Azt hiszem, titkárának, dr. Riemernek mondotta és Mann idézi… A homlokzat, a pátosz, a tetszetős mögött – ahogyan az emberek a műveltséget látni szeretik – örökké látni a travesztáltat, az ironikus-mosolygót, a tudót és a közömbösen gúnyosat, a paródiát, amitől a homlokzat emberi lesz, tehát valódi »kultúra« lesz. Minden más csak malter vagy kontrapunkt.” Márai
némileg rejtőzik, a Lotte Weimarban című regényt nem sokkal megjelenése után olvasta, majd később újraolvasta. A Mann-idézet több ízben bukkan föl nála. Másutt kísérlem meg, hogy az 1940-es
esztendők sokat vitatott Márai-regényeit és ezt a regény/kultúraszemléletet összeolvassam.
Az 1. sz. jegyzetben i. m.-ben e kérdéskörről 19–22. Az idézet: 22.
Paul Hazard: La crise européenne 1680–1715. Paris 1935; Uő: La pensée européenne au 18.
siécle de Montesquieu a Lessing. Paris 1946. Tom. 1–3.
Az 1. sz. jegyzetben i. m. i. h.
Néhány kérdés tárgyalását rövidre fogtam, mivel Márai-könyveimben ezekről részletesebben
szóltam. Márai Sándor titkai nyomában. Salgótarján 1993; „egyszer mindenkinek el kell mennie
Canudosba”. Budapest 1998; „Ne az író történjen meg, hanem a műve”. Budapest 2002; Siker és
félreértés között. Szeged 2007; Író esőköpenyben. Budapest 2007.

Kritika

Mindenkire vár egy Újvilág
M ÁRAI S ÁNDOR: A TELJES NAPLÓ 1952–1953

・
„Végre is, a hajók vissza is jönnek. Távolság nincs többé.
Amerikába az egész világra érvényes papírokkal jutok be.
Ha módom lesz rá, az élet hátralévő részében csavarogni
akarok Amerika és Európa, Amerika és a világ többi tája
között. S Lolának és Jánosnak csak így tudok egyféle biztonságot adni, ebben az élethelyzetben, amiben most
élünk” – olvasható Márai Sándor A teljes napló 1952–1953
című kötetének elején. Az író életében az ’52-es esztendő
döntő fordulatot hozott: családjával együtt kivándorolt az
Egyesült Államokba. Az életrajzát ismerők tudják, hogy
1948-ban hagyta el az író Magyarországot, mert szabadság
hiányában elképzelhetetlennek tartotta az itthoni alkotómunkát. Rövid svájci tartózkodás után Olaszországban,
a Nápoly melletti Posillipóban élt, és innen váltott – korántsem képletesen – hajójegyet New Yorkba.
Élete nem úgy alakult, ahogy a fenti naplóbejegyzésben
Helikon Kiadó
szerepel. Igaz, visszajött Európába, de az 1967-es újbóli itáBudapest, 2009
450 oldal, 4990 Ft
liai letelepedés, majd az 1980-as újbóli amerikai kivándorlás (ezúttal már San Diegóba) bizonyára valami egészen
más, mint a két kontinens között korábban elképzelt csavargás. A New Yorkba megérkező
Márait a város Velencére emlékezteti, azzal a megjegyzéssel: „De ez egy másik Velence;
nem a settecento, hanem az atomkor Velencéje.” Nem okozhat meglepetést, ha a négyszáznál is több oldalt tartalmazó műből jól kiolvasható az Újvilágban magát idegennek érző művészember alapérzése. Az európai polgárság és polgár ethoszát építő és ápoló Márai
esetében éppen ennek az ellenkezője keltene feltűnést. Ám az élet néha bonyolultabb,
mint az elméletek. „Mintha már sokszor jártam volna itt. Mintha – megdöbbenten írom le –
itthon lennék” – írja le rövid, kéthónapos New York-i tartózkodás után.
Aligha lehet egységes elveket megfogalmazni a naplók kapcsán. Magából a műfajból
még az sem következik, hogy a külső vagy a belső történések leírása kap nagyobb teret ebben a prózaformában. Márai esetében közelebb járunk az igazsághoz, ha az utóbbiak rögzítésének túlsúlyát jegyezzük fel. Többször és hosszabban ír irodalmi terveiről. Az Olaszországból magával hozott regényötlet, a San Gennaro vérének át- és újraírása legalább
annyira az író töprengéseinek a középpontjában áll, mint az Egy polgár vallomásai negyedik részének tervezett papírra vetése. Márai egyik főművének tekinthető önéletrajzírása
számtalan eddig meg nem válaszolt kérdéssel szembesít. Még Magyarországon jelent meg
az első kötet 1934-ben, a második egy évvel később. Már az emigráció idejére esik a har-

80

tiszatáj

madik kötet elkészülte, amiről 1949-es naplójában azt jegyezte fel, hogy három hónap
alatt írta meg, ám a kötet csak 1972-ben (!) jelent meg Föld, föld!.. címmel. Az alkotói
szándék erőteljes változásáról árulkodik a kötetcím megváltoztatása, valamit a huszonhárom évvel későbbi megjelentetés. A vallomások negyedik kötetéről egyelőre csupán sejtjük, mint tudjuk, hogy nem készült el. Az írói hagyaték két részletben érkezett haza (1997ben és 2005-ben), és bár ebből Szabadulás címmel előkerült egy addig ismeretlen és befejezetlen regény (ezt 2000-ben kiadták), arra utaló közlés még nem látott napvilágot, hogy
ráakadtak volna az 1952–53-as Naplóban említett kötetre. Az önreflexivitás erőteljes igényével találkozhatunk több bejegyzés során. „Befejeztem 1945–1952-es naplóim olvasását
és jegyzetelését. Nagyon sokban tévedtem, fájdalmasan nincs igazam sok mindenben,
amit emberekről, így anyámról, aztán a magyar társadalomról itt és ott feljegyeztem, de az
'egész'-ben, azt hiszem, nem tévedtem: így kellett élnem, nem tehettem másképp. És nem
kérem felmentésemet.”
Az alkotáshoz kapcsolódó kételyek állandóan visszatérnek Márai gondolatmenetében.
Nem csupán az Olaszországgal elveszített otthonosság érzése kínozza, noha ennek sem lebecsülendő a szerepe. Idekapcsolódva jellemző adalék, hogy az Egyesült Államokból honvágyat Itália iránt érez, e vonatkozásban Magyarországnak már semmilyen referenciája
sincs. Tudatos alkotótól elvárható aprólékossággal veszi számba – fogyatkozó – irodalmi
terveit, és ugyanekkor olyan mélységű művészi válsággal küzd, hogy még azt a kérdést is
felteszi magának: „tudok-e még magyarul?” E kétely túlpartján azonban hitvallásszerűen
fogalmazza meg: „Minden sorban, amit leírok, önmagamat keresni. Ez a feladat.” Ez a
gesztus érthető. Márai pályájának egyik fordulópontját minden bizonnyal az 1943-as év
jelentette. A háború miatt fokozódó cenzúra miatt felhagyott az újságírással, és ugyanebben az évben kezdett neki a naplóírásnak. Ebben a tényben a publikálási lehetőségeitől
megfosztott író adekvát válaszát kell látnunk, amihez két kiegészítést fűzhetünk. Újságírói
teljesítménye Kosztolányiéval említhető egy lapon, így jobban érthető, hogy a megjelenési
lehetőségek szertefoszlása mennyire fájdalmasan érinthette Márait. A második következtetés egészen kézenfekvő. Olyan megszólalási lehetőséget talált meg a naplóformában,
ami valamelyest kárpótolta a napilapok nyújtotta, de elvesztett publikálási lehetőségért.
Nem hagyható figyelmen kívül, hogy 1989-ben bekövetkezett haláláig írta naplóit, ilyen
módon közel fél évszázadon át szinte napi rendszerességgel rögzítette megfigyeléseit és
gondolatait. Kis túlzással az emigráció műfajának is nevezhetjük Márai esetében a naplót,
ami egy olvasóközönségétől megfosztott, ugyanakkor állandó világ- és önértelmezési
vágytól hajtott író esetében egyfajta „belső nyilvánosságként” is szolgálhatott.
Az otthonosság-otthontalanság érzését Márai esetében nem nevezhetjük ambivalensnek
az 1952–53-as Napló tükrében. Döntően olyan feljegyzéseket találhatunk a kötetben, amelyek a szinte teljes idegenség érzését fogalmazzák meg. New Yorkot felfoghatatlan nagyságú városnak látja, olyan urbanitásnak, aminek vajmi kevés köze van az öreg kontinens
metropoliszaihoz. Ennek a városnak nem csak a klímája, de az itt letelepedett magyarsága
is elviselhetetlen. Mindkettő ellen lehet védekezni: légkondicionálóval és magánnyal. Ami
azonban ennél sokkal lényegesebb, hogy Márai más értelemben is birkózik az otthontalanság-érzéssel. Attól fél, hogy nem tud írni itt. Életművének visszatérő témája – erre nem
egy utalást találunk a legutóbbi Naplóban is –, hogy az alkotáshoz légkör, kultúra, közön-

2010. április

81

ség, anyanyelv szükséges. New Yorkban mindezeket nem keresheti. Az emigráns alkotói
lét másik nagy kérdése az ő esetében, hogy lehetséges-e az asztalfióknak írni. „Nem könynyű, de néha már azt hiszem, lehet. Ez rangkérdés. S aztán pedagógiai kérdés, mint minden a világon” – adja meg a jellegzetesen márais választ.
Az Egyesült Államokban érkezve tudatosan számot vet írói lehetőségeivel. Ugyanez a kérdés foglalkoztatta 1945 és 1948 között még idehaza, amikor a lappangó diktatúra keretei
között kellett tapasztalnia, hogy egyre keskenyebb (végül semmilyen) folyosók vezetnek az
olvasókhoz. Amikor külföldre távozott, nem csak azt mérte fel, hogy az emigránsokat nem
várják sehol, hogy ebben a státuszában az ember csak megtűrt lehet, hanem azzal is, hogy
kiszakad abból a kultúrkörből, ami író és olvasó egymásra utaltságára épül. Márai kétféle
választ ad erre az alaphelyzetre. Az első magától értetődő: fájdalmas búcsú egy írószereptől, amivel korábban teljes mértékben azonosulni tudott. Létezik azonban egy ettől eltérő
válasz is, ami abba az irányba mutat, hogy a megváltozott helyzetben újfajta alkotói státusz elérését fogalmazta meg célként. Erről így ír: „Most valami nagyon izgalmas, érdekes,
fájdalmas, szorongó, titokzatos és érthetetlen foglalkozás vár még reám, életem hátralévő
idejében: írni fogok. Valahogy úgy, ahogy soha nem írtam, de közben örökké tudtam; így
kellene írni.”
A Teljes Napló 1952–1953-ban nem bontja ki, nem részletezi, miben is állna ez a megváltozott írói szerep, de okkal következtetünk arra, hogy attól a fajta írói énjétől való erőteljes távolodás szándékát kell ebben látnunk, ami az 1940-es évek elején jellemezte.
Vagyis attól a modoros, regénypoétikailag önismétlő vonulattól, amit olyan kötetek fémjeleznek, mint az Eszter hagyatéka, Az igazi, A gyertyák csonkig égnek és a Sirály.
Az alkotói számvetés részben egzisztenciális indíttatású. A kötetei megjelentetéséből
élő író számára a külföldi lét az anyagi lehetőségek drasztikus beszűkülését is jelentette.
Művei idegen nyelvű kiadásából próbál családjával megélni, és ennek kapcsán érdemes
emlékeztetni arra, hogy az író halála utáni nyugat-európai felfedezése és sikere előtt is
szép számmal jelentek meg Márai-regények Németországban, Spanyolországban, Olaszországban. Igaz, alacsony példányszámban, visszhangtalanul és a siker legcsekélyebb jele
nélkül. Bár aligha irodalmi vonatkozású, mégis idetartozik, hogy 1951-től, azaz indulásától
fogva munkatársa a Szabad Európa Rádiónak, ami biztos és tisztes havi jövedelmet jelentett számára. Naplójában többször számolt be a rádiófelvételek készítéséről, valamint az
alkalmazását megelőző személyes tárgyalásokról.
Feltűnően visszafogottan reagál a Napló Sztálin 1953-ban bekövetkezett halálára, erről
mindössze az alábbi található: „SZ. M. A. (Szegedy-Maszák Aladár – a szerz. megjegyz.)
azt mondja, Sztálin halála pontosan úgy elindíthat bomlási folyamatokat a Szovjetunióban, mint ahogy Ferenc József halála megindította a Monarchia felbomlását. De az ilyen
analógiák nem biztatóak.” Kortársként bizonyára úgy látta: a diktátor halála alig változtat
valamit a szovjet parancsuralmi rendszeren. A történetírásban ugyanakkor közmegegyezés övezi azt a vélekedést, hogy „Sztálin nélkül nincs sztálinizmus”, ám ez keveset változtat
azon a tényen, hogy a pillanatnyi hatalmi vákuumon túljutva a Hruscsov-féle orosz birodalom lényegét tekintve nem sokban különbözött a pártfőtitkár elődétől. Szintén kevés figyelmet szentel az 1953-as berlini munkásfelkelésre. Minden magyarázó szöveg nélkül

82

tiszatáj

pusztán ennyi olvasható az eseményről: „Berlinben munkáslázadás. Koreában az öreg államfő szabadon engedte az észak-koreai hadifoglyokat.” A tőmondat önmagában még
magyarázható volna, ám az kevéssé, hogy egy jelentőségét tekintve a berlinivel össze sem
mérhető politikai esemény képezi a naplórészlet második felét. A Napló fennmaradó részében nem foglalkozik a kelet-német munkások megmozdulásával.
Kasszandrai képessége más vonatkozásban bámulatos: „(...) egy pillanatra sem szűnt
az a meggyőződésem, hogy a butaság, kegyetlenség és embertelenség szovjet rendszere
egy napon belülről, önmagában elrohad.” Igaz, ehhez a megírás idejétől számolva harminchat évet kellett várni – történelmi léptekkel számolva ez bagatell – és az összeomlás
bekövetkezett. Ugyancsak az éleslátásnál többet, váteszi képességeket sejtet egy magyar
vonatkozású megállapítása: „A kövér dantonos Rákosi helyébe a sovány, robespierre-es
Gerőt ültették. Amiben bízni kell, hogy a nyugati emberek, így a magyarság, egy napon belülről, a kétségbeesés türelmetlen erejével lerázza ezeket a tetveket.” Három rövid esztendő múltán, október 23-án ez megtörtént.
Tartja a kapcsolatot az itthon maradt édesanyjával, rendszeresen beszámol olvasmányairól. Arany János mindennapi szellemi, és tegyük hozzá: nyelvi kenyere Márainak, aki
a hazát korántsem patetikus értelemben, az anyanyelvvel azonosítja. Figyelemmel kíséri
az irodalmi élet történéseit. Ligeti népszínműnek nevezi Arthur Miller akkor frissen megjelent drámáját, Az ügynök halálát. Mélyen felháborodik Churchill 1953-as irodalmi kitüntetésén. „A Nobel-díj mint világirodalmi értékelés ezzel az adományozással elvesztette
minden eddigi (…) hitelét. (…). De irodalomból a Nobel-asztaltársaság megbukott” – fogalmazott, érzékelhetően dühösen.
Emberi, alkotói, írói ambícióját egyetlen kérésbe fogalmazza bele az 1952–1953-as
Napló tanúsága szerint. Szeretné, ha a Garrenek műve című regénytrilógiája még életében megjelenne valamelyik világnyelven. A kérés nem teljesült – mindmáig.

Bod Péter

2010. április

83

Miklosovits László Márai-könyve
GONDOLATFŰZÉS KÉPRŐL, SZÖVEGRŐL S ÖSSZEFONÓDÁSAIKRÓL

・
Ajándék-kötet. Jó ajándékul kapni ilyen kötetet; ezt a kötetet.
Kicsiny, kézbe-való, csaknem zsebbe süllyeszthető, vékony és könnyű („karcsú”, ahogy ma szeretik nevezni), de
egyben-tartott, finom tapintású.
Kép és szöveg, ahol azért jóval több a kép, de csakúgy
hangsúlyos (ha nem is mindig egyformán súlyos) a szöveg.
De minden oldal képként jelenik meg, vizuális jelenség –
„multimediális műalkotás”, ím, az egész kötet.
Változatos is: kíváncsivá tesz a következő oldalra, szabad választást, várakozást szavatol. Nem nehezedik súlyként olvasójára, és nem is kötelező sorrendben olvasni lapjait.
Ugyanakkor enigma, mert nem könnyű (nem lehet) elSzerzői kiadás
[Albertirsa], 2009
dönteni, miként kapcsolódnak össze „a szavak és a dolgok”1
103 oldal
Miklosovits–Márai (s szerzőtársaik) közös lapjain; mert
a könyv nemcsak kettejüké.
Fekete – fehér – piros – zöld; piros – fehér – zöld s a fekete széles spektruma.
Megszoktuk, hogy a könyvekben, melyekkel dolgunk van, elsősorban a szöveg a számottevő. A szó uralkodik a látottak felett, a látottak birodalmában. A kép mint ornamens:
szolgál és aláfest, olvasói kondícióimban erősít, s az aprócska, fekete, de tartalmat hordozni hivatott betűket támogatja meg. Az illusztráció szerves tartozéka a könyvnek, optikailag festi alá az olvasottakat, színezi a szöveg keltette illúziót, kiváltotta érzetet.
Miklosovits László Márai-hommage könyvében mintha más történne, holott a könyvet
az illusztrátor nem egyedül jegyzi: emlékező-felidéző társai az írás, a szó emberei. Az illusztráció e lapokon mégis kilép alárendelt státuszából, s főszereplőként áll Márai Sándor,
az ünnepelt mellé.
Az illusztráció – megvilágítás, szemléltetés, megmagyarázás, de az illusztrációt készítő művészek már néhány évszázaddal ezelőtt is többet akartak, többet tettek puszta szemléltetésnél, s a műfajban az autonóm művészi gesztus vált mind hangsúlyosabbá. A „megvilágítás és szemléltetés” interpretációvá és parafrázissá alakult. Éppen ez, ha nem több
a Miklosovits László által járt út is.

1

Michel Foucault jeles könyvének címét idézem: A szavak és a dolgok. A társadalomtudományok
archeológiája. Ford. Romhányi Török Gábor. Osiris, Bp. 2000

84

tiszatáj

Amikor Botticelli az egyik Medici herceg felkérésére az 1400-as évek végén elkészíti
elmélkedésre ösztönző, intim rajzait Dante Színjátékához, kétségbe vonható-e a kongeniális és egyéni utat járó alkotóművész jelenléte? Az „illusztrátor” soha, így ma sem szorul
védelemre és igazolásra. Picasso rászorult-e, amikor Balzac Ismeretlen remekművéhez
készítette a szövegtől nem egyszer csillagtávolokba mozduló grafikáit2? Aligha, s a sort
folytathatnánk, és folytassuk Miklosovitson!
Miklosovits László Zalaegerszegen született, onnan elszármazott grafikusművész,
a Képző- és Iparművészeti Gimnáziumban végzett Budapesten Ujváry Lajos tanítványaként. A Pro Museo (1978) és a Nimród-érem (1995) tulajdonosa. Könyvtervező és illusztrátor, jeles folyóiratok (Élet és Irodalom, Nimród) számára is dolgozik. 1967 óta Pest megyében, Albertirsán él.
Márai Sándor születésének 110. jubileuma tiszteletére Miklosovits László albumba
rendezte a „kassai polgár” inspirálta munkáit. A művész az elmúlt húsz év alatt egész sor
grafikát készített Márai művei nyomán, most ezek közül válogatott. Valachi Anna bevezetője Márai és Miklosovits gondolati-lelki összetartozását, vonzásköreit tárja fel. Fried István, Szörényi László és Mészáros Tibor széljegyzetei asszociatívak, sokszor nem kötődnek
direkt módon Máraihoz, ezzel ösztönöznek, kérdőjeleket állítanak, zaklatnak, kimozdítanak a nyugodt olvasói pozícióból, melyet egyébként egy ilyen finom, cizellált könyv ígér és
jósol. De Márai Sándor sem a megnyugtatások embere, s Miklosovits szálkás, méhfullánkos, réses, igen változatos grafikái e nyugtalan, baljós világhoz szabottak.
Miklosovits László Márai-gondolatképeit a kassai Thália Színház társalgójában is kiállította már, komoly figyelmet keltve (2000). Az Arany János költeményeihez készített album illusztrációi is egyszerre voltak a szalontai s a zala-albertirsai szerző alkotásai, de
Márai esetében ennél is erősebb a szellemi összetartozás. Kulcsszavak, monomániásan
ismételt mantrák, visszatérő dilemmák forgácsai idézik a Kassából indult s világgá ment
vándort, s az apró utalásokat, mag-szavakat, képi idézeteket csakis a Márait töviről hegyére ismerő értheti teljesen (lásd például az Emigránsként jegyzett darabot vagy a Valami
megtörtént – Valaminek vége kép-párokat, a hozzájuk tartozó Márai-történettel). A kötet
széljegyzetelői, a két professzor s a hagyaték gondozói – ilyen mindent-értők, s mi, vonzódó olvasók, az ő nyomhagyásukon járunk, Márai szellemkezét keresve. Szörényi profeszszor tömör, és iróniája fanyar; Fried István olykor prózaversben írja ekphrasziszait, Mészáros Tibor értelmez és tanulságot von le, Valachi Anna a recenzió mottóját is adhatná:
„Ezért érintkezhetnek (ti. Márai és Miklosovits) virtuálisan – anélkül, hogy valaha is találkozhattak volna személyesen.” A reflexiók lejegyzőiben a Márai-művekhez való kötődésen túl közös, hogy Miklosovits Lászlóhoz régi keletű barátsággal fűződnek, s a grafikus
maga kérte fel őket az együtt-munkálkodásra. Négyükön kívül Nagy Lászlót, Bella Istvánt,
Weöres Sándort, Faludy Györgyöt, Vörösmartyt, Madáchot, s még másokat is hallgathatunk Márai állandó szöveges jelenléte mellett. Az illusztrációkhoz nem egyszer csupán egy
Márai gondolatfoszlány az ihlető, kézírással vagy szép tipográfiával.
Szóljunk még magukról a képekről, s e könyvről mint látványról, multimediális etűdről!

2

Picasso oeuvre-jében már 1926-ban találunk az elbeszélés szövegéhez rendelt tustoll-rajzokat,
melyek absztrakt kombinációként tekintenek ránk pontokba-vonalakba rendezve. Eredeti címűk:
Csillagképek, a sorozat tizenhat rajzot tartalmaz.

2010. április

85

A kötetben lapozó két oldalt szemlél egyszerre. Balról a szöveg(ek)et, jobbról a képet.
Mindkét oldal tágas, sok a fehér, szabad tér, levegős és mozgalmas a tekintetnek. Szabályos és szabálytalan egyszerre, mert a címet/jegyzetsort aláhúzó vonal s a lapszám konstans és mérnöki elem; de az idézetek száma változó, tördeltsége változatos. Ritkábban
(például: Sebzett madár I–III., a recenzens egyik kiválasztottja) fekete a baloldali lap fehér betűkkel, amit pedig a grafikák végeznek feketével, fehérrel és áttűnő szürkével (a kassai Dóm, a Márai-ház aláfestései – a recenzens nem oly régi látványemlékei), az meghaladja a színezés erőlehetőségeit. Megkapóak a geológiai rések, a föld fullánkos bemetszései mint visszatérő Márai-sebek a képeken, s megkapó a sokféle írás magukon a grafikákon, bennük, közöttük, alattuk; ferdén vagy szabályosan, szálkás magányban vagy tömbbe
sűrítve.
Végül idézetet választanék a könyvből, s választok a grafikákból is egyet, új társulást
(association) hozva létre Márai Sándor és Miklosovits László művei közt, a magam kéznyomával írva alá, őáltaluk, recenziómat.
A citátumot Márai Sándortól veszem, a második mondat központozásának sokértelmű
hiánya Mednyánszky László napló-bejegyzéseire emlékeztet:
„A semmiből jövünk és eltűnünk a semmiben, minden más gyermekes képzelgés. Ami
közben volt néha csodálatos mindig értelmetlen és céltalan.” (Napló, 1985)

(hommage á MÁRAI SÁNDOR, 1900–2010; Miklosovits László Márai Sándor művei inspirálta
grafikái; Valachi Anna, Szörényi László, Fried István és Mészáros Tibor gondolat-párhuzamai,
asszociációi a képekhez és szövegekhez)
Szeged, 2010. március 15.

Cserjés Katalin

86

tiszatáj

A közelítő halál árnyékában
S ULYOK VINCE : VÉREZNI KEZD A TENGER



・ 

Radnóti Miklós írta egy szép, nosztalgikus versében: „mert
ami volt, annak más távlatot ád a halál már”. Ennek a gondolatnak az igazságát ritka erővel bizonyítja Sulyok Vince
új, most már posztumusz versgyűjteménye, a Vérezni kezd
a tenger. A négy ciklusba osztott verseskötet az 1957 óta
Oslóban élő költő 2001 és 2009 közötti verseiből állt össze,
s különös hangulatát az adja meg, hogy a legtöbb versben
jelen van, vagy egy-egy metafora erejéig, vagy a vers szövetébe ivódva a halál hangulata, illetve előérzete.
Erre már volt példa a magyar költészetben: Dsida Jenőnek a harmincas évek második felében írott verseiből
szintén a közelítő haláltól való félelmet olvashatjuk ki. De
Dsida születésétől fogva törékeny alkatú, szívbeteg ember
volt, s így érthető módon szüntelen foglalkoztatta ez a téma. Sulyok Vincére ez nem vonatkozik, s talán nem téveArgumentum Kiadó
dek, amikor közelebbi rokonságot látok utolsó verseiben
Budapest, 2009
éppen az első mondatban idézett Radnóti Miklóssal. „Out
102 oldal, 2500 Ft
of Africa” c. versének befejező sorait Sulyok tőle, az „Erőltetett menet” Radnótijától kölcsönzi, s mint azt egy hozzám
intézett leveléből megtudtam, Vincét erősen foglalkoztatta az Abda mellett meggyilkolt
költő sorsa, hiszen Radnóti élete utolsó éjszakáját éppen Ménfőcsanakon, a fiatalabb költő
szülőfalujában töltötte. Ami persze az előérzetet illeti, abban a munkaszolgálatos, emberszámba alig vett Radnótinak minden oka meg volt a saját halálának vizionálására – a „Razglednicák” utolsó darabja még az áldozat testhelyzetét is előre vetíti. Sulyok Vince nem láthatta előre gyorsan elhatalmasodó végzetes betegségét, de valamilyen módon sejtjeiben
megérezte, hogy hetvenhetedik életévét elérve már nagyon kevés ideje van hátra.
De mitől érzett ennyire együtt egy dunántúli parasztcsaládból származó ötvenhatos
emigráns a budapesti polgárcsaládból származó, 1944-ben ártatlanul meggyilkolt, sorsát
mindvégig vállaló, zsidó származású katolikus költővel? Milyen közös élményeik lehettek
Sulyok Vince bizonyára fontos korai olvasmányélményén és minden üldözöttnek kijáró
keresztényi részvétén kívül? Azt hiszem, rájöttem, mi volt Vincénél az azonosulás pillanata: a jugoszláviai táborba való bezártság, a fogság-élmények. Igaz, Radnóti Borban munkaszolgálatosként sokkal rosszabb helyzetben reménykedett egy egyre valószínűtlenebb
hazatérésben, míg Sulyok Vince menekülése után csak négy hónapig volt különböző jugoszláviai menekülttáborokban, ahol „mindössze” személyi szabadságának korlátozását élte
meg jobb-rosszabb körülmények között. Mégis mélyen megszenvedte, mit jelent a szemé-

2010. április

87

lyi szabadságtól megfosztott fogolynak lenni. Hadd idézzem egy 1957-ös versét (az Egy
ősz örök emléke c. korábbi kötetéből), amit a gerovoi menekülttáborban Sulyok ezekkel a
szavakkal fejez be, így írja le a tábor lakóit: „mert idezárva s reménytelenül élnek / pedig
Október menekültjei”(A körlet este 10 után).
Idetartozik az is, hogy a menekülés élménye, pontosabban az ötvenhatos eufória és az
azt követő mély depresszió hangulata folyamatosan áthatja Sulyok Vince költészetét. Erre
utal első, 1958-as kötetének a címe: „Rámdöntött világ”. A kisközösségből kiszakadt fiatalember úgy érzi, valósággal „rádőlnek”, nyomják-fullasztják lelkiismeret furdalástól nem
mentes élményei. Egyfelől a tiszta levegőjű, nyugodt Norvégia új életre kelti, új feladatokat tűz ki előtte, másrészt viszont rázúdul a nyugati tömegkultúra és keserűséggel tölti el a
nyugati politika, s az a tömegtájékoztatás, amelyik nagyon hamar napirendre tér az ötvenhatos Magyarország fölött. Sulyok életre szóló adósságot érez az otthonhagyottak
iránt. Ez az érzés egy teljes ciklust ihlet a Vérezni kezd a tengerben, ahol a költő több versében emlékezik az 1956-ban elesettekre:
De álmaimban folyton megjelennek
még ma is azok a halottak,
akik úgy hulltak véresen az utcakőre,
hogy ártatlanok voltak…
S a vers ezekkel a szavakkal zárul:
Így lettem, bármeddig éljek is, mindörökre
mindannyiuk adósa,
a legyilkolt ötvenhatosok adósa.
Ugyanez a ciklus mély csalódottságot tükröz a politikával (ha jól értelmezzük, a nyugati és a magyarországi politikával) szemben – előbbit Sulyok a „Politika anno 2002” c.
versben, az adófizető szempontjából, utóbbit pedig a többi közt az „Ártatlanok közt” c.
versben a magyar valóságot külföldről, tehát a honi illúziók nélkül szemlélő szempontjából fogalmazza meg: „A keze tiszta már mindenkinek. / Akié nem az volt, megmosta az
már, / vagy meghalt; vagy nyugdijba ment… / De akkor / miért mégis ez az örökös kézmosás?” S a hazai szegénység, a sok hajléktalan és koldus látványa olyan keserűséggel tölti el,
hogy egyik versét (Önhibámon kívül) egy, a magyarságot sirató régi vendégszöveggel zárja: „Jaj régi szép magyar nép! / Mire jutott állapotod / Romlandó cserép”. Ezt a borúlátást
csak részben indokolja a magyar társadalom valóságos helyzete, az, hogy a rendszerváltás
óta sokkal nyilvánvalóbbá váltak Magyarországon az anyagi különbségek, láthatóbbá vált
a gazdasági válságtól még súlyosabbá vált mélyszegénység, másrészt pedig ami e mögött
lappang, az a jólétben élő emigráns (norvég állampolgár, spanyolországi lakástulajdonos)
személyes, bár véleményem szerint nem teljesen indokolt, bűntudata.
A kötet egy másik témája nosztalgikus elvágyódás, pontosabban visszavágyódás a költő „arany éveibe”, gyermekkorába és kora ifjúságába. Ez néha Trakl hangulatait idézi (így
a „Figyelsz a csendre” c. versben), máskor meg egy (szinte örök) mítoszba ágyazza-ötvözi
a személyes emlékeket. A „Lemondás Ithakáról” c. vers pontosan meg is fogalmazza a sulyoki nosztalgia színhelyét – az a dunántúli táj, tele „dombokkal, szőlőkkel, gyümölcsökkel” és „nagy lelki csönddel”. Időben ez az Ithaka még messzebb van, mint térben, hiszen

88

tiszatáj

az elmúlt hetven évben nemcsak az ember, maga a táj, a gyerekkori Ménfő is megváltozott. Innen a vers végének szomorú ténymegállapítása: „Mert Ithaka sincs többé, az a régi”. Ugyanez a bánat járja át az „Egykori arany éveim” című verset, amelyben Sulyok egy
hajdani aratásra-cséplésre emlékezve idézi fel ifjúságának „aranyidejét”, amit a sors a
hajdani paraszti gazdaságokkal együtt végképp múlt időbe helyezett : „itt a sors egy életformát / törölt le irgalom nélkül örökre”. De még az egri főiskolai évek emlékei sem nyugtatják meg a költőt, hiszen a hajdani kedves is megváltozott, belekeseredett a hazai hétköznapokba, a „megkopott vidéki iskolák” közönyébe, s ezért csak gúnyosan tud reagálni a
Norvégiából érkező levélre, azzal, hogy lefitymálja a „fenséges északot”. Ahol Sulyok Vince
kissé mindig magányos marad, nem csak fiatalságától, hanem ez európai kultúra központjaitól is elszigetelve. Ezért szaporodnak el kései verseiben a magány-motívumok, illetve az
élet látszólagos esetlegességén érzett fájdalmak.
Mert hiába jár „melegedni” Vince feleségével évente Spanyolországba, Norvégiában
hosszú a tél és jellemző módon még Szent Iván-éjen sem a sűrű jeltüzek lobogása tölti el
örömmel a költőt, hanem az, hogy a napéjegyenlőség már a „tél és sötétség felé” közeledés
kezdete, hogy „mi perc-életünkért kezdünk már dideregni, / mert tetőzödött már az év és
a nyári éj / s tetőzödött az élet is, az életünk” (Szent-Iván éjen). Igaz, aki már élete hetvenhatodik évében jár, joggal írhatja le magáról, akár a forró spanyol tengerparton,
Torreviejában: „őszbe fordult a saját életed is”, de honnan ez a makacs, szüntelen visszavisszatérő haláltudat? Ami voltaképpen készülődés arra, hogy Sulyok búcsút mondjon korántsem eredménytelen, dolgos és családi békével megáldott életének. Néha költők intuíciója befolyásolja verseik hangulatát – úgy hisszük, ezúttal is ilyesmiről beszélhetünk.
A Vérezni kezd a tenger számos darabjában Sulyok Vince – bár nagyon ritkán ír rímes
verset – egy posztnyugatos (néha talán Juhász Gyulánál fellelhető) magyar hagyományhoz igazodik, ahol a képek sora egy-egy gondolatot vagy hangulatot bont ki, végső fokon
zárt egységet teremtve a versen belül. Ez a neoklasszikus modernségre hajazó verstípus
mintha felbomlana a végzetes betegség előtti hónapokban – elszaporodnak az idegesen
hullámzó,vergődő, néhol már prózába átcsúszó szabadversek. Igaz, még ebben az időben
is születnek olyan meghatóan személyes vallomások, mint a „Búcsúzás északi kertemtől”,
a gyerekkori gyümölcsöskert északi másától, amit Sulyok Vince valamikor 2009 tavaszán
eladott, főleg azért, mert nem győzte erővel a kert megművelését. A kert eladását „árulásként” fogta fel: „egy marék euróért” mondott búcsút kertjének, mondván: „hazátlanná ekkor váltam s ezzel igazán / elszakadva kies norvég Atlantiszomtól”. Ezután nem tudathasadásként, hanem betegsége előjeleként olvashatjuk a szép, igényes, Kaiser Ottó sejtelmes
fényképeivel illusztrált kötet legutolsó darabját, aminek a címe „Elidegenedve önmagamtól”: „egy kirakat kristályosan tiszta / tükrében hirtelen megpillantom magam / s mintha
nem is én lennék az / hanem egy idegen nézne vissza rám / a kirakat-tükörből”. Néhány
hónappal később Sulyok Vince már nem élt. Haláláig őrizte és ápolta „anyanyelve maradék szavait”, amit szüleitől és attól a hazától örökölt, ami több mint ötven év alatt nagyon
megváltozott, de amelyhez még a fjordok hűvös világában sem lett hűtlen. Ezekről a magyar szavakról írja egyik legemlékezetesebb versében:

2010. április

89
„…most már örökjogon enyémek.
Hazámból csak ők maradtak velem.
Hazámból csak ők jöttek el velem.
S halálunkban is egyek maradunk”

Gömöri György

90

tiszatáj

Villányi László Requiem-jéről
VILLÁNYI L ÁSZLÓ: MONDJA ÉDESANYÁM

・
Reggeli olvasmány: Emmánuel Lévinas Teljesség és Végtelen, s Villányi László: mondja édesanyám kötete. A meseelemzésekből megtanultam, hogy nem a vak-véletlen, sokkal inkább a sors rendez el és így: egymás mellé különösen
fontos könyveket. Egyik mese hívja elő a másikat, hol egyegy gyűjteményes kötetből, hol az emlékezetemből. Villányi verseskötete (a minap érkezett csupán, ő még azon költők közé tartozik, aki megörvendezteti barátait önmegmutatásával), már a cím szokatlanságával is: mondja édesanyám, az elmúlt egy esztendőben olvasott sok száz népmese varázsával, hívásával – Lévinas szavával élve – felelet-ígéretével szólít meg. A kötetet egyvégtében olvastam
el, eleve nem is lehet másként, a hangok miatt, az elkülönítettsége ellenére is szervesen együvé/egybe tartozó szövegben hol itt, hol ott búvópatakként elő és feltörő hangok kölOrpheusz Kiadó
Budapest, 2009
tővel és egymással párbeszédet elindító és megszakító jel100 oldal, 2000 Ft
lege miatt. Az első néhány fragmentum után gyanítottam
(magam is hasonló „játékot”: különböző női hangokból felépített élettörténet rekonstruálást folytattam a Hangok csupán terjedelmes regényem írása közben), hogy a költői emlékezet, mint megszólaltatott, nyelvvé változtatott legendárium (melyet egyfelől az írói tudat mélyéről akaratlanul feltörő, máskor nagyon is tudatosan előhívott emlékfoszlányok tarkítanak), nem szolgál mást, mint a fragmentumokból
építkező élettörténet-mondást.
Miért is érezzük szükségét az efféle beszédnek? Az ember, kiváltképpen is az alkotó
ember tanúságot akar tenni magáról, és nyomot akar hagyni maga után. Pontosan arról
van szó, amit Lévinas is mond: „a kifejeződés sajátos eseménye abban áll, hogy tanúságot
tesz magáról, miközben szavatolja e tanúságtételt. Az önmagáról tanúskodás csak mint
arc, vagyis mint beszéd lehetséges.” Miként a mesének − a mesemondó szabadsága és tudatosan kitaláló tevékenysége ellenre is − megvannak a sajátos törvényszerűségei, a Villányi választotta élettörténet-mondásnak is léteznek szabályai. A mondás és újra-mondás,
az emlékezés (a maga megbízhatatlanságával, hiszen bizonyos élményeket kirostál, át- és
felülír, másként szerkeszt össze: a jelenben emlékező szándéka szerint) és szövegként létezés, a magamon át tükröztetés és más maszkjába búvás, a személyesség és eltávolítás:
mind-mind a szóbeliség érzését keltő szöveg sajátosságai közé tartozik.
Ezen írói/költői rekonstrukciós kísérlet mindig feltételez egyfajta befelé fordulást:
köldöknézést. Lévinas teszi föl a kérdést az említett könyvében: Miben áll a befelé fordu-

2010. április

91

lás kritikai jellege? Hogy végső soron nem pusztán öntételezés, nem kisimulás a múltban,
hanem nyelvi hídteremtés az egyszer rég valamiképpen megtörténtek és a mondás idején
a nyelvben és nyelv által megidézett/feltárt között; e híd: a megtalált hang, a beszédmód.
Lévinas, mint oly sokszor a meseértelmezések során, a kezemre játszik válaszával: „Úgy
véljük, az önmagáért nem a tudás végső értelme, hanem önmegkérdőjelezés, visszatérés
az ön előttihez, a Másik jelenlétében. A Másik jelenléte – kitüntetett heteronómia – nem
beleütközik a szabadságba, hanem beiktatja.” Villányi visszatér az ön előttihez, teszi ezt a
Másik, az édesanya „jelenlétében”, „beiktatja” őt, mint hangot, aki a saját magára, a világra és a legendáriumból megidézett személyekre reflektálás során segít neki eligazodni a
más helyre, lét-határhelyzetbe, létmódba eltávolodottak hangjának és fényképeinek felidézésében. Bizonyos fokig egyet is érthetünk a kötet fülszövegét író Varga Mátyással: „Az
anyával való azonosulás törekvése túlmegy a közös múltból fakadó sorsszerűség felismerésén, hiszen az oral history – elemekből nem pusztán az elfogadottság és a valahova tartozás nyugalmát szeretné kihallani, hanem a költészet (saját költői tevékenységének)
meghatározó előzményeit is. Mintha mindannak, amit ő a nyelvben végez, meglennének
az előzményei az anya személyéhez kötődő életek eseményeiben, s éppen az anya alakja
lenne a költői megfogalmazás előtti utolsó állomás.” Az anyai beszéd, a megszólítás és
hallgatás, a biztatás és aggódás, legyen bármily egyszerű, mindenféle modorosságot nélkülöző (Villányi verskötetének egyik nagy erénye, hogy a modorosságnak semmi nyomát
nem leljük föl benne, ám a szív-húrjainak a pengetését: a megidéző bűvölést, az emlékezés
zeneiségét és a képi telítettséget bravúrként kell említenünk), szignifikánsan megjeleníti
azt a rekonstruált anyát, aki már a fiú magzat-állapotában és férfi-korában egyaránt megszólítja őt, a lét-gondokon fölülemelkedettek nyugalmával.
látom szép rend van nálad
néz körül új otthonomban édesanyám
hiába te is bika vagy
szereted a rendet
végül is a versírás se más
rendet raksz a szavak között
tűnődik hosszasan édesanyám
A Varga Mátyás által érzékelt, ám kevésbé fontosnak vélt „valahova tartozás” szükségét és reveláló élményét, épp az általa említett oral history válfajai, nagyon is központi
elemnek tartják. Jan Assmann A kulturális emlékezetben írja egy helyütt: „az ember azért
emlékezik, hogy valahová tartozhassék”. Villányi László elérkezvén a belátás korába, kellő
távolságból és kelet-európai történelmi tapasztalat birtokában, az örökségbe kapott és általa „most” (újra)teremtett családi közösséghez, rajta keresztül pedig az Erdélyt és Kárpátalját és Délvidéket magába foglaló nemzethez kíván tartozni. A sok-sok egymást tükröző-megvilágító tragédia: menekülés, kitelepítés, kivándorlás, Dunába-lövés, más hazába
zárás, öngyilkosság, önsors-rontás, halálélmény felidézése, jelen-létbe emelése, nem pusztán a veszteség-lajstrom elkészítését célozza, sokkal inkább a családi legendárium szétzilált szövetét igyekszik újraszőni a történetmondás, az elmesélés révén. Ennek hiányában
ugyanis a sorstalanság és meghasadtság, az eltávolítottság és elrejtettség élménye maradna elmondható tényként. Márpedig Villányi a tanúságtevés és nyomhagyás együttes szán-

92

tiszatáj

dékával magát a sorsot: a sajátját és édesanyjáét, édesanyjáéban a magáét, a kettejükében
a nagycsaládét akarja megragadni, ahogy Tengelyi László utal erre: a sorsban viszont „az
ember saját életére ismer, s könyörgése hozzá nem egy úrhoz való könyörgés, hanem az ő
visszatérése és közeledése önmagához.”
A belátás korában, a történtek (meg)értésével egy időben, Villányi László egyfajta
megértő módban való beszélést vallja a magáénak: ez a hangvétel rokonítja őt a halálára
készülő édesanyjáéhoz, pontosabban a neki tulajdonított/kölcsönzött hanghoz. E ponton
érhető tetten az a Villányi-verskötetre jellemző sajátos „mesemondói” hangvétel, mely látszólagos tárgyilagossága ellenére sem szenvtelen (mondjuk az eredeti szót: szenvedélytelen), inkább a szenvedélyeken és szenvedéseken fölülemelkedése nyomán kiegyensúlyozott. Kiegyensúlyozott az emlék- és valóságszilánkok válogatásában, az önmaga és mások
felett gyakorolt kritikájában, a cseppet sem végső szót kimondó ítélkezésében, s teszi ezt
úgy, hogy mindvégig jelen van a költői tudatban és az egyetlen történetet leíró versben:
a halálhoz, mint a heideggeri véget-éréshez, a halálhoz-viszonyuló-léthez alakított alapállás. Minden tudás a halálhoz viszonyulásból nyeri el értelmét és igazolását, fedezete az
egész-lét, minek következtében az életből távozni készülő édesanya szava, az utolsó szó jogán való megnyilatkozása nem csak tudás-átadás, nem csupán beszéd, inkább egyfajta
prófétálás: a példaadás.
és ő mondta hogy olyasmit tudsz a nőkről
amire ők csak titokban vágyakoznak
szakít félbe halálos ágyán édesanyám
mire vársz még kisfiam
A címadó szószerkezet több jelentésű: a „mondja édesanyám” formulát a párbeszédes
szövegben kötőjellel szokás a többi hangtól elkülöníteni, így jelenítve meg azt a lényt, akit
egyébként is felismerhetnénk a hangjáról, ha nem a költő hangján beszélne. (Ezt az idős
édesanyát beszéltető, mégis önmaga hangján megelevenített élettörténet-mondást Albert
Cohen: Anyám könyvéből ismerhetjük.) Az oral historynak ez is a jellegzetes vonása, hogy
mindig a történetet mondó hangjában tárulkozik föl a Másik, s a szituációból vagy valamilyen személyéhez kapcsolódó, vele eggyé váló jelből (ilyen az édes-anyám is) azonosíthatjuk őt, anélkül, hogy hangot kéne váltani.
Egy másik aspektusból közelítve: a mondásban feltárulkozó, az elmondottakból és
azok évtizedekkel később újból és másként megértéséből, átértékeléséből rekonstruált
anya időnkénti monológja (a költői tudatban más hangokkal elvegyülése folytán) részben
megmutatja az anya arcát, mely Lévinas tükrében az egyetlen megszakítatlan beszéd („én
arcon csókolom szomorú édesanyámat” – írja Villányi); részben megvilágítja a fiához és
másokhoz való viszonyulását: elsősorban is a szeretetet és a felelősségvállalást, ami a mese leglényegéhez, az átoktól felszabadított másik egzisztencia-karakteréhez tartozik. Itt
álljunk meg, vegyük számba (a verseskötet sokadik végig-olvasásának az egyik hozadéka),
hogy a verbális és non-verbális megnyilvánulásnak milyen gazdag repertoárját mutatja
meg Villányi. A nyitó fragmentum a „kérdez”, a záró pedig a „biztat” gesztusában tárja fel
az anyai aggódást és a dolgok végső elrendezésének sürgetését; ez az én önazonosságát,
mint egy élettörténet elmondhatóságát megteremtő keret biztosítja azt az értelmezési mezőt, melyben édesanya és fiú párbeszéde, a szó és tett, a beszéd és hallgatás egymást válto-

2010. április

93

gató, egymásba játszó aktusa zajlik. A kereten belül: a „gondolja”, „mondja”, „sóhajt”, „olvassa tőlem”, „énekel”, „szakít félbe”, „ismétli”, „mesélem neki”, „hallgatja tűnődéseimet”,
„mondja naponta”, „olvasom neki” „idézem” − minden megnyilvánulás a visszatekintésnek, a múltidézésnek, az anya-élménnyel „leszámolásnak”, az elhagyatottság tisztázásának, a Másik létezésembe beiktatásával történő öntételezésnek egy-egy formája. Ezekből
és jelentétességükből válik maga a verseskötet: egy utólagos virrasztáskor felszakadó nagy
sirató-énekké, halotti misévé. A költői szándék: a virrasztás és „útnak engedés”, a gondoskodó/simogató anyai kéz eleresztése, a közös élettörténet megidézése és a családi legendáriumban őrzött élmények valamiképpen elrendezése kiolvasható a szövegből is: „próbálom összerakni életünket édesanyámnak”: aki már nincs itt, nem itt, valahol másutt, az
emlékezetben és a szívben van jelen.. A költői beszédben (nyelvben) érezhető/tetten érhető a retroaktív konstitúció, amiről Tengelyi László beszél Husserl kapcsán: ami a változások és változtatások, a történetek és felülírásuk során válik nyilvánvalóvá. Villányi is tudja, épp a verseskötete fragmentális beszéd-szerkesztése láttán, egy ilyen tűnődéseket és
töprengéseket követelő szembenézés után, miért is feltételeznénk, hogy nem tudja, hogy
„az én élethossziglani önazonossága a legkevésbé sem mentes a válságoktól, sőt esetenként a meghasonlásoktól sem. Mindezek a változások együttesen csapódnak le abban az
elképzelésben, hogy az én önazonossága egy élettörténet ’vándor-útjának’ laza és ingatag
egységeként fogható fel.”
És végül: bár semmiféle írásjel nem utal erre, de a költő egyfajta felszólító, mondásra
serkentő, a felelet-ígéret betartását sürgető igénye is kiolvasható a címből, hiszen a sajáttá
tett/teremtett élettörténet csak úgy folytatható (meddig is? mikor tekinthető lezártnak az
élettörténet? az anya halálával avagy a mű halálával, amire Blanchot irányítja figyelmünket), hogy ha az anyai hang: mint egy irányt adó/szabó és folytonos reflexióra késztető parancs szólal meg: mondja édesanyám! Ez a várakozás és vágyakozás, sürgetés és parancsolás megkötné, ide, az élők közé tartozóvá tenné az anyát, az örökkévalóságig (legalábbis a fiúi élet véget-éréséig) kényszerítené a jelen-léthez, mert benne, azáltal hogy a saját
szabadságába „beiktatja”, önmagához és önmaga előttijéhez térhet vissza. Miként a halálra és halálba készülőre jellemző, hogy „amit nem mondanak ki azt is hallja édesanyám”,
a költő is a ki nem mondott dolgok hallójává válik: a szív tétetik mérlegre ugyanis, mely
más regiszterben beszél. Tudjuk jól, hogy ha az ember szívéhez közelálló távozik a létből,
még sokáig „beszél” hozzánk, fogja a kezünket, valameddig; Villányi ezt az időintervallumot akarja anya-szólítgatásával kitolni: még valameddig.
Villányi Lászlóról leírták már mások és többször is, hogy halk szavú költő; a mesterségbeli, a céhes tudás nélkülözi a harsányságot. Bár a költő Reverdy nevét emeli a versszövetbe egy helyütt, nekem inkább, hogy saját házunk tájáról említsünk példát, Szabó
Lőrinc Nagyanyám, Tragédia, Piszkosságok versei és ezek „hétköznapi” hangneme rémlik föl. Továbbá, e kötet a népi ráolvasások, az imádságok, az átok-elhárítások és az utóbbi
évtizedekben meséket pótló élettörténetek visszafogott, tűnődő/töprengő, lassú mederben
hömpölygő (ha lehet ilyet mondani egy verseskötet kapcsán), reflexív hangját követi. Akár
egy Mozart Requiem.

Bálint Péter

94

tiszatáj

A kutatás útjai, a kultusz új lehetőségei
TANULMÁNYKÖTET R ADNÓTI CENTENÁRIUMÁRA

・
A Radnóti Szegedi Öröksége Alapítvány a költő születésének századik évfordulójára adta ki tanulmánykötetét „Surranva kell most élned itt” címmel. A különböző évfordulós
rendezvények és a hozzájuk kapcsolódó kiadványok céljai
mindig sokfélék lehetnek. Tisztelgő gesztusok, amelyek a
főhajtás mellett az olvasói, értelmezői közösség saját identitásának megképzését segítő események. Mindemellett alkalmat adnak arra is, hogy a szóban forgó életmű vitatott
kérdéseit új, termékeny diskurzusba ágyazzák. Ez a fajta
emlékezés, ahogy egy korábbi Radnóti-tanulmányában Vári György fogalmazza meg szellemesen („Mert annyit érek
én, amennyit ér a szó.” Kultusz, figuráció és kulturális emlékezet összefüggései Radnóti Miklós költészetében Jelenkor, 2000. 3. sz.), akkor is a kultuszteremtő arcképrajzolás
gesztusaként működik, ha szándéka szerint éppen a kultuRadnóti Szegedi Öröksége
szokkal
szemben jelöli ki értelmezői horizontját. ÉvforduAlapítvány, 2009
lós kiadványt létrehozni, ahogy azt értékelni is csak e szem127 oldal
pontokat figyelembe vevő alázattal és türelemmel lehet,
tudva, hogy a fokozott várakozás, és a többrétegű olvasói elvárás kereszttüzében állunk.
A szerkesztés során sok a kockázat, de hiteles eredmény mégis akkor születik, ha a válogatást olyan problémaérzékenység vezeti, amelyben az újdonságként felmerülő jelenségek és a sokszor talán „szétírtnak” ható vitatott pontok is helyet kaphatnak. A szóban forgó tanulmánykötet mindkét irányból közelít a témához. Teljes Radnóti-képet nem rajzol,
ez valószínűleg nem is volt szándéka, saját célkitűzését azonban sikeresen valósítja meg.
A kötet alcíme (Tanulmányok Radnóti Miklós életéről és költészetéről) éppen ezt a széles horizontot jelöli ki, valóban tág mozgásteret kínálva. Az itt közölt írások egy része
Radnóti és Szeged kapcsolatáról, a kutatás pillanatnyi állapotáról számol be. Teszi ezt
azért, mert a költő és a város viszonyának vizsgálata folyamatosan formálódó, új adatokkal gazdagodó diskurzus. A gyűjtemény néhány cikke ennek megfelelően a hely- és irodalomtörténeti vizsgálódást folyamatosan izgalomban tartó problémákat vet fel.
Péter László a költő szegedi mozgását követő hely- és irodalomtörténeti nyomozásait
már több alkalommal és formában közre bocsátotta. A Radnóti albérletei, lakóhelyei
nyomába eredő tudós észrevételeit korábbi kötetéből (Szeged irodalmi emlékhelyei. Szeged, 1974.) és több tanulmányából ismerhetjük. Itt közreadott írása (Az első szegedi vers)
a költő első albérletében (Széchenyi tér 8.) született költemény krónikája. Péter László
munkája bevezető tanulmányhoz híven több olyan kérdést is érint, amelyekre még nem

2010. április

95

tudunk meggyőzően válaszolni. A sokszor költöző Radnóti valamennyi ideiglenes lakóhelyét még mindig nem ismerjük, lokalizálásuk teljes adatgyűjtés után lesz lehetséges. Az
első szegedi vers szókincsének népnyelvi rétegei több forrásra támaszkodnak, a kutató
ezek lehetséges eredetét jelöli meg és használja fel a vers értelmezéséhez.
Miklós Péter írása (Radnóti Miklós szegedi éveiről) a szegedi egyetemi éveket ismertető, a költőt ért szellemi hatásokat felfejtő, alapos szakirodalmi gyűjtésre törekvő tanulmánya. Meggyőző, sok forrást és levéltári anyagot használó szöveg, amelynek hangsúlyai néhány ponton más irányba tolhatók. Bár a szerző a Sík Sándorral való barátság történetét
ismertetve utal rá, a cikk felütésében is hangsúlyozható lett volna a várossal és az egyetemmel kapcsolatos kezdeti távolságtartó viszony. Bármennyire is termékeny szellemi
műhely lesz a költő számára később a szegedi egyetem, a kényszerű, a numerus clausus
miatti ideérkezés hangulata nem felhőtlen. Ezt a „száműzetést” Radnóti természetes módon alakítja a várossal és az egyetemmel szembeni fenntartássá, amely valóban rövid idő
alatt megváltozik. A cikk jó érzékkel ragadja meg ezt az alakuló, érzékeny szerzői és magánemberi identitást, bár véleményem szerint a katolicizmus és a baloldali mozgalmak
egyidejű hatása nem meglepő és nem példa nélkül álló jelenség. A tanulmányíró által pontosan rekonstruált szellemi környezet és Radnóti alkati sajátságai a két ellenkező irány
szimbiotikus világképpé válását egyaránt lehetővé tették, ez a körülmény ambivalensnek
semmiképpen sem nevezhető. A Radnóti mestereit, kurzusait, egyetemi előmenetelét nagy
figyelemmel követő szöveg fontos, kevésbé ismert körülményekre is felhívja a figyelmet.
Radnóti tandíjkedvezménye vagy a vele egy évben summa cum laude minősítéssel doktori
címet szerzett hallgatók teljes névsora fontos új, vagy újra hangsúlyozott észrevételek.
Említésük annál is inkább indokolt, mert a szerző ebben a kérdésben Ferencz Győző monográfiájának (Radnóti Miklós élete és költészete. Kritikai életrajz. Osiris, 2005.) adatait
pontosítja.
Rakonczai János a költő és a francia tanszék kapcsolatát feltáró visszaemlékezésében
(Radnóti Mikós és a szegedi francia szeminárium) a költő szellemi környezetét saját,
francia szakos hallgatóként szerzett tapasztalataival egészíti ki. Az önéletrajzi adatokkal
hitelesített esszéből Zolnai Béla és Henri Grenet francia szemináriumai, előadásai, olvasmányaik, oktatói módszereik hiteles képe rajzolódik ki. Rakonczai a Radnóti mesterei között fontos helyet elfoglaló Zolnai oktatói attitűdjét is bemutatja. Ebben a forrásértékkel
bíró, izgalmas vallomásban a professzorról szóló anekdoták megerősítésével, igazolásával
találkozunk.
Radnóti szegedi kapcsolatairól termékeny, új eredményeket hozó párbeszéd folyik.
E vizsgálatokról szólva három szerző nevét feltétlenül meg kell említeni. Bár a kötetben új
vagy korábbi írással nem szerepeltek, hivatkozott formában, szakirodalmi utalásokként
megjelentek, fontos észrevételeik nélkülözhetetlenek. A Radnóti egyetemi pályafutását jól
ismerő, doktori disszertációját is kutató Ilia Mihály; a gondolkodástörténetet és a filológiai alaposságot egyesítő Lengyel András; és a Radnóti-dedikációkat feldolgozó, a szegedi
egyetemi évekről új adatokra bukkanó Bíró-Balogh Tamás kutatásai megkerülhetetlen
szempontokat szolgáltatnak minden, a költő és a város viszonyát vizsgáló íráshoz.
A tanulmánygyűjtemény másik nagy témáját a költészetet elemző szövegek adják.
Ezek sorát Bogoly József Ágoston mintaszerű tanulmánya nyitja (Mintázatok Radnóti
Miklós Eclogáinak olvasásmódjában. Az antik hagyománytól a Wolfgang Iser-féle iro-

96

tiszatáj

dalmi antropológiáig). A bibliai hermeneutika elemzési módszerei a műfajtörténeti áttekintéssel és a képelméleti diskurzus elemeivel kiegészülve alkotnak releváns és nagyon
impozáns értelmezői rendszert. A teoretikus bázis igazolható életrajzi pillanatokkal egészül ki (a Radnótira ható vásárhelyi Náhum próféta-ikon; Radnóti könyvtárának darabjai).
Bogoly elemzése az eklogák világképét létrehozó hagyományokat, motivikus ismétlődéseket tárja fel, eközben a műfaj útját, az értelmezői közeg változásait is rögzíti. Következtetései az újklasszicizmus szöveguniverzumába épülő Radnóti eklogák metapoétikus
alakzatainak feltárásához jól használható szempontokat szolgáltatnak.
Pomogáts Béla cikke (Otthonosság és patriotizmus. A Nem tudhatom című költemény
világképe) folyóiratban már megjelent tanulmányának újraközölt változata. Az értelmezés
az életmű egyik legismertebb darabját szakralitás és identitás kapcsolata felől olvassa.
A tanulmány a formai és szellemi ősszövegek (Kölcsey, Rimay, Ady) feltárásához rituális
és szakrális jelentéssel telítődő kulcsszavakat rendel. Pomogáts Béla koncepciójában e fogalmak (hazaszeretet, otthonosság) mint a legfontosabb erkölcsi választást előkészítő és
összetartó poétikai alakzatok jelennek meg. Az értelmező a választás, a túlélés, a megbocsátás problematikáját a vers olvasásának hasznos módjaként jelöli meg. Ehhez a Nem
tudhatom születésének és fogadtatásának körülményeit, formai előzményeit, a költő saját
„nemzeti” identitásáról szóló gondolatait használja fel. Az elemzés végeredménye nem
hagy kétséget a felől, hogy az egyik legismertebb Radnóti-vers a hazaszeretet emblematikus szövegfolyamához csatlakozik. Ilyen módon a vers és a tanulmány egyaránt a kultuszképző aktusokat hozza játékba, a formálódó, végül biztossá szilárduló én- és világképet
rögzít. Ezt a meglátást igazolja a tanulmányban idézett szöveghely. Az ismert citátumban
(a költő Komlós Aladárnak írt levele) Radnóti saját identitásáról mint tudatos, aprólékosan kimunkált ars poeticáról ír.
Szigeti Kovács Viktor Ésaiás halott. A Töredék című vers Orbán Ottó olvasata után
című írásában nemcsak a Töredék és parafrázisa összehasonlító elemzését adja. A posztmodern líra felől olvasva a töredékesség előzményei és kortárs reprezentációi egyaránt
megidéződnek. A fragmentum-forma a szerző által kínált és bizonyított olvasási javaslatban nemcsak a kritikus történelmi korra adott válasz és erkölcsi választás kifejezője.
Konklúziója szerint a fragmentum a korszerűség jele, a széteső nagy narratíva helyett születő, változó líra lenyomata. Az írás a hagyomány és műfaj értelmezését folyamatosságában érzékelő, finom megfigyeléseken alapuló elemzői iskolához sorolható.
Zsoldos Sándor tanulmánya (Radnóti másik „töredéke”. Vázlat egy kísérlethez) Radnóti egy rövid szövegének segítségével az életműkiadások, szöveggondozás, recepció neuralgikus pontjait, visszatérő problémáit illusztrálja. A töredék poétikai viszonyairól szóló
felvetések Szigeti Kovács Viktor megállapításaihoz illeszkednek. Zsoldos töredékről szóló
megjegyzései a versírással kapcsolatban állandósuló problémát, a szerzői műhely működésének természetét felfedő formát ismertetnek. A tanulmány írója megfontolandó módszertani és témajavaslatokat tesz, amikor a megírás időrendjét figyelemmel kísérő kiadások fontosságát hangsúlyozza. Emellett a személyes sors önkéntes vállalásának bonyolult
kérdését is pontosításra, újragondolásra érdemes témaként ajánlja.
Zelena András komparatív elemzésének tárgya Radnóti és József Attila költői munkásságának párhuzamosságai. Az összehasonlító vizsgálat a névváltozatok, a név és az

2010. április

97

identitás mindkét költőnél erős kapcsolatát, a gyerekkori traumák költészetre gyakorolt
hatását helyezi középpontba. Az összevetésre a választott fogalmak valóban könnyen kínálkoznak. Ez az írás ismét az identitás, önkép témakörébe illeszkedik, az elemző a témát
érzékeny és mértéktartó módon járja körbe. Eredményeivel csak egy ponton vitatkozom.
A József Attila szerelmi élete és Radnóti házassága közti különbségek a szerelmi költészetben valóban eltéréseket eredményeztek. Az egyik oldalon a kiegyensúlyozatlan, boldogtalan szerelmes (J. A.), a másikon az erős harmóniában élő költő (R. M.) ellentétének
hangsúlyozása talán túlságosan markáns szembeállítás. Radnóti magánélete, házassága,
a szerelemről való felfogása a Beck Judit-viszonytól eltekintve is valószínűleg bonyolultabb lehetett. Ahogy a kétségbeesetten szerelmet kereső József Attila képe is árnyalható.
Kettejük alkati adottságai más magánéleti utakat jelöltek ki, de a megvalósulás talán nemcsak tudatos választás eredménye lehetett.
Sarnyai Tibor Az internet szerepe az irodalmi szocializációban. Radnóti Miklós+Enter
című vizsgálata az internetes portálokon és kereső felületeken megjelenő, Radnótihoz kapcsolódó tartalmakról számol be. A felvetés az információs társadalom legújabb korszakában izgalmas és aktuális, még akkor is, ha a feldolgozás rendkívül nehéz. Hiszen pillanatnyi állapotot tükröző, állandóan változó, alakuló szisztémákról van szó. Sarnyai írása tendenciákat mutat meg, hangsúlyokat rajzol körül, bár ez a vizsgálódás ugyanilyen szempontok alapján bármelyik életművel elvégezhető.
A centenáriumra kiadott Radnóti-tanulmánykötet saját, előszavában is körvonalazott
vállalásait teljesíti. A Szegedhez is kötődő életmű helytörténeti aspektusait gazdagon tárgyalja, néhányat közülük (a költő tanárai, a szegedi egyetem szellemi közege) részletesen,
a kutatást új információkkal segítve tárja elénk. A válogatott írások másik csoportja műfaji
változatokkal foglalkozik, tipológiai, antropológiai aspektusokat, motivikus ismétlődéseket vizsgál. A kötet a kutatás követendő irányait a pontosságra törekvés jegyében villantja
fel (teljes szövegkiadás, a napló- és levelezés adatainak minél bővebb ismerete). Saját
mozgásterében e feladat egy részét el is végzi. Részproblémákra, a kutatás üres helyeire
koncentrál, felvetései remélhetőleg folytatódó vizsgálódás előmunkálatai.

Kovács Krisztina

98

tiszatáj

Irodalom a határon
ITALO S VEVO REGÉNYEI AZ OSZTRÁK–M AGYAR M ONARCHIA SZELLEMI ÉLETÉBEN
WENNER ÉVA MONOGRÁFIÁJA

・
Amikor Wenner Éva Trieszt-történetbe ágyazott Svevo-pályaképét (vagy Svevo-pályaképbe ágyazott Trieszt-történetét) olvastam, a manapság oly gyakran emlegetett kulturális polifóniáról Lotman nevezetes tanulmánya jutott eszembe. Amit ő Szentpétervár szimbolikájáról ír, maradéktalanul érvényes az adriai kikötővárosra is (sőt, egy másik kikötővárosra, Fiuméra is). „A város bonyolult szemiotikai
mechanizmus, a kultúra generátora. Ezt a funkciót csak
azért képes betölteni, mert különböző felépítésű és heterogén, más nyelvekhez és más szintekhez tartozó kódok és
szövegek olvasztótégelyeként működik. (…) Különböző
nemzeti, társadalmi, stiláris kódok és szövegek metszéspontjában elhelyezkedve a város különféle hibridizációkat,
átkódolásokat, szemiotikai fordításokat valósít meg, amelyek az új információk nagy hatékonyságú generátorává
változtatják…” Íme a Wenner Éva által tárgyalt jelenség
Mundus Kiadó
pontos leírása, melyet természetesen sok mással kiegészítBudapest, 2009
203 oldal
hetünk, például azzal, hogy itt a Monarchia – értékválságra
gyorsan reagáló – perifériájáról van szó.
A könyv valójában három pilléren nyugszik. Az első fejezet mintegy 30 oldalon kritikatörténeti áttekintést ad Svevo műveinek fogadtatásáról. Ez az áttekintés hangsúlyosan olvasatok története, mely a 19. század végétől napjainkig rendkívül alaposan tárgyalja a
Svevo-recepciót. Későbbre hagyva a művek közvetlen, önálló, saját értelmezői rendszernek megfelelő mai olvasási ajánlatát. Noha a hajdani kritikai visszhang tárgyalása is valamilyen nézőpontból történik. Ha például kanonizációs hatást tulajdonítunk hajdani bírálatoknak, az nem feltétlenül az akkori szöveg, hanem a mostani olvasat következménye.
Az értekezés második pillére (II., III., VI. és VIII. fejezet) várostörténetből, biográfiából bontja ki azt a különleges művelődési helyzetet, amelyben Schopenhauertől és Nietzschétől Freudig sokféle szellemi hatás formál egy jellegzetes századfordulós, századelői
mentalitást. (Claudio Magris jellemzése szerint a tartomány „vezető értelmisége harcol,
küzd a birodalom ellen, ugyanakkor az ellen a világ ellen harcol, amelyből az ő összetéveszthetetlen, egyedi arculatuk is született”.) Ez a gondolkodás, életérzés a saját nemzeti
kultúra narratívája felől olvasva is megközelíthető, összehasonlító szemlélettel vizsgálódva azonban hamar megtalálhatók a nemzeti kulturális kódok érintkezési pontjai. Wenner

2010. április

99

Éva ezeknek a találkozási pontoknak a föltérképezésére vállalkozott. Hogyan alakul ki
a „triesztiség”, ami sem olasz, sem szláv, sem német, „egyik sem külön-külön, hanem mindhárom egyszerre”. Trieszt hozzájárulása az olasz kultúrához a pszichoanalízis. Ezen a ponton a dolgozat írója biztos fogódzót talál a Monarchia irodalmával való érintkezésekhez is.
Ezeket néhány fontos téma (halál, a belső világ elemzése, családi kapcsolatok, öregség, betegség) köré csoportosítja, s az áttekintést egy meggondolt Svevo-Csáth-komparációval
zárja. Utóbbi persze jó néhány további, s ugyancsak jellemző Krúdy-, Babits-, Kosztolányiés Karinthy-párhuzamot kínál. Jóllehet a Nyugat valamennyi nagy írójának a pszichoanalízissel összefüggő írása, nyilatkozata még csak megközelítő teljességgel sem említhető.
Egyetlen fontos szakirodalom, Harmat Pál könyve azonban (Freud, Ferenczi és a magyarországi pszichoanalízis) mindenképpen segítette volna a tájékozódást. Csáth kétségkívül ugyanazt a betegség-problematikát szólaltatja meg, ami Svevót is izgatja. A lelki élet
filozófiai és szaktudományos artikulációja Csáth műveiben is akkor inspiratív, amikor ez
az artikuláció valami miatt tiltott, de újra és újra – még ha ártó, rejtett ösvényeket is talál
– ki akar törni és betegséget okoz. Alighanem azoknak van igazuk, akik a „betegség”-ben
nem a „torz” dekadens beépítését látják, hanem azt a hermeneutikai peremhelyzetet,
amelyben lehetőség nyílik ugyan új kérdések megfogalmazására, a válaszadás azonban
roppant kétséges, hiszen amibe belepillantunk, valójában megragadhatatlan.
A pszichoanalízis az irodalomtudomány egyik fontos interdiszciplináris partnere, nem
azonos a negatív csengésű pszichologizálással. Az irodalmi művek és folyamatok pszichoanalitikus értelmezése olykor kiábrándítóan szegényes és reduktív lehet. Wenner Éva jó
érzékkel találja meg az egyensúlyt, s korrekt eszmefuttatásokban igazolja, hogy pszichoanalízis és irodalom főként annak az elsüllyedt lelki Atlantisznak a tanulmányozásában jut
közös nevezőre, amire csak következtetni lehet, ami csak rekonstruálható, de soha el nem
érhető. Az értekezést olvasva mintha Kosztolányi magabiztos kijelentése sejlene föl az irodalom primátusáról: „az irodalmi alkotás a lelki élet oly tudattalan mélységéből táplálkozik, ahová még a lélekelemzés se jutott el”.
Az értekezés érzékeny elemzésekben vizsgálja az irodalmi művel analóg életanyagot
(miként születik műalkotás az életből, miközben azonnal el is veszíti életbeli állampolgárságát). A csapda minden hasonló szándékú munkálkodás számára az, hogy a nem-fogalmi
artikulációt olykor mégiscsak fogalmi nyelven kell megragadni. Ámde ha sikerülne is elérni valamilyen kényelmes pozíciót, megértés-sémát, interpretációs technikát, a lélek
nyelvének nincs csalhatatlan elmélete. Noha az emberi szubjektum, a személy – a pszichoanalitikus gyakorlat fölfedezése ez – eredendően nyelvi természetű. A mű nyelve viszont sokféleképpen tanulmányozható. A pszichoanalitikus jelenségeket tárgyul választó
műben például az álomnak, nappali álmodozásnak, fantáziának, tünetnek, egyáltalán
mindenféle alogikus kapcsolatnak a (metaforikus) nyelvi eszközei hívhatók segítségül.
A „sugalmazás narrációjának” (Thomka Beáta kifejezése) nyelvi-poétikai magatartásait
most inkább csak további kutatásra váró feladatként említem.
A harmadik pillér Svevo három regényének elemzése. Meglepő, hogy a két első regény
(Una vita, Senilità) tárgyalása alaposabb, a főmű (La coscienza di Zeno) vázlatosabb. Talán igaza lehet a 60-as években olvasónaplót író Németh Lászlónak, aki Svevo nevével először az Iszony német kiadásának borítóján találkozott. A ma is oly divatos reklámfogás

100

tiszatáj

Proust, Joyce és Svevo szentháromsága mellett említette a magyar regényt. Némethet
A vénülés évei első átfutása nem győzte meg arról, hogy a három név összetartozik. Igaz,
a második olvasás sem. Véleményét csak a Zeno tudata módosította, s minden bizonnyal
nemcsak a kultúrtörténeti dokumentum nyűgözte le. A Monarchia szellemi életének Svevo
életművével való végtelen gazdagságú összefonódása itt tapasztalható meg leginkább. Ám
az eszme- és művelődéstörténeti kuriózumon túl adott egy izgalmas regényforma, melyben az elbeszélés és regényszerkezet egybesimul a pszichoanalitikus naplóval, a regény
anyaga a pszichoanalitikus kezelés anyagával. Irodalmiságnak és pszichoanalízisnek ebben a regényben különös és sokszoros egymásmellettisége jön létre. Wenner Éva árnyaltan mutatja be a regény időszemléletét, a mű poétikájának főbb vonásait (nyelv, műfaj,
kompozíció, narratív szintek és rétegek, a regénytér poétikai interpretációja) inkább csak
jelzi. Nem kétséges, a pszichoanalízis fölszabadítja a tudatfolyamatok ábrázolását. De milyen poétikai konzekvenciákat, milyen új narratív módozatokat jelent mindez? Az Una vita korai önreflexiós regényként is fölfogható: egy „mesalliance”-ba ágyazott metanarráció.
A vénülés éveiről pedig azt olvassuk, hogy kulcsregény. Vajon nem minden regény kulcsregény?
Wenner Éva munkája hatalmas anyagot mozgat, s jelentős hozzájárulás mind a modern olasz irodalom, mind a Monarchia-irodalom kutatásához. A könyv érdekességét növeli, hogy negyvenkét fotóreprodukció is helyet kapott benne. A Monarchiabeli Trieszt városképeit, életmódjának dokumentumait John Gatt Rutter Alias Italo Svevo című kötetéből és a Trieste Romantica albumból válogatták. Az Áron Hector Schmitzként a zsidó
egyházközség anyakönyvébe bejegyzett gyermek családi képeivel kezdve sok-sok kuriózumot találunk itt. Például James Joyce portréját 1918-ból, a hamarosan eltűnő világ végnapjaiból.

Olasz Sándor

A Szegedért Alapítvány művészeti kuratóriumának Gregor József-díját 2010-ben
Olasz Sándor irodalomtörténész, lapunk főszerkesztője vehette át 2010. március
6-án a Szegedi Nemzeti Színházban tartott gálaműsoron.
*
Hódmezővásárhely Megyei Jogú Város Önkormányzata 2010. március 15-én
Ünnepi Díszközgyűlésen a Városháza dísztermében adta át a 2010-es városi kitüntetéseket. Olasz Sándor irodalomtörténész, lapunk főszerkesztője „Pro Urbe”
kitüntetést kapott.
*
A tojás metamorfózisa. Harci sisak, váza, korona, pamutgombolyag és pénzérme
– hétköznapi tárgyak nem hétköznapi módon – tojásból megformázva. Ilyen különleges alkotásokat, remekműveket készít tojáshéjból immár több mint tizenöt
éve Szutor Gabriella iparművész, melyekből egyedülálló kiállítás volt látható a
szegedi Kass Galériában. A több mint 110 darabból álló tárlat anyagából válogattuk e számunk illusztrációt.

A Tiszatáj Könyvek sorozatban hamarosan megjelenik Gábor Miklós arcait, szerepeit bemutató kötet
Hamlet visszanéz címmel. Sándor Iván esszéit Féner
Tamás fotói kísérik, bemutatva a huszadik század
egyik legnagyobb magyar színészének pályafutását.
A kötetet Annus Gábor tervezte.

Májusi számunk tartalmából
GRENDEL LAJOS, KISS LÁSZLÓ, VÁRI ATTILA prózája
ZALÁN TIBOR, TORNAI JÓZSEF, GÖMÖRI GYÖRGY versei
POSZLER GYÖRGY, FUCHS ANNA, TÓTH-CZIFRA JÚLIA tanulmánya
Kosztolányi Dezsőről
Kritikák Pintér Lajos, Rakovszky Zsuzsa, Tőzsér Árpád könyveiről
LAJTA GÁBOR írása El Kazovszkijról

Ára: 500 Ft
Előfizetőknek: 400 Ft

energiaja

m
l í mm
h paksi atomerőmű

nka

Nemzeti Kulturális Alap

9 " 7 7 0 1 33 1 1 6 0 0 8

10 0 04

