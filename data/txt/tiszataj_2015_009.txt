61V

69. É V F O L Y A M
i . 71.

Bakos András
Vaszilij Bogdanov

j

.1 Á

Csontos Márta
Korpa Tamás
Miklya Zsolt

TW Á*

Szabó Marcell

m

versei
s

«k

1

*"

Brádli Béla

V

\ rj,{>

V.

H

f 11

prózája

R

ív

V

•

.

V

Az 56. Velencei Biennáléról
Deák Csillag
Kölüs Lajos
írása

9

f^vr

*••
»

. 1

v o

Borsodi L. László
Fried István
Rálik Alexandra
Szőke Katalin
Tandori Dezső
írása
•

i
•

7

L' 1

-

^

• * V*

Zalán Tibor

-

f|

\

2015. szeptember

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXIX. évfolyam, 9. szám / 2015. szeptember
TANDORI DEZSŐ

Újratörés ............................................................................................

3

ZALÁN TIBOR

Papírváros-szilánkok ....................................................................

5

VASZILIJ BOGDANOV

Ricardo Reis Szibériában. A költői verseny (részlet) ..... 14

MIKLYA ZSOLT

Cseréptörés ....................................................................................... 18

BAKOS ANDRÁS

Egy jobb év ........................................................................................ 27

BRÁDLI BÉLA

A kódfejtő ........................................................................................... 29

SZABÓ MARCELL

Baudelaire álma .............................................................................. 34

KORPA TAMÁS

Metapillanat XXV. ........................................................................... 39

CSONTOS MÁRTA

Vissza a feladónak; Tervmódosítás ........................................ 41

PÁL JÓZSEF

Horger Antal ..................................................................................... 43

„S még mindig itt vagyok” – Húsz éve halt meg Baka István
SZŐKE KATALIN

Két talált tárgy az évfordulóra (Baka, Szosznora, Blok,
Jeszenyin) .......................................................................................... 47

Baka István és Ilia Mihály levélváltása ..................................................................................... 51
RÁLIK ALEXANDRA

„Tedd le a tollad! Torkig ér a menny!” (A hodaszevicsi
költészet hatása Baka István Sztyepan Pehotnij-ciklusára) ..................................................................................................... 57

FRIED ISTVÁN

Sztyepan Pehotnij muzsikus száműzöttjei .......................... 65

mérlegen
PUSKÁS DÁNIEL

„[A]z áradás ütemére” (Korpa Tamás: Egy híd térfogatáról) .................................................................................................... 75

BALAJTHY ÁGNES

„Minden a lecke része” (Dragomán György: Máglya) ..... 79

FÖRKÖLI GÁBOR

A testtel mért idő (Gerevich András: Tizenhat naplemente) ................................................................................................. 86

JUHÁSZ ATTILA

Távolság-beállítás (Szőcs Petra: Kétvízköz) ...................... 91

CSÁSZÁR BALÁZS

A gyakorlati érzék iskolája (Pierre Bourdieu: A művészet szabályai – az irodalmi mező genezise) ...................... 96

LÁSZLÓ SZABOLCS

Kivezetés az amnéziából (Javier Cercas: Szalamiszi
katonák) ............................................................................................. 100

A világ minden jövője – 56. Velencei Biennále
DEÁK CSILLAG

A gyerek kezében a kulcs ............................................................ 105

KÖLÜS LAJOS

Utópiák nyitott koporsói ............................................................. 109

ILLUSZTRÁCIÓK

TANDORI DEZSŐ rajzai a 4. oldalon.
Válogatás az 56. Velencei Biennálé anyagából a címlapon
(Chiharu Shiota: The key in the hand), a 17., 18., 28., 33.,
40., 85., 90., 99., 103., 104. oldalon, a belső és a hátsó borítón (Vik Muniz: Lampedusa).
Fényképek, dokumentumok Baka István életéről a 46., 53.,
56. és a 74. oldalon.

Diákmelléklet
BORSODI L. LÁSZLÓ

Baka István kései verseinek számvetés-maszkjai (Önértelmezés a Háry János búcsúpohara című versciklusban)

TANDORI DEZSŐ

Újratörés
Baka Istvánnak
Mely végtelen végakarat
vég-akarattalanja,
hogy ez vagy önmagad, s mi ad,
téphetik már, nem adja.
Könyök törése, válltörés,
ha nem forr össze, ha
nem forrsz össze, a kétkedés
a fájdalom soka.
Záporaid, Örök-Soha,
helye-nincs zuhatag-foka!
S így lesznek költők. Zuhatag
helybenjárás, a kíné.
Hol jársz így Néva-partokat,
Baka, mondd, bent-e, kint-é?
Meghalnunk vagy túl-hirtelen,
vagy hogy már nem is kéne.
Jársz ott-túli vidékeken,
minek állsz itt-elébe?
Hölderlini, lermontovi;
Illyés Szabólőrincei!
„Szárnyaló kétségbeesés!”
El nem igazodásod
orosz-verse, fehér-kevés,
vér-szótár, vágyva, másod;

„

4

tiszatáj
de tudjuk: EGY, s nem égi kegy,
kéred, beléd-lapoznánk.
Újjátörés, váll-izület
lelke roppan, lapockád,
a szív életfogytig-elegy;
ó, nem halnak az órák,
csak minden semmi-egyre megy.
És verssorok a bordák.

2015. szeptember

5

„

ZALÁN TIBOR

Papírváros-szilánkok 4
és fáradt volt, annyira fáradt, hogy alig tudta nyitva tartani a szemét, nehéz volt ez,
mert mások nagyon is rajta tartották a szemüket, csapkolódó hajú virgonc lányok,
élveteg fiatal nők, ki tudja, kikhez tartozó ragyogó, hatvannégy fogú fiatal fickók,
akik őmellette a csapkolódó hajú virgonc lányokon is rajta tartották a szemüket,
megfontolt, plakátokról, tévéműsorokból már ismert férfiak és úri hölgyek, mindegy is talán, hogy kik, ott voltak, és meg is baszódhatnak valamennyien, valójában
annyit értett ebből a helyzetből, hogy egy filmfesztiválon egy híresre vergődött rendező nem alhat el csak úgy, persze, elalhat, csak úgy, de másnap teli lesz a sajtó az
alvó képeivel, nem csak úgy, ahogy ráborul a karjaira, de látszik a fölakadt szeme,
talán még a csorgó a nyála is ott fog csillogni, sőt, szaglani a képen, láthatóan részeg,
fogják írni róla, amiben, persze, volna némi igazság, hiszen ivott, már reggeltől ivott
megállás nélkül, és nem evett napok óta, napok óta csak ivott, bár az előbbi nem
fontos, és hiába legfeljebb bort, délutánra elfáradt attól is a feje, a kibaszott boroktól, fáradt volt, életfáradt, már csak homályosan látta a sok okos embert, a kritikusokat és az ágáló, szakadt kinézetű művészeket, de hiába hangoskodtak, nem jutott
el a füléig a hangjuk, néha rá mutattak, olyankor lehajtotta a fejét, amiből azt gondolhatták, hogy rendkívül szerény férfiú, nyilván dicsérték is ezért, pedig mindöszsze arról volt szó, hogy nem volt szüksége sem dicséretre, sem kritikára, nem volt
szüksége senkire és semmire, az őt körülvevő fesztivál-potyázókra semmi esetre
sem, ez a fesztivál-potyázás végső soron valahol természetes is, ünnep számukra, a
számára senkiknek, a megnyilvánulás lehetősége, a visszaigazolás, hogy léteznek,
hát létezzenek csak, szendvics, ásványvíz, szendvics-ásványvíz-emberek, néha pezsgő, szállodai szoba, pezsgő-szállodai szoba-emberek, ennyiért már a legtöbbjüknek
érdemes léteznie, ja, ja, szállodai szoba, jutott az eszébe, innom kell valamit, gondolta, a faszom bele az egészbe, gondolta, és nem tudta, és nem is akarta pontosan
megmondani, kibe, mibe, miért, mi az egész, és mennyi a rész belőle, amit itt félálomban be tud fogadni, talán vannak emberi állapotok, amelyekhez minden magyarázat hamis, lehet, ilyen volt ez is, pedig miatta ültek ott mind, miatta folyt a
szakmai beszélgetés, ahogy hívták az ilyen kajálás előtti szeánszokat, neki akartak
valamit mondani, és mondták is, de nem hatolt már el semmi a tudatáig, fáradt volt,
mindenhez és mindenkihez, a film is így készült, mintha egy jancsó miklós csinálta
volna a tüdőkórházból, mitől tüdőkórház, és mitől –ból, pedig hát nem mindegy, az
operatőr beállt a statívokkal, nem volt sín, nem volt vállon hordozható kamera, felvétel indul, a színészek beszéltek, a kamera felvette, amit beszéltek, tíz-húsz perce-

„

6

tiszatáj

ken keresztül csak vette, aztán az asszisztens szólt, kamera leáll, ő pedig sarkon fordult és bevonult a hálókocsiba, ami a forgatás ideje alatt a szállásukat és pihenőhelyüket jelentette, és megivott egy üveg bort, mindig csak egy üveg bort, a szünetekben, nem érzett mámort, nem szédelgett a piától, csak annyi volt az érzés, hogy volt,
nem tűnt fel számára, hogy mindenkit érdekel rajta kívül a film, hogy zseniálisnak
tartották a forgatókönyvet, amit természetesen ő írt, hogy a legjobb színészeket
tudták leszerződtetni a forgatáshoz, hogy a producer, valaha vonzó, mostanra kicsit
kikerekedett, bajszos, alacsony ember, minden nap megjelent a forgatáson, de soha
nem beszéltek egymással, annak ellenére, hogy barátok voltak, baszd meg, mondta
valahány látogatása végén, és ő szó szerint baszott rá, nem nézte vissza a részforgatásokat, majd a végén, mondta, majd a legvégén, aztán a vágást sem volt türelme
végigülni, senkije nem volt pedig, aki miatt távol kellett volna maradnia bármitől
vagy bárkitől, éjszakákat ült egy lakásához közeéi negyedosztáyú teraszon, egyedül,
erős cigarettákat szívott, és bámulta az üres eget, dolgozzanak helyette a rabszolgák, gondolta, és a rabszolgák dolgoztak, időnként felhívták, olyankor valamit hümmögött a telefonba, bölcsességeket, maga sem tudta, miről, aztán kész lett a film, és
a kritika odavolt érte, ez sem érdekelte, ült a teraszon, és az üres eget bámulta, és
most itt volt a fesztiválon, és hiányzott a terasz, a magány, nem ismerte a saját filmjét, ami a jelek szerint nagydíjat fog kapni, csak azt számolgatta, hány nap van még
addig, amikor fel kell öltöznie, fel kell mennie a színpadra, és át kell venni valami
serleget, tálat, faszom se tudja, hogy mit, csak ne beszélnének annyian, és ilyen sokáig, lassan, nesztelenül emelkedett fel a székéről, csak épp az ásványvizes poharát
borította fel, mindenki rá nézett, úgy érezte, mindenkire ránéz ő is, lassan, megfontoltan, vagy inkább ingatagságát leplezendő, elindult a kijárat felé, csönd lett, aki
beszélt, abbahagyta a szónoklást, bágyadtan visszanézett rá, bátorítóan, aztán lassan, nagyon lassan és óvatosan tapogatózó léptekkel elhagyta a termet, ahogy később rosszakarói kommentálták, a rendező úr kiment okádni, pedig okádásról szó
sem volt, még hugyoznia sem kellett, bizonytalan léptekkel elindult a kijárati ajtó
felé, persze, a három ajtó közül csak az egyik volt nyitva, színházakban bevett gyakorlat ez, először a középsőn próbálkozott meg a kihatolással, de az zárva volt, döntött, és a bal oldali ajtót kezdte el cibálni és taszigálni, de az sem engedett, így tehát
a jobb oldali van nyitva, hatolt el a tudatáig, dögöljenek meg, hogy mindig azt nyitják ki, amelyikről utoljára gondolja, hogy nyitva van, ballagott lefelé a domboldalon,
melyre a színházat építették, belerúgott egy üres ásványvizes üvegbe, fel kellett
volna vennem, gondolta, és kidobnom a kukába, de a faszomnak sincs kedve felvenni egy más által eldobott műanyag ásványvizes üveget, és a legközelebbi kukáig elcipelni, lassan, megfontoltan haladt a sétálóutca felé, járása méltóságteljesnek tűnhetett fel azok előtt, akik nem ismerték a részegek kényszeres lassúságát, amikor
minden sikeresen megtett lépés egy-egy hőseposz áthajtott lapja, küzdelem a gravitációval, mely mind erősebben húzta maga felé, a föld volt az, amelyik várta, hogy
eldőljön, fölbukjon, az arcára essen, és maradjon lent sokáig a kihűlő vérében, ezt

2015. szeptember

7

„

nem akarta, lassan ment, és minden lépését kiszámítva haladt a sétáló utca felé, néha ráköszöntek, és ő mosolyogva visszaköszönt anélkül, hogy valójában megnézte
volna az őt üdvözlőket, a földet nézte, nem akart senkivel sem beszélgetni, és nem is
állt meg, amíg a sétáló utca közepén egy teraszra nem akadt, amelyik megtetszett
neki, csak egyetlen dobogóra kellett fellépnie, és máris az asztalok között találta
magát, leroskadt a székbe, háttal az utcának, amelynek friss macskakövein mindig
kopogtak valakinek a léptei, nem akart senkit látni, nem akart köszöngetni, nem
akarta, hogy bárki is felüljön hozzá a dobogós teraszra, és hülyeségekkel traktálja,
valójában nem tudta, hogy mit akar, csak annyit tudott, hogy pálinkát kell innia,
hogy a pálinka szólította, s ha a pálinka szólította, hát el kellett indulnia hozzá, így
nem felest, hanem rögtön egy decit méretett ki magának, vizespohárba, a ványadt
kis pincérnővel, vajon miért ilyen satnya pincérnőt alkalmaz a tulajdonos, töprengett, a legtöbb helyen hatalmas dekoltázsokba gyömöszölt hullámzó csöcsök hajolnak az ember fölé az italával, azt a látszatot keltve, hogy a piálás végén meg lehet
dugni őket a raktárban, vagy a főnök üres irodájában, de ilyesmire az ő életében is
csak nagyritkán került sor, és valamiért annyira felejthetőek voltak ezek a kósza
numerák, hogy néha a helyet sem tudta behatárolni, ahol az asztalra feszítette a
pincérnőt, és úgy hatolt bele hátulról, mintha a világ legtermészetesebb és legunalmasabb dolga lenne, hogy ő most egy forró és izmos testben tornászkodik, a vége
mindig az volt, hogy nem engedték kifizetnie a cehet, ami néha határozottan jól esett
neki, lévén pénztárcájában rapszodikusan váltakoztak a bankók és a bankóhiányok,
ha volt pénze, whiskyre és pálinkára szórta, ha nem volt, csak hosszúlépéseket ivott,
és galád módon várta, hogy meghívják mások egy-egy italra, és ő nem hívta vissza
őket, megengedhette magának, persze, ilyenkor azt is megengedte magának, hogy érdekeljék az emberek, érdeklődését tehát nyilván a többiekhez fűződő érdek erősen
befolyásolta, de ezt a lányt nem tudta volna megkívánni, és ezt megkönnyebbülten állapította meg, a pálinka tehát érdek nélkül tetszik, így a pálinka szép, vihogott magában, mi sem könnyebb, mint a magukat kurva nagy filozófusoknak gondoló pöcsök
szállóigékké szomorodott mondatait lerántani a sárba, az olcsó poénkodás mocskába,
ahol ő is legszívesebben tartózkodik a barátaival, kosz és sár, mindkettő anyag, nem
úgy, mint a tiszta gondolat vagy eszme, amelyek olyannyira meghatják a környezetét,
s amelyeket számtalan alkalommal kérik számon rajta, filozófiákat gyártanak a
mozijaihoz, olyanokat, amelyeket nem is ismer, amelyekről soha nem hallott, bizonyára nagy filozófus lennék, gondolja ilyenkor, ha leírnám azt a sok faszságot, amit kitalálok, de nem rögzítek papíron, lévén, hogy nekem nem a papír a munkaeszközöm,
de ha nem a papír, akkor mi, tűnődött, alighanem az ötlet, mert gondolatom az csak
ritkán akad, s ha akad is, olyannyira impotens valamennyi, hogy rögtön kitetszik, a király meztelen, egy gyerek többet tud a világról nálamnál, de mégis lehet valami bennem, ami előhozza ezeket a filozófiai takonyságokat, ha fölfedezik filmjeimben a nagy
koponyák, akiknek az a dolguk, hogy föltalálják a nagy eszméket, gondolatokat a művekben, és leggyakrabban mondanivalónak vagy üzenetnek hívják ezeket, de akar a

„

8

tiszatáj

faszom üzenni bárkinek, és bármit, magamon kívül, és a mondanivalóm is összefoglalható annyiban, hogy kamera indul, kamera leáll, dehogy is nézzük vissza, majd holnap, vagy holnap után, most induljunk el a kocsma felé, mert már túl sok nekem ez az
intellektuális faszverés
de beveszik, amit csinálok, folytatta mégis a meg sem kezdett
gondolatsort, és amíg beveszik, addig fönt vagyok a kakitenger tetején, aztán meg,
majd ha kipukkad a luftballon, amit körém fújtak, akkor elmegyek egy dorogi bányába dolgozni, vájár leszek, annak legalább van valami értelme, és egy hajtásra
húzta le a deci házi pálinkát, megrázkódott, kedve lett volna rikoltozni és a könyökét az oldalához csapkodni, ahogy Jack Nicholson tette a Szelíd motorosokban, de
ha túl sokat csapkodja az ember az oldalát, és sokat rikoltozik, beverik a fejét a barbár őslakosok itt is, és attól menthetetlenül megdöglik, és bár utálta, ami most és
körülötte történik, meghalni semmiképpen sem akart, és egyszerre eszébe villant,
hogy ugyan mi lenne vele, ha nem az történik, ami, ha körülötte nem így működne a
világ, ahogy működik, ha nem nyálaznák össze állandóan, amit ő ártatlan arccal elvisel és természetesnek tart, talán sértődötten fordítana hátat az utcának, színháznak, ahol róla, az ő filmjéről tartják az előadásokat, hátat a világnak, és egyszerre
nevetségesnek érezte magát, mert mi egyebet is csinál most is, mint hátat fordít a
világnak, a színháznak, az utcának, akkor meg mire föl a lihegés és a sok saját nyál,
vagy mire föl ez a mindenen áthatoló áporodott érdektelenség-szag, semmi-kipárolgás, csinálni kéne valamit, gondolta
de az ilyen emberek nem képesek arra, hogy valóban csináljanak valamit, legfeljebb a csinálás imitálásáig jutnak el, a csinálás imitációja pedig még szánalmasabb, mint maga a csinálás, az is lehet, persze, hogy vannak olyan emberek, akik eleve arra vannak teremtve, vagy talán félreteremtve, hogy
egész életükben a csinálás látszatával tévesszék meg a környezetüket, az ilyenek
többnyire mégis sikeresek, mert az emberek nagy többsége is látszatember, így aztán a pszeudo-létezés számukra sokkal vonzóbb, és könnyebben fölfejthető, mint az
igazi, ha van ilyen egyáltalán, hogy igazi, kaszálnak, és nagykanállal mernek, ahogy
mondani szokták, és a sűrejéből merítenek, de mert saját maguk mégsem elég sűrűk, a kimert élet átszivárog, átfolyik rajtuk, csak összemocskolja őket, persze, valahol ő ezzel tisztában volt, ahogy azzal is, hogy a látszatot föladni, leleplezni, visszavonhatatlan baklövés lenne, és gyűlöletet keltene azokban az emberekben, akik beléje helyezték a bizalmukat és hittek neki, holott ő sohasem kért tőlük bizalmat, és
sohasem apellált a hitükre, kérdezhetnénk, akkor meg hogyan és miért lett belőle
rendező, de a kérdés valahogy nem hordja magában a felelet lehetőségét, olyan volt
az ő sorsa, mint azé a részegé, aki elalszik a vonaton, és messze túlmegy azon az állomáson, ahová igyekezett, de ezt csak akkor veszi észre, amikor leszállt a vonatról,
körülnéz, legyint, és azt mondja, jó, akkor mostantól itt fogok élni, és attól fogva ott
és úgy él, ahogy új környezete függvényében ez neki megadatik, dehogy is akart ő
filmrendező lenni, az ember élete végéig nem tudja, hogy mi akar lenni, de mert az

2015. szeptember

9

„

egyetem elvégzése után leginkább nem tudja az ember, hogy mit kezdjen magával, ő
is csavargott majd egy esztendőt, vetődött kocsmáról kocsmára, ágyról ágyra, nőről
nőre, aztán egy részeg éjszaka valaki azt mondta, elmegy rendező szakra, ez megragadt a tudatában, és ő is elment felvételizni rendező szakra, persze, a sors majmot
csinál a tisztességes emberekből, az illetőt, aki a tippet adta, és aki rákészült erre a
felelősségteljes pályára, nem vették fel, őt pedig elsőre, hogy onnantól kezdve megjátssza, hogy érdekli a film, hogy tudja, mi az a filmkészítés, és legfőképpen megjátssza magát extravagáns frizurákkal, ruhákkal, szipkából szívja a cigarettáit, nyáron csizmában járjon, télen talpig lelógó lódenkabátban és napszemüvegben, egyszóval, a nap minden percében, amikor láthatóvá tette magát mások számára is, azt
is láthatóvá tette, hogy ő nem akárki, már-már nem is halandó, ő egy művész, akinek a lényét az élet ekéje szántotta ilyen összevisszán barázdásra, megtanult rébuszokban beszélni, nem válaszolni mások kérdéseire, evidenciákból létproblémákat
csinálni, összehúzott szemekkel hallgatni társaságban, mint aki mindvégig a többiek
fölött lebeg, és agylebenyében cikáznak a jobbnál jobb filozofikus mondatok, véglegesnek tekinthető megoldások, így aztán anélkül, hogy észrevette volna, megtanult
önmagán kívül élni, mindenfajta kontroll nélkül működtetni egy olyan ént, amely
salakként rakódott rá a személyiségére, lefedve, elfullasztva azt, s mert nem vele
történt a világ, így nem is lehetett érzékeny a világ dolgaira, nem bántódott meg,
nem örült és nem szomorkodott, egykedvűen vette tudomásul, hogy minden reggel
felkel a nap, ami még nem jelentette az átivott éjszakák után az azonnali felkelést,
hogy a nappal nem való egyébre, mint könnyű sétákra a kocsmák között, egy-egy
plank tizes nő meglátogatására, akiket nem feltétlenül vitt az ágyba, inkább csak
múlatta velük az időt, élvezte, hogy várnak és hiába ezek a magányos teremtések,
hogy az este a bárokban rendezi be számára a lakható életet, előbb egyre több sztár
körül forgolódott, később egyre több sztár igyekezett körülötte forgolódni, elterjesztették róla, hogy zseni, ami meghozta a filmekre a pénzeket, és hamar rájött,
hogy a legjobb téma az üresség, az üresség körüljárása, de mert ösztönösen okos
volt hozzá, rögtön rájött arra is, hogy ürességgel nem lehet ürességet ábrázolni, de
kétértelmű dolgok tömegével annál inkább, filmjei így a teljes kaotikusságban járták vitustáncukat, amit senki sem mert, vagy akart bevallani a róla író kritikusok
közül, végső soron miért is kockáztatták volna meg, hogy az értés és érthetőség sikamlós kategóriáit szembefordítsák vele, amikor a legtöbb művészetszemlélet számára az érthetőség gyanúba keveri az alkotót, az érthetőség dicsérete pedig az alkotásról elmélkedő kritikust, és minden jó is lett volna, ha ez a másik én, ez a világ
felé megkreált, és immár elhajthatatlan lény maga is nem kezdett volna beleunni a
szerepébe, a körülményeibe, abba a világba, amely körülvette, és amelyben nem is
olyan régen még jó volt lubickolni, most egyre inkább bűzölgő pocsolyának látta ezt
a világot, a művészek felszentelt világát, fölösleges sárdagasztásnak a benne kényszeres, de túl sok energiát nem fölemésztő munkát, a világnak kreált lény egyre felületesebb lett, egyre figyelmetlenebb, egyre érdektelenebb és érdeklődését veszí-

„

10

tiszatáj

tettebb, egyetlen vágya maradt, beleszürkülni a tömegbe, de a tömegbe nem olyan
egyszerű visszaszürkülnie annak, aki egyszer már kivált onnan, fájdalmas operációk
és bőrátültetések nyomán teremtődhetett volna meg az esélye, hogy ebből az elitpocsolyából az egyszerű dolgozó nép ócska kis pocsolyájába vergődje vissza magát,
ezt végül meg sem kísérelte, menetelt előre a semmi felé, filmeket forgatott, melyek
nem szóltak továbbra sem semmiről, díjakat kapott ezekért, amelyek az újságok
címlapjára tolták fel a képét, ha új vakcinát fedeztek fel, őt kérdezték róla, de a
mellnagyobbításkor fellépő implantátum-problémákkal is őt keresték meg, ha esett
az eső, akkor a sok eső miatt, ha sütött a nap, a sok napsütés ürügyén, ő pedig nyilatkozott, mint a gép, és utána rögtön el is felejtette, hogy kinek miről mit mondott,
a lapokat nem vette meg, a tévében nem nézte meg a vele készült interjúkat, a róla,
vagy a filmjeiről lefolytatott vitákat, néha hosszú hónapokig nem mutatkozott a
nagynyilvánosság előtt, így aztán legendákat gyártottak róla a kielégületlen hívők,
összeboronálták az épp aktuális szexbálványokkal a film világából, volt rákos, és
HIV-vírussal is megfertőzte a rajongói fantázia, többször meghalt, számtalanszor
disszidált, aztán, amikor előkerült, a világ legtermészetesebb módján felejtették el
az addigi verdikteket, és folytatták a tömjénezést, ő pedig már ki sem tudott esni a
szerepéből, mert már szerepelnie sem kellett, ha valamit mondott, annak minden
oldalról megvizsgálták az értelmezhetőségét, és a legértelmetlenebb, legtartalmatlanabb nyilatkozatairól derítették ki, hogy épp minek a kritikája a sok hitvány kijelentés, ami elhagyta a száját, ezekről persze mit sem tudott, mert egy idő után a
szeme is úgy kezdett működni, ahogy a füle és az egész lénye, immunissá vált a külvilág megnyilvánulásaira, nézett, de nem látott, beszéltek hozzá, de ő nem hallott,
voltak körülötte, de ő már mindenhol egyedül volt, egyedül, mint az egy szál ujja,
mondjuk, a középső, kinyújtott egy szál ujja
meghökkent, amikor kinyújtott egy szál
középső ujjára nézett, elszégyellte magát, de szerencsére senki sem figyelt rá, néhány kósza vendég ücsörgött rajta kívül az alkonyodó teraszon, elsősorban párocskák voltak ezek, akiknek az ő jelenléte nem jelentett semmit, nem ismerték föl, vagy
nem akarták fölismerni, akiknek fontos lehetett volna, azok most mind a színházban megrendezett fesztivál szakmai megbeszélésén ücsörögtek, és ez jó volt így, kinyújtózni az ismeretlenségben, s feltétlenül jó ok arra, hogy kérjen még egy deci pálinkát az arra ténfergő vézna pincérlánytól, elővette a mobiltelefonját, pedig nem
akart senkit sem felhívni, szórakozottan lapozgatott a nevek között, de egyet sem
talált alkalmasnak arra, hogy megálljon nála, el is tehette volna akár, de akkor végképp nem telt volna vele az idő, az idő pedig nagyon kényelmetlen tud lenni, főleg
annak a számára, akinek az istennek sem telik, végtelennek tetszik minden másodperc, kár, hogy a telefonokon nincs másodpercmutató, gondolta, mert azzal is jól telik az idő, ahogy nézi a mutató vagy a számok ugrálását, annyival persze másodpercről másodpercre kevesebb az élet, villant át az agyán, de miért sajnálná ezt, ha
számára néha még túl sok is ebből a világból, mindenesetre, emberelte meg magát

2015. szeptember

11

„

végre, valamit kellene addig tennem, amíg ide nem özönlenek a színház felől az emberek, mert akkor hiába háttal, könyörtelenül fel fogják ismerni, és hiába jött el onnan, részletesen el fogják neki mondani, mit nem hallgatott meg abból, amit róla
mondtak, nem, addig el kellene innen valahová jutnia, persze úgy, hogy közben ne
kelljen elmozdulnia a teraszról, és feltétlenül az előtt, hogy megrendeli majd a sokadik pálinka után az utolsót, ami azonnal szétborítja az agyát, és ráfekteti az asztal
lapjára, knock out, aztán mégiscsak megakadt a szeme egy néven, ami tulajdonképpen nem is név volt, csak egy bejegyzés valamilyen telefonszámhoz, valakinek a
számához, s mert valószínűleg csak később írta oda a nevet, vagy inkább valami
egyébre emlékeztető betűsort a számhoz, nem sokat mondott a számára, lány
pécsről, ennyi, csupa kisbetűvel a kényelmesség okán, se vezeték-, se keresztnév,
nagyot sóhajtott, megfontoltan és valami különös felelősségérzettel szürcsölgette a
pálinkát az emlékezéshez, emlékeznie kell, erőlködött, mikor volt Pécsett, kikkel találkozott ott, kinek írhatta a telefonjába a számát úgy, hogy a nevét sem kérdezte
meg tőle, és ha már beírta, miért írta be a számot a többi, leginkább soha fel nem hívott szám közé
Pécsett éjszakába húzódott a találkozó, egy esztéta beszélgetett vele
az aktuális filmjéről valami klubban, és a beszélgetés egyre kínosabbá vált, mert az
okos ember úgy fogalmazta meg a kérdéseit, hogy ő azokból jóformán semmit sem
értett meg a névelőkön és kötőszavakon kívül, filozófusokra és filmesztétákra hivatkozott lépten-nyomon, talán, hogy felvágjon a nagyszámú egyetemista előtt, de
az is lehet, hogy csak megfelelni akart nekik, mindenesetre a kérdések kínaiul hangzottak el a számára, így tehát minden kérdés után ugyanazzal a természetes flegmasággal kérte meg moderátorát, ami nem esett a nehezére, hogy fordítsa vissza neki
emberi nyelvre az addig elmondottakat, egyszerűen azon okból, hogy válaszolni
tudjon rájuk, ami először meglepetést keltett, később Bergson nevetéselméletének
megfelelően, ezt a kis könyvet valamiért egyszer elolvasta, és azóta bibliaként forgatja, noha a filmjei teljes mértékben nélkülözik a humort, egyre nőtt a jókedv és a
nevetés, cinkossá váltak a szemben ülők, a cinkosaivá, és már nem is arra figyeltek,
mit mond, hanem arra, hogyan reagál a kérdésekre, és ez időben lejött neki, semmiből sem tartott kicsit rájátszani tájékozatlanságára a tudományokban, a mérkőzést
így megnyerte a szegény felkészült kollégával szemben, bírta és birtokolta a közönség teljes bizalmát és szimpátiáját, amit mind több szégyenkezéssel viselt, mert valahol csak-csak érezte, hogy egy becsületes tudósembert tesz nevetségessé ahelyett,
hogy szövetségre lépett volna vele, így aztán, amikor végre véget értek a kínos órák,
előzékenyen felajánlotta beszélgetőtársának, hogy meghívja vacsorázni, ami azzal a
veszteséggel járt, hogy nem tudott szóba elegyedni az ankét alatt kinézett, s rá biztatóan visszabámuló, vagy vele egyenesen pimasz bátorsággal, kihívóan szemező
csajokkal, egy vendéglőbe mentek hát becserkészés helyett, ahol rágós rántott húsokat kaptak a meredt krumpli mellé, olyanokat, amilyeneket záróra körül szoktak a
már nem kívánatos vendégeknek felszolgálni az ilyen helyeken, rágtak és sok pálinkát

„

12

tiszatáj

ittak hozzá könnyítésül, meg erős borokat, és már-már ott tartott, hogy bocsánatot
kér a másiktól, amikor az, nyilván nem szokva ekkora mennyiségű ital ilyen gyors bedöntögetéséhez, akadozó nyelvvel felajánlotta, hogy elviszi egy remek kis kocsmába,
ahol az egyetemisták mulatoznak ilyenkor hajnalig, más helyre itt már úgysem érdemes ilyenkor menni, folytassák ott, javasolta, hát jó, mondta és fizetett, és szó nélkül
beült a másik részeg ember autójába, amelyik nyilván magától vette a kanyarokat,
mert a pálinkáktól számára is egyre szimpatikusabbá vált ember minden valószínűséget számba véve, képtelen kellett legyen bármiféle navigálás elvégzésére is a veszélyes üzemű jármű kormánya segítségével
a helyre, ahol az egyetemisták szoktak mulatozni hajnalig, végül épségben eljutottak, ami nyilván a részegeket pártoló isten
jóvoltából volt csak elképzelhető és kivitelezhető, zavaros kis kócerájba tódultak be,
ahol vágni lehetett a füstöt, szerencsére találtak egy asztalt, ahonnan épp akkor távozhattak a vendégek, mert még nem volt leszedve róla a meglehetősen nagyszámú
üres korsó, ledöccentek, jóformán körül sem tudtak nézni, amikor a szomszéd asztaltól máris átszólt neki egy lány, hosszú hajú barna, vékony és szép lány, csíkos ruhában volt, akár egy méhecske, a lány átszólt, na végre, ennyit mondott, ilyen rövid
és kissé enigmatikus volt az átszólása, s máris fordult vissza az asztaltársaságához,
benne hagyva őket a bizonytalanságban, hogy valóban nekik szólt-e a lány, s ha
igen, akkor mire vonatkozott az a na végre, egy ilyen na végre sok más egyebet nem
jelenthetett, mint azt, hogy várta a megérkezésüket, és soknak találta az időt, mire
bedugták a képüket a helyre, a lány mellett egy másik, barátnőszerű leányzó ücsörgött, szemben velük pedig két fickó, a koruk szerint valamennyien egyetemisták lehettek, és a lány visszafordultával nyomban folytatták a szenvedélyes udvarlást, az
ilyenkorra esedékes nagy szédítést, láthatóan még abban a stádiumban tartott a dolog, amikor nem lehetett tudni az események várható végkimenetelét, sikerül-e elvinni a csajokat, vagy hoppon maradnak, itt is pálinkát kértek, és folytatták ott, ahol
a vendéglőben abbahagyták a semmi őrölését, de azt is lehet mondani, a film lélektanának a boncolását, ő közben oda-oda sandított a másik asztalra, de a lány, a na
végre-lány figyelemre sem méltatta többé, a fiúk meg-megújuló poénjain kacarászott, és valami piros trutymót szürcsölt zöld szívószállal, ez a közömbösség persze
egyre jobban bosszantotta, már annyira sem tudott odafigyelni szegény esztétára,
amennyire megtette addig, minden idegszálával a lányra koncentrált, akkor is érezte, tudta, mit csinál, hogyan mozdul, mikor nyúl a pohara felé, ha nem nézett oda, az
esztéta pedig csak beszélt, gyöngyöző homlokkal magyarázott, szerencsére annyira
részeg volt már akkorra, hogy mindegy is volt neki, hallgatja-e híres rendezővendége, amit mond, vagy egyáltalán nem követi a mind nagyszerűbbé kerekedő
gondolatmeneteket, egyszerre azt érezte, a lány valamit csinál, valami szokatlant,
ismét a másik asztal felé fordult, és látta, hogy a méhecske valamit ráfirkant egy
lapra, azután a lapot akkurátusan összehajtogatja, és tovább kacarászik a fiúk
jópofizásain, akár haza is mehetnék, gondolta sértődötten, berúgni már eléggé be-

2015. szeptember

13

„

rúgtam, ebből a numerából meg úgysem lesz semmi, de akkor mi végre volt a na
végre, a váratlan szófordulaton elmosolyodott, és megenyhülve eldöntötte, még egy
pálinka idejére marad, hátha alakul valami, persze, továbbra sem figyelt a derék
emberre, aki ekkorra már hatalmas filmtörténeti távlatokba helyezte a filmjét,
amelyről az egyetemistáknak beszéltek, kisvártatva megérezte, a lány feláll, és elindul feléje, váratlanul gyávának és szörnyen gyávának és gyámoltalannak érezte magát, nem nézett fel, pedig a lány már ott állt az asztaluknál, fölötte állt és várt, várta,
hogy felnézzen rá, aminek természetesen egyszer el kellett következnie, akkor a
méhecske a vékony, finom ujjai között tartogatott papírt leejtette eléje az asztalra,
jóéjszakát kívánt, és minden magyarázat nélkül elindult valahová az éjszakába, otthagyva a két fiút és a másik lányt és őket, leginkább persze őt, pálinkától nedves ujjakkal, csalódottan bontotta ki az összehajtogatott levélnek látszó tárgyat, két sor
volt rajta, valami idézetféle valahonnan, és egy telefonszám, amit később a szállodai
szobájából reggelig hiába hívogatott, ült az idegen asztalnál, mind józanabbul, és
bámulta az ideges betűkkel odavetett szavakat, később már nem is kellett bámulnia,
mert megragadtak az agyában, megragadtak annyira, hogy másnap hazafelé az autóban is ezeket mondogatta magában, bár még akkor sem értett belőlük semmit, a
mondatok kíméletlenül foglyul ejtették, nem tudott szabadulni tőlük, hiába kapcsolta be a rádiót és hallgatott zenét, híreket vagy érdektelen délelőtti töltelékbeszélgetéseket, csak a két mondat zakatolt, lángolt megállás nélkül az agyában, hogy aztán
még napokig, hetekig mondogassa hol magában, hol félhangosan, mint a félbolondok az utcán és a kocsmákban, sőt, forgatás közben is, akarom isten legyen jelen Ne
mondjon semmit pusztuljon velem, ez a két mondat bénította le előbb a tudatát, aztán az értelmét is, hogy később, amikor már hónapok múltak el a pécsi látogatás
óta, és az írás mind jobban elhalványult és szétkoszolódott a zsebében magánál
hordott összehajtogatott papírlapon, még mindig rátörjön a két mondat, hol szorongást, hol érthetetlen örömöt váltva ki benne, kiirthatatlanul, és minden bizonynyal ebbe az is belejátszott, hogy a telefont soha nem vette föl senki, amikor hívta a
két sor alá gondosan odarajzolt számok tulajdonosát, és hiába

„

14

tiszatáj

VASZILIJ BOGDANOV

Ricardo Reis Szibériában. A költői verseny
(RÉSZLET)
1. A száműzött Szibériában
Jorge Luis Borges verse Vaszilij Bogdanov szibériai füzetébe
1. A végtelen menetben
Dosztojevszkij a holtak házából
került ide. Egy végtelen menetben
baktatott. Valóban megvéd, ápol,
de mit akarhat mindezzel az Isten?
Kegyelmével betelni nem tudott.
Csörgött a lánc, mert láncra verve vitték.
Fák között tűntek fel a démonok.
Társai őrült látomásnak hitték.
Ő várta őket. Kiszabadíthatják,
s akkor végre megváltozhat a rabság,
nem ismerhetjük Isten céljait.
De a démonok mégse közeledtek,
nem lett vége a végtelen menetnek,
búsan jajongtak hátul valakik.
2. Este, a tűz mellett
Letáboroztak. Láncaik levették.
mogorva őrök. Elsetétedett.
Várta már a szibériai estét,
s a settenkedő halott lelkeket.
Nagy fa alá, gallyakra hanyatlott,
valakik meggyújtották a tüzet,
távolabb orgonáltak a farkasok,
előkerült az elrejtett füzet.
Elhatározta mindent feljegyez,
megvizsgál, megmér, ki is elemez,

2015. szeptember
nem maradhat a homályban semmi.
Fák között kerengtek a démonok,
valahol vannak szabad városok,
de nem tudta hol akarhatna lenni?
3. Az elkobzott füzet
Épp azt írta, hogy kiszámíthatatlan
minden. Senki nem láthatja sorsát.
S ez jól van így, hiszen száz alakban
képzelheti el. És rá vár az ország,
Morus nevezte utópiának,
ahol nincs önkény, láger, zsarnokok,
következésképp senki nem is lázad.
Fák közül röhögtek a démonok.
Kancsuka csattant hátán. „Mit csinál?” –
Az őr, hallotta dühösen kiabál.
Mit ír? Feljelenteni kit akar!”
„De hát ő író, nem köztörvényes…”
„Mindegy! Hozzácsapjuk a büntetéshez!”
És a háttérben lobog az avar.

2. Dolgok
átirat
Az elveszett könyv. Valaki kézbe vette
Egyszer, nem a helyére tette vissza,
és most lassan betemeti nyarak füstje,
őszi ködbe vész, eltűnik. A petrovszki
fejsze, amelyet az orosz erdő
komor, fenséges fái csábítottak el.
A tükör, amelyet Velencéből hozott
Nagymama, de előbb vakult meg.
Nyomok a fűben, a fában, a szélben,
Amint röhögve őrzi őket a végzet,
Puskin, Lermontov vádoló pora.
A felhők folyton változó alakja.
A harangvirág révült remegése –,
most már örökre Rád emlékeztet, szemed
tükréből mered rám, vádlón az árulóra.

15

„

„

16

tiszatáj

Testünk lenyomata a homokban. Álmatag
kitartással mossa szét a hullám.
Rjepin villódzó színei, amikor kihunynak
a képtár falai, s éjszakai őrjárat
vasalt csizmáinak kopogása szabdalja
fragmentumokra az időt. A negatív világ.
Árnyék UFÓ-k inváziója a piramisokon.
A Kaukázus. A megdermedt kezek.
Egy hajnal előtt látott boldog álom,
amit a nap első sugarai szétzilálnak.
A bronzlovas, az admiralitás tűtornya.
Mért vijjognak a saskeselyűk a kozák
ősökről csatás emléket? Mért nem hallgatnak?
Indigóról a fordított betű.
Ogyesszai promenádról vicsorgó tigris,
Ami soha nem is volt. Szirének
kíváncsi teste. Árnyak az alagútban.
Kentaur-lét. Pillanat,
amely vadszó ősünk nyílvesszejét
célba röpíti, s a szarvastehén lehull.
Havasi gyopár Turgenyev két lapja közt.
Golyóbissá váló órainga, amit nem állíthat meg
az orosz daliák buzogánya a kijevi nagykapun.
Kitépett füzetlapjaim tánca a tűzben.
Ágyuk dörgése Borogyino előtt.
Visszhangjuk nem csillapodik.
Ma is hallod. Holnap is. Részei az őrületnek.
Peter Schlemihl árnyéka harckocsikon.
A női hang, mi évek óta szólít.
A földbe ásott Razin kopasz feje Ukrajna homokjában.
A nagyapám vállába lőtt japán golyó.
A hold megfejthetetlen üzenetei. A dolgok –
amiket Berkeley istene sem érthet
Jorge Luis Borges három, Vaszilij Bogdanov által írott verse felfogható átiratnak is, de
tudomásunk szerint a vak argentin látnok soha nem írt verset Dosztojevszkijről. Szerepel viszont A másik című csodálatos elbeszélésében. A fiatal Borges, az Ördögök egy
példányával a kezében jelenik meg, az öreg Borges előtt. „Az orosz mester – darálta –,
mindenki másnál mélyebben hatolt a szláv lélek rejtelmeibe…”1

1

Jorge Luis Borges: A másik. Fordította: Benyhe János.

2015. szeptember

17

„

Dosztojevszkij iránti rajongásáról részletesebben Fernando Sorentinoval folytatott
beszélgetésében vall: „Tizenkilenc éves koromban azt hittem, hogy Dosztojevszkij
talán a világ legjobb regényírója, és nagyon zavart, amikor úgy beszéltek másokról,
mintha egyenértékűek volnának vele (…) A Bűn és bűnhődést és az Ördögöket például többször elolvastam. Ezzel szemben a Karamazov testvérek elkeserített, és a
legcsekélyebb érdeklődés sem ébredt bennem a szóban forgó család iránt, végül rádöbbentem, hogy nem akarok több Dosztojevszkij-művet olvasni.”2
A versek mindenesetre nem Borges távolságtartásáról és ambivalens, élete során
sokat változó véleményéről, hanem a száműzött Dosztojevszkijjel való teljes azonosulásáról tanúskodnak, s nagyapám Szibériában írt legkülönösebb versei közé tartoznak. Nagymama sajnos nem olvashatta, a Költői verseny ciklusának darabjai csak
1994-ben, egy évvel a halála után, kerültek elő… A másik vers A dolgok egy Borges
költemény merész és lendületes átirata, átfordítása nagyapám orosz létére. – Tatjána
Bogdanova

GEORG BASELITZ: UNTITLED

2

Fernando Sorrentino: Negyedik beszélgetés Borgessel. Fordította: Lattore Ágnes.

JIŘÍ DAVID: APOTHEOSIS

2015. szeptember

19

MIKLYA ZSOLT

Cseréptörés
Koszorú egy szonettregényből
1
A száraz sóvirág sokáig élhet,
só-vízháztartásodra is kihat,
képzeletfűszer, oldó mozdulat,
matt bútorszínek közt parányi kéklet.
Szinyei Merse pipacsai közt is
nyílik a kék, valószínűtlenül,
piros mezőre múlt idő terül,
olajmásolat, tanítói presztízs.
Pipacsfolyóból kisfiú szalad
anyja után, ki ott sétál a parton,
piros kendő alatt a barna arcnyom
friss kenyérhéj, ropogós indulat.
Futok még mindig, két kezemben tartom,
együtt a kéket és a pirosat.
2
Együtt a kéket és a pirosat
nem csak a Vasas focimezén láttad.
Hézső festett ilyen színorgiákat.
Kék síkok fölött vörös bódulat.
Meghágott földek. Magva vált hadak.
Egy kérész röpte. Dőlt erőműkrisztus.
Szikkadt föld. Járom. Bikacsök komplexus.
Húsvágódeszka irányvonalak.

„

„

20

tiszatáj
A panoptikum biztosan feltámad.
Ki vonalat, ki verset írogat.
Nem szólok, összeharapom a számat.
Nagyapa, nem hallom a hangodat.
Nézd, leszerelték alólad a tájat.
Virággal botozom a sírokat.
3
Virággal botozom a sírokat.
A barka helyén új gránit fedőlap.
A krumplipaprikás megdermed, holnap
felmelegítjük. Tedd a dolgodat.
Vagy szedd szét. Mint a tönkrement órákat.
Hány fogaskerék, mind másképp pörög.
Az osztályban valaki felröhög.
A többi nézi a futuristákat.
A klasszikus avantgárd felvonul,
akár a dörgő léptű ifju gárda.
Umberto Boccioni időrománca
ratatázva a dadáig nyomul.
Imre Miska most kedvére beszélhet.
Irodalom és művészettörténet.
4
Irodalom és művészettörténet,
egy összefüggő órafolyamat,
korfreskó, komplex, akár a vakolat,
mi rögzíti magában a festéket.
Mi itt vagyunk még rögzítetlenül.
A harcot, amelyet őseink vivtak,
nem oldja békévé senki, ha színvak,
se hivatalos rendületlenül.

2015. szeptember
A gesztusnyelv, a dada, akkor él,
ha újraalkotjuk az életünket,
fityiszt mutatunk annak, aki büntet,
helyzetbe hozzuk azt, aki remél.
Gyerekek, nem lehet most tüzet szüntess.
Egy osztályfestés magáért beszél.
5
Az osztályfestés magáért beszél,
falra szegelt csomagolópapíron
olaj, zománc, összejön annyi színnyom,
hogy aki látja, menten elalél.
Egy kerékpárabroncs is felkerül,
ócska fémváz, megújult jelentéssel,
szimultán egy rókába döfött késsel,
óriás szemmel, korsó sörrel, felül
húsvágódeszka ember szuggerálja
az alefbét betűit, mindhiába,
nem tud héberül, s nem mozdul a lába.
Keskenyvágányú vasutas szegény.
Túl magasra került, nincs a helyén.
Estére kifárad a dada-gárda.
6
Estére kifárad a dada-gárda,
másnap reggelre kész a kritika.
Ízléstelen. Nem való suliba.
Vagy menjetek fel ti az irodába.
Egy órát kaptok, gondolkozzatok.
Fenn hagyhatjátok azt a kerékvázat.
Mementónak jó lesz. Őrzi a házat.
A többi nem. Sértő. Nem jól dadog.

21

„

„

22

tiszatáj
A következő órán leszereltünk.
Ez volt a komplex ízléspróba ára.
Nem felejtettük el, amit akartunk.
Hogy nem véletlen járunk iskolába.
A falon, amit belül összekentünk,
a létfreskón rögzült a kék, a sárga.
7
A létfreskón rögzült a kék, a sárga,
a piros és még néhány árnyalat.
Míg megtanul sütni bennünk a nap,
a szélnek dőlünk, ne fújjon hiába.
Antoine-t s Desirét fújja a szél,
előredől velük a tanár úr is,
haja állása elárulja úgyis,
széllel bélelt keménykalap a tél.
Elmúlik egyszer, fázzon, aki fél.
A szalagavatót mindenki állja.
Tamás írja, rendezi, koordinálja.
Komplex órabemutató, a gála
éjfél után kezdődik, kincset ér.
Desiré verset olvas, pára kél.
8
Desiré verset olvas, pára kél,
akarsz-e teljes, tiszta szívvel élni,
hallgatni hosszan, néha-néha félni,
míg odakinn tikkasztó szél zenél?
Létem, ha végleg lemerűlt… ki visz
majd át – elnémulót – a túlsó partra?
Az éj szájába vesz, ajkával tartja
fűszál sorsom, s a cérna holdat is.

2015. szeptember
De jaj, magadtól nincsen menekvésed,
hiába játszol létet és halált,
más a hunyó, ki nem talál meg téged,
cseréptörés, kiáltasz, és kiállsz.
Magadban folytatod az olvasást.
Eltérést mutatnak az eredmények.
9
Eltérést mutatnak az eredmények,
míg felvételi pontszám ösztönöz,
a hídon állsz, a ponthatár fölött,
alattad örvény nyílik, egyre mélyebb.
Két mágnesrúd azonos pólusát
ha közelíted, biztos félresiklik.
Másfele vonz az extrinzik, intrinzik.
A hídon átvonuló társaság.
Cetlire írsz, versedet elsodorják
a mult, jelen s jövendő habjai.
Otthon kiverve gondosan a porzsák.
Itt feltűnő a sok kutyakaki.
A néprajz élő víz vagy langyos holtág?
Igazán megmondhatná valaki.
10
Igazán megmondhatná valaki,
miért vonz annyira, ha mélybe nézek.
Tériszonyom van, az is egyre mélyebb.
Szakadékba zuhant le Pap Ati.
Azóta eltelt jó pár év, megérett
lám annyi fő, mind érettségizik.
Utána elszív hátul egy cigit.
Nem a füst, hanem a társaság végett.

23

„

„

24

tiszatáj
Még nem dohányzom. Mégis rászokom.
Hiánnyal telnek meg a véredények.
Passzív függőség, és emelt fokon.
Azóta oxigénpalackkal élek.
Rossz metafora. Rossz vicc. Már tudom.
Lecserélném, de nem visz rá a lélek.
11
Lecserélném, de nem visz rá a lélek,
inkább megkérdem, hátha válaszolsz.
Rossz verset írtam, ugye? Valahol
el kellett kezdeni. De miért félek?
Miért marad a szorongás belül,
ha papírra került, nézd, ez a vers is?
Kicsit szomorkás, és attól olyan verklis,
hogy tempózik, különben elmerül.
A zokogását észre sem veszed?
Ritmuszavar, apa? Mondd, mihez képest?
Míg megesszük a vasárnapi krémest,
beszélgetni, csak úgy, mért nem lehet?
Mért hazudunk át újabb éveket?
Mért szivárog a falakból a méreg?
12
Mért szivárog a falakból a méreg?
A méregtelenítő vakolat
ha nem segít, fordítsd az arcodat
a fal felé. Nem baj, falnak beszélek.
A falbeszéd jó líra-opció.
A hallgatás mögött valami készül.
Nem tudod, ki, de úgy érzed, mögéd ül.
Kinn magyar nótát fúj a rádió.

2015. szeptember
Benn átütemeződik szinte minden.
A megelőző mozdulat, ami
a reflexet pótolja, minden szinten.
A nagy vásárlás, családi buli,
az áruház lépcsője is kibillen,
nem fog fel puha szőnyeg, tatami.
13
Nem fog fel puha szőnyeg, tatami,
megtanultad, kiterítenek úgyis!
A kopaszokat megtanítjuk úgy is,
ha civil marad bennük valami.
A gyakorlótér porló útjain,
a szikes puszta ismerős gyepén,
a körlet sodronyágyán, és a vén
tölgyek alatt, hol nincs fürdőkabin,
a Parancs. Értettem a mérvadó.
Beásod magad. Sírásórutin.
A porba fingás is tanulható.
S míg elfogy lassan a túlélőkészlet,
belső ritmussá válik egy-egy részlet.
Létben oldódó líravitamin.
14
Létben oldódó líra, vitamin,
notesz, toll kerül a zubbonyzsebbe,
kockáztatsz, mégse kerül kevesebbe,
hogy túljuss egy gyakorlat-cunamin.
Az udvarra leköltöztetett körlet,
ágymerevítők, rendezett stokik,
vaslábak között aki elbukik,
nem mindegy, hogy nyálat vagy társat köphet.

25

„

„

26

tiszatáj
Hogy volt-e köztünk tégla, nem tudom.
A KISZ-tagkönyvek a kályhában égtek.
Négyen maradtunk, ki végül kilépett.
Kibírtuk. Várt minket az Oktogon.
Találtunk egyet s mást a betonon.
A száraz sóvirág sokáig élhet.
15
A száraz sóvirág sokáig élhet,
együtt a kékek és a pirosak.
Virággal botozom a sírokat.
Irodalom és művészettörténet.
Egy osztályfestés magáért beszél.
Estére kifárad a dada-gárda.
A létfreskón rögzült a kék, a sárga.
Desiré verset olvas, pára kél.
Eltérést mutatnak az eredmények.
Igazán megmondhatná valaki –
lecserélném, de nem visz rá a lélek –,
mért szivárog a falakból a méreg?
Nem fog fel puha szőnyeg, tatami,
létben oldódó líra. Vitamin.

2015. szeptember

BAKOS ANDRÁS

Egy jobb év
Jobb években sötét felhő
a tiszavirágzás, hangja, mint
a szélfújta fűzfaleveleké,
elnyomja a csónakmotor zúgását.
Le is kell állítani, mert ott, benne
csak evezni szabad, a kérész így is
ráakadhat hajra, ruhára, de nem
érinthető. Védett. Nézni szabad,
ahogy fiadzik és pusztul, nemzeti
vagyon. Anyám beengedte magát
kötéllel, csónakon, és evezővel
csapkodta, befőttes üvegbe
gyűjtötte nekünk: tűzzük horogra
nyugodtan, ilyenkor úgyis csak
ezzel lehet halat fogni, ne legyünk
élhetetlenek. Akkor valamiért
kevesebb repült, most több.
A harcsák háta szinte megszárad
a levegőn, már nem is merülnek
le, nyitott szájjal úsznak előre
a felszínen, falják a hulló virágot.
A gardák, jászok fölugranak, azt
kapják el, amelyik még repül.
Kishalak és nagyok is. Bár
megfoghatatlanok, mégis jó látni
őket gyönge pillanataikban.
Föntről óriás tengeri sirályok
ereszkednek bele a felhőbe,
a parti fákról rigók, jégmadarak,
cinegék, fecskék rúgják el
magukat egy-egy körre, sohasem
eredménytelenül. Reszket
a szárnyuk, a vékonyabb gally
is a lábukkal együtt, annyira

27

„

„

28

tiszatáj
fáradtak, de most érdemes
enni. Csak a kérész nem eszik.
Levegővel szívja tele minden
üregét, hogy könnyebb legyen,
így is rosszul, csapongva repül.
Amelyik megmarad, elindul
folyással szemben a békés halál
felé. Megyek velük, fölsegítem
és elengedem azokat, amelyek
a taposórács réseibe hullanak.
Ezt sem lenne szabad, de senki
sem látja – és anyám se mondja
már, kisfiam, el vagy te varázsolva.

HERMAN DE VRIES: TO BE ALL WAYS TO BE

2015. szeptember

29

„

BRÁDLI BÉLA

A kódfejtő
Szívesen ment a nagymamához, a Marek József utcába, bár nagymama még mindig
Elemér utcát mondott. Itt finom nyugalom vette körül. A négy szobás polgári lakást
lefalazták, nagymamának szoba, konyha és egy pici spejz jutott. A WC is a gang túlsó
felén volt. Nagypapa meghalt, a lányok férjhez mentek, nagymamának ez elég volt. A
régi lakás nagyobbik részét társbérletbe két családnak kiutalták.
A bejárati ajtó hosszú, keskeny konyhába vezetett. Inkább tűnt szobához vezető
folyosónak – két oldalán bútorokkal –, mint konyhának, pedig előszoba és fürdőszoba is volt. Balra zománcozott falikút, sárgaréz csappal, jobbra hokedlin lavór.
Törülközők a vajsárga konyhaszekrény oldalára csavarozott kis kampókon lógtak.
Tulajdonképpen nem is konyhaszekrény volt, hanem egy szebb időket látott háromrészes előszobaszekrény. Bejárati ajtóhoz eső részben a kabátot, az utcai cipőjét tartotta. A középső tükrös, és a szoba felöli harmadik részben edények, tányérok,
poharak, konyhai kellékek voltak, még a mosogató vájdling is elfért. Szemben a kihúzható ovális asztal, valaha egy tágas ebédlő része lehetett, végein egy-egy ülőhellyel. A szoba felöli végén, kényelmes vesszőből font karosszék, meleg takaróval
bélelve.
Vendéget nem fogadott, talán csak Klein néni az első emeletről, akivel mindig
vittek egymásnak kóstolót a frissen sült buktából, és a Rózsák terei templom idős
plébánosa volt kivétel, aki a múlt bizalmából rendszeresen meglátogatta néhány hívét egy süteményre. Ezekben az években nagymama már nem járt misére, lányai és
mindkét veje fontos állásban voltak.
A plébános úr halkan kopogott, megvárta, míg nagymama kinyitja az ajtót, számára idegen szavakkal köszöntek egymásnak. Fáradt öltönye alatt, a papi ing fekete
gallérján, valami különös erőt sugárzott a kolláré hófehér csíkja. Nagymama mélyen
nyúlt a tükrös szekrény polcai közé, hátulról két rózsamintás kistányért vett elő,
egyiket a tisztelendő úr elé tette, mellé szalvétát, a másikra kopott, Gerbeaud feliratú fadobozból, az előre megsütött linzerkarikákból kis piramist épített. Magának
csak egy szalvétát tett, talán mert ezzel jelezte, hogy Isten szolgája nem hivalkodhat,
vagy csak azért, mert már nem volt több a Viktória készletből, amit még Morvaországból hozott, ahol a monarchia idején geográfiát tanított. Plébános úr aranysárga
fényes szelencét vett elő a zsebéből, kistányér közelébe tette, aranyszegélyes kendőcskével letakarta. Az asztal két végén lévő székeket elfoglalták, neki már nem
maradt hely.

„

30

tiszatáj

Örült a plébános úrnak, mert birtokba vehette a szobát. Először a két ablak közötti kis toalett tükörhöz ült, a muskátlikon átszűrődő fény két oldalról érte arcát.
Bátortalan mozdulattal nyitotta ki az apró dobozt, nehogy a púder kiszóródjon. Pamaccsal arcának két oldalát puhán megpaskolta, fejét jobbra, balra forgatva nézegette magát a tükörben. Meg volt elégedve. Mélyet szippantott a 4011-es kölniből,
mielőtt átült a nagypapa karcsú, faragott lábú íróasztalához. Tetején felhajtható fedelű márvány tintatartó, benne tisztára mosott üvegcse, fiókjában hegyesre faragott
Kohinor ceruzák, és néhány Magyar Nemzeti Bank Rt. fejléces papír. Először rajzolt
valamit, majd a kényelmes karosszékben hátradőlve sokáig nézte nagymama ágya
feletti képen Szűz Máriát a kisdeddel. Széles, levélmintás, óarany színű keretben
függött. Az akasztós szekrény aljában cilinder várta, hogy visszatér az ő méltósága.
Kivette dobozából és a mellette lévő kis kefével egyirányba kefélgette rövid szőrét.
Nagyon szerette a tetején, mint órarugót felhúzni, körbeforgatni a kefét. Amikor
kész volt, ablakhoz vitte, billegtette és hosszan nézte, ahogy tetején csillogva fut
körbe-körbe a fénycsík.
A nyitott ajtón beszűrődő beszélgetést bár hallotta, de mintha kódolva lenne,
nem értette. A plébános úr mély, nyugalmat sugárzó hangon beszélt, de ismerős és
ismeretlen szavak keveredtek, neki nem állt össze egy történet, mint amikor az elalvás előtti mesét hallgatta. A látogatás vége felé mindketten felálltak, nagymama
átment az asztal túlsó végéhez, megállt a plébános úr előtt, aki a kendő alól kivette a
sárgán csillogó szelencét, felpattintotta tetejét, és egy kis fehér ostyát vett elő. Jobb
kezének mutató és hüvelyk ujja közé csípve felemelte, kis keresztet rajzolt vele a levegőbe.
– Krisztus teste – és nagymama kinyújtott nyelvére tette.
– Ámen.
Ősz kezdetétől gyakrabban ment a nagymamához, kötelességének érezte, hogy a
pincéből felvigye a német brikettet, ráadásul szerette a sparhelt alá katonás rendbe
rakni, mindig a rekord felirattal felfelé. Mire kezet mosott a falikút hideg vizében,
addigra nagymama teát készített, ügyelve arra, hogy a lánykori nevének kezdőbetűivel díszesen vésett DN monogramos ezüstkanalat keresse ki a „modern” alumínium
evőeszközök közül. Csak néhány kiskanál maradt meg a készletből, a nagyobb darabokat, még a háborúban élelemre, tűzifára cserélte.
– Elmegyünk a templomba.
Nagymama ezt mindig határozottan, szinte parancsolóan mondta. Tudta, hogy
ez utazást jelent a távoli pasaréti templomba. Nem misére, csak úgy, a templomba.
Lett volna gyalogsétányira, akár két templom is, de nagymama ezekbe a templomokba már nem járt. Évtizedek óta lakott a VII. kerületben, itt mindenki ismerte.
Mindig gondosan készült az útra. A hajsütő vasat az egyszerű kétlángos gáztűzhelyen melegítette, de vigyázott, sem túl forró, sem túl hideg ne legyen, mert ha meleg akkor égeti, ha hideg, akkor nem ondolálja jól a haját. Nyugodt, szép vonalú ar-

2015. szeptember

31

„

cának két oldalán a fehér hajfürtök már sárgába hajlottak. Sötét, anyagában mintás
blúzát hófehér csipkegallérral, és brossal díszítette.
Csak a háztömböt kellett megkerülni. Jobbra a Nefelejcs utcába, és újra jobbra a
Dembinszky utcában volt a megálló. Az összegyűlt emberek vállvetve nyomakodtak
az ajtóhoz, hogy a buszon ülő kalauznál megvegyék jegyüket, és még ülőhelyhez
jussanak, de nagymamát az unokával néha előre engedték. Budán, különösen a
Moszkva tér után, mintha megváltozott volna a közönség. A lóden kabátok között,
jól szabott felöltőben, fodrászolt embereket is lehetett látni, és a megállóban sem
volt tülekedés.
A templomba midig nagymama lépett be először. Fejét kicsit előre hajtva, keresztet vetett és térdbiccentéssel jelezte, hogy féltérdre ereszkedne, de már nem
megy. Fejét felemelte és tisztelet fékezte lépésekkel, ahhoz a padhoz indult, melyet
legkevésbé ér a fény. Retiküljéből elővette az agyonhasznált olvasót, két kezével
összefogva az ölében tartotta. A templom neszzajos csendjében szótlanul ültek
egymás mellett. Alkalmanként csak két, három ember ült a padokban, de legtöbbször csak ők ketten.
Nagymama biztosan Istennel beszélget – gondolta, de ő unatkozott. Kereste Istent, de nem találta, pedig itt kell lennie a templomban, vagy a nagymamában van?
Nézte az örökmécsest, a templom egyszerű, mégis szép vonalait, és pusztán időtöltésből olvasta a karcsú oszlopokon elhelyezett feliratokat. Sejtette, hogy fontos
üzenetek, mivel az alsó osztályok legmagasabbikába járt, ismerte a betűket, szavakat, de jelentésüket csak a képzelete adta. Előfordult, hogy egy felirat mást jelentett
az egyik héten, és mást a másikon. Általában elégedett volt a „megfejtéssel”, de az
egyik felirattal nem tudott megbirkózni.
„Boldogok a lelki szegények mert övék a mennyek országa”
Miért? Miért? – tette fel magának a kérdést unos-untalan, de ésszerű választ sosem talált. Amikor nagymama a pad előtti térdeplőre ereszkedett, összekulcsolt kezére hajtotta homlokát, tudta, hogy a Miatyánkot mondja, és nemsokára indulnak.
Egyik alkalommal hazafelé az 5-ös buszon megkérdezte:
– Miért lelki szegényeké a menyek országa?
Nagymama gondolkozott, alig észrevehetően körülnézett, előttük, és mögöttük
már két sorban ültek az emberek.
– A te világodban erre nem lesz szükség. Inkább elmondom, hogy hol van a Popocatepetl. Ezzel talán előbbre jutsz.
Szerette volna megtudni, de felállt és átadta helyét a felszálló idős asszonynak.
Nagymama csendben, békével halt meg. A pasaréti templom távolba veszett.
A múló évek elhasznált évtizedekké dagadtak, kijárta iskoláit, végezte munkáját,
ünnepélyes polgári esküvője után nevelte gyerekeit. Az óarany keretes képet ő örökölte, de a Szűz Mária képet kivette, és tükröt szereltetett a helyére. Ez praktikusabb volt a kisvárosi panellakásban. Templommal sem szakadt meg a kapcsolata,
karácsonykor gyerekekkel betértek megnézni a betlehemet, vagy puha tavaszi nap-

„

32

tiszatáj

sütésben megnézték a zászlóktól díszes húsvéti körmenetet. Gyermekei esküvőjét,
fájó temetéseket is mind templomon keresztül intézte, ezeket hivatalos ügyeknek
érezte.
Már csak kettesben, a visszaszámolás éveit töltötték, amikor lánya telefonon
hívta.
– Borinak szombaton tízkor lesz elsőáldozása a pasaréti templomban, jó lenne,
ha eljönnétek.
Vidékről indultak, illőn felöltöztek. Kocsiban párja megkérdezte:
– Tudod, hogy hova kell mennünk?
– Tudom.
A Templom közelében talált parkolóhelyet, kiszállt, első dolga volt megnézze
hányas busz áll az íves buszvégállomáson. Meglepődött, még mindig az 5-ös. Érezte,
megállt az idő, több mint ötven év. Izgatottan ment a templomba, nem térdelt le,
nem vetett keresztet, szeme nem az oltárt kereste, ismerős helyen biztos léptekkel
ment az oszlophoz. Megállt a tábla előtt, végtelen nyugalom áradt át testén. Hát még
mindig itt van. Elsőáldozók és a szülők kezdték megtölteni a templomot, de ő csak
állt, újra és újra olvasta: „Boldogok a lelki szegények mert övék a mennyek országa”
Zaklatott hangulatban vezetett hazáig. Hiányérzete volt. Elégedettsége eddigi
életéről oszladozott. Találmányai, kitüntetései voltak, eddig megoldhatatlannak látszó dolgokkal is megbirkózott, és itt egy mondat, ami kifog rajta, ami legyőzi. Indulat vett rajta erőt. Miért nem lehet modellezni, mérésekkel, számításokkal, logikával
megoldani?
Csak néhány hónap telt el és az élet úgy hozta, hogy lánya és veje egy hónapos
szakmai útra, külföldre utazott. Felköltöztek a budai lakásba, örültek, hogy újra rutinszülők lehetnek. Gyerekek nyúlós ébresztése, röptében reggeli, siess, mert elkésel, különórák rengetege, nyűglődős tanulás, táskákat bepakolni, beszélgetős vacsora, fürdés, fogmosás. Végre lefeküdtek. Egyik délután Bori megkérte:
– Lécci kérdezd ki a bibliát, mert holnap tézét kell írni.
– Rendben, de előtte add ide a könyvet, hogy átolvashassam. Matekból, fizikából,
könyv nélkül is kikérdezlek, de nekünk a biblia nem volt tantárgy.
Kézbe vette a tankönyvet. Bibliai ismeretek IV. osztályosok számára. Lassan
kezdte olvasni, feje nehezen fogadta be a szokatlan nyelvezetet, pedig csak tízéves
gyerekeknek írták. Néhány kezdeti oldal után úgy érezte, neki ez magas, de tizenoldalak egyikén ismerős szóra bukkant: Boldogok. Meglepődött, mert a definíciószerű meghatározás egészen mást jelentett, mint eddig. Érdekelni kezdte, habzsolva
olvasta. Néhány oldallal később megtudta mi a mennyek országa. Már közel volt az
egész évi könyvecske végéhez, amikor, megvilágosodott, hogy mit jelent a lelki szegények.
Életében sokszor hallott szavak, fogalmak, sorra új értelmet, új jelentést kaptak.
Hiszen itt vannak a megoldások, itt vannak a képletek, le vannak írva a kódok! Némi

2015. szeptember

33

„

bűntudattal tette térdére a könyvet, szégyellte, hogy a szavak eddig csak az eszéig
jutottak el, most a kódok segítettek kinyitni lelkét is.
Szemüvegét az ingzsebbe csúsztatta, és új kérdést kezdett fogalmazni. Minden
Istenhez kód kell, vagy csak az enyémhez?

CAMILLE NORMENT: RAPTURE

„

34

tiszatáj

SZABÓ MARCELL

Baudelaire álma
Ahogy izgatottsága fokozódott, egyre
szétcsúszottabb gesztusokat tett. Hol élesen
a levegőbe kapott, arca elé, mintha saját leheletét
ragadná nyakon, hol kifordult csuklóval,
hátrafeszített kézfejét lengette kalapja felett.
Az egész jelenetnek olyan vita hangulatát
kölcsönözve, ahol a test fogyatéka hirtelen
érvként jelenik meg, holott mindketten tudtuk,
a gesztusok egy kényszer szülte attrakció
részei, egy beteges logika kísérői csupán.
A zsúfolt korzón araszolva haladtunk előre,
megtorpanásainkat koldusok kíváncsi gyűrűje
kísérte, olyan kitartással, hogy valamiféle
viszonzásra kellett gondolnom, mellyel
meghálálhatom, – hisz egyfajta kiadás volt ez is –
önzetlen figyelmüket. Egyszerre kötött le
a hozzám intézett szavak fantasztikus bősége,
növényi burjánzása, és az értelem összes ismert
formáját kigúnyoló elbeszélés torz építménye, mely,
ebben egészen biztosan voltam, barátom testi épségét
veszélyezteti. Kihallottam az elhízott testre
mért pontos ostorcsapásokat a szent aggastyánról
szóló olvasmányaimból, melyről hetekkel azelőtt
lelkendezve számoltam be neki, és melynek tisztán
emlékeztem minden részletére. Az ostorcsapásokat
a testre mérték, melyet elszenvedőjük csak
úgy hívott, a SZAMÁR. Élő volt csalódottságom is,
hogy nem egy egzotikusabb élőlény tölti be

2015. szeptember
ezt a szerepet. MIRE SZOLGÁL A SZÍNEVÁLTOZÁS,
HA ÁBRÁZOLNI SEM LEHET? – kérdezte a szent
öregembert az egyik novícius, de a választ
már az ellenségének sem kívánta senki.
Ez volt tehát a minta, aminek torzított változatában,
vagyis mostani sétánk alkalmával, a leglehetetlenebb
szereplők bukkantak fel, és kezdtek minden rendszert
megcsúfoló körforgásukba. Az utcalánytól a szomorú
péklegényig, akit asztalosmunkára fogtak,
a pénzváltótól a flamand Messiásként emlegetett
B. úrig, mindenki megjelent. Élveztem
a túlzást, kívántam uralmát, de csak mint szótlan
nézője a nagyszabású pusztulásnak, mert amint
magam is alakíthattam volna, rögtön szédület vett erőt
rajtam. Akkoriban ellenállhatatlanul vonzott
az ökonómia légnemű természetének gondolata,
amiben barátom kilátástalan helyzetének
mintáját ismertem fel. Ereje teljében lévő fiatal
férfi, akiből az izgatottság egyre nagyobb
és nagyobb területet követel magának,
harap ki más, alapvető funkciók rovására,
mint a járás vagy a beszéd, rosszabb esetben
az anyagcsere komor gimnasztikája. Mintha
a szervezet egyetlen üdvözítő arányt ismerne
csak, és az egyik rész túlműködése más részek
vegetációjához vezetne. Akár emberek olyan szabad
csoportosulása, ahol elképzelhetetlen a minden
csere legmélyén ott lakozó üdvös vetélkedés:
feladja részleteit, mert korlátozottak a javak. Ha
ez a felekezet nem kapna semmit, viszont cserébe
mindenét odaadná, ki volna annyira vakmerő, hogy
kataton sáfárkodásba kezdjen, itt, a délutáni tolongásban?

35

„

„

36

tiszatáj
A monetáris düh, amitől a régiek olyannyira óvtak,
a khrematisztika fertőző hulláma, mely elborítja
az óvatlanul gyűjtögető agyát, most egy csapásra
csendesül el: ha a mészárszék előtt rohan meg
a szükség, úgy túl kell adni mindenen, nincs más,
szív, máj, zúza és csirkenyak, tüdő kerül a kosárba.
Úgy beszélt, mint aki tisztábban van ezzel, és
kész mindentől megválni egy kifogástalanul
előadott történetért cserébe; ahogyan avval is,
hogy célja elérésének pontosan a kiszabott ár
áll az útjában. Mióta kiléptünk a fűszerestől,
egyre csak arról győzködött, hogy minden lány
arca szomorú Magdolna-archoz hasonlatos,
majd úgy fogalmazott, hogy ezen a Magdolna-arcon
a megbánás csakis erőszak hatására látszik, ami alatt
saját erőszakát értette, melyet muszáj használnia,
pontosabban, alkalmaznia, ha nem akarja kiszolgálni
az emberi arc változékony ár-apályát. Mintha egy kicsiny
ladikban hánykolódnék valahol a dühös Mediterráneum
közepén, mosolyodott el, majd bűnbánóan
hozzátette, hogy tudja jól, mindez csak beszéd,
mazsola, füge, ha úgy jobban tetszik. Nem tetszett
egyik sem. Éreztem, hallószervem a normálisnál
jóval fejlettebb mozdulatokra képes, és bár valós
fizikai méreteiről nem lehetett tudomásom,
mégis biztos voltam benne, egyfajta fertőzésről
van szó, mely most engem is elért, kétségtelen.
Hallásom, a maga kifinomult módján, de
az életemre tör, minden hang egy-egy fájdalmas
ostorcsapás lusta agykérgemen. És mennyi volt belőle!
Barátom tovább beszélt, MINTHA ÜRGECSAPDÁT HELYEZNÉK
EL A KERTBEN ÉS A SÖTÉT NYÍLÁS FÖLÉ MAGASODVA

2015. szeptember
EGY PILLANATRA SAJÁT, MEGREKEDT DIALEKTIKÁMRA
ISMERNÉK. Itt lehet, hogy már ordított. A semmit
semmire cserélő gyümölcsöskert és a mozdulatlan
állatvilág következett. Félig játszva, félig igazán

tiszta akarással nézett a szemembe és panaszosan
csak annyit mondott, ITT RÁM SEM EGYEDÜLLÉT, SEM
GYORS SOKASODÁS NEM VÁR. Ezek a mondatok nem
hasonlítottak a tisztaság vagy a szenny semmilyen
képzetéhez, nem voltak karakterjegyekkel
felruházhatóak, egyszerűen kitörtek a szájból és
megkezdték különös körfogásukat egy világban,
melynek gazdagságát éppen az ilyen megnyilvánulások
mértéktelensége jellemezte. A pazarlásban eltűnő
különbséget jelentették, mely alapja volt minden
otthonosságnak: érdektelenség, unalom, emésztetlen
és kihányhatatlan tömbök, kiválaszthatatlan folyadékok,
bekebelezhetetlen méretű és alakú tömbök,
tunyaság, kitüntetett figyelemmel, csömör, de még
mindig keresztényibb, mint a gyors sokasodás, sár és
köpet, a sár és a köpet mértékegysége, tékozlás, ami
kötőanyag, különben szétborult volna a létező összes
égtájra, mely képként van, de a kép nem tehetett
confessio-t, hacsak anyagtalan pazarlásban nem,
a mindennél egyel puhább, vagy fösvénységben
megvalósított, kétoldalún, piaci árusok asztalai,
de műtőasztaloknak, nagy tudomány a küret,
foghúzás, vakbél, emberfeletti erőfeszítések között
maradni egy helyben, termelés és bűntudat,
bűntudatban termelés, mely alapja volt minden
otthonosságnak, a szét-nem-osztás nem-fájdalma,
vagy az osztozkodás bűntelen ideje, ami
illetlenség, érdektelenségként, unalomként,

37

„

„

38

tiszatáj
míg végül kevés lesz, nagy bálák, anormálisan
megduzzadt, megnöveszthetetlen és leapaszthatatlan
gyűjtögetés, amely alapja volt minden otthonosságnak,
önfeledt undorodás, számolatlanul, mértéktelenül,
nagyvonalúan, tekintet nélkül, nem néz, teljesen
belefeledkezve, motozásba, söprésbe, talicskák
és sok-sok száraz levél, velük a hirtelen szégyen,
hogy magától idáig terjed, kiborította, annyi
ügyetlenséggel, mintha én lapátolnám vissza,
bőkezűen, az ellehetetlenített maradékot,
a tilalom alattit, a nyereségeset,
annyit szólongatták, annyit alkudozott,
drága kisfiam, maradékot és moslékot kértek,
hatalmas szerencsével, erőszakkal, ami alapja
volt minden otthonosságnak, ami nem a kéregetés
gyakorlása, ideges nem-osztozkodás volt
egy konténer sötét belsejében, egy konténer
belsőségeivel, ahogy megcsillant rajtuk a napfény,
semmi különbséggel, közte és közte, aki félórája beszélt,
azért beszélt, hogy látsszon, hogy nincsen különbség,
annyit beszélt pont, átláthatatlan méretű és alakú
élőlényekről, de a magának juttatott pazarlás
tiszta megtérülés egy másik fokon, lemorzsolódás
és diadalmas megérkezés egyben, fokozhatatlan,
és most már szét kellett szórni, olyan lassan,
hogy azt higgyék, nem is szórja, csak ELMÉLÁZOTT
KÖZBEN, ennek lehetősége alapja volt minden
otthonosságnak, kényelemnek, amihez szégyenérzet
tapadt, másrészről hirtelen béke, ingyen adódó
kiszolgáltatottság, nyugodtan kizsebelhető, kifosztható,
az elnyomó álomban virágzó mulasztás, aminek
pazarlás a vége, de ártatlanul, nem is lehet benne vétkes.

2015. szeptember

39

KORPA TAMÁS

Metapillanat XXV.
XXV.

(német karácsony)

nyeltem, így nem hallottam,
mikor távozik a néptelen nappaliból a már leszúrt
solar lámpák puha fényernyői közt, a kerten át,
majdnem elmondatlanul, összekuporodott szemekkel,
úgy suhant, mintha térd alatt nem létezne,
akadálytalanul –
lesz, hogy egy könyv mögött vesztegel napokat,
és lesznek az állólámpa búrájában elégő lepkék,
lesznek finom porral bevont mozdulatok.
lesz idő végigjárni az éjszakát, ha ellenőrzi, véget is ért.
lesz, hogy lecsutakolja valaki apró nyelve.
lesz rivális pillantás, erre lesz tükör, lesz vajsimaságú
szék, ha leül magával szemben: lesz, hogy innen-onnan
megszűnik. lesz felpolcolt vonásokból a homlok.
lesz a torokban szélcsend.
a párnázott ajtóban töménytelen popszegecs.
lesz, hogy belesimít összefüggéstelenül
abba, amit elhagy.
ilyen egy német karácsony, ha igaz.

XXV.

(sietség)

a sietség, ami alatt összegyűltek, mikor nyíltabbá váltak
az indítékok ∗ a sietség egy felkavart franciaágyból ∗
ásatás a saját hálószobában ∗ a sietség, aminek összeköttetése
van a csípővel ∗ amit a fej nem követ, csak narancsmag
méretű verejtékcseppek gördülnek le róla, mert a fej
tájolása másmilyen ∗ ismer habozást és árnyalatokat ismer
felségjeleket ∗ sietség a portalan ágyékkötőktől, a frissen
letépett fügefaleveleken ∗ az egymásba áztatott
körvonalakon ∗ hogy egy körvonal milyen törékeny ∗

„

„

40

tiszatáj
a sietség, ahogy a mellbimbók előbújnak
az állólámpa vérvörös fényéből tele mondanivalóval ∗
a kisajak bemelegítése, csigalassúsággal, a sietség ∗
a halmozás ∗ anyajegyek monogramjai ∗ a sietség
saját szája íze szerint ∗ nem a mélyen alvók pózában ez a
mozdulatlanság, ez a sietség ∗ nem a városmagban
egy pihenőpadon ∗ nem a labirintus agglomerációját
átszelő villamoson, nem az éj sietős ∗
csak kezdet volt, tapogatózás, sietség, az érvelés ideje
csak egy kiszivárogtatott név ∗ a név előszele ∗
sietség, ahogy a belső óra észrevétlen porlik el,
ahogyan narancsmag méretű verejtékcseppek araszolnak ∗
csak sietős léptek a parkettán ∗ a sietség, amíg az
összepréselt fasorból parketta lett ∗ a sietség,
ami alatt összegyűltek ∗ ó dehogy a sietség

IBRAHIM MAHAMA: INSTALLATION

2015. szeptember

41

„

CSONTOS MÁRTA

Vissza a feladónak
„Ima a megpróbáltatáshoz” (102. zsoltár )

Uram, a szó vissza érkezik hozzám,
vissza a feladónak, nem vetted át
megint az írást, amit elsőbbséggel
küldtem neked.
Nincs félfogadás a kék tükörteremben,
iktatókönyvedbe nem kerülhet nevem,
kilöktél az Égi Nagy Fal árnyékos
oldalára, s már nem akarod, hogy
bónusz legyen nekem a kegyelem.
Ne rejtsd el előlem arcodat,
ne érezzem közeledben a sorvadó
lélek romlott illatát, ne lássam
tetemem a semmi peremén, ne érezzem,
hogy menekülnek tőlem a csillagok.
A te éveid nem érnek véget,
nem kell bátornak lenned az utolsó
napon; neked nincs számadás,
tőlem várod, hogy kimondjam, mit
erőtlen vagy bevallani, nincs engedély
új rekonstrukcióra, ismeretlen
zónába tette át székhelyét a Mennyország.

„

42

tiszatáj

Tervmódosítás
Uram, én megengedtem, hogy
előzetes megegyezés nélkül
elmém birtokba vegyed.
Megnyitottam minden zsákutcámat,
hagytam, hogy otthonra lelj nálam,
engedtem terjedni bennem fényed.
Miért akarod most mégis visszavenni
azt a tőled kapott keveset?
Uram, Te felderítőnek küldtél le,
azt akartad, meózzam munkád minőségét.
Én voltam a kísérleti nyúl , kilöktél égi
szülőszobádból, s a pokol kapujánál
visszarántottad a hevedereket.
Most itt fekszem a lenti boncasztalon,
még működik a szerkezet, de a
hibákat kiküszöbölni csak Te tudod.
Talán félsz már vállalni engem,
tartasz tőle, hogy romlékony
anyagom beszennyezi a kezed,
s már nem érdekel, hogy a porból
lélekbe gyúrt gyártmányban módosítsd
a mennyei gépteremben végzett letöltéseket.
Kérlek, módosítsd az eredeti konstrukciót,
készíts új szabályzatot, s a Sátán ne
láttamozza tervezetedet.
Küldj vissza régi telephelyemre, s az áru
törékeny voltának ismeretében mellékelj hozzám
egy örökérvényű garancialevelet.

2015. szeptember

43

„

PÁL JÓZSEF

Horger Antal
Sir Walter Raleigh 1618-ben lefejezett angol utazóról és történészről maradt fenn az anekdota, hogy akkor hagyta abba világtörténete írását, amikor a Towerben az ablaka alatt lezajlott
veszekedést vagy balesetet, amelyet személyesen is tapasztalt, egészen másként, és egymástól is nagyon különböző módon beszéltek el a szemtanúk. Ha a szemünk előtt végbement
események ennyire különböző nyomot hagytak kinek-kinek az emlékezetében, akkor nagyon
kétséges vállalkozás olyan dolgokat történelemnek nevezni, amelyek évtizedekkel vagy évszázadokkal korábban mentek végbe, és semmiféle közvetlen tapasztalatunk nem lehet róluk.
Irodalmi és más művészeti alkotások bevonása a múlt folyamatainak a tárgyalásába még
nagyobb önkényt biztosít a későbbi korok emberei számára, mivel itt aszerint lehet hol a mű
önálló (értsd: külvilágra nem vonatkoztatható) értelmezési terére, hol, ezzel szemben, a referenciális kapcsolódási pontok fontosságára hivatkozni, ahogyan az elemző érdekei ezt megkívánják. Racionálisan megalapozott vagy általánosan elfogadott szempontok híján, nem marad más érv, mint a hangerő. Ha a negatív vélemények politikai elfogultságból vagy személyes indíttatásból kellően nagy hangot kapnak, a szakmai érték az utókor szemében jelentős
mértékben csökkenhet, akár el is tűnhet a kollektív emlékezetből.
Ez történik a 20. század egyik legnagyobb magyar nyelvészének, Horger Antalnak az
életművével. A közvélekedés vaskalapos professzorként, József Attila sorsának megnehezítőjeként, talán még tönkre tevőjeként is ismeri. Pedig semmivel sem szolgált rá arra, hogy az
utókor ne jelentős nyelvtudósi eredményei, érdemei alapján ítélje meg. Részben a költőre
vonatkozó szakirodalom és az általános vélekedés hatására a nyelvész szakma is egyre bátortalanabbul mer hivatkozni rá. Néhány évvel ezelőtt, amikor legfontosabb munkahelye, a
szegedi bölcsészkar tantermeit egykori professzorokról nevezték el, az övére vonatkozó javaslat elvetésre került. Nem szerepel Horger neve a Magyar Nyelvtörténet (Budapest, 2005)
harminc sűrűn gépelt oldalon összegyűjtött válogatott bibliográfiájában sem.
A vele kapcsolatos téves információk szívósan tovább élnek. Időnként még a József Attila
szakirodalomban is feltűnnek komoly tárgyi tévedések. Az 1925. március 30-án, két tanú jelenlétében folytatott beszélgetés idején Horger nem volt az egyetem „ura” (bár a szó a furára
rímel). Hiányzott belőle az egyetemi pozíciók megszerzésére irányuló törekvés: rektor sohasem volt, jóllehet az évenkénti rotációs rendszer sok professzor számára ezt lehetővé tette, a
dékánságot ugyan nem tudta elkerülni, de csak két évvel később, s mindösszesen egyetlen
tanévre vállalta ezt az adminisztratív feladatot. S az sem igaz, hogy kirúgta az egyetemről tanítványát. „Ön elvégezheti a bölcsészeti tanulmányokat, de tanári oklevelet, míg én itt leszek,
nem fog kapni.” Ezt azonban nem követte semmiféle intézkedés. A fenyegetést sem ő, s akkor
még József Attila sem vette komolyan. Horger még annak a fiatal kollégájának is mondott
ilyet, akit későbbi tanársegédnek hívott maga mellé. Szinte biztosan állítható, a költő nem e
szavak hatására ment el a szegedi egyetemről, ahová egyébként még két év múlva is tervezte,
hogy visszairatkozik.

„

44

tiszatáj

A Tanácsköztársaságot és annak képviselőit élesen elítélő akadémikus magánélete publikussá válásában sem volt túlzottan szerencsés. Nálánál fiatalabb feleségét egy „úrfival” rajta
kapva dulakodás tört ki közöttük, amelynek végén az asszony (!) egy pisztollyal két lövést
adott le rá, az egyik Horger bal karját eltalálta. Az esemény után nem sokkal, 1924 januárjában sajtó nyilvánosságra került bírósági jegyzőkönyvhöz (interneten olvasható) írt cikk szerzője érzékelhetően nem rokonszenvezett a feldühödött professzorral, s pellengérre állította a
felszarvazott férj indokoltnak tűnő ingerültségét. A peranyag néhány megjegyzését szándékosan félre magyarázó válogatott ostobaságok keringenek ma is a professzor „furcsa (fura?)
szokásairól”, mintegy „magyarázatot” adva a költővel szembeni viselkedésére.
Ezeknél persze sokkal fontosabb az irodalomtörténészek hivatalosnak mondható álláspontja a tanúk előtt a Dugonics téri épületben lezajlott rövid beszélgetésről. A József Attila
pártján állók szerint Horger jóvátehetetlen hibát követett el, amikor az előző napokban megjelent uszító kritikák hatására is, elmondta idézett mondatát. (A Tiszta szívvel a Szegedben jelent meg 1925. március 25-én, s azonnal agresszív támadások kereszttüzébe került.) A szöveg vers, állítják, és nem valamiféle erkölcsi vagy politikai állásfoglalás. Nem arról van szó,
hogy József Attila indokolt esetekben (az éhezéssel védekezett) helyeselte a betörést vagy a
gyilkosságot. A keresztény és nemzeti értékeket valló, konzervatív meggyőződésű tudós tanárnak az istentelenség (se istenem, se hazám) hangsúlyozása sem eshetett túl jól. Véleménye szerint a költő és műve veszélyes példát mutat, különösen a középiskolások számára, s
még inkább akkor, ha egy tanártól hallják.
Ha esztétikai szempontból nézzük, Horger „bűne” (vaskalapossága), hogy a megszokottnál közvetlenebb kapcsolatot tételezett fel a Tiszta szívvel néhány sora és a társadalmi viselkedésre vonatkozó, tanártól elvárható példa állítás között, vagyis összemosta a kétféle tanítást, a költőit és az iskolait (ezt a különbségtételt maga József Attila is megteszi 12 évvel később). Ezzel a vers interpretációjába idegen elemeket kevert.
A művészi és az objektív valóságos közötti határ, tegyük mindjárt hozzá, nagyon labilis és
jobbára ízlés dolga. Vannak esetek, amikor alig vitathatóan átjárás van közöttük. Gondoljunk
Lambergre és Latourra az Akasszátok föl a királyokat! –ban. A két politikus tevékenysége, Petőfi értelmezésében, a vers integráns része lett, nyilvánvalóan nem csak fonetikai vagy ritmikai okokból került oda a nevük (bár a két la alliterál és belső rím is van az első sorban: késkötél). A vers értelmezése szenvedne csorbát, ha nem vennénk tekintetbe, kik voltak az említett politikusok, illetve lemondanánk a szavak felszólító és buzdító szándékáról. A műértelmezés igen gyakran szinte szükségszerűen átmegy történelemértelmezésbe (pl. német megszállási emlékmű), társadalom- (marxizmus) vagy erkölcsfilozófiába. Horger a „betörök”,
„embert is ölök” kifejezéseket az általánosan elfogadott módszer szerint a maguk közvetlen
referencialitásában értelmezte túlzó, de nem abszurd módon.
Mások kevésbé egyoldalúan igyekeztek megítélni a professzor József Attilának mondott
szavait, amelyek valójában nem jártak semmiféle következménnyel a későbbiek során. Hangsúlyozzák, nem lehet Horger Antalt hibáztatni azért, mert József Attila sem Szegeden, sem
másutt nem szerzett diplomát. A Születésnapomra c. vers az egykori, de még élő tanárt súlyosan elítélő soraiban felidézett régi fenyegetés egyrészről mint el nem ért céljait igazoló mentség, másrészről mint költői pályájával erre adott győztes válasz jelenik meg. Horger mellett
szokták felhozni más esetekben is tapasztalt szangvinikus vérmérsékletét, amely után hamar
és harag nélkül visszatért az őt általánosan jellemző nyugodt, szenvtelen karakteréhez, tu-

2015. szeptember

45

„

dóshoz illő távolságtartó viselkedéshez. Nem tudjuk, a professzor felfigyelt-e tanár szakos
hallgatója korán jelentkező („több ízben öngyilkosságot kíséreltem meg”), majd súlyosbodó
idegrendszeri problémáira, skizofréniás elmebajára, amely a költőt végül a tettlegességig vitte. Mert ezek alapján valóban megkérdőjelezhető egyik legnagyobb költőnk alkalmassága a
középiskolai tanári pályára.
Horger németes precizitása, tudományos módszere leginkább a pozitivizmuséval rokonítható. Talán ezért sem rajongott különösebben Szerb Antal szellemtörténeti hatást mutató
tanulmányaiért és magyar irodalomtörténetéért (a világirodalom történetét Szerb később írta). Széles körben elterjedt tévhit ugyanakkor, hogy Horger akadályozta Szerb Antal szegedi
egyetemen történő, hosszan elhúzódó habilitációs eljárását (1934–1937) a magántanári kinevezésre. Az írónak és tudósnak zsidó származása miatt erre Budapesten már nem volt lehetősége. A „befogadó” professzor szakmai okokból nyilvánvalóan nem lehetett ő (hanem az
irodalmárok, Sík Sándor és Zolnai Béla), a komparatisztikai jellegű habilitációt viszont támogathatta, hiszen maga Szerb írta később: „professzorok nagyon kedvesek voltak hozzám, legkivált Horger Antal”.
Horger Antal felbecsülhetetlen értékű munkássága kiterjedt a dialektológiára, a szófejtéstanra, magyar nyelvtörténetre, fonetikára, népmesegyűjtésre, általános nyelvészetre és sok
más témakörre. Vitathatatlanul korszakalkotó felfedezéseket tett, pl. az ún. Horger-hangtörvény (a legalább három szótagú szavakban, ha az első kettő nyílt magánhangzóra végződik, a nem hangsúlyos második gyakran kiesik: uruszág – ország, palica – pálca, malina –
málna), amelyek nélkül nyelvi önismeretünk lenne kevesebb. Időt álló eredményeit a nyelvész szakmának kellene pontosan feltárnia.
A Magyar szavak története (egyik első etimológiai szótárunk) bevezetőjében írta Horger
1923-ban: „... nem az volt vele a fő célom, hogy meglepő, érdekes, élvezetes olvasmányt
nyújtsak benne, hanem az, hogy itt tárgyalt szavaink történetének megismerésével magyarabbá, nemzetibbé, s így hazánkra nézve értékesebbé (H.A. kiemelései) váljék az olvasó műveltsége.”
A József Attilával való találkozását az utókor emlékezetében súlyos bélyegként hordozza
magán Horger Antal, amíg az emlékezetből ő maga is ki nem hal. Mert történetét ilyennek írták meg azok, akik „látták”, hogy mekkora csúfság esett meg, s tartósan eléggé nagy médiafelületet kaptak a negatívumok ismétlésére, a valóság elferdítésére. Más esetben az utókor
hallgat vagy jóindulattal és elnéző mosollyal, a nagy ember majdhogynem érthető botlásaként tekint háborús bűnökre, gyilkosságokra. A Tower árulással vádolt foglya saját sorsából
is tudhatta, nincs történelmi objektivitás. A szubjektív érzékelés határozza meg, mit láttak a
szemtanúk, s érdekek, hogy ez mit jelent és miképpen értelmezhető.

„S még mindig itt vagyok” – Húsz éve halt meg Baka István

SZŐKE KATALIN

Két talált tárgy az évfordulóra
(BAKA, SZOSZNORA, BLOK, JESZENYIN)
Baka Tündének köszönhetően két talált tárgy birtokába jutottam. Az egyik egy Szosznoralevél, 1984-es keltezésű, az orosz költő magyarországi látogatása, 1985 nyara előtt íródott,
a másik Baka ifjúkori Blok- és Jeszenyin-fordítása.
A levél
Mint ismeretes, Baka István első fordításkötete Viktor Szosznora verseiből készült1. Baka
Tünde 1983-ban járt Leningrádban, akkor találkozott Szosznorával, és elhozta Istvánnak az
orosz költő versesköteteit. A két költő levelezése ekkor vette kezdetét. Mindezek után, ha
Baka szegedi ismerősei Leningrádban jártak, meglátogatták Szosznorát, így én is találkoztam
vele 1984 őszén, két hónapos leningrádi ösztöndíjam idején. Az orosz költő számára fontos
volt a külföldiek érdeklődése; noha szakmai körökben munkásságát egyértelműen elismerték, olyan patrónusai is voltak, mint Lili Brik2, aki költészetét egyenesen Majakovszkijéhoz
hasonlította, a hivatalos szovjet irodalom azonban nem fogadta be teljesen, mivel sem a
pártköltészet, sem a Jevtusenko-Voznyeszenszkij-Rozsgyesztvenszkij vonulat „új hullámos”
kánonjához nem illeszkedett.
Az 1984. szeptember 3-i levél fordítása a következő:
Kedves István!
Már régóta nincs hírem Magáról, majdhogynem az új év kezdete óta.
A következő „ügyben” keresem. Nagyon tetszett Helsingőr3 című versének orosz fordítása.
Itt azt tervezik, hogy 50. születésnapomra kiadnak egy kis kötetet, oda be lehet tenni néhány
nekem ajánlott verset. Ha megengedi, betenném a Maga versét is orosz nyelven.
Csodálatra méltó médium Maga, nem fér hozzá kétség. Még soha sem látott, nem tud rólam
semmit, mégis felfedezett engem, ami nem sikerült az oroszoknak, hiszen az utóbbi években, bizony, nagyon elfelejtettek. Magyarországon élve, anélkül, hogy orosz származású lenne, oroszul
ír, méghozzá – verset! Ismeri Rilke orosz verseit? Nagyon komikusak. A Maga verse ellenben
nagyon jól hangzik, és pompásak az alliterációk! Ez… igen!
Hová tűnt el? Talán nem betegeskedik? Én tavasszal beteg voltam, megoperálták a szemem,
mert már teljesen megvakultam. Már rendben vagyok, elég jól látok. A napokban Taskentbe
1

2

3

Viktor Szosznora versei. Válogatta, fordította és az utószót írta Baka István. Európa Könyvkiadó,
Budapest, 1986.
V. Majakovszkij szerelme, élettársa. Szosznora hosszú időn át levelezett vele. Levelezésük a Zvezda
2012. 1-es számában jelent meg.
Baka István: Helsingőr (1983) című versének ajánlása: Viktor Szosznorának

„

48

tiszatáj

utazom egy rövid időre, lefordítottam egy remek fiatal üzbég könyvét… és Magával ellentétben,
az eredetit nem ismerem, nyersfordítás alapján dolgoztam. Nálunk a prózát is nyersfordítás
alapján fordítják.
Hogy van a mi szőke, göndör hajú barátunk, Lajos4?
Tündének üdvözletem küldöm.
Jó egészséget, jelentkezzen.
V. Szosznora
P. S. Hogy van barátnőnk, Zsuzsa5?
A levélben említett vers, a Helsingőr orosz fordítása, sajnos (még?) nem került elő. Két momentuma a levélnek azonban mindenképp figyelemre méltó. Az egyik Baka átlényegülési képességével kapcsolatos. Szosznora miközben nagyra értékeli Baka „orosz versét”, kiemeli
csodálatos, médium-tehetségét. Baka költészetének egyik meghatározó poétikai eleme a szerepvers, amely éppen ezt a tehetséget igényli. Azt is lehet mondani, hogy Szosznora, nem ismerve a magyar költő verseit, megérezte ezt az adottságát, ami később az irodalmi interpretációk szinte állandó tárgyát képezte. A másik momentum, Rainer Maria Rilke orosz nyelvű
verseivel való összehasonlítás. Mint ismeretes, Rilke tanult oroszul, 1899-ben Lou AndreasSaloméval és férjével hosszabb oroszországi utazást tett, Tolsztojjal is találkozott. Az 1920-as
években levelezett Borisz Paszternakkal és Marina Cvetajevával; az utóbbinak egy híres elégiát is szentelt. Az 1900-as évek elején 8 verset írt orosz nyelven. Ezek a versek hemzsegnek
a nyelvtani hibáktól s a hangsúly-tévesztéstől, ám ennek ellenére, mint próbálkozások meghatóak. Az 1990-es évek elején megmutattam ezeket a verseket Istvánnak, aki nem volt különösen lelkes tőlük. Szó volt arról, hogy „lefordítja” őket, de végül, magam sem emlékszem,
hogy lett-e belőle valami, vagy sem. Viszont saját „orosz verséről” nem szólt egy szót sem. Elképzelhető, hogy már ekkoriban készülődött benne Sztyepan Pehotnij, az „orosz költő”, akinek versei csak fordításban léteznek.
Ami Viktor Szosznorát illeti, 1985-ben, István meghívására látogatást tett Magyarországon, Szegeden. Hosszú betegsége, alkoholizmusából való kigyógyulása után érkezett hozzánk,
majdnem teljesen süketen. Nagyon nehezen reagált környezetére, nehéz volt vele a beszélgetés. Bejárta az országot, István barátai mindenütt fogadták, volt Budapesten, Pécsett, a Balatonon, Veszprémben, Kecskeméten. Magyarország-élményét egy furcsa prózai miniatűrben
örökítette meg, Vengerka6 címen. A ’vengerka’ szó az oroszban több jelentésű, jelenthet magyar lányt, sújtásos férfi felsőruhát, táncot, szilvafajtát stb. A Szosznora-miniatűr személytelenségével, álomszerűségével döbbent meg. Emberek alig szerepelnek benne, az egész mintha látomás lenne egy idegen tájról, valamiféle utazásról, ami mintha nem is egy földrajzi térben zajlana, hanem a tudat zavaros bugyraiban. Az egyetlen említésre érdemes, összefüggő
rész a pécsi utazás, Szosznora Csontváry-élményének lenyomata. Ezt most közlöm fordításomban:

4

5
6

Szigeti Lajos Sándor irodalomtörténészről (1951–2009) van szó, aki leningrádi ösztöndíja idején,
1983-ban a szegedi egyetem oktatójaként és Baka István barátjaként meglátogatta Szosznorát.
Nem kizárt, hogy Szigeti Lajos felesége, Benkő Zsuzsa.
Vengerka // Viktor Szosznora: Dom dnyej (’Napok háza’). Szankt-Petyerburg, „Puskinszkij fond”,
1997. 121-126.

2015. szeptember

49

„

„Gyönyörű Csontváry a napsütésben, úgy rajzolja meg a hajót, mintha egy ló lenne. Még sohasem láttam (élőben!) ilyen görög oszlopokat, mint Csontváry vásznain, nincs egyetlen egyenes vonal sem. Mikor Csontváry, a patikus 40 éves lett, álmában így szólt hozzá az Isten: „Te leszel a legnagyobb művész.” Csontváry elmesélte a városlakóknak az álmát. Azok megkérdezték:
„Mi lehet a jelentése?” Ő pedig azt válaszolta: „Az, hogy én leszek a legnagyobb művész.” Eladta
a patikáját, és zarándokútra indult. Volt Olaszországban, Görögországban, Jeruzsálemben, Törökországban, és mindenütt rajzolt. Nem tanult olajképfestést, és általában rajzolni sem tanult.
Késői rajzai olyan lendületesek, monumentálisak. Michelangelo, a grafikus művész fiává fogadhatta volna. 50 éves korában Csontváry arról ír könyvet, hogy a naprendszerben kevés a nap. A
művész kiegészíti a világot, egy ecsetvonással megfestve az öregemberek szakállát és a vízesést,
ezt a smaragdzöld színű gyöngyöt. Csontvárynál az ovális az álklasszicizmusból ered. A XX. század nagy művészeinek egyike sem tudott róla, noha előfutáruk volt. Ő nem egy művészetfeletti
művész, ám egyenrangú a nagyokkal, de miután nem voltak mesterei, visszaeső bűnösnek, isteni
csodának számított. A festészethez idomult születésétől fogva a két keze – a jobb és bal –, mindkettővel festett. Ez látható a perspektívából. Szent ember. Noha nem ismerte az avantgardizmus Evangéliumát, Cézanne-t, lenyelte azt egészében, mit sem tudva róla, túlhaladta. Az önarcképe – kiugró, lefelé hajló orr, a szemek, mint a frissen tisztított tojások, a kravátli, a farmakológia tudósa, kémikus. Matematikus. Csodálatos szellem! – nincs benne semmi befejezett. Ahogy
ment meggörnyedve a Szent Sírhoz, a festékes dobozokkal és zsákjában a vásznakkal. Majd
visszatért Pécsre, ahol meghalt. A fej, amely megállás nélkül dolgozik, ha le kell állnia, széttörik.
Gerdóczi7 Gedeon, egy orvostanhallgató8 vásárolta fel az összes Csontváry-vásznat, és 60 évig
őrizte, ő volt a közvetítő. Elérte, hogy megnyissák a múzeumot, 80 éves korában halt meg, fejszobra ott van a kiállítás bejáratánál. Fekete fémből készült. Az örök emlékezet fényeskedjék
neki.”
A magyarországi miniatűrben Szeged nem szerepel, annál többet a Tisza, különböző asszociációkat hívva elő. Például: „Micsoda csodálatos fűzfaligetek vannak a Tisza fölött. Japánok
egész tömege, kiskanalakkal. A jugoszláv határig 10-12 kilométer, ott van már Itália. Kávé és
limonádé, elegancia. Megírjam-e vagy sem, hogy 1952-ben csónakban vittem a Tiszán egy lezuhant pilóta holttestét? Netán unalmas lenne? Hat teljes napon át cipeltem, Budapestig, egymagamban.” Az utóbbi szintén álomkép, nem tűnik úgy, hogy lenne bármi realitása, noha a költő
élete valóban kalandos volt9. Szosznora asszociatív prózája más tematikával kapcsolatosan is
hasonló eljárásmódokkal rendelkezik. Mindenesetre szegedi látogatása óta néhány levéltől
eltekintve, megszakadt vele István kapcsolata. Új verseit, melyek többnyire szabadversek
voltak, már nem fordította. Igaz, hogy fordítói repertoárjában ekkorra már olyan nagyságok
szerepeltek, mint Oszip Mandelstam, Marina Cvetajeva, Vlagyiszlav Hodaszevics, Borisz Paszternak, Joszif Brodszkij, Puskin és az orosz Ezüstkor költői. Szosznora az 1990-as évektől
kezdődően Oroszországban rendszeresen publikál, verset és prózát, s egyike lett a leginkább
elismert költőknek. Pétervári irodalmi csoportosulást vezetett, több rangos irodalmi díjat
7

8
9

Gerlóczy Gedeonról (1895-1975), a Csontváry gyűjtemény megmentőjéről van szó. Szosznora elírása.
Gerlóczy építész volt.
8 éves korában, a németek által megszállt területeken a partizánok között élt. Édesapja volt az osztag vezetője.

„

50

tiszatáj

kapott, 2000-ben az Apollon Grigorjev-díjat, 2004-ben az Andrej Belij-díjat, 2011-ben az
Orosz Nemzeti Költő díját ítélték oda neki. Betegsége miatt nyilvános fellépéseket nem vállal,
visszavonultan él, 79 éves. Honlapján a következőket olvashatjuk10:
Mindig élt bennem az önégetés „vágya”11.
1952. április 17-én kezdtem el írni, Lvovban. Miután végleg elköltöztem Leningrádba, 3 láda kéziratot égettem el, „munkásságom” 8 köbméterét. Verseket, az Ivan Bolotnyikov című verses drámát, két regényt: Mese a három kékszemű őrvezetőről és a Fekete bosszút – a spanyol
életből vett történetet. Elégettem naplóim nagy füzeteit, történeti kutatásaimat és cikkeket a
XX. századi avantgárd poétikájáról. Ráadásul még a németül, lengyelül és ukránul írt verseimet
is, vagyis az ifjúkori-gyermeki hülyeségeim egész irodalmát. Porrá lett világ.
Mindez 1954-ben történt. 1959-ben, miután megírtam ritmusaimat az Igor-ének motívumai
alapján, elégettem 1955–1958 között a hadseregben keletkezett összes versemet, utána pedig
17 poémámat, amelyeket 1958-ban és 1959 elején írtam. Ez utóbbiak már kézről-kézre jártak
(úgy bizony!), de csak néhány címre emlékszem: Ez már szerelem, Az utolsó ember a Földön –
az atombomba robbanásról Hirosimában és az Új Földön, de legyen elég a címekből.
Írói tevékenységem további menetében rendszeresen égettem el mind verseimet, mind a
prózát. Közülük a legismertebb Az illuzionista és mások, de számomra már nem léteznek, örökre.
Most itt van Önök előtt az, ami valamilyen módon megőrződött.
A Theognisz12 az utolsó vers, amit írtam. Több vers már nem lesz. 70 év után senki nem ír le
egy sort sem azok közül a költők közül, aki magát tiszteli, így van ez mindenütt a világon.
Köszönöm a figyelmet.
Viktor Szosznora

Az ifjúkori Blok- és Jeszenyin-fordítás
A mellékelt dokumentumon a kézírás számomra azt bizonyítja, hogy a fordítások Baka István
egyetemi éveiből származnak. Valószínűnek látszik, hogy a Leningrádból Ilia Mihálynak írott
levélhez voltak csatolva. Alekszandr Blok, a szimbolista költő egyik legismertebb kis verse, az
Éj, utca, patika s a lámpa, 1912-ben íródott, a Haláltáncok ciklus második darabja. Érdekes,
hogy Az orosz szimbolista költők Baka István fordításában (Szeged, 1995) című kötetben ez a
vers nem szerepel. Baka István fordítása mellett összehasonlításképpen mellékelem Lator
László és Galgóczy Árpád fordításait is.

10
11

12

http://sosnora.poet-premium.ru/
A könyvégetésnek sajátos mitológiája van az orosz irodalomban. Kiindulópontja Gogol elkeseredett
tette, mikor elégette a Holt lelkek második kötetét, mintegy jelképesen szembeállítva egymással az
etikai és esztétikai cselekedetet.
Megarai Theognisz, görög költő (Kr. e. VI–V. század)

2015. szeptember
Éj, utca, patika s a lámpa 13
Éj, utca, patika s a lámpa
értelmetlen, homályló fénye.
Húsz évet élhetsz még – hiába,
nem változik meg semmi – én se.
Meghalsz – s előlről kezded újra,
s e körben minden visszatér:
a szélben lúdbőrző csatorna,
patika, utca, lámpa, éj.
Baka István fordítása
Éjjel, patika, utca, lámpa,
értelmetlen, halotti fény,
Élj még húsz évet – mindhiába,
akkor is így lesz. Nincs remény.
Meghalsz – s kezdődik minden újra,
és nem változik meg soha:
jegesen gyűrűző csatorna,
éj, utca, lámpa, patika.
Lator László fordítása
Éj, járda, bolt meg utcalámpa,
Homályos, céltalan világ.
Élj bármilyen soká – hiába.
Szemed fényt már aligha lát.
Ha meghalsz – mindent újrakezdesz,
Megismétlődik, ami volt:
Jeges csatorna, hűvös est lesz,
S lesz utcalámpa, járda, bolt…
Galgóczy Árpád fordítása
13

A vers orosz szövege:
Ночь, улица, фонарь, аптека,
Бессмысленный и тусклый свет.
Живи еще хоть четверть века Все будет так. Исхода нет.
Умрешь - начнешь опять сначала
И повторится все, как встарь:
Ночь, ледяная рябь канала,
Аптека, улица, фонарь.

51

„

„

52

tiszatáj

Nem célom, összevetni a három fordítást. Azt azért megállapíthatjuk, hogy a legpontosabb, a négyütemű jambikus lüktetést és a vers üzenetét a legjobban Lator László fordítása
adja vissza. Baka István fordítása, azt hiszem, felveszi a versenyt Latoréval, különösen, ami az
utolsó négy sort illeti. Az első négy sor, kissé döcög, viszont a vers értelmezése pontos: a reménytelenség, a lét önmagába záruló köre, amit Blok versében a keretes szerkezet ad tökéletesen vissza, ebben az ifjúkori fordításban is lírai erővel rendelkezik. Kiemelném az utolsó
versszak utolsó előtti sorának metaforáját, amelyet Baka, szerintem remekül old meg: „a
szélben lúdbőrző csatorna” kiválóan érzékelteti azt a szorongásos lelki állapotot, amely a Haláltánc-ciklust jellemzi. Blok költészetének fordítása hatást gyakorolt Baka István költészetére. Blok versének hatására keletkezett talán az egyik legszebb szerelmes verse, a Carmen.
Ami Szergej Jeszenyin költészetét illeti, Baka István már csak azért sem próbálkozott fordításával, mert Rab Zsuzsa több Jeszenyin-fordítása szinte magyar verssé vált14. Ezt a Jeszenyint szoktuk meg, noha ”édeskésebb” az eredetinél, viszont vitán felül, remek dallamos magyar versek. A korai Baka-fordítás, az orosz költő 1910-es négysorosa, miniatűr remekmű,
amely egy kifejtett antropomorf természeti metaforára épít. Ez a metafora-típus Baka költészetében is gyakori, nem véletlen tehát, hogy felfigyelt erre a kis versre.
…………
Ott, ahol a hajnal rőt vizében15
káposztasorok mosakszanak
egy csecsemő-juharfa szépen
anyjának zöld tőgyéhez tapad.
Baka István fordítása
Összehasonlításképp Rab Zsuzsa fordítása, amely „csilingel”, túlstilizált, ezért nem tudja
visszaadni a Jeszenyin vers őszinte, természetközeli intimitását:
Káposzták, üde-zöldek
Káposzták, üde zöldek,
isszák hajnali fény veresét,
Cseppnyi juharfa-kölyöknek
anyja kínálja csecsét.
Baka Istvánt Jeszenyin sorsa, tragikus öngyilkossága mindig foglalkoztatta. 1991-ben
publicisztikát jelentetett meg a Délmagyarországban Jeszenyin öngyilkossága címen. Az Orosz

14

15

„Kamaszkorom bálványa volt – József Attila és Garcia Lorca mellett – de sohasem fordítottam – Rab
Zsuzsa után minek?” Baka István művei. Publicisztikák és beszélgetések. Szeged, Tiszatáj könyvek,
2006. Jeszenyin öngyilkossága, 19–21. o. (20. o.)
Az orosz szöveg:
Там, где капустные грядки
Красной водой поливает восход,
Клененочек маленький матке
Зеленое вымя сосет.

2015. szeptember

53

„

Triptichon című versének második része Jeszenyin az Angleterre-ben (1994), melyben érinti a
költő utóéletét, valamint a publicisztikában is jelzett szubkulturális Jeszenyin-mítoszt, melynek egyik extrém megnyilvánulása a költő arcképének és verseinek a lágerfoglyok mellére,
hátára tetoválása volt.
A két talált tárgy adalékul szolgálhat Baka István pályakezdéséhez. A hozzájuk fűzött
kommentárok, reményeim szerint segítenek jobban megérteni az életrajzi és költői kontextust.

„

54

Baka István és Ilia Mihály levélváltása

tiszatáj

1

Kedves Miska!2
Elnézésed kérem, hogy eddig nem írtam.
Jól vagyok, írtam is, külön szobában lakunk, órákra alig kell bejárnom – ez a félévem nem
vész talán kárba.
Ápr. 8-24 között leszünk Ázsiában, útvonalunk: Taskent, Szamarkand, Buhara, Tbiliszi,
Jereván.
Haza május végén megyünk.
Versem tehát van, két nagyon rossz és egy, az utolsó, ami tetszik, de ezek[et] egyikét sem
tudom neked elküldeni. Azaz elküldeni igen, de odaadni nem (természetesen, ha igen, akkor
is csak az utolsót adnám ki a kezem közül).
A helyzet a következő – K. S. I.3 még aznap, amikor tőled elbúcsúztam, táviratban sürgette
a „verseket”. Megírtam, hogy nincs. Már itt kinn kaptam meg újabb levelét, amiben közli,
hogy áprilisban akart bemutatni 5-6 (!) verssel, bevezető tanulmánnyal4. Én meg épp azt tervezgettem, hogy félévre egyszerűen eltűnök, mert valami baj van belül vagy kívül. (Mellesleg
az erre írt két vers, amit csak azért küldtem el, hogy lássa – dolgozom, éppen ezt bizonyítja.)
Így hát – bár elsősorban Neked szeretnék verset adni, már amennyiben a következőek is
tetszenének – most egy darabig mégis a Kortársnak „kell írnom”. Ha most még egy verset
tudnék írni oda, ez alól „felszabadulnék” s az azután következőt, ha sikerül, csakis Neked adnám, azaz a Tiszatájnak; semmiképp sem pártolnék el attól a laptól, amelynek első és folyamatos közléseimet köszönhetem.
Egyelőre a lelkiismeretem – nagyjából – nyugodt, Nálad van ugyanis eddig legjobb versem, az 15145, s rögtön meg is bántam, hogy hirtelen zavarodottságomban vissza akartam
kérni.
A 3 verset, azaz a 2 versezetet és 1 verset elküldöm, hogy tudj róluk. Remélem, legalább a
harmadik arról fog tanúskodni, hogy azért idegenben is képes vagyok valamire.
(Egyébként, most rendszeresen olvasok magyarul, újságot is, könyvet is, most is Kardos
G. György Hová tűntek a katonák c. kisregénye van előttem, ÉS-hez is hozzájutok, sőt éjjeli
kettőkor – amikor otthon éjfél van – kisrádiómon bejön a Kossuth, az éjféli hírekkel.)

1

2

3
4

5

Baka István magyar-orosz szakos hallgatóként utolsó egyetemi évét (1971–1972) Leningrádban, a
Zsdanov Egyetemen töltötte. A második félévben felesége ugyancsak a Zsdanovon tanult, így együtt
laktak a Novo-Izmajlovszkij sugárút egyik kollégiumi szobájában.
3 oldalas autográf levél, dátum nélkül [feltételezett keletkezési idő: 1972. március vége], Ilia Mihály
levelezéséből.
Kovács Sándor Iván, a Kortárs szerkesztője
A bemutatásra a Kortárs 1972. szeptemberi számában került sor. Baka István saját, fényképes bemutatkozó szövege az első borító fülszövegeként jelent meg, négy verse pedig (Régi este, Vörösmarty, Kutya, Oly bizonytalanná) az 1413-1414. oldalakon Alexa Károly rövid, Bemutatás című bevezetőjével.
1514. [Vers.] = Tiszatáj, 1972. június. 27. o.

2015. szeptember

55

„

Láttam a Rubljovot6. Zseniális film, remélem, hamarosan otthon is menni fog. Paradzsanov Цвет граната-ját7 is játsszák, beszéltem róla, nagyon érdekes film, bár az Elfelejtett ősök
árnyai jobb volt.
Ezekről majd szóban részletesebben beszámolok.
Tünde8 még írja a szakdolgozatát, remélem idejében elkészül vele.
Odesszából semmi hír.
С горячим приветом9
Baka István

Kedves Pistám!10
Nagyon megörvendtem levelednek. Három verset olvastam mellette és a
Vörösmarty11 meg a Kutya12 című igen szép is. Tudom, hogy most a Kortársnak kell írnod, de
mégis: a Vörösmartyt én is szívesen venném! Az 1514 meg fog jelenni a Dózsa-számban!
Csak már gyere haza és dolgozz itthon. Ápr. 11-én lesz itt egy irodalmi est, ahol ti, fiatalok
szerepeltek majd. A rádióban is elhangzott egy versed, a Tiszatáj-estet ugyanis fölvették
magnóra és a rádió most adta. A Tiszatáj-estért egy kis pénz is járt neked, azt Simai eljuttatta
feleséged húgához.
Kellő irigységgel olvastam, hogy milyen útra indultok. Gondoljatok rá, aki itt a
homokon küszködöm!!!
Szeged, 1972. ápr. 8.

6
7
8
9
10

11
12

Szeretettel üdvözöl benneteket:
/Ilia Miska/

Andrej Tarkovszkij filmje (1966)
A gránátalma színe (1969)
Baka Tünde, a költő felesége
Forró üdvözlettel
1 oldalas gépirat, autográf aláírással, szerkesztőségi fejléces papíron (Tiszatáj szerkesztősége, Szeged, Magyar Tanácsköztársaság útja 10., Telefon: 12-330), Baka István hagyatékában.
Ld. 4. sz. jegyzet
Ld. 4. sz. jegyzet

2015. szeptember

57

„

RÁLIK ALEXANDRA

„Tedd le a tollad! Torkig ér a menny!”
A HODASZEVICSI KÖLTÉSZET HATÁSA
BAKA ISTVÁN SZTYEPAN PEHOTNIJ-CIKLUSÁRA
A Sztyepan Pehotnij testamentuma című versciklus mai napig a Baka-életmű értelmezésének
egyik ki nem apadó forrása. A fordítást mint műfajt kezelő „kváziműfordítás” magába olvasztja az orosz irodalom legnagyobbjainak allúzióit, legyen szó az orosz arany- vagy ezüstkorról. Puskin, Dosztojevszkij, Brodszkij, Blok és mások mellett azonban érdemes felfigyelni
a Baka István által is fordított Vlagyiszlav Hodaszevics kézzelfogható hatására, hiszen Baka
„Hodaszevics költészetével mintegy igazolva érezte saját versvilágát; hogy a klasszicizáló,
műves versépítés és a modernség, a groteszk, valamint a barbárságig kegyetlen önvizsgálat
nem mondanak ellent egymásnak. Valószínű, ezért is örökítette meg alakját a Sztyepan Pehotnij-ciklus két darabjában.”1 A hazánkban jócskán alulreprezentált, de Oroszországban is
csak az utóbbi évtizedekben újra felfedezett századelős költő Sztyepan Pehotnij fiktív alakjához hasonlóan marginális karakter: lengyel-zsidó származása és katolikus neveltetése az
orosz kultúrkörben már kezdetektől fogva a kívülállás pozíciójába kényszerítette, később a
századforduló egyik irányzatához sem csatlakozott, végül emigrációba vonulva, majd 1927ben költői pályafutását is befejezve végképp elhatárolódott kortársaitól.
Hodaszevics munkásságának jelentőségét az is jól példázza, hogy Nabokov is nagyra értékelte: „Napjaink legnagyobb költője, tyutcsevi vonalon Puskin irodalmi leszármazottja, és
addig marad az orosz költészet büszkesége, amíg az utolsó emlék is él róla”2, írja egyaránt
utalva a költő lírai és publicisztikai-kritikai hagyatékára is. Legkiemelkedőbbnek három utolsó verseskötete tekinthető. A búzaszem útján (Путем зерна) című kötetben az októberi forradalom és a háború hatására lírája leveti magától a pátoszos felhangot, sőt inkább elmélyül,
hangja őszintébb és csípősebb lesz. A címadó motívum, az aláhullva elpusztuló, majd újjászülető búzaszem végigvonul az egész cikluson – ha nem is explicite, de a halál-feltámadás, a
fent-lent és más sarkos ellentétpárok mesteri felállításán keresztül. A kötet fontos stílusjegye
emellett a gazdag formakultúra: miközben kortársai a futurizmus és az akmeizmus újító
eszméit követik, ő épp a múlthoz tér vissza, legyen szó az antik időmértékes verselésről vagy
a romantikus hagyatékról, sőt „Hodaszevics megteremti a mindmáig egyedülállóan tökéletes
orosz hexametert.”3 Ez az archaizáló gesztus teljesedik ki a Nehéz lant (Тяжелая лира) című
kötetben: Hodaszevics itt „már tudatosan archaizáló-újító költő, mivel az archaizálást (jelen
1
2

3

SZŐKE Katalin, Baka István műfordításai: Orosz költészet, Tiszatáj, 2008/7, 54.
Владимир Владимирович НАБОКОВ, О Ходасевиче (эссе), Современные записки, 1939/68
[http://www.lib.ru/NABOKOW/hodas.txt – 2014. április 15.] – fordítás: R.A.
SZŐKE Katalin, A klasszikus rózsa hádészi hűvössége = Vlagyiszlav Hodaszevics, Mint sivatagban a
délibábot, Bp., Európa, 1992, 132.

„

58

tiszatáj

esetben Gyerzsavin verskultúrájának a követését) az avantgárdra jellemző vakmerőséggel
vállalja, s tulajdonképpen ellenkező előjellel, de éppúgy újító, mint például a futuristák.”4 Itt a
költő már sokkal inkább reagál a társadalmi-politikai eseményekre, a körülötte romba dőlni
látszó világra – ez már nem a dekadens költő általános rezignáltsága, hanem az Oroszország
„mostohafiúi” helyzetére való ráeszmélés. A külső világ mellett a belső folyamatokra is nagyobb hangsúlyt fektet: a lélek és a test kapcsolata, a lelki folyamatok áramlása, a psziché
múzsai szerepbe való emelése bontakozik ki vezérmotívumként a versekben.5
Feleségével 1922 nyarán először Berlinbe, majd több európai város után végleg Párizsba
költöznek. A lakhely- és szellemi közegváltás mintegy kulturális emigrációként fordulópontot
hozott költészetébe: utolsó, emigrációban született verseit összegyűjtő Európai éjszaka
(Европейская ночь) című kötetében válik „szociális költővé”. Ahogy Baka is kiemeli, „lírai hősei a megalázottak és megszomorítottak lesznek, a nyilvános vécében onanizáló bolond és a
háborús rokkant, a sápadt csaposlány és a gazdagság árnyékában didergő elesettek.”6
Hodaszevics költészetét egyetlen magyar nyelvű válogatáskötet, a Mint sivatagban délibábot7 adja közre, amelynek nagy részét (a kötetnek több mint felét) Baka saját maga által is
meghatározónak ítélt fordításai teszik ki.8 Nem véletlen tehát, hogy a lefordított líra bizonyos
jegyei is a Pehotnij-ciklus szerves részévé váltak.
A hodaszevicsi világkép és motívumrendszer a Pehotnij-versekben
Hodaszevics és Sztyepan Pehotnij karakterének rokonsága elsősorban mindkettejük otthontalanságában gyökerezik. Ahogy arra korábban már rámutattak, a Pehotnij-ciklus csakis kettős kódrendszerben értelmezhető: egyrészt egy kevésbé ismert, világba vetett orosz „költőentellektüel” fiktív életrajza tárul elénk, másrészt már a név- és címadásból is kiérződik az
idegenség, a magyar költő sajátos alternatív perspektívája.9 Ahogy Fried István is megjegyzi,
Pehotnij alakja csakis úgy léphet ki „a jól ismert, hazaként elfogadott meghatározottságból”,
ha világirodalmi motívumokat, életrajzi mozzanatokat szembesít a saját kulturális örökségével.10 Mindeközben Hodaszevics 1922-ben végleg elhagyta Oroszországot, utolsó verseskötete, az Európai éjszaka (1927) már emigrációban született. Költői hangja ekkor érezhetően
megváltozik: felerősödik a reményvesztettség és a kitaszítottság érzése, a kultúra halálának
tragikuma azonban egyre inkább mellőzi a misztikus-ezoterikus pátoszt, épp ellenkezőleg a
groteszkhez, az abszurdhoz való vonzódása és társadalmi érzékenysége tükröződik a versnyelvben és a témakezelésben.

4
5

6

7
8

9
10

SZŐKE, Uo., 134.
Николай Алексеевич БОГОМОЛОВ, Жизнь и поэзия Владислава Ходасевича = В. Ф. ХОДАСЕВИЧ,
Стихотворения, ред. Юрий Андреевич АНДРЕЕВ, Ленинград, Советский писатель, 1989, 34–37.
BAKA István, Vlagyiszlav Hodaszevics = B. I. művei: Publicisztikák, beszélgetések, kiad., utószó BOMBITZ
Attila, Szeged, Tiszatáj Könyvek, 2006, 34.
Vlagyiszlav HODASZEVICS, Mint sivatagban a délibábot, Bp., Európa, 1992
„Én fordítói munkám eddigi legfontosabb állomásának tartom, hogy valami keveset visszaadhattam
belőle.” BAKA, Vlagyiszlav Hodaszevics, i.m., 34.
ld. SZŐKE Katalin, Baka István „oroszverse”: Sztyepan Pehotnij testamentuma, Tiszatáj, 2001/12
FRIED István, Árnyak közt mulandó árny: Tanulmányok Baka István lírájáról, Szeged, Tiszatáj Könyvek, 1999, 83–84.

2015. szeptember

59

„

Az otthontalanság érzete a Pehotnij-versekben leginkább egy folytonosan meneküléssé
fokozódó vándorlásban bontakozik ki. A Puskinnal polemizáló Téli út című versben eleinte
rezignált tárgyilagossággal szólal meg a lírai én („Téli út. Cuppog a hó Isten / Ködnemezcsizmája alatt. / (…) Az én csizmám lyukas. A hólé / Nyelvével körülnyalogat”), de még a
fagyhalál fenyegetésében sem vonul félre, súlyos kritikákat fogalmaz meg („S alóla kitetszik
Oroszhon / Már hullafoltos mellkasa”). A Szentpéterváron újra soraiban mindez sűrű homálylyá és céltalan, víziókkal teli bolyongássá finomul. Később viszont az Előadás után című darabban a bolyongásból valódi menekülés lesz. Legtipikusabb emigránsversében, a Rachmaninov zongorájában egyetlen kiút, a művészetben való otthontalálás rajzolódik ki („Hófútta
sík a zongorád / Kereshetsz rajta új hazát”). Hodaszevics verseiben ennél is rezignáltabb, kiábrándultabb a hangvétel: a balladai hangvételű John Bottom (Джон Боттом) című versben
a háborúban elesett egyszerű szabó szellemét Péter apostol nem engedi vissza az élők közé:
„Azok bűnös lelkek. Te nem / kísérthetsz sehogyan” – így még a végső hazatalálás ígéretével
kecsegtető paradicsom sem hozhat megnyugvást. A lemondás következő stációja a végső elhallgatás lesz. A Képtár (Хранилище) zárásában először a művészettől fordul el („Nem! már
elég! Szemem lezártam / a Madonnák előtt –, s azon / örvendek, hogy a patikában / van savanykás piramidon”), végül az ifjúkori költői ábrándokkal maró gúnnyal leszámolva azt tanácsolja: „(…) részegítsen, / bármily nehéz – a hallgatás!” (Míg lángoló, ifjú a lélek). Hodaszevicset és Pehotnijt tehát rokonítja az is, hogy nincs helyes válasz: minden lehetőség bizonytalanságot rejt magában – de megoldást nem.
A „hádészi hűvösségként”11 jegyzett haláltematika végigkíséri Hodaszevics költészetét,
ahogy Pehotnij végrendeletében is egyértelműen felfedezhető. Különösen erősen köti egymáshoz a két lírát a téma antik kultúrkörben való kibontása és az orpheuszi szerepvállalás.
Azonban Hodaszevics már az Eurüdikét maga mögött hagyó, sikertelenül visszatérő Orpheusz alakjával azonosul, akinek fő feladata az eset örökkévaló megéneklése mintegy prófétai
kötelességként – Bakánál sokkal inkább Orpheusz személyes tragédiája, Eurüdiké (esetünkben Mása) elvesztése lép előtérbe.
Ennek mentén tökéletesen párhuzamba állítható Hodaszevics A föld alatt (Под землей)
és Baka Alászállás a moszkvai metróba című verse. Mindkét versben maga Hádész, a nem is
olyan távoli alvilág bontakozik ki, ahol „…karbol bűze járja át s a / föld dohszaga a levegőt”:
ezt a képzetet Hodaszevicsnél az alvilág urának feltűnése, Bakánál pedig a mitológiai alakok
(Kharübdisz, Kerberosz, Kharón stb.) hemzsegése teremti meg. Viszont míg A föld alattban
Hádész árnya folyamatosan lentről felfelé mozog, hogy a berlini felszínre érve kiderüljön,
csak „kék sivatag van odafenn”, a Pehotnij-versben az alászállás és a lenti világ dinamizmusa
dominál. Pehotnij a Hádész-árny helyett Orpheusz álarcát ölti magára, hogy a földi pokolba
alámerülve keresse elvesztett Másáját, a végkövetkeztetés viszont ugyanaz mindkét szövegben: az alvilág egyáltalán nincs messze a földi valóságtól, a metró-pokol „fényszóró szájjal éjszakát zabálva / Végül magát a felszínre rágja.”

11

HODASZEVICS, A tengerparton = BAKA István művei: Műfordítások, vál., jegyz., utószó SZŐKE Katalin,
kiad. BOMBITZ Attila, Szeged, Tiszatáj Könyvek, 2008, I., 311.

„

60

tiszatáj

A két költészet végül élesen lezárul: Baka esetében „Sztyepan Pehotnij meghalt. Megírta
végrendeletét és meghalt.”12 Előtte Testamentum című művében a végrendelkezéssel a pétervári temetőben kibontakozó haláltánc helyett egy csendes moszkvai temetőt választ, de a halál itt nem végleges, hanem a keresztényi szemlélet realizálásával csak a feltámadásig beálló
állapot. Hodaszevics életművének lezárása, az Emlékművem (Памятник) hangsúlyosan meghatározza saját helyét a későbbi korok számára („Az új, de nagy orosz hazában / kétarcú kőbálványom áll majd / két út keresztjén, hol korok / peregnek s szélkavart homok”). Ezzel
szemben Pehotnij teljes apátiával viszonyul mindahhoz, ami a halál után következik
(„…mindegy lesz énnekem, (…) hogy mennybe szállok vagy pokolra / Taszít alá közömbös
végzetem.”) A „hádészi hűvösség” ily módon Hodaszevics és Baka költészetében is egy irányba tart, azonban a végpont valamennyire különbözik.
A parallelizmus nemcsak versszinten, hanem a kötetkompozíciókban is tükröződik: a kultúra és a környezet leépülése mindkettejüknél végigkövethető. Ezt szimbolizálva „megfigyelhető egy fentről lefelé irányuló mozgás”13 – de nemcsak a Pehotnij-versek három füzetében,
hanem Hodaszevics három utolsó kötetében is.
Az első fázisban tipikusan a fent-lent, az ég-föld és a menny-pokol dichotómiák szervezőereje érvényesül. A búzaszem útján (1920) című kötetben a Magamról (Про себя) című vers
zárlatában a belső térben bontakozik ki a magasság és a mélység ellentéte: „És hogy magamhoz vonzzam mennyemet, / a mélybe nézek, hol csillag remeg”. A tükröződés folytán a fent és
a lent felcserélődni látszik ugyan, de Hodaszevics a menny szóhoz még egyértelműen pozitív
tartalmat társít: a lélek mélységeit megjárva bontakozhat ki a fenti világ (így az emberben
rejlő isteni eredő) teljessége. A Pehotnij-versek Első füzetében már az égbolt reménykeltő
mivolta is elveszettnek látszik: a ciklus nyitányaként beemelt Raszkolnyikov éjszakái soraiban látomásszerűen eltorzul a fenti és a lenti világ közötti kapcsolat.14 Az ég mint az értékek
szimbóluma csillagokkal teli, a Hold látványa puskini allúziókat hív elő, azonban ezeket a
csillagokat láncként vonszolja az éjszaka, Pugacsov koponyája pedig „Repedt vigyorgás odafenn”. Mindezt csak tetézi a Hodaszevics Párizsban víziója, ahol az égbolt „kátrányszinű s
klozettszagú” lesz, és a Hodaszevics korai költészetében még valóban értékkel teli menny is
„torkig ér”.
Hodaszevicsnél a Nehéz lant (1922) című kötetben kezd meginogni a fent-lent ellentétpár. Először Psyché alakja kérdőjelezi meg a menny vigasznyújtó erejét, földöntúliságának
pozitivitását a Kísértés (Искушение) című versben („Milyen az égi, / honnan tudnád, te földi,
mondd!”), a Dalolni, élni meg sem éri (Ни жить, ни петь почти не стоит) keretei között
pedig egyre inkább kibontakozik a világ szövetének – még nem visszafordíthatatlan – szétfoszlása. A fokozatosan leépülő kulturális-társadalmi közeg, a reményvesztés és a bizonytalanság folytán egyre inkább egybemosódik az ég és a föld: a kettő jelentéstartama nem egymáshoz közeledik, hanem a menny értékelődik egyre inkább le. Ezen határok eltűnését jeleníti meg a Március (Март), amelyben mind a földet beborító hó, mind a latyakban tükröződő
égbolt elszürkül, egybemosódik („Hát nem csodás? Mit lábammal tapostam, / azon most égi

12

13
14

PANEK Sándor, Kicsoda Sztyepan Pehotnij? Baka István költővel beszélget Panek Sándor, Délmagyarország, 1994. máj. 14., 16.
SZŐKE, Baka István „oroszverse”, i.m., 78.
SZŐKE, Uo., 78.

2015. szeptember

61

„

arcmásom lelem, / s a mennyben, mely túlságosan közel van, / csak azt, amit a földön idelenn”). А Pehotnij-ciklus Második füzetében még drasztikusabban tűnik fel a „hétköznap banalitása”: a Leningrádi este zárásában végleg deszakralizálódik a menny („Egy égi száj jelmondatot böfög: / Lenin-ikonosztáz a tér fölött…”), az Alászállás a moszkvai metróba soraiban az alvilág kezd egyre inkább a felszínre törni. Ezt a folyamatot rögzíti a Nagyszínházban
életképe is, ahol a „fenti”, az értéket képviselő kultúra, bár jelen van még a színház falai között, senkit sem érdekel („Előadásról senki sem beszél”) – a büfé kínálata, a szükségletek kielégítése kerül a helyébe. Ezzel nemcsak hű korrajzot ad Baka István, hanem a Pehotnijciklus kontextusában nézve már az emberiségben magában is véglegesnek tűnik a lefelé zuhanás: „S magába mint verembe hull a nép.”
A zuhanás és a földi pokol okozta teljes értékvesztés végpontja az Európai éjszaka kötet,
illetve a Pehotnij-ciklus Harmadik füzete. Hodaszevics verseit áthatja a diszharmónia és a
szorongás. Az önreflexív, keserűen ironikus hangvételű Verssoraim zárt szigorától (Весенний
лепет не разнежит) című versben szembeállítja saját korábbi költészetét a jelen körülményeivel: „És minden szép harmóniánál / drágább nekem, mit ád a lét, / ha félelmem borzongva átjár, / s kiver a hideg veríték.” A föld alatt zárásából is kiderült, hogy nincs mit tenni, maga Hádész érkezett meg és hozta magával a poklot a földi valóságba. Mindez a tapasztalat lemondásba torkoll: a művészet nem nyújt vigaszt (Képtár), a végső hallgatás is többet ér a felesleges szavaknál (Míg lángoló, ifjú a lélek), az emberiség pedig velejéig romlott, és nincs, aki
megmenthetné (John Bottom). Sztyepan Pehotnij utolsó versei, a Ha minden széthull és a Testamentum „már az egyéni létben való végső veszélyeztetettség és a halálra készülődés versei”, ahol a nyelv, a költői önmeghatározás talán legfontosabb attribútuma is végleg csődöt
mond („Csak rozsdásan csikordulsz elakadnak / A szavaid”).15 A ciklusban tetten érhető lefelé tartó mozgás pedig a Testamentum víziójában, a földbe eresztett és azzal eggyé váló koporsó képében ér végpontjához. Ezen az íven széthullik a két költőt körülölelő világ, és nem tudni, hogy az elpusztult kultúra helyébe lépni fog-e, léphet-e új.
Hodaszevics mint Sztyepan Pehotnij álarca
Már csak az egymásba csengő motívumok alapján világos, hogy Hodaszevics és Baka lírai rokonsága nagyon is kézzelfogható, a Sztyepan Pehotnij testamentumában leginkább mégis az a
két vers (a Hodaszevics Párizsban és a Szentpéterváron újra) tanúskodik a műfordítás és a saját vers kölcsönhatásáról, amelyekben maga Hodaszevics is megidéződik.
A Pehotnij-ciklus előtt született, még a Farkasok órája című kötetben megjelent Hodaszevics Párizsban nem pusztán a vers orosz tematikája miatt emelődött be az Első füzetbe is.
Ezzel a gesztussal a szöveg egyben „Pehotnij szerepverse, azaz szerepvers a szerepversben,
Pehotnij létállapotának, a fiktív létezésnek a kicsinyítő tükre” lesz.16 Baka műfordításai tehát
dialógust teremtenek az eredeti Hodaszevics-versek és a magyarra átültetett művek között,
ráadásul Sztyepan Pehotnij megteremtésével még a látszólagos műfordítás kereteibe foglalva
nagyon is önreflektív módon misztifikálja a költő és a műfordító kapcsolatának mibenlétét.17
15
16

17

SZŐKE, Uo., 83–84.
NAGY Gábor, Szöveghagyomány és költői hagyaték: Sztyepan Pehotnij testamentuma = N. G., „…legyek
versedben asszonánc”: Baka István költészete, Debrecen, Kossuth Egyetemi, 2001, 172.
SZŐKE, Baka István műfordításai…, 55.

„

62

tiszatáj

Egyrészt figyelmet érdemel a „verssorok zárt szigora”, a szonettforma, amely Hodaszevicsnek és Bakának is sajátja, a köztudottan merevnek tekintett forma pedig mindkettejüktől
nagyon tömör, sűrített sorokat követel meg. Másrészt a vers észrevehetően polemizál a teljes
hodaszevicsi életművel: olyan Hodaszevics egész életművén átívelő motívumok jelennek,
mint az ég-föld, a fent-lent állandó, majd lassan elmosódó ellentéte, vagy a lírai én viszonyulása a körülötte összeomló és pusztuló világhoz. Legmarkánsabban viszont a Kísértés című
Hodaszevics-versre reflektál: „Elég volt! Nem kell ide szépség! / Dalt e világ nem érdemel” –
kezdődik az első strófa, és félreérthetetlenül visszhangzik Baka (vagy Pehotnij?) válasza:
„Csukd be a század ablakát! Elég volt!” A szenvedélyes hangvételű Kísértés dacosan reagál a
kultúravesztésre („Tasso, fáklyád veszítse fényét – / Homérosz, feledjenek el!”), nem fűz reményeket forradalmakhoz, mert az elpolgáriasodott világban csak a kupeckedés, a ravaszság
és a profit bír (a maga kifordult módján) értékkel.
Érdemes egyébként megjegyeznünk, hogy Baka Kísértés-fordítása kissé megcsúszik az
ötödik versszaknál, ahol az eredeti strófa egy idézőjelen belüli idézetként van feltüntetve – a
magyar változatban viszont elmarad ez a jelölés. Ugyan a vers lényegén nem változtat, épp
azért érezhető a torzítás, mert az utolsó előtti versszak végén bezárul az egészen a verskezdettől tartó idézőjel: az egészen a vers végéig ismeretlen lírai beszélőt hirtelen felváltja egy
narrátor, aki felfedi, hogy a „szív haragvón így kísérti / Psychét, a tiszta álmodót”, az utolsó
sorokban pedig Psyché is beszáll a párbeszédbe.
A két főszólamra és így az egész vers világképére határozottan reflektál a Hodaszevics Párizsban. A kultúra helyett „A moziban Chaplin bohóckodik”, a világ becstelenségétől való
megcsömörlés az egész költeményt áthatja, főleg az utolsó versszakban: „E korszak semmitől
sem ódzkodik. / Rút katlanából ránk borult a szenny. / Tedd le a tollad! Torkig ér a menny.”
A záró rímpárban szerveződő nagyhatású hipallagé (a szenny-menny szavak logikai helyének
felcserélésével építkező mondatalakzat)18 némileg keserű szájízt hagy maga után, főleg ha
egybevetjük a Kísértés zárlatával. Ott a főszólamot vivő szív felszólítja a lelket: „Keress vigasztalást a mennyben, / s vissza se nézz a földre már!”, amiből egyfajta utolsó remény, az
üdvözülés vigasza tetszik ki – ezt azonban Psyché válasza rögtön visszájára is fordítja: „Milyen az égi, honnan tudnád, te földi, mondd!” Hodaszevicsnél tehát a visszakérdezés kétségbe
vonja a mennyben elnyerhető boldogságába vetett reményt. Pehotnij szemszögéből viszont
már fel sem merül a reménykedés vagy a kérdezés lehetősége, csak határozott kijelentésekkel találkozunk: „Torkig ér a menny”, tehát bebizonyosodott, hogy a földi lét poklában a hamis remény is csak ártani képes.
Mindemellett Baka nemcsak mint költőt, hanem mint valós személyt is megidézi Hodaszevicset: a „Tedd le a tollad!” felszólítás egyértelműen reflektál a költő végleges költői elhallgatására. A szerepversbe ágyazott szerepvers kulcspontjára pedig a Baka-vers címéhez írt
hangsúlyos lábjegyzet világít rá.19
A Hodaszevics Párizsban című verssel ellentétben a Szentpéterváron újra soraiban a szerepvers mögött már nem csupán egy életmű összegzése rajzolódik ki, hanem egy legendák
övezte város majdhogynem teljes történelmi és kulturális tradíciójába való beilleszkedés, az

18
19

NAGY, i.m., 172–173.
„Vlagyiszlav Hodaszevics, a XX. század egyik legnagyobb orosz költője párizsi emigrációban halt
meg, 1939-ben. Utolsó éveiben nem írt verset.”

2015. szeptember

63

„

arra adott személyes reflexió is. A Pétervár-mítosz előszövegeit alakítja a maga képére
Sztyepan Pehotnij egy álomszerű narrációban, ahol ő maga „a kollektív emlékezet megtestesítője, afféle XX. század végi krónikás, aki végigélte az egész századot, akinek a tudatán szinte
»átzuhan« az orosz történelem.”20 Hodaszevics fontosságát jól példázza az a gesztus is, ahogy
Baka beemeli őt a Pehotnij-ciklus egyik intertextuálisan leginkább telített/érintett szövegébe. A mítosz előszövegei mentén építkező látomásban a „klasszikus” és századfordulós (pétervári) irodalom képviselői, Puskin, Dosztojevszkij, Gogol, Mandelstam és Ahmatova mellé
sorolja a költőt, egyúttal felidézi Hodaszevics saját pétervári szövegét is, Pehotnij pedig ismét
magára ölti a hodaszevicsi maszkot.
Ugyan a Szentpéterváron újra címéről leginkább Mandelstam Péterváron megláthatlak újra című versére asszociálhatunk,21 Hodaszevics szerepeltetése, illetve több tartalmi és versépítkezési sajátosság miatt is érdemes megvizsgálnunk Baka műve és Hodaszevics Pétervár
(Петербург) című verse közötti kapcsolatokat. Érdekes egyébként a két vers közötti párhuzam Hodaszevics valós és Pehotnij fiktív életművében. A Pétervár és a Szentpéterváron újra
ugyanis egy-egy ciklus felütése: előbbi az Európai éjszaka kötet nyitóverse, míg utóbbi a
Harmadik füzetet indítja, és a nyitással párhuzamosan az életművek lezárását is megkezdik
(Hodaszevics ezután nem ír verseket, Sztyepan Pehotnij pedig a testamentum végéhez ér).
„Hodaszevics heringgel a kezében / Csúszkál a járdán Puskinról motyog / S megindulnak
Kronstadt felé a jégen / Végső rohamra a bolsevikok.”, írja Baka a Szentpéterváron újra tizenhetedik versszakában. Az orosz szerző botladozó, zavarodott hősként való szerepeltetése
egyértelműen előhívja a Pétervár utolsó előtti strófáját: „Mentem jeges vizek fölött, hol / a
képektől habókosan / vittem, törött lépcsőfokokról / csúszkálva, rossz szagú halam.” Baka
István így nemcsak a szituációt kölcsönzi Hodaszevicstől, de a Pétervárban is megjelenő,
„a ködös, fagyos, irreális városban bolyongó magányos hős”22 alakja is részben innen eredeztethető. A vers álomszerű fikciója szerint a századelő költői épp egy szobában gyülekeznek
(Mandelstam telefonál, Ahmatova ír, Blok épp leveti a cipőt és ledől a kerevetre), „egyedül
Hodaszevics nem érkezett még meg, de vélhetőleg ő is ide tart; akárcsak Pehotnij, aki – korábbi strófákból tudjuk – az utcán botorkálva (…) szintén Puskinról motyog.”23 A két lírai alakot a bolyongás és a víziókkal való viaskodás rokonítja, ezen felül mindketten az irodalom és
az irodalommal átszőtt Pétervár mibenlétéről elmélkednek. Azonban amíg Hodaszevicsnél
egy pozitív kép rajzolódik ki, amelyben az irodalom képes hatni a hallgatóságra és a homályban a reménnyel kecsegtető „virágos hírnök” is megérkezik, Bakánál olvasók híján csak „holtak árnyaival” találkozni, virágos hírnök helyett pedig „fagy-celofánba csomagolt sápatag
hortenziák” jutnak neki. Pehotnij bolyongásában az a Pétervár, amely Hodaszevics költői
hangját annyival jobban kinyitotta, mint Moszkva tehette24 – már nincs többé, csupán a saját
árnyékaként létezik. A puskini tradíciót, de leginkább a harmóniát képviselő „klasszikus rózsát” már nincs mibe oltani: a Baka István-i lírai én egyedül marad, és nemhogy hírnök, de
még a bronzlovas vagy a költők árnyai sem közelednek valójában.

20
21
22
23
24

NAGY, i.m., 178.
SZŐKE, Baka István „oroszverse”…, i.m., 82.
SZŐKE, Uo., 82.
NAGY, i.m., 180. – kiemelés R.A.
БОГОМОЛОВ, i.m., 34–37.

„

64

tiszatáj

Érdemes még kitérnünk arra a majdhogynem abszurd képre, amely olyan felismerhetővé
teszi a Szentpéterváron újra és a Pétervár közötti kapcsolatot: „Hodaszevics heringgel a kezében / Csúszkál a járdán Puskinról motyog.” Azt, hogy Hodaszevics Pétervárában hogyan került a lírai én kezébe a „rossz szagú hal”, nehéz felfejteni, ám jelen esetben az értelmezésnél
majdhogynem érdekesebb maga az eredeti Pétervár, Baka fordítása és az onnan kölcsönző
Baka-vers közötti kapcsolat. Eredetileg ugyanis nem hering vagy egyszerű hal szerepelt a
versben, hanem egyfajta tőkehal, amelyet Oroszországban a heringhez hasonlóan tipikusan
szárítva, sózva szokás fogyasztani – ám a két faj nem ugyanaz. A magyar olvasó számára természetesen a tőkehal nem feltétlen bír különösebb jelentőséggel, így a faj- és nemfogalom
szinekdochikus felcserélésével egy általánosabb kifejezést fordított Baka István („rossz szagú
halam” a szó szerint ’büdös tőkehal’ helyett). A Szentpéterváron újra esetén azonban már heringről van szó: érthető, hiszen egyrészt a Pehotnij-figura orosz közege megköveteli a pontosabb és egyben hitelesebb fogalmazást, viszont egyszersmind a magyar közegében valószínűleg a hering ismertebb halfajnak számít, mint a tőkehal.25 Ezen az apró példán is jól látszik,
mennyire természetesen működik a két kultúra közötti váltás Baka István „kváziműfordításában.”
Sztyepan Pehotnij tehát nemcsak magára ölti Hodaszevics maszkját, de egyúttal kanonizálja is a hozzá hasonlóan marginális, hontalanná lett költőt – mind saját, mind az egyetemes
irodalomban. Baka a maga teremtette orosz költő álarcán keresztül szervesen beépíti költészetébe a hodaszevicsi jegyeket, pontot tesz a megidézett életmű végére, összegzi és újraírja
azt, majd keserű utóízzel le is zárja. Egybefonódik tehát a költő, a műfordító és a „kváziműfordításban” megszólaló Pehotnij – a többszörös rétegződésben pedig Vlagyiszlav Hodaszevics mintegy Sztyepan Pehotnij lírai előképévé válik.

25

Ezt a különbséget nemcsak a rendszertan mutatja, hanem az is, ahogyan Jurij Guszev „visszafordította” ezt a sort oroszra: ő szöveghűen sózott heringet (селёдка) fordított, nem pedig tőkehalat
(треска), ld. BAKA István, Sztyepan Pehotnij testamentuma: Завещение Степана Пехотного, Szeged,
Tiszatáj Könyvek, 2001, 52.

2015. szeptember

65

„

FRIED ISTVÁN

Sztyepan Pehotnij muzsikus száműzöttjei
„Az intertextuális értelemtöbblet horizontális, labirintusszerű, rizomatikus és végtelen, szövegről szövegre haladva, hiszen
nincs más ígéret, csak az intertextualitás
állandó moraja.”
(Umberto Eco: Az intertextuális irónia és az
olvasat szintjei)

Mindössze néhány hónap választja el egymástól a Sztyepan Pehotnij által versbe örökített
rahmaninovi és saljapini sorsfordulót Ausztria-Magyarország szétesésétől: a rokon történelem forgószele sodorta, kit külföldre, kit a hazai bizonytalanba, hogy ezekből a változásokból
műbe transzponálódjék mindaz, ami kétség, sejtés, föltételezés, a zenének és általában a művészetnek nevezhető, legalább elgondolható szegmense. A „zenetörténeti” Rahmaninov és
Saljapin érintkező, mégis egymástól függetlenül alakuló pályája egyfelől az első világháborút
követő egyetemes elbizonytalanodás összefüggései között jelzi a „túl”-élés kísérletét, másfelől a kései utód művészet-elképzeléséhez szolgáltat olyan adalékokat, amelyek verses formában a „referenciák”-nak ugyan nem teljes tagadását, mindenesetre az életrajzi adatokat egy
más felfogás szerint átíró magatartást segítenek a megfogalmazódáshoz. Hiszen ha belelapozunk Rahmaninovnak és Saljapinnak ismeretlennek aligha nevezhető életrajzába, nem bizonyosan a Pehotnij-versekben közzétett mozzanatokra bukkanunk; és bár az emigráció lefordítható ugyan száműzetésre, a „nunquam revertar” Dante óta oly sokszor újratörténő változására, az azonban nem állítható, hogy Rahmaninov és Saljapin a száműzöttek „keserű” kenyerét ette volna, pályájuk magasba ívelt, a megszerzett világhír több lett, nem kevesebb; s
ha Rahmaninov ugyan alig-alig gyarapította opusainak számát, zongoristaként, előadóként
Európában és az Egyesült Államokban viharos sikerekben volt része, mint ahogy Saljapin is
világjáró művészként, énekes-sztárként fordult meg világszerte. Ilyen módon nem árt függetleníteni a Pehotnij-ciklusba iktatott Rahmaninov és Saljapin életét versbe foglaló közléseket
a lexikonok adatszerű felsorolásától.
Még egy kérdés igényelne feleletet; s ha a válaszbéli tétovázásaim nem engedik, megkísérlem legalább a probléma érzékeltetését, mely Baka Istvánnak irányzati besorolását is
érintheti (ha erre egyáltalában szükség volna, miben szintén nem vagyok egészen biztos).
Másképpen szólva: Baka István kapcsolódása a különféle költői-poétikai elképzelésekhez, az
általa kevéssé preferált értekező prózában (interjúban, újságcikkekben), inkább az általa létrehozott költészetben megtörténő imamnens poétika révén kikövetkeztethető esztétikai felfogáshoz világítódhat meg talán máshonnan, ha ezúttal a zenei (késő)romantika felől kíséreljük meg néhány vers értelmezését. Ugyanis önmagában nem teljesen kielégítő, ha megelégszünk azzal, hogy Rahmaninov úgy került a Pehotnij-füzetekbe, hogy sorsán keresztül az
emigráns-„emberiállapot”-ot (condition humaine) lehetett tematizálni, az operaelőadásról

„

66

tiszatáj

menekülő Saljapin viszont a történelemmel szemben értetlen művész (időleges?) vereségét
példázza. Talán mégsem egészen elhanyagolható, noha Rahmaninov esetében nem történik
sem konkrét, sem átvitt értelemben utalás a kompozíciókra, pusztán a zongoraművész, a virtuóz, túl-interpretálva a prelüdök, az etüdök és a zongoraversenyek szerzője állítódik színre.
Ellenben Saljapin esetében igen látványosan tér vissza a századforduló „játék és valóság”,
„látszat és lét”, mi utánoz mit: az élet a művészetet – vagy a művészet az életet dinamikája.
Rahmaninov egész előadói, zeneszerzői pályája a későromantika jegyében áll, Chopinnek és
Lisztnek volt kongeniális megszólaltatója hangversenyein (és ennek közvetítésével akár Baka korábbi verseihez is elvezetne egy értelmezés), operái közül az Aleko és A fukar lovag a
puskini ihletésről, előszövegről tanúskodik (Baka fordította Puskint), Tavasz című kantátájának (1902) Nyekraszov egy verse adja szövegét, a korábbi Sziklák (1893) című zenekari fantáziát a komponista Csehovnak ajánlotta, s az Úton című elbeszélés (melynek mottója Lermontov egy verse) szolgáltatta az érzelmi-gondolati hátteret. Folytathatnók még a sort, de a
kortárs orosz irodalom zenei feldolgozását másnak engedte át Rahmaninov (Prokofjev írt
operát Brjuszov egy művéből), tevékenységét sem az orosz szimbolista líra második nemzedékének képviselői, sem az emigrációs kortársak nem hatották át, kompozícióban Csajkovszkij követőjének bizonyult, még barátjával, a gondolkodó-filozófus zeneszerzővel, Szkrjábinnal való kölcsönhatás sem igen mutatható ki, jóllehet Rahmaninov koncertjein népszerűsítette az akkoriban még kevesebbet játszott művész darabjait. Marad tehát a későromantika,
zongoraversenyek, melyek továbbviszik Csajkovszkij b moll zongora-versenyének tematikáját, szerkezeti megoldásait, zongora és zenekar egymással vetélkedő dallamformálását;
Rahmaninov c moll és d moll zongoraversenye korántsem csak egy virtuóz elbűvölő üresjárataival ajándékoz meg, hanem azzal az alig észrevehető, mégis lényegesnek bizonyuló elmozdulással, mellyel természetesen nem kérdőjelezi meg Csajkovszkij elsőbbségét, de amelyhez
hozzáteszi a maga dallamformálását, zongorista-elképzelését (kiváltképpen zongorára és zenekarra komponált Paganini-változataival). Itt (ismét) abbahagyom fejtegetésem, hiszen
bármennyire igyekszem, innen az út Baka Istvánhoz számomra nem belátható. Az a személyiség, aki a Prelüd és a Rahmaninov zongorája című versből kibontakozik, sokkal jobban hasonlít Pehotnij különféle szituációkban fölvázolt önképére, mint a történeti Rahmaninovra.
De vajon érdemes-e (e versekről szólva) az utóbbit keresnünk? A Prelüd című vers mintha
azt sugallná, hogy többször egymásután hallgassuk meg Rahmaninov egyik legtöbbet játszott, legnevezetesebb darabját, a cisz moll prelüdöt, amely a Chopintől induló hagyomány
egyik végpontján tölti be azt az előjáték-szerepet, amely előjátékban szinte az egész mű belefoglaltatik. Akár programot is tulajdoníthatnók ennek és a többi Rahmaninov-darabnak,
csakhogy ez nehezen feleltethető meg a vers tárgyának és/vagy szellemének. Az ajánlás
azonban erősen sugallja, hogy ha a megfeleltetés kísérlete kudarcos is, mégse vonjuk ki a
verset a zeneszerző életének(?), inkább szerzeményeinek(?) köréből. Ezt a leginkább úgy tehetjük meg, ha együtt gondoljuk el a Rahmaninov zongorája című verssel. Olyan értelemben
Oroszország-versekre következtethetünk, hogy tárgyi anyagában, emlékezetében, a jelenbe
iktatódó hagyománytörténéseiben az a széteső, végzetes útra térő világ formálódik meg (jóllehet ennek lényege a formátlanság lenne, hiszen a világ régi formái szétverődnek, a harmóniába nem disszonáns hang, hanem kakofónia tör be, mely nem az avantgárd zajzenéje, hanem a – mondjuk egyszerűen, bár némi pontatlansággal – történelem rikoltó, üvöltő, követelőző hangja), s a költői forma csak ideig-óráig állhat ellen a formátlanságnak; s ha a rímeket

2015. szeptember

67

„

nem sikerül is kicsorbítania, meglepő fordulatokkal szinte kétségbeesetten kapaszkodik az
előadás szigorúbb szervezettségébe. A Prelüd az utazástoposzt tagadó („Vonatok állnak”…)
indítása utóbb a testiség és szexualitás jelképként funkcionáló nyelviségébe csap át, a vers
kezdete nem sejteti, hova fut majd ki a beszéd, az átvezetés (a zenében a moduláció a fő- és a
melléktéma között) már jelzi, miként fordul át a helyzetleírás a groteszk árnyalatait tartalmazó természetleírásba („S állnak pokolból felfelé növő/ Jégcsapok éjlő obeliszkjeid”…)
A Rahmaninov zongorája hasonló módszerrel él, belekomponálódik a történelem („Mindegy
fehér vagy bolsevik”), a zongora szintén a jelképek „honába” költözik, Rahmaninovnak éppen
úgy lesz a zene a hazája, miként a száműzöttek számára az anyanyelv az igazi haza. Csakhogy
a száműzetés és a zene furcsa viszonyt létesít egymással: ama bizonyos zongora azonos lenne a hazával, ahová (önmagát?) száműzte a vers címének hőse? Vagy a zongora a száműzetés
helye, illetőleg: olyan hely, amelyben pusztán a zongora emlékeztet az egykorvoltra, a nyelvre, a költészetre, mindenre, amit a történelem megtámadott, s ami az egykorvolt helyére
igyekszik? Ez az egykorvolt azonban hiányával van jelen a versben (s a vers által érzékeltetett történelemben), a művész találkozása a most külvilágával akár végzetessé is lehet, a
máskor oly pompázatos színek a két alapszínre, a fehérre és a feketére egyszerűsödnek, melyek (paradox módon?) nem egymás ellentétei, inkább egymás tükörképei; mindkettő a balsors jelződése („Sötét a menny, fehér a sík”). „Te zongorádba száműzött”—hangzik az utolsó
versszakban, semmiképpen nem feloldás- vagy kiengesztelésképpen. A művész nem veszti el
egészen, ami a léthez és önnön lényegéhez fűzte, ez azonban már nem kínál teljes és
harmónikus létet. A Rahmaninov zongorájában, más Baka/Pehotnij-versekhez hasonlóan,
bukkanunk ambivalenciára: hiszen a zongora egyrészt asyluma a művésznek, nem pótolja, de
helyettesíti az elveszített hazát; de mivel haza-funkciót tölt be, óhatatlanul kap olyan színezetet, mint amilyen az elhagyott hazát jellemzi. A pusztulás képeit nem enyhíti a távolodásé, hiszen az nem valódi, hanem kényszerű cselekvés (száműzetésbe térés); egyáltalában: a folyamatos történés megtagadtatik a vers beszélőjétől és megszólítottjától. Az egyes versszakokban egymás után sorolt jelenések, leírás-töredékek, kifejtetlenül maradt (ám kifejtést nem
igénylő) kijelentések között csak a beszélő sugalmazása teremt szorosabb kapcsolatot, marad így is „üres hely”, nincs minden kimondva, még csak érzékeltetve sincs minden. Az ismétlődő sorok („Hó és üszök, hó és üszök”) mintha zenei kifejezéssel élve a főtémát adnák elő,
amely egyfelől ismétlődik, a sorkezdetre visszaáll az alaphangnem, ugyanakkor másfelől a főtémából kiinduló melléktémák a dolgok természeténél fogva eltérőek, noha nyomokban
egymásra és a főtémára utalnak vissza. A hó, a fehér, a száműzött, a zongora „dallammá”
(motívumsorrá) állnak össze, melyek különféle hangnemben csendülnek föl, társult hangokkal, ellenben a versbe rejtett anagrammák egy mélyszerkezeti törekvéssel ajándékoznak
meg. Ilyen a hó (ho) hangkapcsolat előfordulása az Oroszhonban, a Hollócsőrben, a Honvágyban, mely szavak kulcspozícióhoz jutnak, s azáltal, hogy fonikus kapcsolatba lépnek egymással, a történet egészén belül az egészet kiegészítő történetet alkotnak. Az üszök, a száműzött,
a vodkabűz (ez ismétlődik), tűz esetében az előzőhöz hasonló állítható, a hangcsoportok ismétlésével még hangsúlyosabbá válik a szó mögött elbúvó, a szóba rejtett szó. Mindezt a rímeléssel támaszthatjuk alá, mely részint a zeneiséget (az eufóniát) hívja elő, részint a száműzött helyzetére mutat rá. A magánhangzók rendjének szervezése, a rend felforgatása ugyancsak felhívja magára figyelmet, tüllök–tükrök hasonló helyzetű hangzói, az örökre–ellökött
hangzómegfordítása éppen úgy a csak belülről szemrevételezhető megszerkesztettségre lát-

„

68

tiszatáj

szik utalni, mint az alliterációk beszédessége (Bóklászva–billentyűk, Megfagy–megég, Vad–
vodkabűz). S ahol a zene mintha túlcsordulna, apró kizökkenés zavarja meg a könnyednek
hitt dallamot: „Megfagy megég az ujjad és/ Elvérzik közben Puskin is”.
A hibátlanul gördülő jambusok, a többnyire a dallamot szolgáló rímek arra szolgálnak,
hogy elfedjék a pusztulás, a honvesztés traumáját. A külső forma ilyen módon szemben áll a
belsővel, az eufóniát rejtő képek a rettenetes táj leírásával. De éppen ebben a feszültségben
lelhető meg az előadás ereje; egy megidézett, jól ismert muzsikus sorsának újraalkotása (a
tudott életrajzi adatok szabad felhasználása) mintegy elemeli a verstárgyat konkrét vonatkozásától, s akár egy történelmi pillanat (a muzsikus indul a száműzetésbe), akár a történelemmel szembekerülő művész drámájaként értelmezzük a verset, mindenképpen a zeneiségnek megfelelni akaró kifejezési szint ütköztethető a tartalmi szinttel, amely a Pehotnijversek történelemszemléletét, egy/az Oroszhon-történetet közvetíti, a nem-múló történetet,
melyet a vers(ek) grammatikai jelen ideje tanúsít, és melyben talán ott lelhető a leginkább
szívbe markoló kétség: kinek a története, drámája zajlik voltaképpen? Adott esetben Rahmaninové, az orosz művészé, aki elhagyni kényszerült hazáját, melynek zeneszerzői tevékenységét szentelte, Oroszországé, amely arra kényszerült, hogy a száműzetésbe taszítsa
számos művész-gyermekét, vagy azé a Sztyepan Pehotnijé, akinek az lett (volna) a feladata,
hogy Baka István számára föllelje azt az Oroszországot, amely nem rabok hona, hanem költők hona. Ennek révén kapcsolódik a Rahmaninov zongorája a többi Pehotnij-vershez, melyek a múlt és a jelen, a mitológikusan fölfogott és a hétköznapi helyszínek között világjáró
bolyongás értelmét keresik, azt a módot és esélyt, amely a létezés iszonyú felszíne mögé hatolva, képes fölfedezni és a magáévá birtokolni a szeretett nyelven (a történelem folyamán
oly sokszor csak fojtottan) megszólaltatható irodalmat, művelődést. Ez a „belső” keresés, a
zongorába száműzés „heroizmusa” hozza elő az emlékezetből az orosz műveltség századait,
Puskintól Bulgakovig és tovább, Rahmaninov muzsikusként vonul a sorban, az orosz egyházi
zene feldolgozásának képviseletében.
Ez utóbbi ugyan nem kerül elő, ám a Rahmaninov-portrénak szerves része. Mert az ugyan
továbbra sem állítható, hogy a zenetörténet orosz muzsikusa lenne a Pehotnij-vers főszereplője, de az sem merülhet feledésbe, hogy éppen az ő romantikus (a régi virtuózokra emlékeztető)
személyiségét szemelte ki Pehotnij arra, hogy a művész-száműzött sorstörténetét példázza.
Hogy Baka István zenei műveltségét mennyire vonhatjuk be ebbe a történetbe, számomra kétséges: annyi azért megkockáztatható, hogy Schumanntól Liszt Ferencig és Mahlerig az érett
meg a későromantika zeneszerzői, zenedarabjai kérnek és kapnak helyet ebben a költészetben,
Mahler személyében és zenéjében azé a modernségé, mely utolsónak tölti ki a Richard Wagner
után még megmaradt (zenei) teret, nemcsak a heidelbergi romantikához (A fiú csodakürtje című, Arnim és Brentano által összegyűjtött népköltési gyűjteményéhez, melyből Mahler szemelgetett) fűződik Mahler múlt-teremtése, hanem mindenekelőtt azokban a nagy szimfónikus formákban lelte meg kompozíciós elképzeléseinek adekvát formáját, amelyek a bécsi klasszicizmus alapvetését követőleg előbb Schubert, még inkább Schumann szimfóniáiban jutottak új
alakhoz, hogy ezt követőleg Liszt Ferenc programzenéjében közelítsen a századvég zenéjéhez.
Ebben a sorban utóvédként, Mahlerrel szinte egy időben Rahmaninov is kísérletezik (Csajkovszkij ötödik és hatodik szimfóniájától érintetten) különböző zenekari műfajokkal, például
kórusszimfóniával (a Poe versére írott Harangokkal), mintegy fel-, részben megújítván a romantika idevágó törekvéseit. Baka István versbe foglalt zenei „tudása”, zenefelfogása – ha köz-

2015. szeptember

69

„

vetetten is – ebben az értelemben olvasható bele a Rahmaninov emlékének szentelt verseibe,
mindamellett, hogy megkonstruálódik egy jellegzetesnek bemutatott művész-létezés, a száműzetésé, amely (messze nem „egyébként”) a XIX. századiaké is, Herzentől Brodszkijig, nem is
szólva a belső száműzöttekről: Ragyiscsevtől Szolzsenyicinig, Salamovig. S ha régimódian romantikusnak talán nem minősíthetjük, némi iróniával „regényes”-nek talán mégis. Ennek megjelenítéséhez azonban egy nem kevésbé „regényes” figura volt szükséges: eképpen találtak
„egymásra” Baka István és Sztyepán Pehotnij, egyik sem a másik felettes énjére, nem teljesen
helyettesítő áldozatára vagy nem-énjére, de olyan alakra, aki rendelkezik az orosz művelődés
beható és bensőséges ismeretével, megszólaltatván azt az orosz költőt, aki – ha magyarul írt
volna verset – ezeket a verseket és így írta volna meg, ezeknek a művészeknek, íróknak, költőknek emlékezetéből alkotta (volna) meg a saját textusait.
A beszédes című Előadás után Fjodor Ivanovics Saljapin (1873-1938) orosz énekes életéből egyetlen epizódot ragad ki, azt helyezi az 1917-es események közé, egy mellékes helyszín
látszólag mellékes szereplőjének mellékes epizódját. Amely természetesen a Világszínház
egy fontos reprezentánsának lényeges története. Az epizódba, a történetbe elválaszthatatlanul beépül egy irodalmi (és zenei) mű, a Friedrich Schiller drámájából készült Verdi-opera, a
Don Carlos (azt majd színháztörténészek derítik ki, hogy az adott napon az adott színházban
az adott énekes az operának olasz – Don Carlo – változatában, netán a franciában szerepelt).
Ami ennél fontosabb, hogy a mindent felforgató történések nem kímélik a múzsák lakhelyeit
sem, betörnek az Operába, ahol éppen a szabadság erőinek összefogásáról (vö. Carlos és Posa
úgynevezett szabadság-duettjét), a király-apa végtelen magánosságáról, az inkvizíció fundamentalizmusáról, szerelmi konfliktusokról énekelnek. Egyszóval a XIX-XX. század „megoldatlan” problémáiról, méghozzá historizáló díszletek és jelmezek között. Csakhogy Pehotnij az
egykori események nyomába ered, tudni szeretné, mi rejtőzik a felszín alatt, személyes művész-sors, történelem hogyan játszanak egybe, folytatódik-e az utcán a történelem, amely abbahagyatja az előadást; hol ilyenkor a művész helye, biztosíttatik-e a művész számára hely;
miképpen néz szembe a művész, szembenéz-e azzal, ami történt. Vagy csupán menekül, úgy,
ahogy van, Fülöp királyként, jelmezben (azaz zsarnok királyként, féltékeny, fiát feláldozó
atyaként), a színpadi konfliktus megoldható-e, megoldódik-e az utcán? Egyáltalában: mi történik? Ismét a kérdés: mi utánoz mit? A színház az életet? Vagy az élet a színházat?
Saljapin megnevezése látszólag félreérthetetlenné teszi, hogy a zenés színház egy emblematikus művészéből kiindulva egymásra olvasódik a történelem és egy színmű/opera értelmezési öröksége, ezzel együtt, ettől elválaszthatatlanul egy újraértett, átíródó, más irányba
tartó hagyomány; fölcserélődnek a helyszínek: a XVI. század végének cselekménye ismét alakot kap, immár nem a színpadon (melytől megfosztódik), hanem az utcán, vagy fogalmazhatnék olyképpen is: ami a színpadon elkezdődött, az utcán folytatódik, az énekes hangja helyébe, de egy kissé az ő hangján (vagy az ő hangját utánozva), a színpadi kellékekből szó szerint
fegyvert kovácsolva, új műfaj születik: „Az utcák operája”. Kissé eltávolodva a vers szövegétől, egyfelől olyan intertextuális háló szövődésének lehetünk a tanúi, amely visszaigazolhatja
Pehotnij bensőséges és széleskörű irodalom/zenetörténet-ismeretét, másfelől innen még
messzebbről szemlélve a vers körül alakuló irodalom/zene/művelődéstörténetet, egy váratlanul felbukkanó történelem- és mentalitás-értelmezés kibontakozásáról értesülhetünk.
Elsőnek talán arról érdemes szót ejteni, hogy színpadi játékot megakasztó, azt egy történelmi jelenet, eseménysor realitásába vetítő, ezáltal látszat és „valóság” összefüggéseit feltá-

„

70

tiszatáj

ró elképzelések színpadi alkotásban elgondolása (a „metaszínház”, a színház a színházban
egy szélsőséges példájaként) annak a századfordulónak problémakörébe illeszkedik, amelynek szerzői a képzeleti (színházi) és a tapasztalati valóságból származó létfelfogás konfliktusait vitték színpadra. Ezúttal Arthur Schnitzler Der grüne Kakadu (1899, A zöld kakadu) című
egyfelvonásosára utalok. A címben említett vendégfogadó ad helyet az arisztokraták és a felbérelt színészek különös-furcsa játékának; ám 1789. július 14-én ez a játék az utcán folytatódik, az utcai események törnek be a Zöld kakaduba, hol eleinte még csak játékként képzelik,
hogy kitört a forradalom, a játék valósságára a leszámolás döbbenti rá az arisztokratákat.
A játék és a „valóság” határai elmosódnak, a szép látszatból a történelem a véres valóság
színházát hozza létre.
A följebbi fejtegetéshez illesztem az Előadás után (Poszle szpektakla) két sorát: „Félbeszakadt az az előadás/ Az utcák operája hangosabb lett”. Találgatok a továbbiakban; a többet
ígérő zárójeles orosz címben a spektákulum rejlik, a látványosság (Spektakel), míg az előadás
inkább a már megtörténtre vonatkoztatható. A látványosság kevesebb, mint az előadás, mivel
az utóbbi első jelentésben a színházi eseményre utal, ám több is, mivel ami az utcán történik,
szintén előadás, látványosabb, mint a szemlélésnek kitett történés, a megkezdett mű más
eszközökkel való kiteljesítése. Folytassuk közvetlenül Saljapinnal. A Don Carlos (Don Carlo)
Fülöp királya Saljapin parádés szerepe volt, tragikai készsége vitte diadalra, miként a Borisz
Godunovban az uralkodót vagy Rimszkij-Korzakov kevesektől értett A pszkovi lány (Pszkovityanka) című operájában IV. Iván cárját. Az orosz közönség számára feltehetőleg a Verdiopera némi többletjelentéssel is rendelkezhetett. Schiller színművét 1848-ban Dosztojevszkij
testvére, Mihail Mihailovics Dosztojevszkij (1820-1864) ültette át oroszra. A meghatározó jelentőségűvé vált Fjodor Mihajlovics Dosztojevszkij a Karamazov-testvérek egyik kulcsjelenetében szerepeltette a színmű és az opera egyik szereplőjét, a főinkvizítort, a Nagy inkvizítorpoéma, a kétkedő-vívódó értelmiségi, Iván Karamazov elbeszélésében, a regénnyel együtt, illetőleg a regényből kikülönülve késztette az orosz bölcselő-írókat arra, hogy szembesüljenek
a poéma megfogalmazta kérdésekkel. Rövidebbre fogva: Schiller orosz irodalmi „karrier”-je
mellett külön a Don Carlos orosz irodalmi/regényi értelmezése, kiváltképpen Dosztojevszkij
regényrészlete nyomán az orosz gondolkodástörténet vitatémája lett, mindenképpen belejátszik (vagy belejátszhat) az opera rendezői/szereplői értelmezéseibe. Talán ettől sem függetleníthető teljesen a Pehotnij-vers egyik versszaka, amely azonban további kérdések feltételére késztetheti az olvasót:
Talán szuronyt szegezve lenne jó
Rohanni basszus-hangú ágyúszóra?
Inkább Fülöp s az inkvizíció
Mint Posa márki uljanovi póza.
A történelmi eseményeket megidéző Pehotnij töprengéseiben kísérli meg a rekonstrukciót, a történelmi távlatból teszi mérlegre az esélyeket, a cselekvések lehetőségeit és célszerűségét. Ami fontos: nem állít. Kérdez. Mintha belső monológja vetülne ki. A basszus-hangú
ágyúszó a továbbiakban említett két szereplő, Fülöp király és az inkvizítor hangját erősítik
föl (miként egy későbbi verssorban: „Ágyúk a basszusánál öblösebbek…”); s ebben a hangzavarban kuszálódnak össze a szerepek. Akár a színmű, akár a libretto, akár a zene közvetlen
üzenetére hagyatkozunk, Posa márki szólaltatja meg az elnyomott Flandria hangját, bírná rá

2015. szeptember

71

„

jó barátját, az infánst, kérje Flandriába küldését, majd áldozza föl önmagát barátját, Don Carlost mentendő. Ezzel szemben a színmű- és az operatörténet különlegesen félelmetes jelenete Fülöp és az inkvizitor kettőse, melynek eredménye majd Carlos átadása az inkvizíciónak.
Ekkorra már Fülöp meggyilkoltatta Posát, Schiller színművében Posa így jellemzi önmagát:
„Ein Abgeordneter der ganzen Menscheit” (Az egész emberiség küldötte/követe): majd Fülöp
király előtt eképpen mutatkozik be: „Das Jahrhundert/ ist meinem Ideal nicht reif. Ich lebe/
ein Bürger derer, welche kommen werden” (Az évszázad nem ért meg eszményeimnek.
Olyan/ polgárként élek, akik jönni fognak). Az ideálvilág üzenetét tolmácsoló Posa lép elénk,
aki szerény magabiztossággal nyeri meg magának a magányos és gőgös uralkodót, s aki eszményeit úgy hirdeti, hogy azok jövőbeli bekövetkezéséről semmi kétsége nem támad. Ez vezeti arra, hogy az uralkodótól ne csak a gondolat szabadságát kérje, hanem az uralkodói feladatokat így jelölje meg:
Wenn aus dem Graube wieder auferstehet
die Römerwallung, Nationenstolz,
das Vaterland in jedem Bürger prangt,
dem Vaterlande jeder Bürger stirbt,
dass Sire – wenn sie zum glücklicsheten der Welt
ihre eignes Volk gemacht – dann müssen sie, dann ist
es ihre Pflicht, die Welt zu unterwerfen

Ha a szívekben újra buzdul a
Nemzeti érzés, Róma büszkesége,
Polgáraiban virul a haza,
S ha meghal, a hazáért hal a polgár,
Akkor, Sire, ha országát a világon
Legboldogabbá tette, – majd megérik
Nagy terve – és kötelessége lesz az,
Hogy meghódítsa az egész világot.
(Vas István ford.)

Posa márki népboldogító javaslatait úgy kerekíti ki, hogy a javaslatok teljesülését
követőleg Fülöpnek meg kell hódítania a világot, az ’unterwerfen’ azonban azt is jelenti, hogy
alávet, meghódoltat. Ez ugyan nincs összhangban azzal a tervvel, miszerint Carlosnak a szabadság ígéretével kellene lecsillapítania a jogait követelő Flandriát, Fülöp viszont Alba herceget bízta meg, hogy meghódoltassa a lázongó tartományt. Posa valamennyi megnyilatkozását összeolvasva olyan „ideális” személyiség alakja bontakozik ki előttünk, aki összeegyeztethetőnek tartja a gondolkodás fölszabadítását, a felülről érkező reformokat, a népérzület
olyan átalakítását, mely a király sugalmazásai szerint történik, kissé szabadra eresztve a képzeletet, írhatnók azt is, hogy a népet akár akarata ellenére rászorítani a római erkölcsre, a
boldogságra, a hazaszeretetre, a hazáért való dicső és szép halálra. Egyszóval a jövőről álmodozó Posában Fülöp király szövetségesére lelhetne, ha még ily elgondolásoktól sem rettegnének főúri hívei, arról nem is szólva, hogy Posa szabadsága látszólagos, hiszen az inkvizíció
minden lépését követi, ellenőrzi. S bár az operában ezek a „felhangok” nem színesítik Posa
jellemét, az említett szabadságkettős jegyében, majd búcsújában fénylik föl jelleme, s a Don
Carlos-színrevitelek szintén mellőzik az általam állítottakat, az Előadás után fényében aligha
túlságosan kockázatos ebben a vonzáskörben látni az ellentmondásosnak tűnő sorokat: Posa
és Uljanov összelátását, Posa monológjaiban a jelen terrorát a jövő képeiből elfedni kívánó
diktátori póz feltárulását. Állításomhoz igen messziről hozok érveket. Míg a Don Carlos (és
Goethe: Egmontja) a francia forradalom előtt született, s a távoli Birodalom zsarnokságából
kitörni akaró tartomány küzdelmét tematizálja, előtérben a szabadság reprezentánsával,
Goethe velencei epigrammái már a francia forradalom kitörése után születtek, az egyik arról
elmélkedik, II. József halála után II. Lipót mit akar, az egyesek szerint „akarata ellenére forradalmár” József hatalmas íróasztala mellől kigondolt reformjaival alakította volna át birodal-

„

72

tiszatáj

mát, Németalföldtől Magyarországig elégedetlenkedtek országai. Vajon mit fog az új uralkodó tenni? – aggodalmaskodik a kétsoros vers. Ezt egy másik kétsoros követi: feszítsétek keresztre valamennyi rajongót harminc esztendős korában, csaló lesz a kópé (Kreuzigen sollte
man jeglichen Schwärmer im dreissigsten Jahre, / Kennt er nur einmal die Welt; wird der
Betrogne der Schelm). Amennyiben kilép a rajongó a világba, megismerteti a világgal szavait,
gondolatait, a rajongásból tett lesz. A következő epigramma szerint Franciaország példát
adott nekünk, nem azért, hogy utánozni kívánjuk, csupán figyeljetek és jól szívleljétek meg,
(Frankreich hat uns ein Beispiel gegeben, nicht dass wir es wünschen/ Nachzuahmen, allein
merkt, und beherzigt es wohl.) Folytathatnám az igen csak „aktuálpolitikai” epigrammák ismertetését, az egyikben bolondos/féktelen időket emleget Goethe (tolle Zeiten), a másikban
visszatér a rajongókra, akik a szellem pecsétjét nyomják az értelmetlenségre és a hazugságra.
Annyi összegezhető, hogy Goethe megriadt a (nép)szabadság rajongó hirdetőitől, s ha Krisztus példáját emlegette is (30 éves korában lépett a nyilvánosság elé, Lukács 3, 23), a francia
forradalom eseményeire reagált, egyelőre epigrammákban, utóbb más műfajokban. A rajongók a jövőt célozzák, hogy a jelenbeli tevékenykedésre homály boruljon. Azt magam is úgy
gondolom, hogy túlságosan merész volna Schiller drámájának idézett részletét, Goethe velencei epigrammáinak egyikét-másikát, valamint az Előadás után című verset egybeolvasni,
összelátni, azt viszont messze nem tartom elképzelhetetlennek, hogy egy eszmetörténeti
sorban egymáshoz viszonyítsam. Posa márki uljanovi póza nem (Posa–póza!) Schiller drámájából, kiváltképpen nem Verdi operájából (sem a librettóból, sem a zenéből) nem nő ki, Goethe epigrammája szövegszerűen nem tűnik föl sem a közelebbi, sem a távolabbi láthatáron.
Viszont talán védhető az álláspont, melyet Borgestől kölcsönzök: Kafka megteremti a maga
elődeit, bizonyos egymástól távoli szövegek akképp „rokonulhatnak”, hogy egy textus létrehoz egy olyan együttest, amely visszafelé érvényesíti a maga kontextus-alkotó potenciálját.
Ilyen értelemben talán nem róható föl a „túl-interpretálás” vétke (ez alól az erről értekező
Umberto Ecotól is várható fölmentés). Annál is inkább, mivel a vers egy másik helyén a történelmet értetlenül szemlélő művész, valamint az ugyancsak ebben az értetlenségben szenvedő jelenkor alkot egy (egymást kiegészítő) párt.
Saljapin aznap mint atya és király
Don Carlosszal leszámolt volna végleg
De közbeszólt egy véresebb viszály
Mit ő nem értett meg és ma más sem ért meg.
Ideérthető, ami részint a vers kettős (vagy hármas) szintjéről megfogalmaztatott, a művészé, a színházé, a történelemé. Csakhogy a történelemé is kettős: a XVI. században játszódó
operacselekmény, amely szintén a hatalomért folyó küzdelmet, eszmény és realitás összecsapását beszéli el, olyan színjátékot, amelyből kényszerűen kell kilépnie a művésznek, valamint a külső esemény szintje, amelyet sem a szemtanú, sem az utókor nem képes (nem
mer?) értelmezni. Jóllehet a menekülés éppen úgy felfogható értelmezésnek, mint az esemény értelmezésén támadt kétség, amely nem hagy helyet az igényelt bizonyosságnak. Tehát: Saljapin, a művész számolna le az opera szereplőjével? Saljapin, az operában atya és király? A sokat emlegetett írófunkció helyébe nem gondolható el a színész/operaénekes funkció? És végleg? Hiszen a színész azért lehet Camus abszurd éthoszának hőse, mivel munkája
szisziphoszi! Amint bevégezte a színjátékot, másnap kezdheti elölről. Végleg? A színmű/ope-

2015. szeptember

73

„

ra cselekménye szerint az atya és király átadja az inkvizíciónak egyetlen örökösét, utódját.
Csakhogy a szisziphoszi (színész-)lét megszakadt, Carlos „Ödipusz-komplexus”-ának is egyelőre(?) vége, a világban, künn nem festék, hanem (igazi) vér folyik. Fülöp király, egy régi kor
embere, ezt nem értheti, de nem érti a művészetnek, kizárólag a művészetnek elkötelezett
Saljapin; és több mint fél évszázad után az orosz változásokban nem ismeretlenként tévelygő
Pehotnij mintha ott tartana, ahol Saljapin tartott az események megítélésében. S ha Posa
márki uljanovi pózban ágál, ideértve (ezúttal) Goethe epigrammáját a rajongókról, az akaratuk ellenére és akarattal forradalmárokról, a polgárokról, akik majd jönni fognak, megfordítható a vers „tézis”-e; Uljanov esetleg pózt kölcsönzött Posa márkitól, az unterwerfen valamennyi lehetséges jelentésének szellemében.
Az általam egyáltalában nem ötletszerűen kiválasztott Pehotnij-versektől nem szükséges
és nem is produktív számon kérni az adatbeli egyezéseket a művészlexikonok életrajzi adataival. Ugyanis az ezektől való tartózkodás szabadította föl a versek beszélőjét: így nyílt módja,
hogy az adatok mögé tekinthessen, s föltárja azt, amit akár a megidézett művészek önéletrajzai, akár az ezeket figyelembe vevő kutatás elfedtek. Ezeknek a verseknek rétegzettsége,
kapcsolódása a modernitás korábbi fázisához egyben lehetővé tette egymástól eltérő modernitások összeolvasását. A századfordulós modernség nem egy reprezentánsának reagálása a
romantikára (Rahmaninovnál nem pusztán a nemzeti romantikára, Saljapin Mephisto vagy
Don Quijote alakítását idézve a groteszkre érzékeny romantikára) eredményezte, hogy a művész-egzisztencia többszörös fénytörésben legyen szemlélhetővé. A látszatot színre állító
művészet szembesül a történelemmel, a rekonstruált kortársival és a megélt, e megélésben
fikcionált jelenkorival. Ennek a megéltnek fikcionálása nyilatkozott meg Baka István gesztusában: a szólást átengedte önnön személyére emlékeztető „fiktív én”-jének, ez a „fiktív én” talált vissza az orosz művészetbe, amelyet versekkel értelmezett újra. Pehotnij versekkel teleírt füzetei egy orosz-magyar kulturális rokonulásról hoznak hírt, nem felejtve, még kevésbé
felejtetve, hogy elhallgatások, célzások, utalások ellenére a címzett az a magyar olvasó, aki
hajlandó részt venni ebben a meglepetésekkel tarkított orosz-magyar irodalmi kalandban. A
Pehotnij-füzetek egy olyan víziót közvetítenek, amelyek ugyan az orosz irodalomból, zenéből, fikcionált hétköznapokból építkeznek, ám távolabbi, a világirodalomba, az egyetemes
kultúrába vezető utat is felnyitják.
Hiszen mi más mozgatná a költőt, mint a feladat, Hermann Broch szavával szólva: a világ
állandó – költői – újra megalkotása. Ebben az értelemben idézek két magyar költőt, a Nyugat
1918-as évfolyamának elejéről. Két versrészletet, amely Borges szellemében akár a bemutatott két Pehotnij-szöveg előzménye is lehetne. A Krónikás ének 1918-ból Ady Endréje emígy
üzen: „Bűnösök és jók egyként keserűlnek.” Babits Mihály versrészlete mintha tematikailag is
a Prelüd meg a Rahmaninov zongorája felé mutatna:
„Idegenek közt! – és kedveseinket Isten tudja már, hol,
hol viszi és hova viszi a vonat, mely lökdösődve ráng
a téli mezőkön – mily fagyos mezőkre rángatja és milyen
célok szerint – kinek a céljai szerint – mert rabok
vagyunk valamennyien…”
Ilyeténképpen Baka István–Sztyepan Pehotnij szövegei részt kérnek és kapnak az általuk is
létre hozott szövegegyüttesben, a magyar és a nem magyar nyelvű irodalmak univerzumában.

mérlegen

PUSKÁS DÁNIEL

„[A]z áradás ütemére”
KORPA TAMÁS: EGY HÍD TÉRFOGATÁRÓL

Fiatal Írók Szövetsége
Budapest, 2013
1600 Ft

A kötetben utazási emlékek és olvasmányélmények forrnak
egybe. Külön érdekesség, hogy ha YouTube-on rákeresünk a
szerző nevére, akkor a kötet verseiből készült felolvasásokat
tekinthetünk meg, s ezek közül többet a vers által leírt városban vettek fel (például: a Balkon de Cluj című verset, továbbá a Trialógus korábbi munkacímű Dresden: 19:45 és In
Dresdner Zoo darabjait). Olyan, mintha a szerző a Joyce Ulyssesse nyomán elindult Bloomsday előtt tisztelegne, ahol végigjárják Dublinban a regény helyszíneit, vagy Térey Paulusa
előtt, hiszen annak cselekményét is sokszor szinte térképszerű pontossággal lehet követni.
A dedikált versek közül az Orbán János Dénesnek írt
Skótkockásban az említett költő stílusát imitálva hoz létre
egy irodalmi szereplők által benépesített világot, ahol „délután este hatkor Funès majd nem ismer fel / lazacrózsaszín
sálban” (15.) (Borges mellesleg Orbán János Dénes kutatási
területe volt a doktori képzés alatt), s a Bulgakov Irodalmi
Kávéház szintén megjelenik, melynek az előbb említett költő
volt alapítója és tulajdonosa. A Bulgakov-párhuzamokat illetően még a Kovács András Ferencnek ajánlott (akitől szintén
nem idegenek az intertextuális játékok) Napok I. című versben lévő cirill betűs név A Mester és Margarita Hontalan
Ivanját takarja, továbbá az Egy híd térfogatában említésre
kerül a Patriarsije Prudi, ahonnan a regény cselekménye indult. Továbbá a számok a sorok előtt például Kovács András
Ferenc az És Christophorus énekelt című kötetében lévő Írónád-szúra és az „(Ezra Pound Velencében)” alcímű Lázbeszéd
versekben is megjelenik.
A falban a szarvassá változott Aktaión mítosza jelenik
meg, ahogy „egyik lábán / combjáig fut fel a rézszínű szarvasbőr” (36–37.), ami például Juhász Ferenc A szarvassá változott fiú kiáltozása a titkok kapujából című eposzára is utalhat, majd a Variációk szoborra című versben Pügmalión alakja bukkan fel, ahogy a szobrot nézi: „ha távolodom – úgy látom – / mégis elindulni készül. / a combjából kimeredő

„

76

tiszatáj

izomköteg / szinte rándul.”, de a Hubay Miklós Antipygmalionja által leírt jelenet (ahol az
eredeti mítosszal szemben a nőből lesz szobor) is megismétlődik, ahogy a narrátor azt mondja: „itt áll, / mondom én, apró tömbként befedve ismét.” (52.). A gleccserből jött Szent történetében pedig a jézusi csodák és tettek, illetve szentek legendáiból vett elemek jelennek meg
parodisztikusan, városi legendává torzulva.
Ha a nem szépirodalmi párhuzamokat nézzük, akkor a kötet címadó versében már az első
sorban megjelenik a Heidegger Kérdés a technika nyomán című írásában említett fahíd és vízerőmű párhuzama: „a híd ami a völgybe épült erőmű felett ível” (41.). Heidegger hatása
azonban nyelvileg is érezhető (ő mellesleg írt verset is) az azonos tövű szavakkal való etimologizáló nyelvi játékokkal. Ilyen például tőle a Mi a metafizika? című munkája A kérdés megválaszolása egységében a következő két mondat: „A semmítés [Nichtung] nem merül ki a
megsemmisítésben és a tagadásban. Maga a Semmi semmít.” (ford. Vajda Mihály), illetve Az
út a nyelvhezben: „akkor egy olyan sejtelem ébredhetne, hogy bennünk a nyelv folyvást megütközést kelt és hozzá való viszonyunk [Verhältnis] olyképp mutatkozik meg, mint az összetartozás [Ver-Hältnis].” (ford. Bacsó Béla). Korpa Tamásnál A völgy erdőkerület IV. szakaszában „az útnak útonálló hajlamai vannak.” (32.), a Napok II. című versben „amforák és metaforák lebegnek” (26.) (kiemelések tőlem), a Skótkockásban pedig „az akárban a mintet
mintben a mentafilter” (14.) szerepel, ami az angol mint ‘menta’ jelentésű szóval játszik el.
Nála sajnos ezek sokszor erőltetett nyelvi virtuozitássá válnak, ilyen a nyitó versben lévő
„szkander fegyelem és figyelem között” (8.), a Come backben a „karnyújtásnyira a karhatalom.” (11.), a Napok II. című versben a „felöltöd felöltőjét”, vagy amikor a Portré egy északi
juharral utolsó versszakában „bemozdul a kép, elindul a képezet.” (64.)
A Balkon de Cluj esetén szinte szemünk előtt épül fel a ház az alaprajztól az erkélyig, s
ahogy Lessing mondta a Laokoónban Homéroszról, hogy mikor Juno kocsiját akarja nekünk
megmutatni, akkor Hébé darabonként állítja össze az olvasó előtt. Majd a Trialógusban a barokk Drezda szemünk előtt válik földdel egyenlővé.
Korpa Tamás versbeszélője szeret elidőzni egy-egy szónál, szerkezetnél, mint a városnéző turista. Olyan, mint az ínyenc, a borkóstoló, aki zubogtatva ízlelgeti szájában a szavakat.
Az ismétlésekkel újra s újra megakasztja a verseket, s a rondószerűen örvénylő szerkezetekkel folyamatosan úgy érzi az olvasó, mintha „visszapörögne minden” (15.), állandóan „megakad a perc a perc a homokóra torkán” (Ua.). A szerző szertelenül hömpölygő versnyelve Juhász Ferenc monumentális eposzait idézi, azonban a jelzők és képek barokkos halmozása helyenként szinte követhetetlenné teszi a kötetet, s az említett szöveghelyek többszöri olvasással sem válnak világosabbá, hiába a Friedrich Schlegel által említett „rágódó-kérődző olvasó”.
A Tomasz mondja című vers utolsó egységében a versbeszélő is reflektál erre a jelenségre: „a sorvég, / ami tömegnövelőt szed és produkál.” (58.). A Skótkockásban például a következő szakaszt „mellesleg máskülönben fanyűvőnőt szelídít / fanyűvő apró férfi
apró
fanyűvő istent” (14.) nem könnyű értelmezni. A „mellesleg máskülönben” jól beleillik a
nibelungizált alexandrin ritmusába, de csak töltelékként szolgáló elem, a további fanyűvős
rész pedig ugyanúgy nem szolgál lényeges mondanivalóval, a vers nehezen értelmezhetőségét pedig még a központozás elhagyása is erősíti.
A kötet versnyelvére jellemző, hogy meglehetősen sok idegen szót és túl választékos kifejezéseket használ, amelyek sokszor már a megértést nehezítik. Erre és az előbb említettekre
példa a Come back V. egységében: „napokon át / hallom lépni – az érkezést megelőző / reni-

2015. szeptember

77

„

tens szagban. kockahasú puttók, koedukált / ingatlanok között lép, lépeget a koraérett gyermek. / küllemét remélve. stílusosan, mert némán.” (12.). Emlékszem, hogy még kezdő egyetemistaként Térey zseniális Paulusához egyes fejezeteknél elő kellett vennem a Bakos Ferenc-féle Idegen szavak és kifejezések szótárát és a Magyar értelmező kéziszótárat, és most,
több év után, Korpa Tamás köteténél is többször fel kellett ütnöm. Igaz, Térey némi öniróniával meg is jegyzi már a Paulus első fejezetének 43. strófájában: „Nyelvemet, mely szegény
magában, / Dúsítja a nyelvterület, / Számos jövevény hevület / – Tán túlsággal –, bár hajdanában / Forgattam szótárt, mely tanít: / A nagy Akadémiait.”
A Napok I. címmel jelölt versében Korpa Tamás Ivan Nyikolajevics nevét cirill betűvel írta
(lásd 22.), aminek semmi szerepe sincs a vers szempontjából. Joszif Brodszkij a Húsz szonett
Stuart Máriához című ciklusának XV. darabjában az orosz szövegben az angol you szót fonetikusan, a cirill ju betűvel írja, vagy például a nemrég elhunyt orosz Lev Loszev Фуко
(Fukó/Foucault) című versében hol cirill, hol latin betűvel írja Foucault nevét. Ugyanakkor
Korpa Tamás sok helyen az angol szavakat magyaros ejtéssel írja: pendrájv, dizájn, bébiszitterek, görl (igaz, már Heltai Jenőnek is van egy Beszélgetés a görllel című elbeszélése), s a Napok I. című versben egy szövegen belül is ingadozik a helyesírás, ugyanis a 10. pontban még
„steakvöröst” említ (22.), míg a végén, a 34. pontban „bifsztekvörös korallzátony” van (23.).
A képek terén eléggé vegyes a felhozatal, ugyanis sokszor egymást váltják a zseniális és
az elkoptatott, túlírt képek, az ötletes nyelvi lelemények és az erőltetett szójátékok, szinte az
egész kötetre jellemző ez a színvonalbeli hullámvasút. A Töredékben például a csillaggal elkülönített második egységben azt olvashatjuk, hogy: „mindez, ami vagyunk, aznap, reszket, /
visszamenőleg a halig, aki voltunk a méh akváriumában. / a bűn emléke, amin túl vagyunk,
tócsaként gyűrűzik.” (68.), ami hossza ellenére is nagyon jó kép. Azonban nem sokkal előtte,
az előző szakaszban a következő kép fogadott minket: „Slavia fogékony, fogással teli, / mint
egy koherens férfistrand, melynek távolabbról / választott sziluettjében csillog a motozás
halványlila / hője.” (Ua.), aminek nem igazán van értelme, viszont utána „finom vokállal kárpitozva két test / közelít” (Ua.), ami szintén jó kép a versben kibontakozó szerelmi együttlét
leírásához (bár közvetlenül a férfistrand említése után kicsit félreérthetővé válik).
A nyelvi játékok terén az ötletes megoldásokra lehet példáként hozni a Come back II. egységéből: „a télikertben gyanús vegetáció. júdásfa, golgotavirág, / passiógyümölcs.” (10.), az
Átkelésből pedig: „foszló, fehér szakállat / növeszt a hídvirág, boglyas hajjal a hídcseléd; / s a
hídszent toporgó kezében kerek hídpecsét.” (72.). Azonban a Lelakatolt szobák című versben
az „isznak, / a Medve Bőrére bárban” (50.), majd a „szűzforró csend, internátusnyugalom.”
(Ua.) képekkel találkozunk, amik menthetetlen sorok.
A kötet képei közül a természetet antropomorfizáló, biologizáló képek sikerültek legjobban, s köztük több zseniális akad. Ilyen a A völgy erdőkerület I. szakaszában „a völgy / bordái
közé fúrt szénbányák” (30.) és „a folyó megmozdítja könyökét” (Ua.), A Mein Mund cseppkőoszlop néma marad cím, A falban első szakaszában a fal „nem tágul, s nem rándul össze, /
mint a szívizom. (36.), szemben a lélegezve összehúzódó Mein Munddal. A Viszonylagos, de
részletes II. szakaszában: „az útőrháznál, az erdő satujában; / ahol gyomrot növeszt a dögkút”
(45.), az Ülni kötelezőben „Egy markoló beakasztja elszuvasodott / agancsát […], megfeszül /
izmos bal lapockája, elrugaszkodik.” (55.), s „vajon ősszel az Ilmenaut satuba fogó erdőben a
markolók / is elejtik szarvukat?” (Ua.). Ugyanakkor ez fordítva is működik, ahogy az emberi
testet írja le mechanikus szerkezetként, ahogy például a Lelakatolt szobákban „a talpak fék-

„

78

tiszatáj

pofái összezárnak” (50.), vagy a Variációk szoborra című szövegben „alvás közben elvékonyul
a szemhéj. s azt / látom, közeledik a befeszített függönyök / mögül az utcafront.” (52.) (vö.
Balázs Béla: A kékszakállú herceg vára Regösének képével: „Szemem pillás függönye fent.”).
Az építészet és költészet kapcsolatához ismét lehetne idézni Térey nevét (s rá hivatkozik
is a szerző a Trialógus második szakaszában), hisz Térey a Paulust szinte mérnöki pontossággal tervezte meg (ahogy a függelékben közölt ábrák is mutatják), s nem mellékes, hogy a
mű központi szereplőjének, a hacker Paulusnak, az építész Kemenszky lesz a társa. Korpa
Tamásnál szintén előfordulnak építészeti metaforák, építészeti kifejezések: A völgy erdőkerület III. szakaszában „a lapszoknyákon átütő kanálisok” (32.), vagy a Vademecumban „a két
szemöldökcsík önfeledten / összezár, célszerű apszis a homlokon.” (78.). A verses regények
lábjegyzeteit idézik a szerző néhány versében (A fal; Egy híd térfogatáról; Variációk szoborra)
található csillaggal vagy számmal jelölt betoldások, amik a narráció elágazását jelentik, s több
lehetséges olvasási sorrendet hoznak létre Pavić szótárregényéhez hasonlóan.
A kötet kompozíciójából egyedül a Tandorit idéző Hermész és a kettőspont és az Egy serdülőről című versek lógnak ki: egyrészt a többi vershez képest meglehetősen rövidek, másrészt pedig a versnyelvük is más, főleg az utóbbi esetén használt Janus Pannonius epigrammáit vagy Csokonai alkalmi verseit idéző hang, így számkivetettként magukra maradnak a
kötetben.
Korpa Tamás kötete nem valami könnyed olvasmány. A túlírt, zavarosan hömpölygő képeket, mondatokat sokszor nehéz követni, a kötet erősségét inkább a leíró jellegű versek jelentik, amelyek közül A Mein Mund cseppkőoszlop néma marad, A fal, a Variációk szoborra és
az Ülni kötelező emelkedik ki. Sajnos a kötet mindent a szövegek féktelen burjánzására tesz
fel, s az erényei és ötletes megoldásai pedig elvesznek a karneváli zűrzavarban. A kötet szigorúbb szerkesztéssel és válogatással, az áradó folyónak gátat szabva, talán jobb kötet lehetett
volna.

2015. szeptember

79

„

BALAJTHY ÁGNES

„Minden a lecke része”
DRAGOMÁN G YÖRGY : MÁGLYA

Magvető Kiadó
Budapest, 2014
448 oldal, 3990 Ft

Ha a világirodalom leghíresebb gyermekeket szerepeltető
műveire, avagy a gyermek- és ifjúsági irodalom nagy klasszikusaira gondolunk (a két kategória nem feltétlenül különíthető el), akkor feltűnhet, hogy a kiskorú főhősök Copperfield
Dávidtól kezdve Huckleberry Finnen át Vitay Georgináig
szinte mindannyian árvák, félárvák. Az, hogy ezek a regények
sokunk legemlékezetesebb olvasmányélményei közé tartoznak, nyilván számos okkal magyarázható. Azt hiszem, számomra annak a színrevitele teszi őket lebilincselővé, ahogy a
gyermeki világlátásba hatol be a halálról, a gyászról és a magányról való tudás, amely általában csak a felnőttkor hozadéka. Dragomán György legfrissebb regényének immár egyértelmű közönségsikere szintén számos tényezővel magyarázható, s egy közülük talán az, hogy nagyon jól illeszkedik
ebbe a hagyományba. A Máglya protagonista-elbeszélője
Emma, a kamaszkor küszöbén álló kislány, aki szüleinek halálos balesete után különös, addig sosem látott nagyanyjához
kerül, egy olyan országban és történelmi időszakban, mely
sok tekintetben nagyon hasonlít a Ceauşescu bukását követő
hónapok Erdélyére. A könyvben azt követhetjük végig, hogy
az új közegben miként küzd meg identitásproblémáival, az
első szerelmekkel, a nővé válással, a családi és a személyes
múlt árnyaival: a Dragomán-mű tulajdonképpen a Bildungsroman műfaji mintázatait követő történet a felnövésről. Mivel a narráció grammatikailag szinte mindvégig jelen idejű,
az elbeszélt és az elbeszélői én horizontja majdhogynem öszszeér a szövegben. Emma személyiségfejlődését nem a kettő
közti távolság jelzi, a növekedés-narratíva lineárisan, fejezetről fejezetre bontakozik ki, párhuzamosan azzal, ahogy olvasás során előrehaladva mi is egyre ismerősebben tájékozódunk a fikció világában.
„Mégiscsak megszólalok, azt mondom, hogy ami elmúlt,
elmúlt, közben tudom, hogy ez nem igaz, ez egy mérhetetlen
nagy hazugság, nem múlt el, nem múlik el” (55) – számol a
kislány az új osztály előtt való bemutatkozás kínos perceiről,

„

80

tiszatáj

felidézve a várakozásoknak megfelelő, éppen ezért teljesen banális kijelentését – egy olyan
klisét, amelynél ő már sokkal többet tud. Igazság és hazugság, látszat és valóság, felejtés és
emlékezés itt is felvillanó problematikája a könyvben mindvégig párhuzamot létesít a lány,
az ő családja és a politikai közösség története között. Míg a kislány és a nagymama viszonyának dinamikáját is az elhallgatott múltbéli események fokozatos felfedése határozza meg,
addig a város egészének mindennapjaira is rávetül az a kérdés, hogy a „Tábornok” portréinak
elégetése, a pionírnyakkendők széttépése vajon elegendő volt-e a számvetéshez. A szövegrész, melyben Emma a máglyarakás mámoros pillanatait idézi fel, ugyanis ironikus felhangoktól sem mentes, elbizonytalanítva az olvasót a képégetés eseményének egyértelmű megítélhetősége, szimbolikus értéke felől. Az, hogy a tanárok az intézetben mintegy maguk is
gyermekké átváltozva ünneplik a zsarnok halálát („a tanárnő leköpi a tábornok elvtárs képét
és kiszakítja a keretből, és közben azt sikítja, hogy vége, nincs többé, nincs többé” 19), egyaránt lehet a kiáradó szabadságvágy metaforája, mint ahogy a szabadságra való éretlenség
jelölőjeként is funkcionálhat. A képek után mindenesetre ott maradnak a világos foltok a falakon, s a cserepeik sem tűnnek el teljesen: Emma eldug belőlük egyet, a nagymama is rábukkan egy darabkára, s mikor az intézeti gyerekek hóvárat építenek, Emma hibája lesz,
hogy a hóba belekeveredik valamennyi a tűzrakás hamujából. A vita arról, hogy beépíthető-a
máglya maradványa a közösen épülő új erődítménybe, természetesen a társadalmi konszenzus hiánya által jellemezhető politikai helyzet („Mondom, hogy nem én voltam, együtt csináltuk. Kinga visítva kiáltja, hogy nem igaz, én voltam” 115.) kicsinyítő tükrévé teszi a jelenetet,
anélkül azonban, hogy túlságosan didaktikussá válna. A cserepekből, szilánkokból papírfoszlányokból való kirakós játék különbözős változatai olyan motívumlánccá bomlanak ki a szövegben, mely a közösségi múltfel(nem)dolgozás mellett a privát emlékezés tekintetében is jelentésessé válik. A nagyapa és a nagymama a világháború borzalmai után egy kancsó cserepeinek összeillesztésével gyógyították meg, építették fel újra önmagukat. Emmát a lakásba
először belépve a nagyapa fotója köti le, melyről csak figyelmesen szemlélve derül ki, hogy
apró darabkákból lett összerakva: ez a mozzanat egyrészt az emlékezet fáradtságos munkáját érzékelteti, mellyel a nagymama mindent úgy törekszik fenntartani, mintha a Nagyapa
még élne. Az itt elhangzó megállapítás – „Ahogy nézem, egyszerre észreveszem, hogy a kép
felülete csupa vonal, mintha apró darabokra tépték volna, és úgy rakták volna össze, mint valami rejtvényt.” (42) – egyúttal előrevetíti a cselekmény titok-központú szerveződését is:
Emma a nagyapa búcsúlevelének, majd a titokcsiga üzenetének kódolásával a rejtvények
megfejtőjévé nő fel a regényben.
A „coming of age” narratíva szempontjából érdekes megfigyelni azt, hogy Dragomán szakít az önkényuralmi rendszerek ábrázolásának egy jellegzetes toposzával. Számos példát sorolhatnánk fel arra, hogy a szocializmussal foglalkozó művekben a nevelési intézmények
mint az ideológiai (át)nevelés színterei jelennek meg, melyek a maguk mikroszintjén képezik
le a hatalom működését: Rakovszkynál A hullócsillag évében például a kis Piroska (hoppá,
még egy félárva) reménytelen küzdelme a kegyetlen óvónőkkel mintegy az elbukott forradalom allegóriájaként szolgál – ezzel szemben a Máglyában az állami intézmények, s azok dolgozói nem, vagy nem feltétlenül helyeződnek ilyen jelentés-összefüggésbe. A „rendőrtiszt
elvtársnőről,” aki elmondta neki a szülei halálhírét, a kislány csupán arra emlékszik, hogy
„kedves” volt vele, és az „intézet” szó sem olyasféle világot jelöl itt, mint mondjuk Az egy családregény végében: Emma ismét csak arról számol be, hogy az itt töltött félév alatt (mely nem

2015. szeptember

81

„

sokkal a Tábornok bukása után ért véget) mindenki „kedvesen” bánt vele, mert sajnálták szülei elvesztése miatt (hogy egy efféle helyen miért járna kivételes kedvesség egy árvának, mikor valószínűleg a többi bentlakó is éppolyan szerencsétlen sorsú, az mondjuk kérdés maradt számomra). A nagymamai otthon mellett a nevelődés másik kitüntetett színterévé azonban az új iskola válik a regényben, ahová a kislány immár a változások után érkezik. A jövőre,
a továbblépés mikéntjére vonatkozó kérdések a tanórák során olykor explicit módon is megfogalmazódnak, a politikai bizonytalanság konfliktusok sorozatát szülő, de olykor kifejezetten termékeny feszültségként csapódik le az osztályterem világában. A tanárok – a begyöpösödött kommunista Függönybá, a mindenért bosszút kiáltó, de nem teljesen igazságtalan
Szálki, a nála jóval árnyaltabban gondolkodó, bizonyos tekintetben rezonőr-figuraként felléptetett Gumibá – a rendszerváltáshoz való hozzáállás egy-egy módját testesítik meg. Helyenként túlzó szigorukat, s az új lánynak kijáró, akár fizikai erőszakba torkolló kegyetlenséget a
Dragomántól megszokott kendőzetlenséggel, mindenféle idealizáló intenció nélkül mutatja
be szöveg, az iskolában szerzett tapasztalatok személyiségformáló hatását, példaértékét
(mely mégsem merül ki abban, hogy az emberek kegyetlenek) azonban nem kérdőjelezi meg.
Hiszen Emmában itt ismerik fel szüleitől öröklött tehetségét, azt, hogy remek tájfutó, és kiválóan rajzol: a rajzszakkör és az edzés innentől kezdve nemcsak a saját testéhez való viszony
megélésének új lehetőségeit nyújtja számára („[o]tt van előttem a rajzlapon a két alma és a
tányér, és egy gyűrődésnyi redő a drapériából. Jó lett. Nézem, forró az arcom és nagyon gyorsan dobog a szívem, még gyorsabban, mint futás után” 162.), de önismeretét is fejlesztik. A
tanárok ráadásul nem pusztán az ismeretanyag átadására szorítkoznak, hanem valamiféle
erkölcsi-szociális tudás közvetítésére is: mikor a csúfosan összetűző Emmának és Krisztinának tornaórán büntetésképpen egy-egy „harag” feliratú homokzsákkal a kezében kell versenyt futnia, gyakorlatilag egy önmaguknak-önmagukról szóló példázat szereplőivé válnak. A
regény legemlékezetesebb, ilyen módon színre vitt parabolái azonban a rajztanár alakjához
kötődnek, akinek pedagógiai kvalitása abban rejlik, hogy képes hétköznapi szituációkba
ágyazva rávilágítani olyan, egyértelműnek tűnő fogalmak összetettségére, mint a „besúgó”
vagy a „szabadság” – Emma reflexióiból az tűnik ki, hogy Gumibának mindebből a regényvilágon belül, saját diákjaival is sikerült megértetnie valamit. A főhős a regény elején elszökik
az iskolából, de nagyanyja utána fut: vissza kell mennie, nem bújhat ki a csiszolódás fájdalmas, mégis elkerülhetetlen feladata alól. A regény végén viszont immár el kell futnia az iskolából, azért, hogy végérvényesen felnőtté válva megmenthesse a nagymamát: ehhez szüksége
van a rajztanár segítségére is. Dragomán Bildungsromanja a pedagógiai eszmét nem kezeli
tehát sem szkepszissel, sem iróniával: az iskola eszmeisége a regényben túlmutat a rárótt
történelmi-ideológiai terheken, olyan közegként tűnik fel, mely a közösségi önvizsgálat fóruma lehet egy formálódó új világban.
Míg az iskolában az értelmezői munka, a példaérték felfejtése hárul Emmára, addig a
nagymamával való kapcsolatában inkább az érzékekre hagyatkozó tanulás kerül előtérbe,
melynek legfontosabb eszközei az ismétlés és az utánzás: „A lisztet nézem, a mozdulataira
gondolok, hogyan mozgott akarja, a csuklója, a keze, az ujja. Én is úgy nyúlok a lisztbe, én is
úgy mozgatom a karom, kibújik az ujjam alól a villám.” (76) Már ezekből a sorokból is kitűnhet, hogy az utánzás során történő elsajátítás gyakorlatai kiegészülnek a beleérzés, a másik
nézőpontjába való belehelyezkedés mozzanatával. Emma később a vad kutyát is úgy szelídíti
meg, ahogy a nagymamától tanulta: egy pillanatra maga is azzá változik, átérezve a hús után

„

82

tiszatáj

sóvárgó lény éhségét. Márpedig, ahogy azt látni fogjuk, a szöveg közösség-szemléletének
szempontjából az efféle radikális empátiára, nézőpontváltásra való képesség különösen fontos téttel bír. A főszereplőt továbbá fokról-fokra veszi birtokba annak felismerése, hogy magában hordozza a múltját: hiába szakadt meg annak idején szülei és nagyszülei között minden kapcsolat, együtt élnek benne tovább, annak a mégiscsak kiirthatatlan folytonosságnak a
jegyében, melyet a regény első fejezetében nagymama, anya és lánya a kávézaccban kirajzolódó arcvonásai szimbolizálnak. A család nőtagjai közötti, mindenféle konfliktus ellenére eltéphetetlen köteléket a figuratív nyelvhasználat szintjén a haj-hajszál-fésű motívumainak
láncolata is jelöli, de a nagymama varázsos táncát elbeszélő epizód fényében motiváltnak
tűnhet egy elszórt utalás arra is, hogy az anya valaha balettozott. Az öregasszony mindezen
túl a boszorkány és a jó tündér vonásait egyaránt magán viseli, egyszerre félelmetes, játékos,
és legfőképpen: kiszámíthatatlan. A szöveg mágikus realista effektusai mind-mind az ő alakja
köré rendeződnek. Kifejezetten mesei motívumok, mitikus allúziók, a népi termékenységvarázslásokat megidéző rítusok törik meg, avagy teszik bizonytanná a regényben a mimetikus
illúziót – a kislánynak hangyák segítenek összerakni a széttépett levél darabkáit, szerelmének sólymát Rének hívják, nagyapja kísértetként tornázik a szőnyegen, és olyan, mintha a róka lenne a totemállata. A varázslatok titkába lassanként beavatott Emma én-elbeszélésében,
annak nyelvi-retorikai működése révén bűvös tárgyként tűnhetnek fel viszont olyan, a hétköznapi világérzékelésünkhöz elvileg igazodó dolgok is, mint egy iránytű vagy egy rókabunda. Arról, hogy ezek a hatáselemek kitüntetett szerepet játszanak a mű jelentésképződésében, tulajdonképpen már a regénycím is vall: akárcsak a titokcsiga üzenetében, ebben a betűsorban is ott rejlik anagrammatikusan – egyúttal a hangzás szintjén is érzékelhetően – egy
másik szó: a mágia.
A Máglya olvasásának élményszerűsége többek között a Dragomán által működtetett
prózanyelv érzékiségének köszönhető: a szöveget erőteljes vizualitás jellemzi, melynek tapasztalata a befogadói horizonton összekapcsolódik azzal a ténnyel is, hogy az elbeszélőprotagonista képzőművészeti tehetséggel megáldott figura. Ennél is izgalmasabbnak találtam
azt, hogy Emma elbeszélését a taktilis észleletek folyamatos rögzítése határozza meg, olyanynyira, hogy a szövegben a hangoknak is a testet „megérintő” természete domborodik ki:
„Ahogy körömmel felcsippenti a tányérról a diótöreket, a porcelán éleset, hamisat csendül,
libabőrös lesz tőle a karom.” (124.) A regény legszebb részletei – ilyen számomra például a
rétessütés epizódja – a maguk szenzuális gazdagságában prezentálják az anyaggal való foglalatoskodás, a kéz munkájának, a felületek érintésének az élményét. A mágikus világszemlélet
analógia-központú logikája érhető tetten a legkülönfélébb jelenségek között párhuzamot teremtő, metaforikus nyelvhasználatban is, melyet azonban az ismétlődések, a variatívrepetitív szerkezetek helyenként túlzottan megterhelnek. Míg ugyanis a széthullott, illetve
összeillesztett fragmentumok képe olyan, többször felbukkanó öntükröző alakzattá válik,
mely az adott szövegösszefüggésben megjelenve egyúttal mindig új jelentésárnyalatot is
nyer, addig ez az ismétlődő motívumok egy részéről már nem mondható el. A Máglya tele
van például halott, igencsak elevenen szárnyaló, vagy képletes madarakkal: az irodalomtörténeti hagyomány felől nyilván a szabadság képzete kapcsolható hozzájuk, ám ennél összetettebb értelemstruktúrába nem rendeződnek, funkciójuk mintha abban merült volna ki,
hogy még sűrűbbre vonják a szöveg motivikus hálóját, és ez a sűrűség olykor már fullasztóvá
válhat. Hasonló tét nélkülinek tűnik számomra a megsebzett, vérző ujjak képének kénysze-

2015. szeptember

83

„

res, szinte minden második oldalon való megismétlődése. Valamivel erősebb ökonómiára való törekvés a nagyobb elbeszélői szerkezetek szintjén sem ártott volna a majd’ félszáz oldalas
könyvnek, melyben nem ritka a fő cselekményszálhoz csak lazán kapcsolódó, rövidtörténetként önállóan is megálló, avagy efféle, egymás mellé helyezett rövidtörténetekből összefűzött
fejezet. Vannak köztük remekbe szabott, a regény atmoszferikus hatását még inkább felerősítő szövegek, így például az az epizód, mely azt beszéli el, hogy az émelyítő bőség élménye
miként vonja uralma alá a sorban álláshoz és üres polcokhoz szokott kislányt a város első hipermarketében – az álomleírások ehhez képest viszont meglehetősen redundánsnak bizonyulnak.
A Máglya cselekményvezetését tovább bonyolítja az is, hogy Emma szólamába beágyazódnak azok a tipográfiailag is jelölt, dőlt betűvel szedett szövegrészek, melyekben a nagymama emlékszik vissza saját fiatalkorának tragikus eseményeire: arra, hogy hiába rejtette el
zsidó barátnőjét és annak rokonait, végül Bertuka családja és az ő szülei is a nácik áldozataivá váltak, egyedüli túlélőként hagyva őt hátra. Miközben Emmának ilyen borzalmakat nem
kellett átélnie, az idős asszony és saját története között számos párhuzam fedezhető fel: a
visszatekintésében egy Emmára igencsak emlékeztető fiatal lányként képződik meg a nagymama alakja, aki maga is folyamatosan tanul, míg szeretteinek halála egy időre vissza nem
veti őt a teljes regresszió állapotába. Az ő fejlődésnarratívájában is helye van az első szerelemnek, melyet Bertuka bátyja iránt érez, aki „a számok hideg és megcáfolhatatlan igazságáról magyaráz” (295) neki matekkorrepetálás közben, a mágia tudását pedig részben
Bertukáék lengyelországi rokona osztja meg vele. Az ismétlődő mintázatok a regény világában csak emlékképként megjelenő szülők nemzedékére is rávetülnek: habár a nagymama
neheztelt Emma zsidó származású, a rendszerrel megalkudni képtelen édesapjára, kiderül,
hogy annak idején ő szintén egy zsidó fiúba szeretett bele. Nem véletlen tehát, hogy a regényben egyetlenegy ponton, itt kerül említésre, mintegy véletlenül, hogy a nagymamát is
„Emma kisasszonynak” hívják. Történetmondásának grammatikai sajátossága, hogy egyes
szám második személyű, és ezáltal mintegy színre is viszi az őt hallgató kislány (és egy másik
szinten természetesen az olvasó) bevonódását a saját tapasztalatainak világába: „éjszaka van,
te alszol és arra ébredsz, hogy valaki kopog az ablakon, olyan álmos vagy, hogy azt hiszed,
csak álom” (232.) A mágia, a másikká válás itt a nyelv terében lép működésbe. A cél a trauma
feloldása, és, ismét csak a tanulás-tanítás: elsősorban arról a főhősnőt is foglalkoztató kérdésről, hogy mi a gyávaság és a bátorság. „Mert egyszer már el kell mondani. Végül is ez a
lecke része. Minden a lecke része.” – vezeti így be a szöveg Bertuka elbújtatásának történetét.
A szabad függő beszédben megjelenő mondatokról nem dönthető el teljes bizonyossággal,
hogy kihez tartoznak: a két Emma perspektívája egy pillanat erejéig szétválaszthatatlanul
összeér.
Ezt a történetszál mégis problematikussá vált számomra, egyrészt az akciófilmes sémákat követő cselekményvezetés, másrészt a mágikus realista hatáselemek miatt. Míg korábban
a valószínűség, valószínűtlenség és csodaszerűség effektusainak egymásba játszása adta meg
a szöveg izgalmát, ezek a részek nem tudták elfogadtatni velem az általuk megteremtett világ
sajátos szabályait: azt, hogy a polgárosodott zsidó család egyik, lengyelországi tagja egy
agyagembert megalkotva száll szembe üldözőivel – még akkor sem, ha a Gólem mítosza a
zsidó folklórból ered. A katasztrofikus vég elbeszélését lezárva a nagymama maga is kimondja: lehet, hogy mindez csupán saját képzeletének terméke, és valójában egyszerűen elvitték

„

84

tiszatáj

őket a nyilasok. Az azonban, ami az olvasó számára az epikai imagináció szintjén feltárul, az
egy szinte követhetetlen történések sorozatából kibomló, túlzsúfolt akciójelenet, melyben
nyilasok, zsidók és agyagemberek üldözik egymást, a szülőket agyonlövik, Bertuka a kötőtűjét szúrja az egyenruhás nyakába, az „agyagember testéből mennydörgő morajlás szakad ki,
egy nagy ütéssel a gödörbe repíti az egyenruhást, aztán két darabra szakad és ő is a gödörbe
zuhan, rá egyenesen Miklósra” (405). Miközben fennáll az az interpretációs lehetőség, hogy
az idős asszony konfabulál, a szöveg kevéssé tud meggyőzni arról, hogy a traumatizált emlékezet efféle hollywoodi dramaturgiát követne. Meglehetősen hatásvadász felmutatása ez a
zsidóüldözések történelmi tapasztalatának – s mint ilyen, inkább zavaró, mint zavarba ejtően
újszerű.
Persze kérdés az, hogy miféle történelemreprezentációról beszélhetünk a regény kapcsán. A Máglya ugyanis egyszerre olvastatja magát a romániai rendszerváltás történeteként
egy kislány nézőpontjából, és tér ki az efféle értelmezési módok elől. A fordulat Romániája
(Erdélye) számos ikonikussá váló pillanatával együtt azonnal felismerhető, és a kivégzett Tábornok alakját sem nehéz beazonosítani; a szöveg explicit módon viszont nem adja meg a
diegézis világának tér- időkoordinátáit. Ennek ellenére valószínűleg minden további nélkül a
89'es események fikcionalizált változatának tekintenénk a regény cselekményét, ha nem
tűnne fel, hogy a a kisebbségi létről egyetlen szó sem esik benne: a közelebbről meg nem nevezett, Marosvásárhelyre emlékeztető város etnikailag-nyelvileg teljesen egységesnek tűnik.
Mindeközben a „lerben sült krumpli”, és az ehhez hasonló kifejezések használata (mind a
narrátor, mind a szereplők részéről) egyértelműen romániai magyar beszélők képzetét keltik
– ami viszont számos kérdést felvet. Vajon milyen nyelven éneklik a dalt a búcsúzásról az intézet növendékei? Milyen nyelven beszél Emma azzal a bizonyos rendőrnővel? Milyen nyelven íródtak a titkosszolgálat elrejtett iratai? Az elbeszélői nyelvhasználatba beíródó differencia mintegy kiradírozódik az elbeszélt történések szintjén, anélkül, hogy a szöveg erre a kettősségre bármilyen módon reflektálna. A Máglya így nem olvastathatja magát A hóhér házához, Tompa Andrea kiváló művéhez hasonló történelmi regényként a közelmúltról, de az
idegen nyelvi elemek, földrajzi-történelmi referenciák olyasféle, radikális eldönthetetlenséget eredményező heterogenitásáról, idézetszerű használatáról sem beszélhetünk az esetében, mely a Sinistra körzet világalkotását annyira emlékezetessé tette. Az a szó például, mely
Emma környezetében a legsúlyosabb vádat fejezi ki, teljesen megőrzi számunka korábbról
ismerős jelentését:„a cipőim csattognak, azt csattogják, besúgó-besúgó, szekus-szekus.” (67.)
A „szekus” egy román nyelvből átvett kifejezés, mely egészen konkrét történelmi-politikai
vonatkozással bír: az idevágó előzetes tudásunkat a szöveg szinte mindvégig megerősíti. Innen kiindulva valóban nehezen érthető, hogy a kisebbség(ek) és a többség együttélésének a
szekus-kérdéshez szervesen kapcsolódó problémája miért marad ki a regényből, mely
egyébként meglehetősen hűen igazodik a ’89-’90-es romániai események történeti valóságához. Nyilván szó sincs arról, hogy egy fikciós mű ne bánhatna szabadon a befogadó előzetes
tudását alkotó tényanyaggal, itt azonban olyan elvárások maradnak függőben, melyeket maga a szöveg (s nem valamiféle ideologikus olvasásmód) teremtett meg.
A regényt befejező történéssor elbeszélése már úgy távolodik el a romániai rendszerváltás nyújtotta kontextustól, hogy a kalandregény műfaji kódjait hívja elő, melyeknek a korábbi
fejezetekben is fontos szerepe volt. Hiszen Emma szubverzív, a többi regényalak felé emelkedő figurájának az ábrázolása is jellegzetesen kalandregényes mintázatokat követ: ő a leg-

2015. szeptember

85

„

szebb lány az osztályban, ő fut a leggyorsabban, ő rajzol a legjobban, mindig ő bizonyul a legbátrabbnak, minden rejtélyre ő derít fényt, és végül neki sikerül erőszak nélkül megmentenie
nagymamáját a tűzhaláltól is, a maszkulin hőstörténetek (a fiúk csak a titkosrendőrség ostromáról nosztalgiáznak és fegyverlázban égnek) egy jóval rokonszenvesebb alternatíváját
megtestesítve. A regény tehát nem a cselekmény közegéül szolgáló politikai helyzet sajátosságaira fókuszál, sokkal inkább a mindenkori kaland izgalmára, valamint az egyén és a hatalom viszonyának egyetemes mintázataira: azokra az etikai döntéshelyzetekre, melyekben újra és újra fel kell tenni a kérdést, hogy mit is jelent a bátorság, az igazságkeresés és a helyesen való cselekvés. Mindez azt is indokolttá tesz, hogy a már említett kettő mellett egy harmadik műfajt, az ifjúsági regényét is kapcsolatba hozzuk a Máglya által előhívott olvasási
alakzatokkal, anélkül persze, hogy ennek a megnevezésnek bármiféle pejoratív mellékjelentést tulajdonítanánk. Nagyon jó lenne, ha a körülöttünk élő Emmák és Péterek ilyen történeteken nevelődnének.
„[E]gyszerre mindent látok, mindent és mindenkit, azt, hogy mi történik, és azt is, hogy mi
fog történni, Emma vagyok, de Réka is vagyok, belátom az egész nagy főteret, minden sarkát,
minden darabját. Amit Réka lát, azt én is látom, amit Réka hall, azt én is hallom, amit Réka tud,
azt én is tudom.” (440) – olvassuk Emma tudatfolyamát az utolsó oldalakon. Az állítólagos besúgókra halált kiáltó, csalódottságát erőszakba fojtó tömeg közepén ő a múlt évi sortűz egyik
áldozatának hangját hallja meg, Rékáét, aki „nem ezért” halt meg. Ez a nagymamától tanult bűvös átlényegülés, az empátia maximuma: egy olyan erőé, ami a bűnbakkeresésnél jóval erősebben össze tudna kovácsolni egy közösséget. Hogy ehhez mágiára volna szükség, vagy elég lenne
hozzá a szeretet, azt persze a könyv elolvasása után sem tudtam eldönteni.

IVAN GRUBANOV: UNITED DEAD NATIONS

„

86

tiszatáj

FÖRKÖLI GÁBOR

A testtel mért idő
GEREVICH ANDRÁS : TIZENHAT NAPLEMENTE

Kalligram Kiadó
Budapest, 2014
96 oldal, 2000 Ft

Gerevich András legújabb verseskötetének különös tétje van:
vajon sikerülhet-e a szerzőnek hagyományos erotikus felhangokat megütő, ugyanakkor a magyar lírában sokáig meglepőnek számító tematikával – a meleg identitás vagy olykor
az androgün nézőpont bemutatásával – kísérletező minimalista líráját a testi tapasztalatról folyó, a kortárs lírára nagyon
is jellemző dehumanizált beszéddel ötvöznie. Persze Gerevich már korábbi verseiben is egyedülálló bátorsággal szólaltatta meg a férfiak közötti szerelem témáját és annak minden
testi vonatkozását, azonban a Tizenhat naplementében mintha azzal kísérletezne, hogy átgondolja versei intellektuális
hátterét és új választ adjon arra kérdésre, hogyan érintkezünk testünkön keresztül a világ húsával.
A Barátok c. kötetben már elindul ebbe az irányba, hiszen
a testi működésekkel kapcsolatos illúziók felszámolása felé
tesz egy lépést, amikor a szerelmet a pornográfiával, a test
kihasználásával azonosítja. Az új kötetben még ennél is
messzebbre jut a Versek a testről c., kilenc hosszabb számozott strófából álló költemény, amely a test táplálásának és
ürítkezésének sürgető, mohó igényét beszéli el. Miközben
test és külvilág határának a felszámolása zajlik, a külső,
anyagi világhoz való tartozásunk korántsem a boldog, vagy
legalábbis semleges feloldódás ígéretét hozza magával. Ez
Gerevich részéről még csak nem is ténymegállapítás, nem
puszta tudomásulvétel, hanem egy szabályosan ellenséges
viszony kinyilvánítása a test és a külvilág egymást megemésztő gargantuai mohóságával szemben: „Az egész világ a
folytatásom, / a fák, az állatok, a madarak: / egy testből vagyunk, én belőlük, / ők belőlem. Mindent felzabálok, / mielőtt ők tömik magukba / zsíros és tehetetlen testemet.” Az
aforizmaszerűen számozott szakaszok már-már Descartes-ot
és Pascalt idézik a saját testéből kikukucskáló ember magányos töprengéseivel, csattanós szentenciáival: „Szenvedek a
vágytól, tehát vagyok. / A vágy a túlvilág létére a bizonyíték.”

2015. szeptember

87

„

Már-már szájbarágós az előbb idézett vers címe, amely tüntetőleg igyekszik az olvasóval
tudatni, hogy a mai magyar líra egyik meghatározó témájáról fog szólni az alatti kezdődő
szöveg. Gerevich tudatosan írja bele magát egy fájdalmas és megrázó módon lezárt hagyományba, amikor egy verset B. Sz. (Borbély Szilárd) emlékének dedikál (Szobor). Borbély hatásáról árulkodik talán az Erkély c. rövid vers is, amely a testet nyelvi konstrukcióként írja le,
és ezt szinte didaktikusan tudatosítja bennünk: „Minden érintésből csak szó marad, / alany
és állítmány egymásra talál”, illetve: „Szavakban nyer jelentést a test.” Sajnos azonban mindannak, amit Borbély Szilárd A Testhez c. kötetében a tudat megbomlásával és önfelszámolásával kacérkodó radikalizmussal fogalmaz meg, és aminek végső konzekvenciáit a legjobban
sikerült verseiben a darabos költői nyelv révén akár a divatos testelméletek lózungjaiként
dekódolható jelentést is felszámolva vonja le, Gerevichtől csupán a vulgarizált változatát kapjuk – javára tudható be ugyanakkor, hogy nem süllyed görcsös epigonizmusba, és bár ehhez a
hagyományhoz alázatosan viszonyul, költészete mégis azonos marad önmagával.
Az már viszont a fáradtságot és a megújulás hiányát jelzi, hogy a könyv Meztelen c. versciklusa durván visszavesz a kötet intellektualizmusából, és meglehetősen reflektálatlanul
szól a szerelmi vágyról, és nem egyszer öncélú banalitásba fullad. Több vers is arról szól, hogyan vált át a finom erotika – nem is a másik birtoklásának önző vágyába, hanem csak valamilyen kényszeres újdonsághajhászásba. Ennek a mechanikának a gépiességét, monotonitását azonban Gerevich nem mindig tudja érdekesen előadni, és erejéből néhány enervált fintorra telik csak, mint például abban a költeményben, amely az ébredő vágy könnyed idilljét
cseppet sem elegáns fordulattal töri meg a vers zárlatában: „beleégsz képzeletem pornófilmjébe”(Orlando a medenceparton). A Nightswimmer c. vers – amely tematikájában is az előző
párja, hiszen a meztelen test a víz közegében jelenik meg bennük – már nem sokkol ezzel a
durva regiszterrel, annál bántóbb viszont zárlatának közhelyessége, amellyel az emlékek mulandóságáról beszél: „de a puzzle-darabokat már soha nem / fogod tudni újból összeszedni és
kirakni.” A legegyenesebben beszélő szöveg ebből a szempontból A síbolti eladó, amely szinte
tüntet azzal, hogy mennyire egyszerűen, köznapian szól hozzánk, ám a verset a keresetlenség
erényével együtt a végére odabiggyesztett, poénnak szánt fordulat teljesen ellaposítja: „engedi, hogy nézzem, / míg szeme sarkában és ajka szélén / huncut mosollyal jelzi: / szórakoztatja, hogy belezúgtam.”
Sokkal izgalmasabb szellemi kalandokat tartogat a kötet ott, ahol Gerevich a múló idő
érzékelésének metaforáit és médiumait kutatja. A könyv első, nagy terjedelmű költeménye
a gyászmunka emlékműve, és alapvetően meghatározza a kötet képi világát és tematikáját.
Voltaképpen arról szól, hogyan kapcsolódik össze egymással az emlékezésben és a gyászban a test és a lélek, és hogyan számolja fel ez a trauma az én körvonalait, a külvilág és a
szubjektum lehatárolhatóságát. Ez a vers, amely a Határidő címet viseli, egy öngyilkos barátról szól, aki a Dunába ölte magát: Gerevich leírásában a jelenet, ahogy a halálra szánt
ember megszabadul ruhájától a vízbe ugrás előtt, a testtől való megszabadulás jelképe; ott
van benne a múló idővel való elszámolás képtelensége, amely egyúttal az időhöz való kötöttségtől való megszabadulás lehetőségét is rejti: „Egyre kevésbé találta önmagát, / a ruhákkal levetett és szétszórt / napok fáradt zűrzavarában.” Az emlékezet és a bomló test
pedig analóg jelenségek: „Képzeletedben annyiszor írod majd át, / hogy a valóságból semmi nem marad, / a múltat csontig lerágod, leszopod, / mint halak és férgek a testéről a
húst.” Az idő érzékelése az élet ritmusát kísérő testi tünetek révén zajlik: „Lelassult a lé-

„

88

tiszatáj

legzete, a szívverése, és lelassult körülötte az idő.” Ez a gondolat később is domináns marad, mint pl. az Űrutazás c. versben, amely címéhez illően a súlytalanság és a bezártságnak
a végtelen térrel való találkozását írja le. (Vajon véletlen lehet-e, hogy a kötettel egy évben
adták a mozik a Gravity c. hollywoodi látványfilmet, amely két űrhajós kiszolgáltatottságát
mutatta be?) Gerevich érzékletesen írja le azt az egyébként pszichológiailag és neurológiailag is minden bizonnyal helytálló megfigyelést, amely szerint a testet érő ingerek radikális visszaesése az időérzetet is kikapcsolja; a saját test újratanulása tehát az idő ismételt
megtapasztalását is jelenti: „Ha viszket a mellbimbóm, / újra tudom, hogy élek. / Újra meg
kell tanulnom / az idő törékeny szerkezetét.”
Ezek az élmények persze nem újszerűek, Gerevich azonban az átlagosnál egy fokkal radikálisabban fogalmazza meg ezeket a testi metaforákat. Mint tudjuk, a nyelv hajlamos az
idő absztrakt fogalmát térbeli, esetleg anyagszerű képek révén megragadni. Ez a verseskötet ezeket a metaforákat is igyekszik végsőkig fokozni, kifacsarni. Ez történik a Homokóra
c. versben, ahol az idő állagát és súlyát a homok és a szikla képe jelzi: „Ez a nap is homokból született, / és sziklaként fog összeesni, / magábaroskad a saját súlya alatt, / hangosan
roppan, te meg csak állsz, / ahogy pörgeti, pörgeti a napórát a szél, / fújja a perceket, az
órákat, az éveket, / átfújja rajtad, némán, csendesen.” (Érdekes különben, hogy napóra helyett homokórát várnánk, Gerevich mégis az anyagtalan fény mellett dönt; talán a napórát
elpörgető szél a múló időben való tájékozódásunk összezavarodására utal.) A legtöbbször
azonban a víz és az idő összekapcsolásának a toposzával találkozunk, mint az Időkút c.
versben: „mint kádban a lefolyó, / egy apró, láthatatlan lyuk / magába szívja az időt, / és
örvényt hagy az égben”, illetve „Az elszívott idő egy másik, / Távoli világban megtisztul, /
mintha mosógépen folyna át, / és csendesen visszacsorog.” A Délelőtt c. vers legalább enynyire merészen feszíti a végsőkig a folyóvízként elképzelt idő metaforáját, miközben érdekes módon a pusztító és kiábrándultságot hozó időt olyan hellyé rendezi be, amelynek otthonosságában legalább egy pillanatra megtelepedhet az élet: „Kifolynak a jelenből lassan a
percek, / patakká dagad az elmúlt, leélt idő, / elherdált életek öntik árba a kertet, / megpihen benne az eltévedt kócsag.”
Az Örökség c. vers ezt a múló pillanatban megélhető otthonosságot és teljességet egy
széttört homokóra történetén keresztül ragadja meg: „Látod, / ez a homok sokezer éves, de
ebbe / a kis üvegbe bezártak néhány percet, / ami most visszatérhet a végtelenbe.” A pusztulás, a halál és a romlás tehát olyan határhelyzet, amelyben az idő és az időtlenség ellentéte
mutatkozik meg – az idő mérésének kényszere és az attól való megszabadulás extázisa, amelyet a halálra készülő, meggyászolt barát történetében is láttunk, két egymásnak feszülő
princípium ebben a költészetben, amely jól példázza, hogyan szólal meg a múlandó anyag
metaforáinak nyelvén az öröklétről folytatott beszéd iránti nosztalgia. Ez a meghasonlás nélküli, az időben való létezés számára elérhetetlen állapot villan fel egy pillanatra a kötet
zárósoraiban, a Hat vers a kudarcról c. ciklusban is: „Arra a pillanatra a nyelvem hegyén / a
tiszta ég, a zengő tenger, a homok, / az idő, a szél, és a testem összeért, / míg egy sirály hirtelen le nem csapott, / a vízből ficánkoló halat hozva fel, / helyére billentve a kizökkent időt,
elválasztva újra az eget a víztől. / Szájamban az öröklét sós íze maradt, / cipőmben, ruhámban homokszemek.”
Gerevich poétikája különösen fogékony az ilyen kivételes pillanatokra, és érzékenyen
nyúl az efemer szépségekhez. Ez már korábbi köteteiben is látszott, főleg az emberi test

2015. szeptember

89

„

erotikus, a nemi vagy a mitológiai szerepjátszásra építő leírásaiban. Úgy tűnhet elsőre,
hogy a szerző meglehetősen bonyolult jelenségekről beszél viszonylag transzparens, keresetlenségében nagyon is esztétikus nyelven. Azonban éppen ezért esik Gerevich olykor az
impressziók, a „hangulati” líra csapdáiban, a gördülékeny, a simára csiszolt nyelv ugyanis
nem egyszer félrevezeti, és felszínes, semmitmondó képek kerülnek a verseibe, akárcsak
ennek az idézetnek a végén: „A madár apró teste törékeny, / mint a percek, élete lassú, /
mint a percek, élete lassú, / mint az óra ketyegése, / tekintetében a kíváncsi félelem / súlyos, mint az űrutazás, / röpte ívének gótikája / többmillió éves evolúciót / kottáz az égre”
(Poszáta). Az ehhez hasonló szöveghelyek arra figyelmeztetnek, hogy a letisztult, minimalista poétika is lehet adott esetben giccses. Ezzel szemben meglepően jól áll Gerevichnek, ha kicsit elszakad ettől a jólfésültségtől – amely valahogy nála még a groteszk testi folyamatokat leíró szövegekben is megfigyelhető, hát még a rezignáltan szemlélődő verseiben –, és harsányabb, az imaginációját tekintve ziláltabb költészettel próbálkozik. Ilyenből
azonban csak egy vers van, a Nikoláj tébolya, amely a kötetben a maga képi merészségével
társtalanul álló költemény; a címbeli téboly által is sugallt őrült képzettársítások frappáns
szöveget eredményeznek, amely szürrealizmus legjobb hagyományából merít: „A testem
színes üveg és csillogó réz, / papagáj kitűző lettem, de leestem, / letört és elgurult a fejem:
zöld gyurmából / formáztam a testemre új fejet.”
Ehhez az átláthatatlan, sűrű szöveghez képest a Budapest c. versciklus a képiesség minimumára szorítkozik. A személyes gyásszal kezdődő kötet utolsó előtti ciklusának célja a kollektív számvetés gyermekkori emlékek segítségével arról, hogyan szivárog be a történelmi
emlékezet és politikum a személyes szférába. Jól megírt, de a poétikai érdekesség alsó határát súroló szövegről van szó, amelyben Gerevich kísérletező kedve mintha alábbhagyna. És
pontosan ezért hiányzik ebből a kötetből minden szépsége ellenére a frissesség, a merészség,
a nyelv göcsörtös matériájával való küzdelem izgalma. Persze igazságtalan lenne számon
kérni minden egyes új könyvtől a megújulás ígéretét, néha elég, ha önmagában értékes és
szép; ráadásul Gerevichnek vannak méltányolható ötletei is, amelyek mentén költészetét újrahangszerelni igyekszik. A falánk, pusztulásra ítélt test és az önző vágy szólama ezúttal nem
a legsikerültebb, viszont az emlékezés és a gyász következetesen végigvezetett metaforalánca szuverén költői világot teremtett.

DANH VO: SLIP OF THE TONGUE

2015. szeptember

91

„

JUHÁSZ ATTILA

Távolság-beállítás
SZŐCS PETRA : KÉTVÍZKÖZ

Magvető Kiadó
Budapest, 2013
56 oldal, 1990 Ft

Krisztusi korban jelentkezni az első kötettel – rendhagyó dolog. Nem kevésbé szokatlan, hogy a bemutatkozáshoz a kortárs magyar irodalom élmezőnyét reprezentáló kiadó teremtse meg a lehetőséget. Mielőtt azonban tovább szemléznénk a Szőcs Petra verseskönyvével kapcsolatos egyedi jelenségeket, szögezzük le, hogy szerzőnk nem a semmiből lép
így elő, és tehetsége jótáll azért, hogy költői indulásának a
Kétvízköz megjelenésének köszönhetően méltóképp nagy figyelmet szentelt a sajtó és a szakma egyaránt.
Ha egyébként csak abból indulunk is ki, hogy alkotói
színre lépése rövidfilmrendezőként már jóval korábban megtörtént, rögtön jó hivatkozási alapunk lesz arra, hogy a művészi pálya efféle kezdetét, látás- és láttatásmódja alakulását
és kialakulását számottevő előkészületként vehessük figyelembe. (Érdemes lenne külön tanulmányban vizsgálni filmes
és nyelvi kifejezésmódjának, témaválasztásának, stílusának
párhuzamait.) Mindemellett forgatókönyv-írói és műfordítói
tapasztalatok egyaránt segíthették autonóm lírikusi-alkotói
kibontakozását, amelyre legrangosabb szépirodalmi folyóirataink (Alföld, Élet és Irodalom, Holmi) voltak kíváncsiak az
utóbbi öt esztendő folyamán.
„percekig állítgattam a Zorkit” – említi az Egyezség című
versben, s azt hiszem, nemcsak a hivatkozott emlékmomentumra érvényes, hanem a kötetanyag kialakítására, a publikálás aprómunkáira is vonatkoztatható a precíz, kiérlelt rögzítésre való alkotói törekvés (hasonlókról számol be egyébként saját filmjeinek elkészítése, újragondolása, alakítgatása
kapcsán is a szerző), még akkor is, ha a corpusban sok vonatkozásban fellelhetjük a spontaneitás, a pillanatnyi ihletettség nyomait.
A poétikai, metodikai előzmények mellett az sem lényegtelen, hogy Szőcs Petra számára ez az életkor kínálta fel azt a
megszólalási helyzetet, amelybe belesűrűsödhettek legfontosabb magánéleti és világszemléleti benyomásai és tapasztalatai, amelyben lezajlottak a lényegi változásokat hozó törté-

„

92

tiszatáj

nések (költözés, áttelepülés, hozzátartozók elvesztése), illetve a látszólagos vagy tényleges
„Leválások” – hogy e kulcsszó kiemelésével részben előre tekintsünk a kötetben tetten érhető
legalapvetőbb érzelmi-gondolati folyamatokra is. A krisztusi korhoz egyébként szerves módon kapcsolódó számvetéshelyzet a Kétvízköz verseiben indirekt módon érvényesül, ám
mégis hangsúlyos eleme a műveket alakító szemléleti tényezőknek. Tudható továbbá, hogy a
kötetformálás időszakában érte költőnket a legnagyobb veszteség: a versek tanúsága szerint
már-már mitikus alakká váló Tata, azaz a nagyapa halála, így közvetve a számvetéskészítés
másik tipikus élethelyzete, a halál közelsége is esedékessé tette számára a témaválasztást,
sőt jócskán áthangolt alaptónust is kölcsönzött a teljes lírai közlendőnek.
Miközben a verseknek részben korfelidéző szerepe van, elsősorban mégis egyfajta családtörténet emlékképeinek, életképeinek hordozói. A kolozsvári születésű költő gyermekkora még a romániai rendszerváltást megelőző évtizedhez kötődik, s annak közérzete erős
nyomot hagyott a lírai szövegek világán. Az érzelmi lefojtottság, a nyílt vélekedés lehetőségének hiánya, a nyomott hangulat jelentős mértékben kihathatott az interperszonális viszonyokra, melynek következtében lelki áttételek során sérülhettek még a családi kapcsolatok
is. Nagyon érdekes megfigyelni Szőcs Petra szövegeiben azt a behaviorista gesztuslélektant,
azokat a megszólaltatásokat, amelyek számtalan jelét adják az érzelmi viszonyrendszer furcsaságainak. Idetartozik az is, hogy a sajátos elfojtások és érzelemkeveredések gyakran valamiféle szélsőséges kitörési irányt találnak meg például a groteszkség, a bizarrság, a morbiditás árnyalataiban, s hogy ezek már jócskán túlmutatnak a kanonikus kortárs irodalmi megszólalásformák ironizáló alaphangoltságán. Mindemellett költőnk határozottan tartózkodik a
hagyományos lírai érzelemvilág megjelenítésétől, a már említett távolság-beállítás, távolságtartás jellegével csak nagy ritkán engedi lelepleződni bensőséges emócióit. Pedig egyértelmű
például, hogy meghatározó számára a nagypapa vagy épp a gyerekkori játszótárs, Roró iránti
közvetlen szeretete, ragaszkodása. Jelentős azonban az anya didaktikus, szikár realitástörekvése is, melynek hatásai kompenzálásra, modulációkra, pótcselekvésekre, másrészt pedig
sokféle ismeretlen érzelmi tartomány feltárására, illetve azok áttételes projektálására késztetik a beszélőt, a szerzőt – ezért is lehetséges, hogy meglepően sok „szereplő” (még kirakati
próbababák is!) meglehetősen sokféle viselkedésével, reflexiójával szembesülhetünk e művek befogadása során.
Miközben Szőcs Petra szemléleti alapélménye – krisztusi kora világképének, világértésének megfelelően – az illúzióvesztés lehet, a gyermekkori emlékek visszaidézése sem eredményez nála nosztalgiát, hanem inkább egyfajta érzelmi letisztulást, melyben a szimbolikus árvaságérzet, a magány is fontos szerephez jut (Barna vagy, Kimenő). És ha már szerep – valószínű, hogy a többszöri szereplírikus megszólalás, illetve a szerepek szövegen belüli váltása,
változása szintén annak eszközeként tekinthető, hogy az igazából nagyon is sokszínű, összetett érzelmi tónusnak a lehető legtöbb árnyalata, belső feszültségei mind plasztikusabban
megjelenhessenek a szövegben. „Egyszer úgyis kinyitod azt a szekrényt” – szembesíti önmagát az érzelmi számvetés elkerülhetetlenségével szerzőnk a Feltárás című vers felütésében,
de másutt éppen a túlzott emóciók kerülendőségével szembesíti őt a halálra készülő Tata
(„Ha már vége van, ne kínosan legyen vége” – Ne gyerekeskedj).
Külön figyelmet érdemel reakciói szempontjából az anya figurája. Miközben direkt és indirekt gesztusaival („el kell szakadni a múlttól” – Drága gyerekeim, „Ágnes, szeretlek – szemét / nyakkendők, caritas” – Kétvízköz) azt sulykolja, hogy az érzelmi örökség, a kötődés fe-

2015. szeptember

93

„

lesleges, a nyitó opusban mégis tetten érhetjük – igaz, egyke megéltségben – katartikus érzelemkitörését, magányos kitárulkozását, érzelmi felszabadulását („Kezében lefelé fordított,
száraz virágcsokorral / boldogan futni kezd” – Ceremónia), melynek előzményeként viszont
szembesülnie kellett azzal, hogy nyíltsága, feltárulkozása egyébként nem nyer viszonzást,
nem talál elfogadásra. A szituáció összefüggésbe hozható azzal a jelenséggel is, hogy a verseknek mintegy a felében valamilyen motivikus, egyenes vagy átvitt értelmű utalás történik
titkolózásra, elhallgatásra, színlelésre, hazugságra, letagadásra, takargatásra, sőt észrevétlen
áthárításra is, a stílusbeli távolságtartásnak, tárgyiasításnak pedig olyan rokon tárgyi elemeivel is találkozhatunk, mint például a púder, vagy az ironikus etimológiájú szekreter és titokzokni.
A sajátos – és sajátosan szemléltetett – érzelemvilág szinte minden egyes versszövegben
epikus dikció alkalmazása során jelenik meg. Talán megkockáztatható, hogy bizonyos vonatkozásban érzelemtörténeti áttekintést is lehetővé tesznek a szövegek, habár az egyértelmű,
hogy a kötet struktúrája nem folyamatjelleg modellezésére épül. Mozaikszerű, intarziás építkezést vehetünk észre, amely a versek szomszédságára nézve a mellérendeltségi viszonnyal
egyetemben néhol közvetlen motivikus kapcsolat meglétét is magával hozza, mint ahogy nagyobb távolságból is össze-összekacsintanak a szövegek időnként. Ha érzelemváltozási ív
megrajzolásáról nem is beszélhetünk, mégis észrevehető, hogy az egzaltált viselkedésű anya
megjelenítésével induló makrotextus a befejező darabban (Festék, költözés) eljut az empátiában való feloldódás, a harmóniaérzet megtalálásának képzetéhez is. Az pedig egyfajta keretjelleg meglétét feltételezi, hogy a második szöveg címével (Leválás) és zárlatával is hangsúlyozott elidegenedés-függetlenedés motívum a kötetzárásban ars poeticus jelleggel árnyalva
ismételten feltűnik („műveimnek örökre búcsút intek”).
Több helyen a folyamatrajz metódusa mégis fontossá válik, de már a vers textúráján belül. Ez nagyrészt reakciók, reflexiók egymásutánjának leképezésében érhető tetten, még akkor is, ha egyébként a kihagyásos, töredékessé tett szövegszerkesztés-technika vált itt általánossá, ami persze adódhat az emlékező tudat, az álomlogika működésének asszociatív vagy
éppen koherenciahiányos mechanizmusából. A belső folyamatképiség legközvetlenebb módon akkor lép működésbe, mikor a felejtés vagy a veszteségtapasztalat stádiumai kerülnek
szóba akár érzelmi, akár fizikai síkon aktualizálva (pl.: Etetés, Vakáció, Önbizalomhiány, Viszszahívó, Hajnalban még nem, Ikertelefonok, Kétvízköz).
Kihagyás és töredékesség kapcsán jönnek létre azok a kontextusvegyülések is, amelyek a
majdnem szabályos (azaz a megszólalásokat, közbevetéseket a szövegtestben meg nem különböztető, a szabad függő beszéd jelöletlenségére emlékeztető) interpunkció ellenére is
feszültségteli, dekódolásbeli és szituatív labilitást kölcsönöznek egy-egy közleménynek (pl.:
Etetés, Szerenád, Kétvízköz, Kimenő, Reggel). E váratlan váltásokra épül a megszólalói identitás, a szerepek lebegtetése csakúgy, mint a poentírozás vagy a kontraszthatások alkalmazása
(ld. Ceremónia, Dilemma), ami néhol nyelvi, frazeológiai stílusváltással is együtt jár (pl.: Szép
rövid vers, Lemondás, Torna). Mindezek a technikák – vágás, átcsúsztatás – a filmes nyelv kelléktárában is honosak, s talán tetten is érhető motivációjukban a szerző filmkészítői tapasztalata. Kihagyások és váltások, az asszociatív átjátszások, illetve az identitásproblematika tekintetében az egyik legizgalmasabb szövegnek a Barna vagy című opus tekinthető, melyben a
kötetszerte többször is a lírai én habitus- és szemléletbeli ellenpéldájaként említett anya figurájára – különböző időintervallumokra való hivatkozással – a külső-belső hasonlóság, azo-

„

94

tiszatáj

nosság, illetve különbözés dialektikus egyidejűsége mellett vonatkoztat a szerző, s a vers végén az érzelmi árvaságra való ironikus utalással a poentírozó hatást is működésbe hozza.
A poentírozás a kontextusalakításban a retardáció szándékát is szolgálja. A késleltetés
azonban több vonatkozásban tetten érhető a kötetegész struktúrája, a kötetkontextus megteremtése szempontjából. Furcsa megoldás például, hogy a könyvcímnek választott motívum
sokáig nem nyer belső értelmezést, illetve amikor az első ráutalás megtörténik - már-már a
szövegfolyam közepéhez érve (ld. Kétvízközben), akkor sem magának a szónak a jelentése válik pontosabbá, hanem egy olyan tematikus kulcsszót vonz be éppen maga mellé („meghalnak”), amely a töredék jellegű, egyke darabként önállótlannak mondható kétsoros szövegben
inkább a kontextuslebegtetés, a hiányérzetkeltés letéteményese. A majd félszáz vers között a
harminchatodik, a kötetcímmel azonos megnevezésű darab segít aztán pontosítani e kulcsmotívum jelentését, viszont azt rögtön többlettartalommal is felruházza, hogy azután ennek
értelmezési tartománya a feledés-elmúlás-veszteségélmény-rejtett jelentéstartalmak motívumkörében már besugározhassa, modulálhassa az egész könyvanyag kontextuális hálózatrendszerét.
Ha itt késleltetettnek, utólagosnak tekintjük is ezt a gesztust, azt azért szintén észrevehetjük, hogy a mondandó kötetszintű alakításában emellett a projektálás ugyanúgy szerephez jut. A beszélő emlékezeti, érzelmi leválása, a megnevezett helytől való elválása a második
vers metaforikus előjelzését követően sok vonatkozásban visszatér még a későbbi szövegek
soraiban, egészen a már említett alkotás-alkotó elkülönbözésnek a kötetzárásban tételezett
momentumáig.
A kötetstruktúra sajátságaihoz még érdemes hozzátennünk, hogy a költő nyilatkozataiból
tudható: a kompozíció sokat formálódott a kiadási előkészületek során. Érthető is mindez,
hiszen a versek mennyisége ahhoz viszonylag kevés, hogy a könyvegész még önálló részciklusokra is tovább tagolható legyen. Ismeretes továbbá az a tény is, hogy a nagypapa időközben bekövetkezett halálával a beépítendő művek száma megszaporodott, s ez újabb szerkezeti áthangolást tett szükségessé. Bizonyára ennek köszönhető, hogy a Tata alakjának feltűnése, szerepszerűen idézett megszólalásai kisebb blokkokban, egymás szomszédjaként kaptak helyet, s hogy a frekventált pozíciójú kötetcentrumban éppen az őhozzá köthető monológversek olvashatók (ld. Ne gyerekeskedj, Pihenő, Leningrádi kollégium), illetve a személyéhez legközvetlenebb módon kapcsolható emlékképek is ott jelennek meg (Visszahívó, Szállodák, Hajnalban még nem).
Ha a Tata több szempontból is központinak minősülő szerepét értelmezzük, akkor ahhoz
– a többszörös vonatkozásban is köztes helyzetben lévő beszélő szemszögéből nézve – a világszemléleti bizonyosságok és erős érzelmi kötődések, a stabil viszonyítási pont képzete feltétlenül hozzátartozik. Személyéhez, történetéhez kötődik a legtöbb konkrét emlékmomentum, a legbensőségesebb nexus, s az ő elvesztése kapcsán fogalmazódik meg a talán legfontosabbnak minősíthető ars poeticus gondolat is: „Ha valaminek a részét halljuk, / olyan, mintha
a végét hallanánk, észrevetted? / Megmondhatnád, mert én nem tudtam rájönni: / van valami közös az utolsó beszélgetésekben? / Lehet úgy kanyarítani az utolsó mondatokat, / hogy
mégse utolsók legyenek?” (Ikertelefonok). Egyébiránt az utolsó, illetve utolsó utáni közlendők
a szövegszerkesztési metodika szempontjából ismét képbe hozzák a poentírozó struktúrák
gyakoriságát, bölcseleti síkon pedig szintén az utolsó utáni mondatok problematikájához
kapcsolható a reinkarnációs szemléletnek, a lélek újjászületésének többszöri jelentkezése

2015. szeptember

95

„

(Önbizalomhiány, Tévedés, Egyezség), mely motivikus összefüggésbe hozható az „élet megy
tovább” felfogásmódhoz némi ambivalenciával kötődő tavasz-metafora meg-megújuló alkalmazásával (Lakók, Kwietnia). Utóbbi két jelenség együtt is példázható a Visszahívó című verssel, amelyben ráadásul mindkét megoldás ironikus felhangot kap, illetve ki is egészül egyfajta
deszakralizáló, bizarr vonatkoztatási rendszerrel, valamint egy sajátos humorú irodalmi áthallással: „Most még visszajöhetnél, / négy nap alatt nem történt semmi érdekes, / leszámítva, hogy azt hazudtuk, később haltál meg, / és felvettük a nyugdíjadat, / hogy a papnak a temetéseden rettenetes kiejtése volt, és hogy Hamlet már unja a szellemekre vonatkozó kérdéseimet. / Viszont a télikabátodat kidobták, / mert beleköltöztek a molylepkék, / és különben
is itt a tavasz.”
A korok, idők közti szabad emlékezet-átjárásra sajátos példákat találunk azokban a versekben, ahol egymásra vetítődnek (Román film, Vakáció, Barna vagy), illetve párhuzamos
szemléltetéssel mutatkoznak meg az átéltség idősíkjai (Hajnalban még nem, Szerenád).
A kötetzáró Festék, költözés című darabban az idő különböző rétegeinek találkozása a
temetőnek a helyhiány miatti, folytonos odább költöztetése kapcsán válik témává. Indirekt
módon tetten érhetjük itt azonban azt az ars poeticus törekvést is, ami egy első kötetes publikációhoz képest rendhagyó módon valósul meg. Amíg a bemutatkozó költők nem ritkán
fontosnak tartják demonstrálni a poétikai elődökhöz való kötődésüket, a shakespeare-i reminiszcencián túl Szőcs Petránál nemigen érzékelünk hasonlót. S ha esetleg gyanúnk támadna is, hogy a Roró nevei című darabban a csáthi gyermeklélektan párhuzamaira bukkanhatunk, illetve József Attila-i rájátszást feltételeznénk a „nő a fogamban az amalgám” sorban
(netán a vonatkozó címadás kapcsán – ld. Egy jó nap – filmes áthallást Arthur Penn Kis nagy
emberéből), vagy visszacsengeni hallanánk a Talán eltűnök hirtelen sorait a Szőcs Perta-i Kimenő nyitányában („Árva voltam, szőke és román”), mindezektől függetlenül a Kétvízköz
egyik nagy értékeként említhetjük azt az örökségóvó alkotáskoncepciót, amely mégis független intonációt eredményez, s amellyel szerzőnk a hiteles és karakterével harmonizáló közlésmódot kialakította és igazán hatásos módon működésbe hozta.

„

96

tiszatáj

CSÁSZÁR BALÁZS

A gyakorlati érzék iskolája
PIERRE BOURDIEU: A MŰVÉSZET SZABÁLYAI –
AZ IRODALMI MEZŐ GENEZISE

Budapesti Kommunikációs
és Üzleti Főiskola
Budapest, 2013
368 oldal

A művészetszociológia, habár a szociológia ritkábban művelt
területei közé tartozott és tartozik, bővelkedik a nagy elméletalkotók megfelelően nagyszabású hozzájárulásaiban. Ezek
az átfogó munkák ugyan széles érdeklődésre tarthatnak számot, a nagy elméletek magyarázóerejének és eleganciájának
újabb bizonyítékait adják, de a művészetszociológia gyakorlata iránti igényt nem feltétlenül képesek megteremteni. Ez
utóbbi állítás Bourdieu művészetről írt munkáira nem igaz,
nem csupán széleskörű, a szociológia diszciplináris határain
túli érdeklődést teremtett a művészetszociológiai elemzés
számára, hanem létjogosultságot adott a művészet társadalomszerkezetének, illetve az abba ágyazódó műalkotás és alkotótevékenység vizsgálatának. Mindeközben Bourdieu a
francia irodalmi mező kialakulásának szociológiai leírásával
idegen területre hatolt be, és tette ezt a lehető legnagyobb
tudatossággal. A mű előszavában ki is tér erre a kérdésre,
megfelelően éles oldalvágásokat téve az irodalmi alkotások
tiszta olvasatait hirdetők irányába, akik a műalkotás megmagyarázhatatlan egyediségét és a kimondhatatlan élmény primátusát hirdetik (p. 16.), és akik a szerző számára a kritikai
állásfoglalás, a bourdieu-i értelemben vett pozíció-felvétel
műveleti terepét határozzák meg saját értékelésük igazolásához fűződő érdekeikkel. Bourdieu szerint a szociológiai
elemzés ugyanis nem szünteti meg, sőt, fokozza a mű élvezetét. A mű egyediségét ugyanis csak azért írja le első mozzanatban a társadalmi közeg általános szabályszerűségei szerint, hogy a szerző pozícióját és intencióit rekonstruálva mutathassa meg az alkotást, mint a művészeti mező kényszerei
közepette megvalósított vállalkozást (18–19).
A szerzői intenció szociológiai rekonstrukciója különösen
izgalmas, ha a műalkotás maga írja le hajszálpontosan azt a
társadalmi közeget, amiben született, más szavakkal, egyszerre elemzendő forrása és „naiv” szociológiai elemzése saját korának. Bourdieu Flaubert Érzelmek iskolája című regé-

2015. szeptember

97

„

nyében talál erre példát. Frederic, a regény ifjú főhőse, a 19. század közepének Párizsában
kerül a polgári karrier és a művészi ambíciók egymással szemben álló erőtereinek vonzásába, az időközben feltáruló lehetséges életpályák képe pedig a különböző társaságok (a műkereskedő és a művészek, a polgárok és a szalon körei) és a reprezentáns női szereplők iránti
vonzalmak formájában és történetében bomlik ki (23–46). Frederic viszont minden lehetőséget elszalaszt, kudarcot vall, a jómódú polgári életpálya, és az önállósodni vágyó művészet
játszmáit ugyanúgy képtelen komolyan venni (33), mindkét világ illúziójának valósága elől
menekülőre fogja. Frederic-kel szemben, aki Gustave Flaubert lehetséges életpályáinak egyik
meg nem valósított változata, a regényíró Flaubert a művészet illúziójának valóságát választja (46). Flaubert a „regényes illúzió regényírója” lesz, és nem azért képes a valóságról írni,
mert komolyan veszi azt, hanem mert a művészet egyre inkább valóságossá váló világának
játszmáiba fekteti lehetőségeit (55), egy megszületőben lévő társadalmi mezőben veti meg a
lábát.
Bourdieu az Érzelmek iskolájáról és Flaubert-ről szóló felütésében sokszorosan megelőlegezi a később elmondottakat, mintha igyekezne azt az érzetet kelteni, hogy egy szociológiai
tekintetben eszköztelen műelemzéstől kezdve, a következő lépésben végrehajtott történeti
rekonstrukción keresztül, a mű második részében bemutatott művészetszociológiai elméletig, a belátások amplifikációja és elméletté érlelése történik. Nem lehet kétségünk afelől, hogy
a magyarázat valójában nem így születik, még ha a könyv formájában így is valósul meg,
ugyanakkor Bourdieu nem az orrunknál fogva vezet minket, áthágva a tudományos módszer
vagy etika szabályait. Ennek a megértése kulcsfontosságú, hogy a bourdeu-i szociológia gyakori félreértését elkerülhessük, amire a tárgyalt mű olvasása is lehetőséget ad. Az egyedi és
általános dialektikája azonos a történeti genezis problémájával, az autonóm művészet létrejötte és létrehozása, mint egy a struktúrák és erőfeszítések összjátékából kibontakozó folyamat jelenik meg a könyvben. Bourdieu a francia irodalmi mező kialakulását Baudelaire és
Flaubert generációjának művészeti erőfeszítéseiből, mint történetileg egyediből, és ezeknek
a törekvéseknek a társadalmi feltételeiből, mint általánosból kiindulva igyekszik megérteni.
Az autonóm irodalmi mező kialakulásának heroikus időszakában egy etikai alapállást,
ami az írók hatalmi mezőben lévő többféle alávetettsége elleni lázadást jelentett, kellett esztétikai állásfoglalássá változtatni (81–82). A l’art pour l’art elvének megteremtése, vagyis a
gazdasági és hatalmi kényszerektől való függetlenség „törvényének” esztétikai megfogalmazása, ahogyan az elsőként és legmarkánsabban Baudelaire állásfoglalásaiban jelenik meg,
kettős tagadás formáját ölti (91–97): az egyik célpontot a közönség igényeit, különösen az
időszakban mérhetetlen gazdasági és politikai súlyra szert tevő polgárság ízlését kiszolgáló
alkotók, a másikat a társadalmi művészet képviselőinek politikailag motivált alkotói elképzelései jelentették. A tiszta esztétika új pozíciójában az esztétikai törvények kizárólagossága
fogalmazódik meg, ami a polgári világ szemszögéből e világ normáinak a teljes elutasításaként, sőt nevetségessé tételeként mutatkozik meg, a társadalmi művészet elkötelezettségei
felől nézve pedig a művészi forma öncélúságaként, mindennel szembeni cinizmusként. Ezt a
kettős szakításon alapuló pozíciót korántsem volt veszélytelen megvalósítani. A konzervatív
pártoló intézményektől és a piaci sikertől való távolmaradás egzisztenciális kockázatai mellett a normaszegések sora sok esetben nyilvános meghurcolással és perekkel járt. Az akadályokkal szembeszegülő, a l’art pour l’art elveit követő művészek csoportot ugyan nem alkottak, de meglepően hasonló társadalmi pozíciók birtokosai voltak, a tehetséges polgárság és a

„

98

tiszatáj

már csak címét őrző arisztokrácia képviselői közül kerültek ki. Ezek a kiinduló helyzetek a
társadalmi térben mind az objektív lehetőségeik tekintetében, mind a lehetőségek megvalósításához szükséges attitűdökben megmutatkoztak (105–106). Bourdieu az autonóm művészet (irodalom) megteremtésének időszakát egy a történeti és társadalmi folyamatokban kibontakozó lehetőség beváltásaként mutatja be, ami itt még csupán intenciók és állásfoglalások formájában van jelen, majd később a művészet objektív viszonyaiként intézményesül
(134).
Az átalakulóban lévő művészeti mező az első rendteremtések után az 1880-as évekre éri
nyugalmi fázisát, Bourdieu ezt a folyamatot a műfajok közti különbségek átstrukturálódásaként mutatja be. A költészet, a regény és a színház közötti különbségek az elismerés és a gazdasági haszon tekintetében fordított hierarchiát mutattak (134–138): A leggyorsabban jövedelmező és az alkotás médiuma (az előadás előállítási költsége és a belépő ára) miatt a közvetlen gazdasági kényszernek leginkább alávetett színház esetében az elismerést a közönség
társadalmi összetétele biztosította. A mindkét kritérium szerint középen helyet foglaló regény esetében a legszélesebb közönség elérése hozott magas hasznot a szerzőnek, ami a
zsurnalizmustól való közvetlen függés, vagyis az elismeréshez szükséges alkotói kibontakozás feltétele volt. A romantikával a művészi elismerés legmagasabb fokára emelt költészet viszont szűk és elsősorban a művészet belső köreire korlátozódó közönsége miatt gazdasági
haszonszerzésre alkalmatlan volt, mégis a művészi pályára áramló fiatal generációk többségét vonzotta. Ez a kettős hierarchia bomlik fel fokozatosan az 1880-as évekig. Minden egyes
műfajban kifejlődik egy önállóbb és egy a kereskedelmi célok felé orientálódó pólus, vagyis
mind a színház, mind a regény esetében kialakul egy avantgárd részleg, ezzel párhuzamosan
pedig az irodalmi mező egyre inkább belső elvek mentén, tehát a műfajok felett strukturálódó, azokat integráló keretben szerveződik meg (140–141). Az egységesült irodalmi mező
alapvető ellentéte a nagyközönség igényeit megcélzó termelés és az alkotók önállósult körét,
mint közönséget feltételező termelés között húzódik meg (141). Ez utóbbit pedig, mint sajátos és autonóm ökonómiát, a szimbolikus tőkéért, tehát az elismerésért folyó állandó küzdelem aktuális ellentétei tagolják, melyek a legváltozatosabb különbségtételek fel- és leértékelő
manővereit jelentik: a felszentelt avantgárd és az újabb generációk ellentétei, illetve a társadalomban minden érvényessé vált különbségtételt leképező és artikuláló művészi csoportosulások folyamatos harcai (143–148). Ez a kép már megfelel mindannak, ami a huszadik század kaotikus avantgárd mozgalmairól él bennünk. Bourdieu a relatíve autonóm művészeti
mező, ami tehát egyszerre függ a politikai és gazdasági nyomásoktól, de azokhoz saját logikája folytán igazodni és azokra visszahatni képes, kiforrását még egy különösen fontos történeti epizóddal, Zola Dreyfus-perrel kapcsolatos szerepvállalásával illusztrálja, ami az értelmiségi figurájának feltalálását jelentette (149–152).
A történeti rekonstrukcióval, ami a modern művészetről alkotott közismert képünkhöz
passzoló alakban merevedik ki végül, Bourdieu elvégzi a modern művészet önleírásának
(doxájának, ld: 206–207) dekonstrukcióját azáltal, hogy az objektív meghatározottságok és
az azokban lehetségessé vált állásfoglalások történeteként írja le az autonóm művészet kialakulását és működését. Erre szolgálnak a bourdieu-i szociológia jól ismert alapfogalmai, az
illúzió, a mező és a habitus, amiknek kifejtése és alkalmazása a könyv második részének derekát jelenti. A szociológia magyarázaton túl a mű a Bourdieu által érvényesnek tartott értelmiségi szerep krédójának is megteszi. Bourdieu nézőpontja szerint művészet értékébe ve-

2015. szeptember

99

„

tett hit, a kollektív illúzió képes bevonni a szereplőket a játékba, alávetni őket a művészet által kidolgozott törvénynek, érdekeket és erőfeszítéseket teremteni (250), biztosítani egy zárt
világot, ami nem számolja fel ugyan kapcsolatait a társadalom más, hasonlóképpen működő
területével, de saját pozíciót teremt az érzékek, a tekintet és a gyakorlat számára. Mit kapunk
a művészet illúziójának nyilvánvalóvá tételéért cserébe? Ez a kérdés jelenti a művészetszociológus, mint a tudomány illúzióját követő cselekvő elemzésének tétjét. A válasz korántsem
egyértelmű, de az intellektuális játékokban rejtőzködő emancipáció ígérete kecsegtető,
amennyiben van módunk azokat komolyan venni, de a válasz kevés reményre ad okot, ha arra gondolunk, kinek és milyen esélyei vannak ezekben a játékokban valóban részt venni.
(Fordította: Seregi Tamás)

FABIO MAURI: THE END

„

100

tiszatáj

LÁSZLÓ SZABOLCS

Kivezetés az amnéziából
JAVIER CERCAS: SZALAMISZI KATONÁK

Európa Kiadó
Budapest, 2013
222 oldal, 2900 Ft

„De ki látott már ilyet, egy fasisztáról írni könyvet, amikor
annyi jó komcsi író szaladgált a világban” – fakad ki őszinte
döbbenettel a narrátor szeretője a Szalamiszi katonák című
regényben. Nem érti, hogy újságíró párja – egy Javier Cercas
nevű, fiktív elbeszélő – miért kutat rögeszmésen a spanyol
polgárháború utolsó napjaiban vélhetően lezajlott kivégzési
jelenet részletei után, és miért is akar könyvet írni az epizódot túlélő fasiszta főideológus és szépíró, Rafael Sánchez
Mazas életéről. Természetesen az elbeszélő erre nem tud és
nem is akar neki választ adni, hiszen a szenvedélyes tudásvágy, a történelem eseményeivel szemben tapasztalt nemértés élménye, illetve a személyes kötelességként felfogott
múltfeltárás belső parancsai képezik a regény motorját és
nyersanyagát. Így éri el a szerző, hogy a regényszerkezet és
az olvasói érdeklődés központjába helyezett apró, homályos,
pillanatszerű, ám ugyanakkor felmérhetetlenül fontos jelenet, s a benne résztvevők, fokozatos megközelítése révén izgalmasan tudja elemezni egy társadalom traumatikus múltját
és amnéziás jelenét, s mindenekelőtt az emlékezés módozatait.
A spanyol polgárháborút persze egyáltalán nem fenyegeti
a feledés veszélye, hiszen az európai történelemben paradigmatikus helyet foglal el, melyet a konfliktushoz társított
szimbolikus szerep és eszmetörténeti értelmezés határoz
meg. A Spanyol Köztársaság haderői és a fellázadó Franco
tábornok hadserege közötti harcot már a kortársak is egy általános, nemzetközi vetületű ütközetként fogták fel: ennek
köszönhető egyrészt a két oldalnak nyújtott burkolt, de erőteljes náci illetve szovjet katonai segítség, másrészt a számos
országból érkező önkéntesek, és az olyan értelmiségiek, mint
Orwell, Hemingway vagy Koestler, később legendássá váló
résztvétele. Eme lokális esemény szimbolikus jelentőségét az
adja, hogy “drasztikus és példaértékű módon ötvözi a század
nagy ellentéteit, a nemzeti fasizmus és az internacionalista
szocializmus, a diktatúra és a demokrácia, a hagyományos

2015. szeptember

101

„

hatalom, illetve a gazdasági, politikai és kulturális modernizáció társadalmi alapjai közt” – állapítja meg Pablo Sánchez León a polgárháborúról írott esszéjében (2000, 2009/10). A szinte
nyolcvan évvel ezelőtti küzdelem ilyen módon került be a modern kor globalizált kollektív
emlékezetébe.
Ám pontosan a szimbolikus szerepből eredő elvont elemzés és szemlélet az, ami eltakarja
a történelmi esemény ambivalens és ellentmondásos komplexitását: azt a számtalan történetet és szereplőt, amely a jelenbeli társadalom hivatalos és nem-hivatalos traumatikus emlékezethalmazát meghatározza. Ezzel a felismeréssel a háttérben, Cercas a polgárháború egy
összességében jelentéktelen, mondhatni teljeséggel kivételes, de emberi és etikai értelemben
roppant fontos jelenetére építi könyvét. Az anekdota szerint a háború utolsó napjaiban egy
kivégzésről elszökött fasiszta írónak megkegyelmez az őt kereső köztársasági katona –, és az
író innen jut el a spanyol múlttal kapcsolatos általános, elvi, értelmezési kérdésekhez. Tematikájával, problémafelvetésével a 2001-ben kiadott regény sok szempontból képviselte, s
ugyanakkor generálta és népszerűsítette is azt a széleskörű civil kezdeményezést Spanyolországban, amely a polgárháború őszinte, szakszerű és politikai kisajátítástól mentes vizsgálatát követelte. Ugyanis a Franco halála után kezdődő demokratikus átmenet politikai stabilitását a „megbocsájtás és felejtés” elvére, azaz a háborúval kapcsolatos hivatalos amnéziára építették. A kritikus korszakot megoldó kompromisszum elhalasztotta a múlttal való kegyetlen
szembenézés és a jogerős felelősségre vonás mozzanatait, de amint az a (nyugat)német kontextusból ismerős, az amnézia hosszú távon tarthatatlannak bizonyul, és idővel az új generációk nekiállnak a fokozatos feloldásának. Spanyolországban Javier Cercas nemzedéke – vagyis a háborúban harcolók unokái, és az átmenetet felépítők fiai, továbbá olyan írók, mint Julio
Llamazares, Andrés Trapiello vagy Jesús Ferrero – hozták ismét a közéleti és értelmiségi diskurzus központjába a polgárháború témáját, s indítottak el olyan folyamatokat (pl. az
Asociación para la Recuperación de la Memoria Histórica történelmi egyesületet, vagy a „történelmi emlékezet törvényének” elfogadását), amelyek a múlt feldolgozását hivatottak elvégezni.
Innen nézve, témájának és formájának köszönhetően, a Szalamiszi katonák ezen tág értelemben vett emlékezeti projekt, s mindenekelőtt az alapját képező civil és művészeti magatartás kulcsregényként is működhet (noha ezt így Cercas valószínűleg soha nem állítaná).
Mintegy rendhagyó bevezetést nyújt az múltfeltárás módszereibe és kérdéseibe, s egyben kivezetést ajánl a felejtésből. Értelemszerűen nem az említett (s többször kétely tárgyává tett)
háborús epizód valósághű és igaz bemutatása a könyv célja: hanem a jelenethez kapcsolódó
túlélők személyes narratíváinak az ismertetése, s a különböző emlékek, történelmi maradványok felkutatása közben megélt átalakulási folyamat leírása.
A könyv három szerkezeti részében az esemény komplexitása így a narratívák és források pluralitása révén bontakozik ki: előbb a szemtanúk, az archívumok és az utódok történetfoszlányaiból összerakott, de lényegében tisztázatlan epizód felvázolása; majd a híres túlélő, a falagista Mazas életútjának és világszemléletének bemutatása; s végül az volt köztársasági, majd a világháborúba belecsöppent ismeretlen katona felkutatása és meghallgatása kerül a figyelem központjába. Mindehhez kiindulópontként szolgál a fiktív narrátor (ál)tudatlan, tipikusan jelenben élő szemlélete, amely – az évtizedeken át tartó amnéziás kultúra
eredményeként – ijesztően keveset tud a polgárháborúról, s magát az eseményt radikálisan
leválasztja a jelenről (az ókori szalamiszi csatával egyenértékűnek látja), mit sem sejtve a

„

102

tiszatáj

több szálon futó kontinuitásokról. A múlt tehát egy érdektelenné és szokványossá tompított,
ám valójában feszültségekkel és lezáratlan traumákkal teli ismeretlen terep, amelynek felderítése izgalmas nyomozássá válik: nyomok, bizonyítékok, régi híradók felvételei, naplók, vallomások révén lehet építgetni ezt a mozaikot. Ilyen értelemben a regény egy kiforgatott krimi: az elbeszélő egy gyilkosság elmaradását kutatja, ahol a „tettesre” nem büntetés, hanem illő megemlékezés várna. Persze, a tipikus detektívnyomozásoktól eltérően, itt lehetetlen a lineáris, ok-okozati összefüggés (az „igazság”) megtalálása, hanem inkább a felkutatott nyomok és a történelmi kutatáshoz mindig szükséges fikció összhatásán van a lényeg.
Ám a polgárháborúval kapcsolatos emlékek többszólamúságának, és az általuk létrejövő
(győztes, vesztes, száműzött, traumatikus) identitások pluralitásának hangsúlyozása a
könyvben nem torkollik az esemény jelentőségéről kialakuló értelmezések és ítéletek
relativizálásába. A múltat kutató elbeszélő megértési vágya az ellentétes jelenségekre, világszemléletekre ugyanolyan nyitottsággal irányul, de azonosulni csakis a háború egyszerű áldozataival, illetve a szabadság és demokrácia ügyét képviselő vesztes oldallal tud. Ennek érzékeltetésére két különböző hőskép jelenik meg a regényben: egyrészt a fasiszta Mazas ellentmondásos alakja, akit a Franco-rendszer hősként ünnepelt, oly mértékkel, hogy már maga az író is elhitte ezt; másrészt pedig a volt köztársasági katona, Miralles marcona-humoros
alakja, aki a polgárháború után tántoríthatatlanul végigharcolta a második világháborút is, de
végül felejtésbe merülve, ismeretlenül, száműzetésben halt meg. A pátoszmentes Miralles
természetesen nem tartotta hősnek magát (hiszen elmondása szerint élő hősök nincsenek, a
hősök mind halottak), mégis élettörténete révén ő kerül a legközelebb az autentikus hősiességhez, s egyértelmű, hogy a narrátor ki mellett teszi le a garasát.
De akkor miért akart könyvet írni egy fasisztáról, tehetjük fel mi is a kérdést. Miért olvassa bárki is egy fasiszta író fennmaradt regényeit? (Ez beleilleszkedik abba a tágasabb
kérdéskörbe, hogy miként ítélhetők meg például Céline, Knut Hamsun vagy D’Annunzio
művei.) Az utókor számára miért lenne érdekes egy lázadást, erőszakot és véres nemzeti
újjászületést hirdető, emellett pedig végtelenül arrogáns és gyáva arisztokratacsemete
életútja? Erre a válasz pontosan a jelenséggel szembeni nem-értés tapasztalatában van:
miként is lehetne megközelíteni és feldolgozni azt a kritikus korszakot, s a háborút kirobbantó emberek döntéseit, ha nem vagyunk készek valamiképpen megvizsgálni egy radikálisan idegen világszemléletet. A narrátort egyenesen lenyűgözte ez a megfejthetetlen idegenség: „Hamar rájöttem, hogy minél többet tudok róla, annál kevésbé értem; minél kevésbé értem, annál inkább érdekel; és minél inkább érdekel, annál többet akarok tudni róla.” (48) Mert nem csak a múlt teljesebb megértése, hanem a jelen veszélyeinek felmérése
miatt is komoly figyelmet kell szentelni annak a fiatalok körében roppant népszerű, fasiszta forradalmi ideológiának és mozgalomnak, amely az 1920-as és 30-as években Európa
sok országában (Olaszországból indulva, Spanyolországtól egészen Romániáig) komoly
támogatottságnak örvendett. Az erőszak dicsőítésének bizarr paradigmájában költők és
szónokok hirdették a harc és pusztulás útján történő nemzeti regenerálódás, és az új világ
eljöttét. Rafael Sánchez Mazas, és a José Antonio Primo de Rivera által alapított Falange
párt, jó példa arra, hogy egy maroknyi fanatikus miként hitt vakon és mindenáron abban,
hogy (a spengleri idézetet követve) a történelem kiválasztottaiként meg fogják menteni a
civilizációt a világ végső óráiban.

2015. szeptember

103

„

Miközben persze pontosan tőlük, és a hozzuk hasonló fanatikusoktól, kellett és kell megmenteni valahogy újra és újra a világot, de ha lehet, nem egy ellen-ideológia és újabb prófécia
mentén, hanem csak úgy, ceremóniamentes becsületességgel, mint a könyv igazi hőse, Miralles. Mert Javier Cercas regénye alapvetően erről a felismerésről szól: arról a múltfeltárás
révén átélt átalakulási folyamatról, mely lehetővé teszi, hogy megtaláljuk magunknak azokat
a példaértékű emberi magatartásokat és gondolatvilágokat, amelyek mintájára felépíthetjük
a jelen trauma-nélküli társadalmát.

CÉLESTE BOURSIER-MOUGENOT: RÊVOLUTIONS

MABUNDA: THE TIP WORKER THRONE

A világ minden jövője – 56. Velencei Biennále

DEÁK CSILLAG

A gyerek kezében a kulcs
Az idei Velencei Biennálénak a címe* helyesen fordítva magyarra A világok jövői, jövendői
lenne. A magyar sajtóban A világ minden jövője cím olvasható, egyes számban. Globalizált világunk nem egy, és jövőnk sem tűnik közösnek, ha csak nem a katasztrófa szcenáriókra gondolunk, amelyek előrevetítik, hogyan pusztul el a föld, ha így folytatjuk. Az egyetlen, univerzális program helyett pluralisztikus koncepciókra van szükség és itt most a művészetekre tekint a világ. De vajon akár egyetlen művész is kínál olyan modellt, amit még nem ismerünk?
Összesen 163 művészt hívott meg 53 országból a kurátor, Okwui Enwezor. Sokan jöttek Afrikából, Dél-Amerikából és Ázsiából is. Ezek új hangok, képek, illatok.
Több mint félmillió látogatót jósolnak a Biennáléra, de szerintem nem jól számolnak,
sokkal többen vesznek részt rajta. Van, aki nem is tud róla, hogy az 56. Velencei Biennálén
van. Aki a Marco Polo repülőtérre érkezik, a tranzitzónában máris Simon Denny installációjába ütközik, sőt, azon jár. Tizian és Tintoretto freskókon járkálunk, a futószalagról lekerülő
csomagjainkat is gyönyörű képekről emeljük fel. A velencei Biblioteca Nazionale Marciana
freskói itt a legmodernebb technikával kerülnek bemutatásra. A modern digitális technika
ötvöződik a reneszánsszal és mindez folytatódik később az új-zélandi Pavilonban, a fent említett könyvtárban, Secret Power címen.
Kizsákmányolás, erőszak, gyarmatosítás, környezetszennyezés az idei biennále fő témái.
Okwui Enwezor, a főkurátor nem akar abszolút igazságokat kinyilatkoztatni, hanem sokféle
és különböző perspektívákat mutat meg a látogatóknak globalizált világunkból. Figyelemmel
a kiállított darabok beláthatatlan mennyiségére, azt tanácsolja a látogatóknak, találják meg a
saját útjukat és jöjjenek rá arra, mi az, ami számukra fontos és jelentős. Hiába a több kötetes
katalógus, keresem az utamat. Az idei Biennále még nagyobb, mint a korábbiak, már-már átláthatatlan és követhetetlen. Szelektálok, de tudom, sejtem, mi mindenről fogok lemaradni.
Kényszerűségből, mindössze alig három napom van rá, hogy a Giardinit, az Arsenalét, a városban szétszórt kiállításokat, a kihelyezett nemzeti pavilonokat megnézhessem. És a szigeteken található kiállításokról még nem is beszéltem.
A Giardiniban a főépületnél Oscar Murillo fekete olajfestékbe mártott zászlói fogadnak, és
a légies létra installáció (The End) a magasba, a semmibe vezet. Bőröndökből épült fal, a soha
haza nem tértek, elhurcoltak emlékműve. The End. Nincs tovább. A Fabio Mauri alkotta mű
most új tartalmat is hordoz, bár leomlott a berlini fal, valójában újak épülnek helyette. Az
Arénában hatalmas piros színpadon színészek Marx Tőkéjét olvassák, skandálják, mintha egy
oratóriumot hallanánk, szinte költészetnek hat. Agymosás folyik? Egy másik teremből erős
köhögés, talán hányás hangjai hallatszanak. Nem a jövő kellemes zenéjét halljuk, sok a zajeffektus, a kakofónia.
*

All The World’s Futures – Velence (Giardini, Arsenale, 44 Collateral Events) 2015. 05. 09. – 2015. 11.
22.

„

106

tiszatáj

A német pavilonban a képek erőszakosságáról is képet kapunk, álló és mozgóképen. A
migráció, bevándorlás, munkanélküliség és a digitalizáció következményei a főbb témák.
Factory (gyár), olvassuk a bejáratnál. A virtuális gyárat egy keskeny folyosón közelíthetjük
meg. Valóság és virtualitás határaival kísérleteznek, bemutatva a digitális világ mindenhatóságát, és növekvő hatását az emberekre. "Man weiß nicht wo der Mensch aufhört und wo das
Smartphone losgeht." Nem tudni, hol végződik az ember és hol kezdődik az okostelefon. Egy
digitális párhuzamos világot mutat Hito Steyerl a videójában, videojátékkal játszik az érzékeinkkel, hogy a jövőt leképezze.
Az izraeli pavilon a kint és bent határait kutatja, az épület használt gumiabroncsokkal fedett, ezek a kerekek már nem mozgatnak járművet. Gumiszoba lenne? Belül a funkcióját
vesztett, elhasznált, de ki nem dobott tárgyak montázsát látjuk. Egy generáció tanulta meg,
hogy valamire mindig jó lehet egy tárgy, ami emlék is egyben, a múltat, a hajdani otthont idézi meg. Wonderland még rács mögött van. Az újonnan épült ausztrál pavilonban Fiona Hall a
háború, pénzéhesség, környezetszennyezés kérdéseit feszegeti installációjában (Wrong Way
Time). Wunderkammer objektek százait látjuk vitrinekbe rendezve, drámai megvilágítással.
Különös állatok, maszkok, festett bankjegyek, madárfészkek, felaprított dollárokkal kibélelve,
szöveggel ellátott órák, Ausztrália történelmét elevenítve meg.
A kanadai pavilon kisbolt, ami később átalakul festőműteremmé. Egy csődbe ment áruház raktárkészletét látjuk, üres élelmiszer kartonok, hungarocellel bélelve, mivel tartalmuk szállítására nem kaptak engedélyt. Három konténernyi olcsó árut áthajóztattak az Atlanti Óceánon a művészet nevében. Nem tudni, hogy a rendetlen festőműhely a kiállítás része, vagy csak a hulladékot felejtették itt. A vécépapír igazi, használható, jegyezte meg az
egyik művész. A művészek fémcsövekből egy labirintust építettek, a látogató bedobhat egy
eurós fémpénzt, ami aztán egy duplafalú átlátszó üvegfalban landol, ornamenssé válik,
megközelíthetetlen. Bezzeg az oroszok 2013-ban a nők fejére zúdították a talmi arany
pénzérméket.
Herman de Vries, a holland pavilonban a természethez fordul, mennyire vagyunk még
közel az ősi eredetünkhöz. Kiégett fatörzsek, fűcsomók, földszínek. A végén minden a természet törvényei szerint alakul, minden az örök levés és folyamat, a káosz feloldódik, nincs halál. A földön sarlók sorakoznak, kalapács sehol. Bernar Venet szénkupaca helyett körbe rendezett rózsabimbókat látni, virágszőnyeget. A természet egyenlő a művészettel, a művészet
egyenlő a természettel, állítja Herman de Vries. A pavilon falán szénnel írt szöveg: “all ways
to be to be ways to be to be”. Távozáskor egy suttogó hangot hallhatunk: «Infinity, infinity ...»
- vagy mégis «finity»? Mégis végesség?
Nagy Britannia valóban nagyot mutat. Hatalmas falloszokat látunk és bútorokra helyezett
női testeket, altesteket, a különböző testnyílásokban cigarettával. Ezt többféle variációban
mutatja be Sarah Lucas, amin már nem tudunk nevetni, de megbotránkozni sem, inkább elunjuk, bár az erős sárga színek fel akarnak dobni. A kijáratnál átlátszó kuka áll az eldobandó
prospektusoknak, már majdnem megtelt. Én hazahoztam az enyémet.
A japán Chiharu Shiota a kulcsokat a privátszféra szimbólumaként kezeli (The Key in the
Hand). Egy sűrű, piros fonalháló, mint egy szövevény tölti meg a termet, szinte rázuhan a látogatóra, mindegyik fonalszálon egy kulcs függ (összesen ötvenezer), megtöltve ezzel a termet személyes történetekkel, az emlékezés koncepcióját hordozva. A tengerbe fulladt menekültekre is gondolhatunk a földön fekvő két rozoga csónakra nézve, ahogyan a vérvörös fona-

2015. szeptember

107

„

lon függő kulcsok kibuknak belőle. A terem bejáratánál egy kép fogad, egy gyermek tartja kezében a kulcsot, egy kulcscsomót. A jövő kulcsa is ott lenne? Nem tudhatjuk, mit nyit ki vele.
A francia pavilon előtt hatalmas fenyőfa díszeleg, a szó szoros értelmében. Mert felidéződik a francia kertek rendezettsége. Aztán elkezd táncolni, él, mozog, helyet változtat, helyét
keresi Cé-leste Boursier-Mougenot alkotása. A teremben zenét is hallunk, és újabb fenyőt,
fekvőhelyet is találunk, ha meditálni akarunk, miközben a fával együtt emelkedünk magasba.
A szürke betonlépcsőknek látszó műanyagszivacson fekszenek a látogatók. Elmerültek a látványban, a hangeffektusokban. Felötlik bennem Shakespeare Macbetje, mintha a francia pavilonban is a valóság és a látszat ellentétét, a teremtés és pusztítás, rend és káosz, isteni és a
démoni erők harcát tapasztalnám meg. És ott a jóslat, amíg a birnami erdő Macbeth vára alá
nem ér, addig tart uralma. Megindulnak a fák? Macbetté váltunk?
A szerb pavilonban egybemosott zászlók, mint koszos felmosórongyok kupacban fekszenek a padlón. A birodalmaknak és diktatúráknak vége? Egy lehetséges jövő szcenárióját látjuk? A „United Dead Nations“című kiállítást, amely az államok és határainak múlandóságára
mutat rá, Ivan Grubanov készítette. Az osztrák-magyar monarchia zászlóit is látjuk. HeungSoon, a koreai pavilonban egy elembertelenedett steril élet vízióját mutatja be futurista termeiben, egyszerre több videón. Itt nem folyik vér és mégis horrorisztikus.
Aki már nagyon elfáradt és nem bírja a lába, annak az osztrák pavilont ajánlom. Heimo
Zobernig olyan teret létesített, mint egy Zen-szentély. Amikor belépünk, nem látunk semmit,
és eszembe jut a Documenta13, ahol a levegőt állították ki, az jól esne most is, mert kint 40
fok Celsius van, de itt semmi se mozog. A lecsupaszított pavilonban nincs zavaró műtárgy,
teljes a redukció, a fekete linóleum bevonat, mintha Malevics fekete négyzetét parafrazálná,
szoborként, épületdíszként. A megkomponált kertkapcsolat látványa levegőt hoz az ürességbe.
Az új-zélandi pavilonban (Biblioteca Nazionale Marciana) a reneszánsz stílusú könyvtárban szervereket látni, amelyek egy korábbi lehallgatási botrányra utalnak. Nyilvánosságra
került, hogy a privátszférát is megfigyelték, az emberek kiszolgáltatottságát az új média és
technika tette lehetővé. (Secret Power). Az installáció felhasználja az allegóriát és a szöveges
magyarázatokat. Meghökkentő a skandináv pavilonban a hatalmas, összetört üvegtáblák
kompozíciója. Camille Norment Rapture című installációja, a zene, a hang, az emberi test és a
gondolkodás közötti kapcsolatot járja körül. Mintha a nyitott ablakon bejövő szél hárfát szólaltatna. Három fatörzs között, amelyek túlnőtték az épületet, hatalmas ablakkeretek hevernek szerteszét, kitört üveggel és üveg nélkül. Nincsenek határok, nincsenek biztos keretek.
Szertelenség van.
A brazil Vik Muniz egy 13 méter hosszú hajót úsztat az Arsenale kikötőjében. Fából készítették, de úgy néz ki, mintha újságból hajtogatták volna, egy olasz napilap részlete, 2013 októberéből, amikor az afrikai menekültek Lampedusa katasztrófájáról írtak
Úgy tűnik, mintha az installációk uralnák a Biennále tereit. Erről szó sincs, rengeteg a grafika- és fotósorozat, egész falakat borítanak be, túlfeszítik a befogadhatóság határait, akárcsak a videók. A festmények közül a világhírű német festő, Georg Baselitz monumentális
vásznait emelném ki. A fejre állított óriási meztelen figurák, Baselitz legújabb önarcképei, elcsavarják a fejünket, nem bírunk szabadulni a látványtól. Beillenek a Biennále koncepciójába,
fejre állított világunkat idézik. Adrian Ghenie generációjának egyik legjelentősebb művésze a
román pavilonban lenyűgöző képeit Darwin's Room című sorozatban mutatja be. Lorna

„

108

tiszatáj

Simpson az álomszerű képein látható gesztusokkal, pózokkal, hajviseletekkel kérdőjelezi
meg a faji, nemi és szociális sztereotípiákat. Kay Hassan színes és fényes kollázs portréi úgy
hatnak, mintha valamelyik magazinból vágták volna ki őket.
Belépve az Arsenale termeibe Bruce Nauman neonkék felirata villog DEATH és EAT
Együk meg, amit főztünk? Sötétség, nyomasztó termek és vitrinek sora, bennük ezernyi
tárgy, gyakran átláthatatlan, hogy hol kezdődik az egyik, és hol végződik a másik. Egymás
éléhez támasztott, földbe szúrt kések között haladhatunk, Adel Abdessemed algériai művész
munkája. Abu Bakarr Mansaray szürreális-horrorisztikus rajzai a Sierra Leone-i háborúról
készültek. Melvin Edwards valódi tüzérségi ágyút állított ki. Gonçalo Mabunda fegyverekből
és lőszerekből épített trónja a hatalom, a törzsi szimbólumok, az erőszak, az abszurditás és a
mozambiki polgárháború jelképe is. Eszembe jut Asztalos Zsolt az előző Biennálén látott installációja, a kilőtt, de fel nem robbant lövedékekkel. Xu Bing Főnix-je hulladék anyagokból
készült, 30 méter hosszú és nyolc tonna a súlya. Ilyen súlyos mű még nem volt a Biennále
történetében.
Vincent J. F. Huang a Tuvalu-pavilonban a globális felmelegedés hatását, az emelkedő
tengerszint fenyegető vízióját installálta. A növekvő tengerszint a Csendes-óceán kis szigetcsoportjainak életterét fenyegeti. Egyetlen lépés a termen átvezető keskeny pallón elegendő
lehet ahhoz, hogy a víz elöntse.
Ibrahim Mahama, ghánai művész munkája az Arsenale legforgalmasabb útján található,
teljesen befedi a sikátor falait. Több ezer szenes és kakaós jutazsákot használt fel. A mű a kizsákmányolás siratófala is. A zsákok elhasználtak, foltozottak, szagosak, nedvesek, az időjárás is kikezdi, rohadnak. Zsákban futás. Kinek a pavilonja ez? Mindnyájunké, fog el a félelem
és arra gondolok, a repülőtéren újból látom majd a reneszánsz freskókat.

2015. szeptember

109

„

KÖLÜS LAJOS

Utópiák nyitott koporsói
Perneczky Géza szerint: 1. Nincsenek érvényes, történelmileg igazolható vagy akárcsak elméletileg elfogadható utópiák. Minden utópia pszeudovallás, öncsalás vagy „más”-csalás, kissé
lejáratott és üres kifejezéssel: ideológia. 2. De olyan emberek sincsenek, akik hosszabb ideig
képesek lennének megőrizni az élethez és a munkához való kedvüket valamilyen közkeletű
vagy házi sütetű utópia, illetve ideológia nélkül. ( Perneczky Géza: Utópiák és komplexitások,
http://members.iif.hu/visontay/ponticulus/rovatok/hidverok/pe.html)
Az 56. Velencei Biennále mégis Marx Tőkéjét emeli a magasba, térd magasba, és halljuk,
látjuk a közgazdasági irodalom alapművének felolvasását. Véget nem érően. Senki sem mer
elaludni, de állva álmodni sem, jöjjön a föld bármely szegletéből. Éberek vagyunk, tudjuk,
szükség van az álomra, az ész vetítővásznára, amely hol fehér, hol ábrákkal, jelenetekkel, vágyakkal mozgó felület. Szemben a valósággal, szemben önmagunkkal, a piaccal, a tőkével, a
biológiával, szemben az élettel. Egy országgal, egy területtel, egy szempárral, ki éli túl a környezeti katasztrófát, ki éli túl a helyi háborúkat. Ki marad életben és ki nem.
Gauguin egyik festményére nagy betűkkel, kérdőjelek nélkül írta rá: Honnan jöttünk, Kik
vagyunk, Hová megyünk. Talán azért, hogy jobban lássa, merre tartunk? Milyen jelent, és rajta
keresztül milyen jövőt tár elénk a Biennále? Marx Tőkéje korának jelenét ragadta meg. Ma
káoszban élünk, világos köröket rajzolunk, határokat húzunk, eddig ér valami, azon túl nem.
És hiába a határolás, a kimérés, elfedés, marad a káosz, sőt növekszik. Nincs jövőképünk, valahol elhagytuk, valahol eladtuk, feladtuk. …a káosz egész egyszerűen mindenfajta kalkuláció
lehetőségének a teljes tagadása. (Perneczky, uo.) Úgy éljük át életünket a globális válságokban, hogy csak nézői és elszenvedői vagyunk, és nem elindítói vagy irányítói saját életünknek.
A Giardiniben járok. Cseke Szilárd képzőművész: Fenntartható identitás című projektjét
(kurátor dr. German Kinga) láthatjuk a magyar pavilonban. Hét (finom utalás a hét vezérre, a
sárkány hét fejére, a hét fő bűnre, a teremtés hét napjára) fóliacsőben könnyű habszivacs golyók vándorolnak. Mit jelent számunkra a vándorlás, mit jelent ma Verecke? Az automatikával vezérelt légfúvó berendezés jelképezi a különböző pályákon elmozduló identitásainkat. Fóliapárnákra nem lehet ráülni, a párna folyton fölfúvódik és leereszt, piheg. Valami létezik és nem is. Kőműves Kelemen vára épül és leomlik. Az univerzum csupa omlás. Hol gyors,
hol lassú omlás. A fóliapárna sohasem ereszt le teljesen. Identitások és masszív megmaradhatóságok futnak egymással versenyt. Valaki golyó alakú krétával ír szavakat egy táblára, saját gondolatait. Amit később valaki letöröl, és új szavakat ír. Szelfiznek, ilyen a világ.
A francia pavilonban mobil fákat látunk (Celeste Boursier-Mougenot installációja). Mozognak. És a látogatók a szabadság nagy csendjét hallgatják. Hanginstallációval. Mennénk is,
maradnánk is. Zavaró, amit látunk. Három fa. Billegnek, nyugtalanok. Milyen rossz fát tettünk
a tűzre? Hol van a fák otthona? És mi lakozik a fák szívében?

„

110

tiszatáj

A cseh pavilonban Jiří David Apoteózis (2015) helyspecifikus alkotása látható. Középpontban Mucha, a cseh szecesszió mestere, akinek művét (Apotheosis of the Slavs: Slavs for
Humanity, 1926) David újraértelmezi, fekete-fehérben dekonstruálja. Apokrif születik, a
szláv eposz új kontextusba kerül. A festmény előtt egy tükör. Tükröződik a festmény, a látogató. Az installációban ott a szláv mitológia és történelem, a tükörkép mint identitás, önreflexió és önvizsgálat. Továbbá megkerülhetetlen az otthon, ország, nemzet, állam, a történelem,
a csehek és a szláv népcsoport kérdésköre. Egyet lépünk előre és kettőt hátra. Haladunk meg
nem is. A múlt és a jelen, a világ és a tágabb összefüggések, a helyi és globális kérdések metszik egymást.
A dán pavilont a dán-vietnami művész, Danh Vo alkotta meg (Slip of the Tongue). Egy vágott faszobor, töredék, szúette minimalista és briliáns, finom alkotás a semmiről. Giardini
egyik legszebb alkotását látjuk. Utazás a különböző kultúrák között. A kultúra határátlépése.
Egy II. századi római márványon egy régi faszobrot látunk, kar nélkül, szent és profán. Kárminpiros selyem fedi a falakat, amelyek kiemelik a vértelen test látványát. A terem sarkában
egy angyal lapul (kapaszkodik, karját kétségbeesetten nyújtja az ég felé) a nyesett ágak között, a másik terem közepén egy szobor feje lapul a doboz oldalához, a fejtető levágva. Tequilás üveg áll az asztalon, mellette göcsörtös faág hajlik, ível. A pavilonból minden mesterséges
fény száműzve. A tetőablakon úgy jön a fény, hogy minden szögből látható legyen. Akár a
francia pavilon, a dán pavilon is meditatív térré változott. Csoda Milánóban, csoda a dán pavilonban. Nem horror, hanem blaszfémia. Az installáció kiindulópontja egy film. You’re gonna
die up there/ Keep away! The sow is mine/ Fuck me, fuck me,/fuck me/ Let Jesus fuck you, let
Jesus fuck you! Let him fuck you/ Lick me, lick me/ Do you know what she did, your cunting
daughter?/ (Excerpts from: The Exorcist. Screenplay: William Peter Blatty. Director: William
Friedkin. Performances: Mercedes McCambridge, Linda Blair. Warner Bros., 1973.)
Az ausztrál pavilonban (a XXI. században épült, kívül fekete kocka burkolattal) Fiona Hall
Wrong Way Time című mű látható. Egy elsüllyedt világot idéz meg csendéletek formájában.
Lelkiismeret felmérés? Provokáció, amely az egykori gyarmati világ mindennapos tevékenységét emeli ki, a kifosztást? A művész aggodalmait látjuk, amelyek a globális politikai, pénzügyi és környezetvédelmi kérdésekhez és események köthetők, a felmelegedéshez, a fajok
kipusztulásához és így tovább. Önként adódik a kérdés, hogy az idő előre vagy hátrafelé
megy? Órákat látni, mint vészjósló graffitiket. Fiona Hall felhasználja a hétköznapi tárgyakat,
kannákat, terepszínű anyagokat, videokazettákat, régi Coca-Cola palackokat vagy aprított
USA valutát, kőbe hasított baltát, fémszálakból, pamutból készült emberi koponyát, testet,
iratmegsemmisítőből kivett papírszelet halmazt, mint tojást, mint fészket. Egy trezorba
(EOX) pillantva felfedezünk a kristályok között egy kötelet (védd a jogom?), majd egy férfi
arcot, az új jövő felirattal. Nem lehet elfelejteni. Miként a fekete, talán szénné égett könyvhalmazt sem. Gutenberg halála? Katalógusként tárulnak elénk az állatok, az ősiség érzését
megjelenítve, akkor talán egyszerűbb volt az emberi élet. A világ rossz irányba halad?
Egészen más szellemet mutat a brit pavilon (a kiállítás címe: I scream daddio), ahol a
szobrász Sarah Lucas fallikus szobrai láthatók. Egy bizonyos mértékig a humor és a komolyság
felcserélhetők. Különben nem lenne vicces. Vagy pusztító – állítja Sarah Lucas. A Lucas szobrok
részek, toldalékokkal. Az emberi testek csak deréktól levele terjeszkednek. Minden figura egy
cigarettát tart magában. A szobrok trágárnak tűnhetnek, de nem azok, igaz, hogy hatásvadá-

2015. szeptember

111

„

szok. Bár tudjuk, hogy a női forma hím művészettörténet is.Villon, ha élne, ragyogó balladákat költene a szobrokról.
Izrael pavilonja szerintem egy úszó Noé bárka is lehetne, habár még nincsenek benne állatok. Az épületre helyezett gumiabroncsok azt demonstrálják, hogy egy országnak védekeznie kell, mert a külvilág instabil. Az épületen belül mosógép, műanyag kádak, létrák, főzőedények, elektromos hősugárzót, tömlő. Régészeti múzeumot látunk? Maguknak őrzik a tárgyakat, amelyeket sohasem fognak használni. Tárgy és identitás. Kulturális emlékek, amelyekbe
belekapaszkodik az ember, de miért? Túlélni akar. Ám a tárgyak szívósabbak az embernél. A
német pavilonban a fény megsemmisül, minden fekete, és napozóágyak vannak. A videó teremti meg a virtuális és a való világ kapcsolatát. Ez nem játék, ez a valóság, mutatja az egyik
számítógépes játék felirata. A belga pavilonban csont szaletli alatt olvasnak fel Mark Twain
könyvéből.
A San Giorgio Maggiore sziget templomában a barcelonai Jaume Plensa szobrát látni.
A szobor különlegessége, hogy fémhálóból készült. A CINI alapítvány támogatásával a San
Giorgio Maggiore szigetén láthatjuk Mondrian üveg teaházát, valamint a japán Hiroshi Sugimoto üvegszobáit. A Peggy Guggenheim-gyűjteményben együtt látható Charles Pollock és
Jackson Pollock. Gál András műveit a Palazzo Bembo-ban tekinthetjük meg, olyan művészek
társaságában, mint Carl Andre, Daniel Buren, Günther Uecker, Francois Morellet vagy Yoko
Ono.
Ha a Tőkét olvassuk, hol a helye az ellenutópiának, azaz Aldous Huxley Szép új világa és
George Orwell 1984 című könyvének? Az emberek nem visszataszító, nem agresszív és nem
rosszindulatú ösztönlények. Néha annak látjuk őket és talán önmagunkat is. Ugyanakkor ma
nincs egy markánsan külső, kritikus nézőpont, amely a látogató által ismert valóság nevében
kritizálja és provokálja az utópisztikus és a valóságban meghonosodó rendet.
Civilizációnk válságban van. Sokszor nem találjuk a mértéket és az értéket. Valami nem
működik, a racionalitás háttérbe szorul, úgy érezzük, a világ egyre irracionálisabb lett és lesz.
Hiába nő a termelékenység, a szegénység nem csökken, emberek és embercsoportok rekesztődnek ki a társadalomból. És kíméletlen háborúk folynak. Korszakhatárhoz érkeztünk? Milyen logikát követ a világ, az egyes ember? Válaszokat keresünk, miként a Biennále is tette,
sokszor a kérdésfelvetés is elegendő, hogy a jövő valamilyen formája előálljon előttünk, és ne
csak a felszínt kapargassuk, miként is tehetnénk emberivé saját magunk és mások életét.
Utópia nélkül. Az emberi faj életképes. Túlélőképes?

FELHÍVÁS

„S még mindig itt vagyok”
Húsz éve halt meg Baka István

A Szegeden szerkesztett és megjelenő Tiszatáj folyóirat pályázatot hirdet Baka István
halálának 20. évfordulója alkalmából, a költő-író-műfordító tiszteletére és emlékére.
Baka István munkássága, mely egyszerre mutatta fel a modern magyar irodalmi hagyománynyal való aktív dialógust és a legtágabb világirodalmi hatások befogadását, valamint vállalta a
nyelv által körvonalazott szűkebb haza és a költészet kiterjedt honának állampolgárságát,
mértékadó módon járult hozzá irodalmunk regionális és európai önszemléletének alakulásához, mindenkori tisztázódásához. Baka költészetének nyelve, mely nemcsak az orosz századelő gazdag hagyatékával, de az egész európai kultúra felhalmozott anyagával való tudatos
foglalkozás révén nyerte el eredeti hangzását és férkőzött közel gazdag tartalmaihoz, ma is
meghasonlás nélküli válaszokat tartogat a mindenféle modernség ’sine qua non’-jaként felhangzó Gauguin-i kérdésekre: Honnan jövünk? Mik vagyunk? Hová megyünk? Bár Baka István
költészete, a szerző korai halálával, immáron húsz évvel ezelőtt tragikus hirtelenséggel lezárult, a költői művet jellemző agilitás és elevenség, mely legfontosabb kérdéseink megválaszolására vagy legalább vallató feltételére tör, nem hagyja nyugodni a generációnként meg is
újuló, önmagát is ismétlő olvasói lelkiismeretet. A költő halálával mindennél igazabban szól a
számvetés: „csak a szavak már nem maradt más csak a szavak” (Csak a szavak). De e szavak,
ha jól használjuk a rendelkezésünkre bocsátott szótárat, s kellő nyitottsággal lapozzuk fel
könyveinket, az olvasás megújuló mozgalmaiban természetesen és látványosan visszakapcsolódhatnak a megszólítás jelenidejébe. Abba az aktualitásba, melyet Baka legjobb művei
nem csupán áhítanak vagy elvárnak a maguk számára, de felkínálnak, mint ritka olvasói élményt.
Pályázati kiírásunkkal olyan Baka István költői-írói-műfordítói életművét középpontba helyező irodalmi kutatásokat szeretnénk ösztönözni, melyek vállalják e művészet egyedi témaés motívumvilágának feltérképezését, irodalomtörténeti helyzetének (át)értékelését, valamint az újabb magyar irodalomra gyakorolt hatásának felmérését.
A tanulmányok terjedelme: minimum 20.000, maximum 40.000 leütés.
A jelszóval ellátott pályaműveket egy nyomtatott példányban, ajánlott levélként kérjük
eljuttatni a szerkesztőség postacímére, az elérhetőség feltüntetésével (telefonszám, email
cím). Elektronikus úton érkező pályamunkákat nem áll módunkban fogadni.
A pályázatok beérkezésének határideje: 2016. március 1.
A beérkezett pályaműveket a folyóirat szerkesztősége által felkért három tagú zsűri fogja
értékelni. E zsűri választja ki a 3 legjobbnak ítélt munkát, melyek szerzői pénzjutalomban részesülnek, valamint írásaik – a szerkesztőséggel való konzultációt követően – megjelenhetnek a Tiszatáj egy későbbi számában.
I: díj:
II. díj:
III. díj:
Szeged, 2015. július 27.

100.000 Ft
70.000 Ft
40.000 Ft
A Tiszatáj folyóirat szerkesztősége

ADRIAN GHENIE: DARWIN AND THE SATYR

Ára: 600 Ft
Előfizetőknek: 500 Ft

"j

IUI

1

II

LU ' l I t

9

