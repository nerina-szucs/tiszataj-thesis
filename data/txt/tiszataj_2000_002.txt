Döbrentei Kornél, Gyurkovics Tibor,
Petőcz András, Pintér Lajos versei
Szántó T. Gábor kisregénye
Pünkösti Árpád
Nagy Imre miniszterelnökségéről
Görömbei András tanulmánya
Csoóri Sándorról
Hollósi Zsolt beszélgetése
Kovalik Balázs operarendezővel

IRODALMI FOLYÓIRAT

Főszerkesztő:
OLASZ SÁNDOR

Szerkesztő:
H Á s z RÓBERT

A szerkesztőség tagjai:

ANNUS GÁBOR
(művészeti szerkesztő)
(nyelvi lektor)

HAJÓS JÓZSEFNÉ
(szerkesztőségi titkár)

tiszataj
Megjelenteti a Tiszatáj Alapítvány Kuratóriuma

.
TV
.
_'
. Megyei
..
.Jogú
. . Város
...
Ji
a Csongrád. .Megyei
Önkormányzat,
Szeged
Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.

Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rí. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-X000000 pénzforgalmi jelzőszámra,
es szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167
•

Tartalom
LIV. ÉVFOLYAM, 2. SZÁM
2000. FEBRUÁR
DÖBRENTEI KORNÉL: A Madonna ..............................
PINTÉR LAJOS: Farsangi fánk .......................................
GYURKOVICS TIBOR: Ebek harmincadja; Lekvár; Talán a föld; Vad .........................................................
SZÁNTÓ T. GÁBOR: Szétszóratás ..................................
PETŐCZ ANDRÁS: Lesz-e csendességed?; A játék, miként a foci is; A fejedelmi parkban; Tavasz jön,
homályos versezet ...................................................
PÜNKÖSTI ÁRPÁD: Két vagon kalap begyűjtve (Nagy
Imre miniszterelnöksége, egy párthatározat elsülylyesztése) ..................................................................

3
5
8
14

49

52

TANULMÁNY
GÖRÖMBEI ANDRÁS: Csoóri Sándor költészetszemlélete ..........................................................................

68

NÉZÕ
POMOGÁTS BÉLA: Románia: útvesztő vagy útirány .....

78

KRITIKA
MÁRKUS BÉLA: „keringtem körülötted, világ” (Ágh István: Mivé lettél) ....................................................... 86
SZAKOLCZAY LAJOS: Kovács István: A gyermekkor
tündöklete ................................................................ 92
NAGY GÁBOR: Távlat és küldetés (Görömbei András:
Létértelmezések) ...................................................... 96
GYURIS GYÖRGY: A kiteljesedő életmű (Péter László:
Szegedi seregszámla) ................................................ 101
BÍRÓ ZOLTÁN: Kiss Gy. Csaba „politikai lecke-szövegei” .......................................................................... 104

„A Tisza-parton mit keresek?”
HOLLÓSI ZSOLT: „A magam útját szeretném járni”
(Beszélgetés Kovalik Balázs rendezővel) ................... 109
OLASZ SÁNDOR: Kiss Ferenc halálára …………………….. 120
Szerkesztői asztal ........................................... a belső borítón

ILLUSZTRÁCIÓ
DEÁK FERENC munkái a 7., 51., 67., 85., 100.
és a 108. oldalon

DIÁKMELLÉKLET
VASY GÉZA: Elszakadás és megkötöttség
Egy motívumkör Csoóri Sándor költészetében

DÖBRENTEI KORNÉL

A Madonna
Nem a Doge-palota, nem a véren virult pompa
s a finnyásra hajszolt ízlés örökkévalósággal
kacér műremekei a romlás buján tenyésző,
érett fekélyeivel, nem a nagy víz ellen erőlködő
erődök, homlokzatukon a hősi hanyatlás
salétrom-medáljaival, sem az elgyötört-sárga
ragyogással bevakolt oszlopcsarnokok, színükön
fonák a patina, mint vérfoltok rablott kincseken,
ó, kigyúlni nem ezek az emlékrajzok vésettek
koponyám barlangfalára, az emlékezés nem
szabad akarat, de sorsszeszély, mi emlékeztetni
akar csak az marad, borostyán-jelenné rabul esni
az idegpályákon föl csak az tolul, miként a tenger,
ahogy azur húsát fölhasítja a szél s a habosan fölnyíló
egymásra omló sebekből orrbőszítő kátrány s nyers
ikraszag özönöl a kikötő felől, az olajfaillat
aranyfüstje csitítón lengi be, mire a Szent Márk
térig ér, és nem a harangzúgás duzzasztotta kupolák
őrződtek meg, csak a mennybolt rajtuk pihenő,
átszellemülten-kék íve, s a delelő napkorong
platina udvara, ahol freskókból szabadult, szárnyuk-olvadt
puttók kerengnek korommal kibársonyozott ellipszisen
Istentől távolodóban –;
idelent türkizzománc tollazatú
galambok szemszikkasztó tündöklése tombol s akár
az irgalmatlan őszinteség, a lélekig fáj az
engesztelhetetlen gyehenna-fény, tébolyt ihlető

4

tiszatáj
fehérizzás, balkonokra terített lepedők
parcellázzák föl, megannyi jóreménységű vitorla
siklatni suhanóssá a szerelem hadigályáit, gyöngéden,
miként jázminszirom-epekedést emel magához
sógyöngyöket vajúdó fuvalom, és nem a Sóhajok Hídja
maradt velem tenger-távlatos ifjúságom és az örök
veszteglés között, súlyos búcsúzásoktól megrogyottan,
megkövesített köldökzsinór, roncsként mered alá,
s én leszakadva a tömlöc-szakadékba szégyenem
vörös iszapjában tapicskolva senyvedek, mert
megcsúfoltam, aki lehettem volna,
de ami elkísér,
megkísért a Sóhajok hídjaként az a rózsahevülésű
lélekzet, mely ajkon át ajakba ojtja magát
és az évszázadok csiszatolta lépcsőkön, az öregidő
zsámolyán kiválasztottan üldögélő Madonna,
puritán gyolcsban, arcocskája dúrva vásznakból s a
festék zseniális masszáiból hamvas elevenné
visszaszökött, a tükör ezüstáramlása megállt,
ha belepillantott, a sűrű embergomolyon átsütött
az arca, és ahogy megbabonázva néztem őt, éreztem,
lesorvad rólam a ruha, lemeztelenedem
s drótkötelek szántotta testemen csodalámpásként
lángolni kezd ezernyi heg, ő visszarévedt hosszan,
birtokának tudva, majd, hogy a világnak visszaadjon,
tekintete ébenfa-árnyékába felöltöztetett.

2000. február

5

PINTÉR LAJOS

Farsangi fánk
Finom, profán

Igyunk, barátom,
hogy e kontinentális télben
melegítsen,
élni segítsen,
szatmári szilva jó lesz? Jó.
Olyan erőset, torkunkon égjen,
itt a földön, hová a halál,
halál előtt e pohár ledönt,
itt a földön
pokol és mennyei ország egybeérjen!
Éljen!
Egészegészegészegészségedre.
Egy kupicával.
Ne eggyel, párral.
Szívünkhöz soha
nem dörgölődzött
ócska diktátorocska,
diktátorocska semmi piszka,
képzeletünkhöz csak
disznólapicka,
finom disznótorocska:
hol a hóban, a szűz hóban
együtt lehettünk

6

tiszatáj
egyik reggeltől
másik reggelig
– vagy amíg az időnk kitelik –,
amíg a szívünk kitelel.
S mielőtt hazamennénk
kínál a gazda
ropogós fánkot,
tésztáját anyánk szakasztotta,
vagy egy sosemvolt asszony
ki tudta
a lekvárok
fanyar ízeit:
barackét, málnáét, áfonyáét,
s tudta sütni a szalagost.
Akire mindhiába várunk.
Jönnek a farsangi, álarcos bálok,
fölvesztek, levesztek
annyi mocskos maszkot.
Ezért sikoltok,
ezért kiáltok!
S mielőtt hazamennénk,
fehérbor,
szürkebarát, jó lesz? Jó. Tessék.
Isten éltessék.
Egészegészegészegészségedre,
Egészségünkre!
Még egy ütés a szívünkre!

2000. február

7
Igyunk áldomást barátok:
hogy ne fogjon rajtunk
tovább már
se gúny, se cselvetés,
se betegség,
se rágalom, se átok.
Drága barátok!
1999. január 23.

8

tiszatáj

GYURKOVICS TIBOR

Ebek harmincadja
Sose lesz itt egység,
sose lesz itt, István,
széthúzó fejünket
verje meg az Isten!
Szétszaladó gondok
egybe nem állanak,
sose jön itt létre
az álom-állapot.
Az állam-állapot,
a bőséges ország,
lyukas asztaláról
széthullnak a morzsák,
ezer eb eheti,
ezer cipelheti
saját odújába,
mégse elég neki,
nem sajátja: zsákmány,
nem eledel: méreg,
íze vész, szaga vész
Isten ebédjének.
Beléndekes bendő
nem nevel izmokat,
zabálhat, tűnődhet
reggelig is sokat.
Haj, ha egyszer magunk
rántjuk le az asztalt,

2000. február

9
hogy a pór, hogy az úr
most már eleget falt.
Eleget egyezett
hamis egyezséget,
lappangó íze és
szaga lett a vérnek.
Büdös az asztallap,
büdös ez az ország,
jólforgó szájunkban
büdösek a morzsák,
hogy ki kell okádni
a patak partjára,
csahos gazdáinknak
arany portájára:
Hadd mossa az eső
s patakvíz pofánkat,
még egyszer hadd lássunk
büszkének, tisztának,
Európa őrzői,
nem csahos kutyái
voltunk, fogainkat
meg lehet számlálni,
vagy büszkén állunk ki
saját erdeinkben,
vagy mindkét kezével
verjen meg az Isten!
1999. január 26.

10

tiszatáj

Lekvár
Én csak arra ügyelek már
ne robbanjon föl a lekvár
mi beragadt az agyamba
a jövőmbe a múltamba
lekötöttem gumipánttal
lefogattam celofánnal
csak a srác ki hatvan évvel
ezelőtt a speizban tűnt el
s maga se tudva mit művel
ne szúrja ki gombostűvel.

Talán a föld
E föld talán, mi életben maraszt,
ez a megszállott, legyötört paraszttapodta föld. Hol éltem magam is,
mit elmosott lábunk alól a víz,
e füstszagú, fakószínű pokol,
ahol magam is égtem valahol,
talán e föld még életben maraszt.
A lágy olajfák selymesfényű kertje,
a sziszegő kis szelekbe keverve
a fanyar illat, nádak ördögi
égre meredő rőt szuronyai
a vízszagon elúszó lassú csónak,
mint arany pengőt cipeli a holdat
a lágy olajfák selymesfényű kertje,
A dél, a dőlt fény őrült ordítása,
a nap, a kék ég őrült óriása
ahogy kikel magából, tele torkig
a paraszti világon végigordít,

2000. február

11
hogy zeng belé az ocsú és a mag
s a levegő üvege meghasad,
a dél, a dúlt fény őrült ordítása.
A szőlőgyökerek paraszti karma
amit nem pótol glória, se karma
a föld mélyébe rejtett borona,
által se kivethető korona,
a mélyben nyugszik arany ékszerével,
hol magmák nyugszanak paraszti kéjjel,
szőlőgyökerek mély paraszti karma
Úgy tart e föld, emelve és lerántva
magához, ahogy egy pokoli dáma
s szorít, szorít, kiszorítja belőlem,
ami veszendő, léha, felelőtlen,
ölelve fojt, agyonölelve öl meg,
ágyából ne keljek fel soha többet,
ölel e föld, emelve és lerántva.
Az alkonyatban lebegnek a fák már,
az ereimben sok poroszka mászkál,
kifordulnak az akáclevelek,
szélpörögtetve, szeret nem szeret?
őriz a föld még, ez a vén parasztasszony tapodta föld és itt maraszt?
vagy az alkonyban elszálltak a fák már?
Talán nagyapám ismeretlen álma,
paraszti álmok paraszt ideálja,
paraszt tenyérben összetört paraszt
ráncok hege, mi bő sebet fakaszt,
bőrpoharából kiszakad a vér,
egeket követel, ha égre kél,
talán nagyapám ismeretlen álma.

12

tiszatáj
Föl-föl az égig vagy a földbe le,
kék ég köpenye, talaj vörhenye,
máriás zászló és földmélyi csárdás
remegtet haragot és megbocsátást,
kettős kereszt a homlokunkba verve:
pokol dárdája, az Isten keserve,
föl-föl az égig vagy a földbe le.
Csak valaki egyszer már döntene

Vad
Már bujkálok magam elől
ahogy vadász a vad elől
ha jő a puskavégire
ne kelljen elejtenie
mert nem a vadnak neki fáj
hogyha a szívébe talál
De jön a vad kegyetlenül
a vadász életére tör
kitör az erdőből ahogy
a bozótból a vadkanok
gázolni letiprani
saját vadőrét elemi
erővel betaposni a
talaj sötét zugaiba
őrjöngve hogy megszabadult
az őrétől a hosszú múlt
közös emlékétől hogy ők
ők ketten tettek ki egy vadőrt
együtt őriztek egy vadat
a puska-fényes ég alatt
de ne maradjon semmi nyom
a vad száguldjon szabadon
recsegtetve a fogait…
hogy végre megölt valakit

2000. február

13
őt őt – aki őrizte őt
a féktelent az ösztönök
rabját őrizte zsigerét
és őrizte vadkan szemét
a borzalmát a balzsamát
a földet verő dobaját.
Már bujkálok magam elől
mint aki életére tör
a vadja által önmaga
legbelső hajlamaira
kit félt kit dédelget szeret
kerüli mit a célkereszt
a vad mellkasára jelöl
mint aki önmagára tör
nem a vad bujkál hanem a
vadőr befele éjszaka
hogy ne bukkanjon föl a vad
kerüli a keresztutat
ahol majd találkoznia
kell azzal akinek maga
vadásza és áldozata –
mert nem a vadnak neki fáj
hogyha a szívébe talál.

14

tiszatáj

SZÁNTÓ T. GÁBOR

Szétszóratás
Kétszer fordította meg a kulcsot mindhárom zárban, majd lökött egyet az ajtón,
hogy ellenőrizze, valóban bezárult-e. Liftet hívott, de amikor beszállt, váratlanul rossz
érzés fogta el: nem emlékezett a mozdulatra, hogy miközben felhörpintette a hideg
tejtől kissé túlhűlt neszkávét, és rögtön utána az előző este levetett, de ki nem csomózott nyakkendőbe bújt, elzárta-e a gázt.
Dühösen szállt ki, és aktatáskáját úgy tette a földre, hogy a liftajtó ne csapódhasson
be mögötte. Az előszobán át a konyhába csörtetett, ahol a gázt zárva találta.
Mire a földszintre ért, már ketten várakoztak a vasrács előtt. Miközben barátságtalan pillantást váltott velük, köszönésfélét mormogtak valamennyien.
Néhány perccel később indult, mint általában, mert nem a mindennapi ruhatárából
vette elő fekete öltönyét, hanem létráról kellett utána nyújtózkodnia a gardróbszobában, ráadásul le is kellett kefélnie róla a több hónapos port, ezért kissé aggódott, hogy
elkésik a munkából, amit ezen a napon sem akart megengedni magának. A temetés
miatt úgyis korábban kellett eljönnie. Utolsó rokona halt meg három hete, akivel
kapcsolatot tartott, és a nagynéni végakarata szerint, a szerény hagyaték mellett neki
jutott a feladat, hogy a temetés részleteit rendezze. Utóbb derült ki, hogy a vállalati
évbúcsúztató is ezen a napon lesz.
Hiába sietett, mégis belekerült a Körút forgalmának sűrűjébe, és tehetetlen dühében, hogy mégsem ér be háromnegyed nyolcra, a kormányt csapkodta. Az autóban
hetek óta rossz volt a fűtés: vagy ontotta a meleget, vagy fagyoskodnia kellett. Hol
kikapcsolta, hol meg újra elindította a ventillátort. Minden nap elhatározta, hogy időpontot kér a szerelőtől, de csak halasztgatta a hívást, néhány napra sem akaródzott
gyalogossá visszavedlenie. Izzadt a fekete télikabátban és a kétsoros öltönyben, ráadásul a kabát gallérja a nyakát is dörzsölte, hiába próbált fészkelődni, hogy ne érjen érzékeny bőréhez a sprőd anyag. Túl macerás lett volna vetkőzésbe kezdeni, ha már
megfeledkezett róla, amikor beült, ezért inkább a nyakát meresztgette.
December huszonegyedike volt, péntek, az ünnepet megelőző utolsó előtti munkanap, kint metsző hideg, és még mindig sötét. A lépésben haladó kocsisorba beszorulva, a szmog miatt sem tartotta tanácsosnak letekerni az ablakot, inkább a melegben
aszalódott, és szitkozódott, hogy el fog késni.
Mintafőnök akart lenni, aki nem fegyelmez, hanem személyes példát mutat. Mindig elsőként beérni, és mindig utolsóként távozni; a kötelező precizitást és fegyelmet
előzékenységgel, és már-már kínos udvariassággal ellensúlyozni. Néhány éve, a privatizáció során, az új, holland tulajdonos jóvoltából emelkedett váratlanul magasra a vállalati ranglétrán, amit annak köszönhetett, hogy angolul és németül is tárgyalóképes
volt, és a középvezetők közül egyedül ő érezte meg, hogy a külföldi partner képviselői
nem udvariaskodásra vágynak, hanem a bizonytalan pontokat szeretnék átlátni a kissé
megfeneklett, de nagy lehetőségekkel kecsegtető élelmiszeripari cég gazdálkodásában.
Megtette, ami tőle tellett, bár olykor rossz érzés fogta el, hogy árulónak tarthatják, és
neki magának is volt némi lelkiismeret-furdalása, noha a hollandok akkorra már dön-

2000. február

15

töttek, bármi lesz is a cégröntgen eredménye, felállítják karosszékeikből a korábbi
vezetést.
Őt magát is váratlanul érte a felkérés, munkatársai közül pedig mindenki csodálkozott, amikor néhány héttel később kinevezték ügyvezető igazgatónak, ugyanakkor
reménykedtek abban, hogy amennyi hátrányt jelent a viszonyokkal tisztában lévő,
s az új tulajdonosnak megfelelni vágyó új főnök, annyi előnyt is jelent a régi kollégával
meglévő személyes ismeretség, és esetenkénti jó viszony. Bár kezdetben mindenfélét
sugdostak a háta mögött, utóbb respektálni kezdték. Tény: mindent elkövetett, hogy
a leépítés során minél kevesebb embert kelljen elbocsátani, és akit lehetett, korengedményes nyugdíjba küldtek.
Jókor jött a kinevezés. Négy éve, szinte ugyanakkor jutottak feleségével közösen
arra az elhatározásra, hogy mindkettejüknek jobb, ha elválnak, amikor a hollandok
megkérdezték tőle, nem lenne-e kedve kipróbálni magát a társaság élén. A felkérésről
már nem szólt az asszonynak, aki házasságuk huszonhárom éve alatt, bár soha nem
mondta ki egészen nyíltan, fokozódóan éreztette vele elégedetlenségét. Különösen
jellemző volt ez kapcsolatuk utóbbi tízegynéhány esztendejére, amikor kereskedelmi
osztályvezető helyettes volt, de további előrelépésre nem voltak kilátásai. Anikó szívesen vette volna, ha változó gyakoriságú külföldi útjaira elkísérheti, de tőle távol állt az
a törleszkedés és könyöklés keverékéből álló módszer, amivel kollégái kiharcolták
e lehetőséget, ahogy az is, hogy politikai aktivitással szerezzen magának esetleges jópontokat. Felesége ezzel kapcsolatos célozgatásait rendre eleresztette a füle mellett. Az
egyetem óta párttag volt, de megkeseredett, ahhoz azonban nem volt elegendő bátorsága, hogy kilépjen.
Szerelmes volt az asszonyba egészen addig, míg annak rátartisága nem tette végképp lehetetlenné, hogy egyenrangúnak tarthassa magát vele. Még azon túl is büszke
volt nejére, aki feltűnő adottságaival: nyúlánk alakjával, vékony testéhez képest kihívóan dús keblével, hosszú, hirtelenszőke hajával, valószínűtlenül kék szemével, no és
persze felvágott nyelvével, derűjével és kirobbanó energiáival számára mindig is az
ideális nő volt és maradt negyvennégy évesen is, válásuk után. Amikor kézhez kapta
a kinevezését, és elfoglalta a felújított épületben hatalmas irodáját, csupán akkor kezdett tudatosodni benne, hogy a negyvenkilenc évesen megnyílt karrierlehetőség olyan
elégtétel a magába fojtott évtizedes kisebbrendűségi komplexusért, ami elhomályosítja
a válás és az átmenetinek remélt magány miatti szorongását. A magány azonban tartósnak bizonyult, s a tíz-tizenkét óra, amit azokban a hónapokban nap mint nap az
irodájában töltött, sem tudta feledtetni vele, hogy a fennmaradó időben, ha éppen nem
alszik, csak cselleng, nem találja sehol a helyét.
Amikor másodéves egyetemista fiukkal közölték, hogy különköltöznek, a gyerek
arcán látszott a megdöbbenés, de igyekezett úgy tenni, mint akit nem ráz meg a hír.
Egy lakásban éltek, nem volt számára újdonság, hogy szülei között megromlott a viszony, mindkét fél részéről hallhatta a másiktól elszenvedett sérelmeket, valahogy
mégsem tudta elképzelni, hogy az ő szülei elválhatnak. A vállát vonogatta, és zavartan
azt ismételgette, tudomásul veszi a bejelentést, de ez végső fokon nem az ő dolga,
döntsenek belátásuk szerint. Erre ők is zavarba jöttek, s aznap este már nem is tudtak
tárgyalni a szétköltözés és a vagyonmegosztás részleteiről. Bűntudatot éreztek mindketten.
Néhány hét múlva, amikor ismét előhozakodtak a témával, és rákérdeztek, melyiküknél akar majd lakni, a fiú legnagyobb megdöbbenésükre közölte, hogy egyikükhöz

16

tiszatáj

se megy, megpályázott egy bostoni ösztöndíjat, és ha ez nem is jönne össze, van még
egy biztos lehetőség a berlini Humboldt egyetemen, reméli, hogy ezzel megkönnyíti
mindannyiuk dolgát. Elnyúlt arccal fogadták a váratlan és határozott bejelentést, ám
később mindketten úgy értékelték: ez volt az a pillanat, amikor későn érő fiuk felnőtté vált.
Aznap éjjel a felesége sírt, hogy talán mégis rosszul döntöttek, szétesik körülöttük
minden, ám ő akkor már elszánt volt, ráadásul tudott az asszony új kapcsolatáról, s ezt
fölényességet tettetve az arcába vágta. Készült erre, de nem gondolta, hogy ilyen hamar bekövetkezik, ezért meglepettségét durvasággal palástolta. A nő tanár volt a Testnevelési Főiskolán, s egy új kollégával vigasztalódott azokban a hetekben. Se nem
szerette, se nem kívánta igazán új partnerét; magának se vallotta be, de leginkább azért
volt szüksége a melegváltásra, hogy férje és talán önmaga előtt is bizonyítsa: még időben jött a válás, nincs veszve a jövő. Amikor férje dührohamában szemére vetette,
hogy talán mégsem kellett volna ilyen hamar összefeküdni valakivel, és különösen
ízléstelen, hogy még a közösen vásárolt gumióvszerből is hiányzik néhány darab
a éjjeliszekrényből, mindketten megdöbbentek kissé. A férfi azon, hogy így fel tudja
kavarni egy kis aljasság, az asszony férje felháborodásán. Hónapok óta várta, hogy egyszer üvöltsön vele a férfi, boruljon ki ő is, ám amikor végre bekövetkezett, visszahőkölt. Hiába bizonykodott, mentegetőzött önmaga számára is meglepetésszerűen,
hogy nem komoly a dolog, és már abban a pillanatban halálosan szégyellte magát,
hogy szándékosan provokatívan valóban belemarkolt a neszesszerben tárolt kotonokba, ekkor szólalt meg mindkettejükben a lélekharang, hogy útjuk valóban, végérvényesen kettéválik.
Kétségbeesetten szeretkeztek azon az éjszakán, s hogy milyen örömöt nyújtottak
egymásnak, csak hónapok múltán, a válás kínos procedúrájának lezárultával merték
bevallani, kissé lecsillapodva a vagyonmegosztás huzakodásai után, ismét csak együtt
ágyba bújva, hol egyiküknél, hol másikuknál. Az asszony maradt a közös lakásban,
a férfi elhalt szülei korábban néhány hónapra kiadott lakásába költözött, de övé lett
a közösen vásárolt balatoni nyaraló és az autó.
Nyílt kapcsolat, állapodtak meg heti-kétheti gyakoriságú randevúikon, amíg nincs
valaki, aki be tudná tölteni a másik helyét. Ez utóbbit, persze így, soha nem mondták
ki. Merev mosollyal emlékeztették egymást mindig a fogadalomra, mintha tesztelni
próbálták volna a másik tűrőképességét. Jobbat nálam úgysem találsz, mondta egy
alkalommal évődő hangon, bár inkább reménykedve, mint bizonyossággal telve a nő,
miközben meztelenül feküdt mellette az ágyon, súlyos mellét a karján pihentetve, és
a halántékát cirógatta. A férfi sokatmondóan hallgatott. Anikó egy év alatt sokat öregedett, és mióta rászakadt minden hivatalos ügy, amit régen férje intézett, korábbi magabiztossága is alábbhagyott. Gyakran hívta fel a munkahelyén, a legcsekélyebb gondjaival is hozzá fordult, néha pedig nem lehetett tudni, nem egyszerűen csak a hangját
akarta-e hallani, különösen akkor, ha néhány hétig senki nem kért tőle randevút.
Igyekezett türelmesen fogadni ezeket a hívásokat, olykor azonban kurtán értésére adta
az asszonynak, hogy elfoglalt, s akkor néhány napos mosolyszünet következett. A nő
inkább új, felelősségteljes beosztására volt féltékeny, mint vetélytársaira. Futó kalandjai persze neki is voltak, de semmi komoly nem akart összejönni. Akkor, ott az ágyban mindenesetre érezte, hogy az asszony újra felnéz rá, és bár tudta, hogy volt feleségének igaza van, azzal is tisztában volt, hogy már nem lenne képes vele élni, mert
ugyan rossz az olykor rátörő magány, a közös baráti kör szétesése, a fel-feltámadó

2000. február

17

féltékenység, mégis minden jobb, mint az utolsó évek kényszerű, keserű összezártsága
volt. Ugyanakkor azt sem tudta elképzelni, hogy megszakít vele minden kapcsolatot.
Fanyar utóízt hagyó, néhány hetes viszonyaiban képtelen volt valódi társként tekinteni nejénél olykor jóval fiatalabb partnereire, megosztani velük főként munkahelyi gondjait-bajait. Képtelen volt szórakozóhelyeken ismerkedni, ezért elvált vagy
agglegény barátainak és ismerőseinek használt barátnőit próbálgatta sorra, a lehető
legkisebb valódi eredménnyel. Ha olykor ki akarta önteni a szívét, ő sem tudott mit
tenni, volt feleségére fanyalodott, neki telefonált, tőle várt olykor tanácsot, olykor
csupán azt, hogy meghallgassa.
Megállapodtak abban is, hogy nem kérdeznek egymás újabb viszonyairól, amely
megállapodást azután rendre megszegték, s olykor önkínzó módon, egészen részletekbe menően vájkáltak a másik immár különbejáratú magánéletében. Nem pontosan
tudták, mire megy ki a játék: a féltékenység kényszeríti bele őket; a kölcsönös bosszú
eszköze ez az elrontott évekért; így akarnak végképp elrugaszkodni közös múltjuktól,
vagy tehetetlenségi erő hajtja mindkettejüket a tilosba, de az egyezség felrúgásakor
olykor hetekre megundorodtak a másiktól a nagynehezen kizsarolt információk hallatán, s olyankor persze nem is keresték egymás társaságát.
Soha, egyetlen percre sem merült fel közöttük az újbóli összeköltözés gondolata.
Legszebb pillanataikban is józanok tudtak maradni annyira, hogy kivívott biztonságukat ne kockáztassák, jóllehet az együttélés utolsó éveiben tapasztalt fásultság, kiüresedettség és érdektelenség, s az ebből eredő indulat, ami korábban felőrölte kapcsolatukat és megérlelte bennük a szakítás elhatározását, amióta különváltan éltek, nem jelentkezett. Mégis, mindketten tudták, jobb külön, mint együtt.
Arról az egy dologról viszont hullámzó hangulatuk ellenére is taktikázás nélkül
tudtak beszélni egymással, hogy mindkettejüknek meglehetősen hiányzó fiuk mellett,
a történtek dacára hiba volt nem vállalni a tíz évvel később fogant második gyereket,
akiről ennyi idő után, minden kétséget kizáróan, magától értetődően állították, hogy
lány lett volna, noha erről az égvilágon semmi bizonyságuk nem volt.
Az Oktogontól a Blaha Lujza térig lépésben tudott csak haladni, s ott úgy döntött,
ráfordul a Rákóczi útra, hátha a Kossuth Lajos utcán és az Erzsébet hídon át hamarabb
ér célba. Bekapcsolta a rádiót. Ahogy az állomáskeresővel babrált, vészjóslóan recsegett a készülék. Két éve tervezte már azt is, hogy új kocsit vesz. Annak ellenére nem
tudta rászánni magát, hogy a hat éves Mitsubishit lecserélve milliókat fizessen ki egy
komolyabb modellért, hogy megengedhette volna már magának, hiába ugratták az
igazgatósági üléseken, hogy rontja a cég imázsát, ha a kis piros autóban mutatkozik.
A nyolcórás hírekben épp az alakuló új pártszövetség képviselő-jelöltjeiről beszéltek. Elfintorodott az egykori tévés újságírók nevének hallatán, akik néhány éve még
a képernyőről hangoztatták főműsoridőben számára helyenként hátborzongató stílusú,
olykor uszítóan szélsőséges, nacionalista nézeteiket. Azért maradt emlékezetes számára
az a néhány alkalom, amit, szinte megbabonázva, mazochista módon a képernyő előtt
töltött, az Orwell nyomán magában gyűlöletfélóráknak nevezett adások idején, mert
amikor utóbb a vacsoraasztalnál szóvá tette a látottakat-hallottakat, Anikó csak legyintett. Azt mondta, túl érzékeny, próbálja más szemszögből értékelni a talán valóban
sarkosan megfogalmazott kommentárokat, amikben, ezt azért ő is beláthatja, van némi
igazság. Elveszítette a józan ítélőképességét, mondta akkor az asszonynak, aki úgy

18

tiszatáj

vélte, éppenséggel férje a paranoiás. Nem félt egyébként akkor sem, csupán megdöbbent, és undorodott attól, hol él, ezt azonban már nem mondta feleségének.
A hátralévő hónapokban, amíg még együtt éltek, nem politizáltak többet, ahogy
igazából soha nem érdekelte kettejüket a politika. Korábban tisztelték egymás érzékenységeit, nem élezték soha az esetleges nézetkülönbségeket, és alapvető kérdésekben
mindig is egyetértettek. Ahogy közösen jártak táncházba egyetemista korukban, és
bújták azt a néhány szamizdatot, ami olykor kézről-kézre járt baráti körükben, úgy
nyilvánvaló volt számukra az is, hogy a romániai forradalom idején összekapkodják
a nélkülözhető ruhákat és konzerveket, és maguk szállítsák Erdélybe, Anikó szüleinek
kevés megmaradt ismerőséhez.
A második szabad választáson, közvetlenül a válásuk után már nem ugyanarra
a pártra szavaztak, de tisztában volt vele, hogy ez nem szakításuk következménye,
mint ahogy azzal se vigasztalhatta magát, hogy ez lett volna az oka eltávolodásuknak.
Újabb fél év múlva az új kormányzattól is viszolygott, akikben addig reménykedett, és úgy döntött, hogy a továbbiakban nem tulajdonít jelentőséget annak, ki van
hatalmon, aminthogy utóbb azok se törődnek azzal, mit ígértek megválasztásuk előtt
a szavazóknak. Amikor az asszony azon ironizált a szórványos együttléteik alkalmával
fél szemmel figyelt tévéhíradót kommentálva, hogy talán már ő is látja, kiket segített
kormányra a voksával, nem tehetett mást, mint bólogatott. Ahogy azonban most, az
ismert nevek jelölése hallatán visszaemlékezett, még mindig nem tudta megérteni,
hogy lehetett ilyen mély nézetkülönbség közte és Anikó között, s ha volt, hogy is nem
tűnt fel korábban, legalább a politikai változásokat közvetlenül követő években. Elfintorodott, és kikapcsolta a rádiót.
A hídon már gyorsan haladt a kocsisor, s ő negyedórás késéssel gördült be végül
a cég VIP-parkolójába. Minden egyes alkalommal kellemetlenül érezte magát, amikor
a portás szalutált előtte, bizalmaskodó mosollyal mutogatott a számára fenntartott parkolóhelyre, és sietve lépett az autóhoz, hogy előzékenyen kinyissa az ajtót. Nem
tudta, hogyan hárítsa el az alázatos gesztust, ezért, ha csak tehette, megelőzte, és kiszállva még kezet is nyújtott neki. Igyekezete következtében, eleinte gyakran hagyott
a kocsiban otthonról visszahozott iratokat, amiért később le kellett telefonálnia
a portára, hogy küldjék fel második emeleten lévő irodájába, úgyhogy kénytelen-kelletlen beletörődött az új státuszának járó előzékenységbe.
Miután a legsürgősebb teendőit elintézte, küldött egy e-mailt a fiának Bostonba.
Igyekezett a lehető legkedvesebben megfogalmazni szemrehányásait, hogy az elmúlt
két hétben egyetlen üzenetet sem kapott, és legalább karácsonyra várt volna tőle egy
rövid levelet. „Anyadnak biztos nem felejtettel el irni, pedig hiaba, bejglit csomagban nem
lehet kuldeni.”, ironizált búcsúzóul. Humorba akarta burkolni csalódottságát, de a sértett hang így is áthallott mondatain.
A fiú harmadik évét töltötte a Bostoni Városi Egyetemen. Változó sikerrel pályázott ösztöndíjai mellett apja, és annak New Yorkban élő unokanagybátyja neki juttatott apanázsából élt. Utóbbi támogatása szemeszterről-szemeszterre mindig kissé kellemetlen helyzetbe hozta, amikor kérés nélkül megjelent a bankszámláján, lévén az
idős úrral mindössze két alkalommal találkozott; egyszer megérkezésekor az Államokba, amikor néhány napot együtt töltöttek, és még egy alkalommal, amikor feleségével vendégül látták, ám a rokonlátogatás kissé feszengősre sikeredett. Amikor megkapta a pénzt, kínosan udvarias hangú köszönőlevelet fabrikált, ahogy ezt egyetemi

2000. február

19

társaitól eltanulta, akik hasonló forrásokból tartották fenn magukat, egyébként havonta, kéthavonta telefonáltak egymásnak. Beszélgetéseik során soha nem esett szó
a pénzről.
Amikor eljött otthonról, a szülői kötelékeket gyorsan és határozottan vágta el, és
a nagybácsi kezdeti hathatós segítségével (folyószámlanyitás, hitelkártya-kiváltás, betegbiztosítás megkötése) kezdte meg önálló életét. Viszonylag hamar be is illeszkedett.
Az idős rokon először meglepődött, utóbb bizonyos elégtétellel vette tudomásul,
amikor unokatestvére fia, akivel közel húsz éve nem tartott kapcsolatot, saját fia érdekében levélben fordult hozzá, mintha legalábbis hetente váltottak volna üzenetet.
Mindenesetre segített, az ifjú rokon hálás volt ezért, lassan valóban egyedül is megállta
a helyét, de nemigen nyíltak meg egymás előtt.
Hiába tudott azonban megkapaszkodni a fiú; hiába volt jónéhány barátnője és futó
kalandja (gyors egymásutánban egy ukrán, egy dél-koreai és egy Chicagóba való lányon esett túl), ami egyébként nem volt jellemző a külföldi diákokra; képtelen volt
érzelmileg tartós viszonyt kialakítani velük, s végül önmagától is megcsömörlött. Az
utolsó egy évben ezért nem is közeledett senkihez. Ezekről a kapcsolatairól szülei
éppúgy nem szerezhettek tudomást, miként korábbi barátnőiről sem. A téma, részéről
mindig is tabunak számított családi körben.
Szenvedett a magánytól, az egyetemi társas kapcsolatok felszínességétől és az összejövetelek egyhangúságától, amit mindenki széles mosolyokkal, harsánysággal, garantáltan koleszterinmentes salátatálakkal és egyenízű tortákkal igyekezett ellensúlyozni.
Hiába akadt néhány kedvező állásajánlattal kecsegtető pályázat, amire már ő is jelentkezhetett volna, noha még nem szerzett diplomát; hiába volt jó esélye, hogy az idős
rokon közreműködésével akár állampolgársághoz is jut belátható időn belül; képtelen
volt elhatározni, hogy marad, és akkor végleg elkötelezi magát, vagy az egyetem befejezése után hazamegy, mert otthon mégiscsak voltak emberi kapcsolatai.
Tudta, hogy szülei szintén szenvednek távollététől, s ez bizonyos elégtételt jelentett
számára a történtekért, ha mindkettejük hiánya egyben hullámzó hangulatingadozással
nehezedett rá is. Mindezt persze ugyanúgy nem adta tudtukra soha, mint más lényeges
életkörülményét sem. Anyja leveleire aprólékos részletességgel, hétköznapjainak naplószerű leírásával válaszolt, apja üzeneteire általában tömören: tanulmányainak, olvasmányainak ismertetésével felelt havi egy-két alkalommal, mindig gondosan elkerülve, hogy bármelyiküket is közelebb engedje valódi érzéseihez, problémáihoz.
Ezen a bizonyos délelőttön azonban, amikor apja gépbe ütötte szemrehányó sorait,
ő is a monitor előtt ült, és épp levelet fogalmazott neki.
Az irodájából házon belüli hivatalos tárgyalásra távozó, majd déltájban visszatérő
férfit bekapcsolva hagyott számítógépén új üzenet fogadta. Csodálkozott, hogy fia
máris válaszolt, ám ahogy belepillantott a szövegbe, rájött, hogy leveleik keresztezték
egymást.
Kedves Apa!, vette kezébe, és kezdte olvasni a meglepően hosszú, ezért inkább kinyomtatott szöveget. Soha nem kapott még a fiától ehhez hasonló terjedelmű küldeményt, mely a kissé hivatalos indítás ellenére ezúttal valódi levél volt, hiába juttatta
eszébe már a szokványos megszólítás a közöttük lévő, korántsem csupán fizikai távolságot. Mindenesetre kíváncsian futtatta tovább pillantását a sorokon:
Meglehetosen kulonos dolog tortent velem a napokban, amirol, ugy erzem, be kell
szamolnom. Harom hettel ezelott, a Halaadas napi osszegyetemi partyn, ahol mindenki,

20

tiszatáj

aki nem utazik haza az unnepre, megjelenik, legalabb illembol, egy pofafurdo erejeig,
Daniel (New York-i, biologus csoporttarsam) bemutatott az ugyanitt mukodo Brandeis
University rabbijanak, akinek a felesege Nagyvaradon szuletett, ezert a ficko is beszel par
szot magyarul. Kisse feszengtem, de nem lehetett elkerulni a protokollaris aktust. Danielnek
sokkal cikisebb volt a jelenet, mert amikor a rabbi a tomegben megpillantotta ot,
szinpadiasan szettarta karjat, hangosan koszontotte es atolelte. Valami bibliai dumat nyomott az elcsatangolt baranyrol es hosszasan olelgette Danielt, aki olyan voros lett, mint
a rak, de nem harithatta el az udvozlest. Akik korulottunk alltak, alig birtak elfojtani
a rohogest. D., aki harom ev utan hagyta ott a Brandeist, utobb elmondta, hogy a negy ev
alatt, miota itt tartozkodik Bostonban, ez volt a harmadik alkalom, amikor talalkozott
a rabbival. Egyszer volt valami istentiszteleten, amikor unnepuk volt, egyszer meg husveti
vacsoran, de az sokaig tartott, es felidoben eljott, kovetkezo evben pedig mashova ment.
A rabbi mindenesetre ugy adta elo magat, mintha szoros kapcsolatuk lenne.
Ismertess meg a baratoddal, mondta a ketmeteres, osz szakallas, akkor is, kesobb is kis
szines sapkacskat viselo ember D-nek, s felem fordult. Bemutatkoztam, D. roviden elmondta, honnan jottem, mivel foglalkozom. A pofa hosszasan razogatta a kezem, es ujra
megkerdezte, hogy hivnak. Azt hittem, nem hallotta, vagy nem ertette eloszor, ezert
elismeteltem. Ingatta a fejet, azutan varatlanul azt kerdezte, hogy tudom-e, mi volt a korabbi nevunk. Mi az, hogy korabbi nevunk, apa? Es egyaltalan, honnan vehette ezt? Raztam a fejem, mire azt mondta, ugy tudja, nalunk eros nevmagyarositasi hullam volt a szazad elejen, es a zsidok kozul sokan uj csaladnevet vettek fel, tobbek kozott olyanokat is,
mint az enyem. Aztan anya nevet is megkerdezte. Probaltam udvarias maradni, de azert
megdobbentett a feltetelezes es a tapintatlan erdeklodes. Itt kulonosen szokatlan, hogy igy
probaljanak tudakozodni az ember mivolta utan. Megdobbentett, mert olyan volt ez, ahogy
a nacik csinalhattak annak idejen, vagy a komcsik az osztalyidegenekkel. Mondtam neki,
hogy tevedesben van, en ugy tudom, hogy ez az eredeti nevunk. Azt remeltem, ennyi eleg
lesz, es erteni fogja a celzast, de o csak nem nyugodott, es azt mondta, tudja, hogy sem az
ido, sem a hely nem alkalmas komolyabb eszmecserere, de szivesen beszelgetne velem nyugodtabb korulmenyek kozott, keressem fel az irodajaban. Lehet, hogy udvariatlanabb voltam a kelletenel, de nem ertettem, miert nyomul, ezert vegul azt mondtam, hogy lerazzam,
amit toled hallottam mindig: a mi csaladunk nem vallasos, nem vagyunk se keresztenyek,
se masok, hanem ateistak. A rabbi ekkor elnevette magat, odalepett hozzam, atolelt, es azt
mondta, hogy ez is tipikus, majd titokzatoskodva hozzafuzte, hogy ahonnan en jovok, ott
soha nem lehet tudni, ki mifele. Mi a fenet nem lehet ezen tudni, apa? Es mit akart
egyaltalan ezzel mondani?
Akkor se derult egyertelmuen feny a dologra, amikor megbeszelesunk szerint tegnap felkerestem ot a Brandeis campusan, az irodajaban. Daniel nem volt hajlando velem jonni,
csak somolygott, amikor kapacitaltam. O is volt ilyen kihallgatason, mondta, nekem is tul
kell esnem rajta. A rabbinak ez a dolga, magyarazta, ezert probalkozik. Teritget mindenkit?, kerdeztem vissza, de csak legyintett.
Ne tudd meg, mi van abban az irodanak nevezett lukban! Elkepeszto. Meteres kupacokban konyvek, ujsagok, fenymasolt iratok mindenutt, beleertve az iroasztalt es a kanapet is,
aminek csak a karfajan volt szabad hely, amikor a szoba egyetlen szekerol felallva es kezet
nyujtva hellyel kinalt.
A foldon tornyosulo irathalmokon ovatosan atmaszva leultem vele szemben, s o egybol
faggatni kezdett. Dedszulokrol, nagyszulokrol, ki mikor, hogyan halt meg, hol volt a masodik vilaghaboru alatt? Meseltem azt a keveset, amit toletek hallottam, s amire emle-

2000. február

21

keztem, de a nagyiekrol mindossze annyit tudtam mondani, hogy a pinceben veszeltek at az
ostromot.
Hosszasan hallgatott, es kezdtem kinosan erezni magam. Aztan azt kerdezte, elnek-e
meg a nagyiek, vagy mas kozeli, idos hozzatartozoim, mire mondtam, hogy nem, csak anya
egy unokatestvererol tudok, de o valamiert mindig csak a te csaladodrol kerdezett. Hogyan
temettek el oket?, tette fel a kovetkezo kerdest, mire mondtam, hogy nem ertem, mire kivancsi. Hogy pap temette-e oket. Nem, feleltem, csaladi temetes volt, hamvasztas utan, es te
beszeltel, legalabbis igy meseltetek, mert en nem voltam jelen. Erre csovalta a fejet, azutan
atmaszott a konyvkupacon es egy szekrenyajtot kifeszegetve elohuzott egy nyolcagu gyertyatartot. A kezembe nyomta, es azt kerdezte, lattam-e mar valakinel ilyet a csaladban? Nem
emlekszem, mondtam neki. Tudom-e egyaltalan, hogy mi ez? Nyilvan valami zsido kegytargy, feleltem. Az bizony, bologatott. Amikor az okorban a zsidok a szir betolakodoktol
visszafoglaltak a jeruzsalemi Szentelyt, egyetlen napra elegendo szentelt olajat talaltak, am
ugy tartjak, hogy az nyolc napig egett, egeszen addig, amig friss olajat tudtak preselni. Ennek emlekere unneplik a chanukat, ami azt jelenti: felszenteles. Igy magyarazta, majd
hirtelen azt mondta, hogy masfel het mulva lesz egy chanuka parti a nyolcadik gyertya
meggyujtasa alkalmabol, jojjek el en is Daniellel, ha van kedvem hozza. Es meg azt is
hozzatette, kerdezzem meg toled, vajon te nem emlekszel-e arra, hogy volt-e valamelyik
rokonnal otthon ilyen gyertyatarto a te gyerekkorodban?
Kifele menet mar egy ujabb delikvens vart kihallgatasra, nagydarab szoke lany New Jersey-bol, aki a Brandeis-on tanul. Es ez a hulye rabbi kepes volt ismet meglepetest okozni. Ha
tul leszel a formasagokon, van egy nagyszeru menyasszonyjeloltem a szamodra, mondta
kacsintva, ennek a tesztakepu nonek a fule hallatara, odavonszolt hozza, es bemutatott
minket egymasnak. Halal kinos volt az egesz jelenet, a szerencsetlen csaj pedig meg vihogott
is. Raadasul fogalmam se volt, mifele formasagokra gondol, és hogy jut eszebe ez az egesz
baromsag.
Mindez tegnap tortent. Amikor felhivtam Joshua nagybacsit, hogy mit szol ehhez az
egeszhez, varatlanul belenevetett a telefonba, es mondott valamit, amit nem ertettem. Jiddis kozmondas, magyarazta utobb, azt jelenti: a fokhagyma tovabb buzlik, de hogy ra se
rantsak, ez egy szabad orszag. Mondd, te erted ezt a fokhagyma dolgot? Azt mindenesetre
mar sejtem, hogy a rabbi mire celzott, es azt hiszem, hogy a fentiekbol mar neked is sejtened
kellene. Miert nem beszeltetek nekem eddig errol? Jogom van tudni, ki es mi vagyok, vagy
nem? Tudnom kell, mi az igazsag. Surgosen irj!
Anyat meg hivom, neked most kivanok boldog karacsonyt. Valaszolj mihamarabb!
Szia!

Andras

Egyre gyorsabban, és egyre felindultabban olvasta a sorokat. Mire a végére ért, remegett a keze. A számítógéptől az íróasztalhoz húzta magát görgős bőrkarosszékében,
és hogy addig se kelljen azon gondolkodnia, mit válaszolhatna, újra belemélyedt az
asztallapra ejtett levélbe. Mechanikusan ismét sorra vette a mondatokat, de hiába kísérletezett, másodjára is ugyanazt olvashatta csak, és a kérdőjelek, meg a felkiáltójelek is
fenyegetően meredeztek az utolsó mondatok végén.
Az utóbbi években, rossz pillanataiban olykor eszébe jutott, hogy egyszer talán válaszolnia kell azokra a kérdésekre, amiket ő és vele együtt egész nemzedéke annak
idején többé-kevésbé elkerülhetett, vagy úgy tarthatta, hogy mindaz, ami ezzel kapcso-

22

tiszatáj

latos, pro és kontra idejétmúlt előítélet, ám most, hogy balsejtelme beigazolódott,
mégis tanácstalan volt. Senkihez nem fordulhatott segítségért.
A hatvanas évek elején, amikor egy nap azzal jött haza az általános iskola hetedik
osztályából, hogy barátjával közösen megkergették egy osztálytársukat, mert olyan
irigy, stréber, és különben is csak egy büdös zsidó, apja elvörösödött. Magához rántotta, ráüvöltött, hogy nézzen jól a szemébe, mert itthon is láthat egy büdös zsidót,
sőt, ha anyja hazaér a munkából, mindjárt kettőt is láthat. Aztán azt lihegte még mindig vöröslő fejjel, hogy a nagyapjait azért nem ismerhette, mert mások nemcsak verték
a zsidókat, de mínusz harminc fokban vízzel locsolták és meztelenül kergették ki
a hóba-fagyba, másutt meg lelőtték, vagy elgázosították őket.
Soha nem felejtette el apja lángoló tekintetét. Akár egy eszelősé. Rémület és felháborodás, szégyen és tehetetlen harag, sértettség és dac vált láthatóvá egy szemvillanásra az elkeskenyedő ajkak és a rángatózó arcizmok mögött. Ez a csupán utóbb megfejteni próbált érzelmi sokk, s persze az ütésre emelkedő jobbkéz maradt meg emlékezetében, ami megállt félúton és lehanyatlott. Akkor már újra nyitva volt a szeme, látta
apja remegő szájszélét, könnyes tekintetét, és amikor az ijedtségtől és a meglepetéstől
újra szóhoz jutott, számtalan, elméjébe toluló kérdés közül azt az egyet bökte ki csupán: Mi az, hogy elgázosítani?
Amikor később visszaemlékezett a jelenetre, jobban fájt neki darabos mozgású,
medvetermetű apja rajtakapott gyengesége, mintha megütötte volna. Csak évek múltán jutott eszébe, hogy sem előtte, sem utóbb nem emelte rá soha a kezét. Ez volt az
egyetlen alkalom, és úgy érezte, az apja is megbánta, hogy elragadtatta magát. Attól
fogva mindenesetre, egyetlen alkalom kivételével, nem ejtette ki száján többet a szót:
zsidó.
Anikóval, tervezett házasságkötésük előtt két hónappal, sorsdöntőnek vélt beszélgetés keretében szándékozott tudatni a tényt. Kötelességének érezte, hogy a másfél
éves viszony e pontján felvilágosítsa arról, amit egészen addig nem tartott fontosnak,
amíg kapcsolatuk nem vett ilyen fordulatot. Tudom, válaszolta a nő, amikor vőlegénye, hányingerével folytatott rövid küzdelem után, piruló arccal kinyögte a mondatot,
ám ez el is kerülte a férfi figyelmét, annyira lenyűgözte a válasz második fele: Ha hottentotta volnál is, hozzádmennék. Összebújtak, csókolóztak, s Anikó huncutul suttogta fülébe: Most már értem, miért mondta mindig anyám, hogy vigyázni kell a zsidó
férfiakkal, mert aki egyszer beléjük kóstolt, az egy életen át szeretni fogja a „csokoládét”. A főbérlők elutaztak, így reggelig együtt maradhattak az albérleti szobában. Utólag értette csak meg, amikor felszabadult a nyomasztó teher alól, milyen súllyal nehezedett rá a régóta tervezgetett bejelentés; és csupán most, több mint húsz év után kapcsolta össze annak az éjszakának zsigerig bizsergető emlékét a szorongástól való szabadulással; most, amikor fia kérte rajta számon az elhallgatott tényt, amivel neki egészen
eddig szinte soha nem kellett foglalkoznia.
Megcsörrent a telefon. Ingerülten válaszolt a titkárnőjének, aki jelezte, hogy nemsokára kezdődik az évzáró vállalati fogadás, indulnia kellene. Összehajtotta, és zakója
belső zsebébe süllyesztette fia levelét. Felállt, kikapcsolta a számítógépet, majd újra az
asztalához lépett, és hirtelen elhatározással volt felesége mobiltelefonjának számát
tárcsázta. A készüléket ő maga vásárolta neki a második karácsonyra a válás után.
Hogy mindig tudjam, merre jársz, írta a mellékelt ajándékkártyára, nem minden ko-

2000. február

23

molyság nélkül, aminek olvastán a megajándékozott egy pillanatra mintha elérzékenyült volna, azután évődve csak annyit mondott: Feltéve, ha én is úgy akarom.
Három nap volt hátra karácsonyig, és eszébe jutott, még nem is beszélték meg, hogyan ünnepelnek az idén. Valahogy természetesnek vette, hogy ugyanúgy lesz, mint
a válás óta minden alkalommal. Volt úgy, hogy együtt töltötték az estét, az asszony
valami különleges vacsorakölteménnyel lepte meg, s azután ott aludt Anikónál. Az is
megtörtént már, ha egyiküknek éppen volt valakije, hogy a másik igyekezett úgy
tenni, mint akinek mindez természetes, s akkor huszonnegyedikén délelőtt találkoztak
csak, hogy átadják ajándékaikat. Épp egy ilyen alkalommal nyomta a nő kezébe
a készüléket, amire az már házasságuk idején is vágyott.
Az üzenetrögzítő fogadta hívását. Igyekezett kimérten beszélni, ne érezhesse az
asszony, milyen fontos lett volna nyomban megtudnia, lesz-e közös karácsonyesti
programjuk. Kis szünetet tartott; átvillant az agyán, hogy tanácstalanságában megemlíti fia izgatott levelét is, végül mégsem szólt róla. Amikor letette a telefont, nem
engedte el azonnal a kagylót. Tétovázott, felhívja-e unokanagybátyját New Yorkban,
hogy segítsen, csakhogy vele épp azért szakadt meg a kapcsolata, mert Pesten járva
rosszízű megjegyzést tett leendő feleségére, akit bemutatott neki.
Egy siksze a mi családunkban, sziszegte fogai között a már akkor sem fiatal ügyvéd,
míg Anikó kávét főzött a konyhában, ez azért mégiscsak túlzás. Apád se nevezhető
a legkevésbé se jó zsidónak, a Jóisten bocsássa meg neki, de eszébe nem jutott volna
elvenni egy gajtét, mondta ajkát összepréselve és fejét csóválva. A kövér ember homlokán gyöngyözött az izzadtság, pedig a szobában nem volt különösebben meleg.
Ez az emléke maradt meg róla, merthogy attól fogva húsz éven át nem beszéltek
egymással, és nem is váltottak levelet. Amikor azonban András néhány éve az Egyesült Államokba készült, erőt vett magán, és levelet írt az öregembernek. Félretéve húsz
év múltán is emlékezetes sérelmét és felháborodását az idős rokon embertelennek
tartott megjegyzése miatt, ami különösen elképesztő volt számára egy auschwitzi túlélő szájából, segítséget kért fia kezdeti lépéseihez. Az ezerkilencszázötvenhatban kivándorolt ügyvéd tíz napon belül, hibátlan magyarságú, gyöngybetűkkel írt levélben
válaszolt, hogy szeretettel látja egyetlen élő unokaöccse gyermekét.
Félt tőle, hogy a rövid New York-i találkozás is kellemetlen lehet a gyereknek, de
amikor utóbb Bostonba érkezve András felhívta őt, fiának feltett keresztkérdései
nyomán megnyugodhatott. A néhány nap alatt az öregúr nem hozta szóba a húsz év
előtti affért, sem más egyebet, ami a fiút sokkolhatta volna.
Nem maradt ideje telefonálni, mert újra csipogott a házi készülék. Ingerülten hallózott a kagylóba, majd kifelé menet elnézést kért a kissé sértett titkárnőtől, aki csupán azt jelezte, hogy most már tényleg neki is mennie kellene, mert a vezérigazgató,
a holland tulajdonos és kísérete már elindult az első emeleti nagy tanácsterembe.
Az állófogadás előtt rövid beszédek hangzottak el, futólagos áttekintések a társaság
éves munkájáról és várható nyereségéről, azután a hidegtálakkal rogyásig terített, hoszszú asztalok köré tömörült a több mint százfős vendégsereg.
A beszámolók alatt suttogva szót váltott a cég PR-menedzserével, egy nála valamivel fiatalabb, fekete hajú, teltkarcsú asszonnyal, aki a tömegben látható célzatossággal
mellé sodródott, ám ő kerülni szerette volna a feltűnést, ezért szájára téve mutatóujját
és elnézést kérve odébb húzódott. Másfél éve egy ideig sűrűn találkozgattak, de nem
akarta, hogy a viszonynak a vállalatnál híre menjen. Munkahelyükön hűvös volt és

24

tiszatáj

távolságtartó, kissé zavartan kerülte a nő társaságát, ami nyilván sértette többre vágyó
partnerét, ezért a liaisonnak vége szakadt.
Egy pohár pezsgőt kezébe véve, ő is sorra koccintott mindazokkal, akikkel a protokoll szerint koccintania illett. Ha valaki figyelte, feltűnhetett neki, hogy egyik alkalommal sem emelte szájához a hosszúszárú, talpas poharat a benne gyöngyöző itallal,
hogy kortyoljon belőle. Igyekezett persze viselkedni, de a cégnél sokan tudták róla,
hogy absztinens, nem akad olyan szeszesital, amit leeresztene a torkán.
Kollégái régebben ugratták is ezért eleget, amikor egy-egy kávé, kóla, limonádé
mellett üldögélt vállalati rendezvényeken, vagy amikor néha rászánta magát, és csatlakozott hozzájuk, ha a nap végén egy italra invitálták. Az elmúlt években, a privatizáció óta, s amióta volt munkatársai főnöke lett, megszűntek a közös kocsmázások.
Azoknak, akik maradtak, megszaporodtak a feladataik, s ha a korábbi társaság elvétve
összejárt is, már nem hívták magukkal.
A szűk körű vezetői értekezleteken azonban, melyek a tulajdonosváltás óta gyakran éjszakába nyúltak, a hollandoknak még imponált is a józansága. Sem ezért az elismerésért, sem a régebbi, kollégáktól eredő, ironikus megjegyzésekbe csomagolt roszszallásért nem tett semmit; absztinenciája mögött más egyéb nem húzódott, mint az
alkoholtól való viszolygás. Ivott volna ő szívesen azokkal, akik ezt örömmel vették
volna, ám már a szesz szaga, pláne az íze undort keltett benne, s ha csak egy kortyot
a szájába vett, hányingere támadt.
Most sem ivott, csak evett néhányat a szalámis és a libamájas szendvicsekből. Mosolygott egy keveset a holland delegáció tagjaival és a magyarul már jól beszélő vezérigazgatóval, akinek korábban jelezte, hogy temetésre kell mennie az évbúcsúztató
délutánján, melynek időpontját sajnos már nem tudja módosítani, majd a lehető legkisebb feltűnéssel igyekezett távozni. A protokoll szerint természetesen az utolsók
között kellett volna elhagynia a helyszínt, főnöke ezért már három héttel korábban is
kissé kelletlenül fogadta a hírt, de végül persze bólintott: a kegyelet az kegyelet, nincs
mit tenni.
A kocsiból még egy kísérletet tett, saját mobiltelefonját előkotorva táskájából, újra
az asszonyt hívta, hogy egyeztesse vele a karácsonyesti menetrendet. Ismét csak
a hangposta jelentkezett, s ezúttal már kissé türelmetlen üzenetet hagyott.
Az Óbudai temető főbejáratánál azt mondták, nyugodtan guruljon beljebb, a szóratásos temetések parkjáig jócskán kell mennie még. Háromnegyed négyet mutatott
a műszerfalon az óra; tizenöt perce volt, hogy odaérjen. Nem akarta felverni a temető
csendjét a gépkocsi zajával, otromba dolognak tartotta volna, hogy a sírok között
autózzon, ezért inkább visszatolatott a kapu előtti parkolóba, és gyalog indult el.
A végén kissé loholnia kellett, mert valóban messze esett a parcella, de négy előtt egy
perccel ott állt az épület előtt, ahol már várták.
A fekete egyenruhás szertartásvezető az elhunyt nevét tudakolta, segítője kisvártatva hozta az urnát, mire az első a jobbját nyújtotta és őszinte részvétét fejezte ki. Az
őszinte kissé túlzás volt, gondolta magában, miközben kezet szorított vele. Hátrébb
kellett lépniük. A segéd a virágágyásokkal szegélyezett, négyzet alakú gyepszőnyeg
közepére ment, és az urnát az ott felmeredő oszlop tetejére erősítette.
Míg társa dolgozott, a szertartásvezető a füves részen kívülre tessékelte, és bár ő egy
szót sem szólt, egy mozdulatot nem tett, ami arra utalhatott volna, hogy sürgetné az
eseményeket, türelemre intette. Amikor egyedül maradt, és farkasszemet nézett a tőle

2000. február

25

jó húsz méterre lévő szürke urnával, megborzongott. Toporgott, elfordult, majd újra
odavonzotta figyelmét a készülődés. Fázósan dörzsölte nyakához kabátja összehúzott
gallérját.
Mindig irtózott a temetésektől. Képtelen volt az élet részének tekinteni a halált.
Amikor szülei annak idején arról vitatkoztak, hogyan temetkezzenek, ő mindig kelletlenül állt hozzá, s olykor félbeszakította az egyébként nem is mindig szomorú diskurzust. Kamaszkorától kezdve egyre indulatosabban reagált, ha szóba hozták előtte
a témát. Azt kérdezte ilyenkor, muszáj-e erről társalogni, máskor meg azt, vajon szándékosan irányítják-e erre a beszélgetést, csak hogy idegesítsék őt. Később előfordult,
hogy némán kivonult a szobából, ha erre terelődött a szó.
Igenis szembe kell nézni a halállal, vélekedett az apja. Készülnie kell rá az embernek, aki csak akkor lehet nyugodt, ha élete minden percében úgy távozhat, hogy nem
hagyott befejezetlen ügyeket maga után. S tovább folytatta a vitát feleségével, az
ő anyjával, aki ragaszkodott ahhoz, hogy hamvasszák, ha eljön az ideje, őt ne falják fel
a bogarak, és különösképpen a kukacok ne férjenek hozzá, melyeknek már a látványától is undorodott. Apja, aki akkor már valamivel nyíltabban beszélt volna zsidóságról,
átnyúlt az asztal fölött, megfogta anyja kezét, és fejét tűnődve oldalra biccentve, kissé
hunyorogva csupán annyit mondott, mégiscsak furcsa, hogy egy zsidó Auschwitz után
önként válassza a krematóriumot. Anyja csak legyintett: Porból lettünk, porrá leszünk, a kukacokat mindenesetre el kell kerülni. Később, amikor ő már egyetemre
járt, és apja beleszikkadt, hogy csak úgy nyugodhat majd egyszer felesége mellett, ha,
mint mondta mindig kis mosollyal, maga is postaládába téteti magát, már csak azzal
tudta felheccelni a fiát, hogy a biztonság kedvéért előre rendezi a számlát, kifizeti az
urnákat és megváltja a helyet a Farkasréti temető falában, mert nem bízik az ő ügyintézésében.
Évtizedek távolából emlékezve, ugyanúgy összeszorult a torka, mint akkor, mert
saját fájdalmán túl, a gúnyos megjegyzés mögött megérezte a valódi félelmet a végső
bizonytalantól.
Sajnálta apját szorongása miatt, amit, óva atyai tekintélyét, rossz viccel próbált elleplezni, és őszintén fájt neki a ki nem mondott lebecsülés, hogy szerinte nem lesz
képes méltón helytállni ott és akkor, ahol és amikor talán élete legszentebb kötelességét teljesíti az ember. Fogalma nem volt egyébként semmiféle szentségről, minden
vallást egyaránt távol érzett magától, a végtisztesség aktusát mégis valamiféle szentséggel ruházta fel önmagában, noha nem tudta volna megfogalmazni, miért és miképp
gondolja mindezt.
Ahogy önállósodni kezdett, és a saját lábára állt, mindenesetre gyakran volt része
ilyen és ehhez hasonló megjegyzésekben. Később jött rá, hogy mindez arról a szülői
tanácstalanságról és szorongásról árulkodik, hogyan is viszonyuljanak egy szem fiukhoz, aki már nem gyerek, nem szorul támogatásukra, egyenrangú partner, nem függ
tőlük, sőt előbb-utóbb ő maga lehet támaszuk. Ezt a gondolatot, jött rá évekkel később, szintén nem lehet egykönnyen elviselni. Mindig kínosan igyekezett, hogy a saját
fiával kapcsolatban ne essen ebbe a hibába, és úgy érezte, nem is vallott kudarcot. Ebben nem.
Eszébe jutott tönkrement házassága, és nyomban ezután a délben kapott e-mail.
Ugyan mit válaszolhatna rá? Hogy a huszadik század végén mégiscsak marhaság ez
a nevetségesen ósdi törzsiség, különösen olyasvalakinek az esetében, aki saját jogon
máshová is tartozik? Pláne Amerikában, ahol aztán senkire nem ütnek billogot; sen-

26

tiszatáj

kire rá nem erőszakolják, hogy az legyen, ami nem óhajt lenni. Ezért fogadta végül is
bizonyos örömmel, de legalábbis megnyugvással fia bostoni ösztöndíját, bár a szíve
belesajdult, hogy így, az elkövetkező nem is olyan rövid időben, évente mindössze
egyszer, legfeljebb kétszer látja. Ám a levél tanúsága szerint hiába Amerika, hiába
a tökéletes szabadság, hiába, hogy nincs semmiféle kényszer, nem dörgölik az orra alá,
hogy nem lehet más, csak az, aminek született, ő maga veti a szemére, hogy nem zárta
gettóba. Talajgyökér, a vér szava, eredetmítosz! Ez nem az a sors, amit Andrásnak
elgondolt, még ha itt, a Balkán nyugati részén most megint ez a divat, akkor sem.
Megzavarták az elmélkedésben. A szertartásvezető már másodszor köszörülte a torkát, mire kissé összerezzent. Feleszmélt, észrevette, hogy rá várnak, és intett, hogy
kezdhetik.
Verdi Reqviemjének akkordjai törtek elő kissé recsegve a ház bejárata fölé függesztett hangszóróból, de ez sem tudta elnyomni azt a rémisztő, daráló zörgésére emlékeztető zajt, ami az urna felől hallatszott. Ha nem tudta volna, hogy az edényben csupán
hamu van, semmi más, csontok őrlésének hangjait vélte volna kihallani a vezetékben
nyomuló bugyborgásból. A gondolatra végigfutott a hátán a hideg, de a következő
pillanatban vékony vízsugár lövellt felfelé az urna tetejéből, majd oldalirányba is spriccelni kezdett a víz, s ahogy a zene drámai dallamaira szökőkútszerűen kiteljesedett
a jelenség, a rémisztő zörej elcsitult.
Egy perc telt el, vagy tíz, amíg az utolsó, vékony vízsugár is lassan lekonyult, nem
tudta volna megmondani. Meredten állt, megilletődve, csak akkor kapott észbe, amikor a szertartásvezető és társa kissé tolakodóan ismét hozzá lépett, hogy kondoleáljon.
Zakója belső zsebébe nyúlt levéltárcájáért, előkotort két darab ezrest, és köszönettel
átnyújtotta. Egy perccel később már nem látta sem őket, sem az urnát.
Csak akkor jutott eszébe a nagynéni, amikor magára maradt. Az urna látványa egészen addig blokkolta emlékezetét. Jóval idősebb volt az anyjánál, mégis ő maradt utoljára a családban a maga nemzedékéből, annak ellenére, hogy jó tizenöt éve halni készült. Hetente egyszer felhívta, majd azután, hogy elvált, kéthavonta meglátogatta az
özvegyasszonyt, aki utolsó éveire teljesen szenilissé vált, és úgy beszélt neki bergenbelseni élményeiről, mintha nemcsak ő töltött volna ott közel nyolc hónapot, hanem
a nála negyven évvel fiatalabb, már a háború után született unokaöccse is. Emlékszel?
kérdezett rá egy-egy epizódnál többször is.
Hiába próbálta eleinte visszaterelni az idős hölgyet a való világ koordinátái közé,
fokozatosan rá kellett jönnie, hogy mindkettejüknek egyszerűbb, ha sűrűn bólogat, és
ráhagyja képzelgéseit. Nagynénje korábban soha nem beszélt a deportálásról, csak
most, amikor már nem tudta kontrollálni mondandóját; helyszínek, események, személyek és időpontok keveredtek szürreális elbeszéléseiben, de mindig a láger jelent
meg emlékezéseinek kereteként vagy végső színtereként; mindig ide lyukadt ki zavaros
történetei során, s itt végül mindig abba is maradt beszélgetésük, mintha onnantól
fogva semmi nem történt volna vele több mint ötven éven át. A világ egyébként számára a bergen-belseni utazással nem csupán időben, de térben is véget ért; visszaérkezése után többé nem ült vonatra és nem hagyta el Budapestet, ahová a háború után
költözött.
Bár sajnálta és segítette, nem tudta szeretni az anyjáról hagyatékként rámaradt idős
rokont, emiatt viszont gyakran bűntudatot érzett, és lelkiismeret-furdalása volt amiatt
is, hogy megkönnyebbült, amikor a nyolcvankilenc éves asszony három héttel korábban egyik reggel nem ébredt fel. Könnyű halál egy nehéz élet jutalmaként, gondolta

2000. február

27

akkor, néhány órával azután, hogy a bejárónő értesítette őt. Amikor kifelé ballagott
a sírkertből, úgy érezte, a maga részéről mindent megtett, hogy nagynénje utolsó hónapjaiban ne érezze a magányt, s hogy végakarata szerint nyugodjon, ezért ő is megnyugodhat. Tudta jól, miért akarja ilyen sietősen elvégezni az előbb vagy utóbb mindig
elkerülhetetlen számvetést. Most, ennyi idő múltán sem hagyta nyugodni az a végrendelet, aminek záradékában apja, anyjával hozott közös döntéséről értesítette, miszerint
nem akarják terhelni őt azután sem, ezért a későbbi lelkiismeret-furdalásokat megelőzendő, s mivel az urnák amúgysem kívánnak gondozást, megtiltják neki a rendszeres
temetőlátogatást, legfeljebb háromévente egyszer igénylik a kegyeletes aktust, első
alkalommal unokájuk nagykorúvá válása idején. A mondatokat átszőtte apja iróniája.
Szülei egyidősek voltak, anyja hetvenhárom évesen halt meg, apja fél évig kínlódott
egyedül, búskomorságtól letaglózva, azután feladta. Nem volt hajlandó hozzájuk költözni, inkább halálba szenvedte magát.
Képtelen volt megbocsátani nekik jónéhány évvel korábban kelt végakaratukat,
amiben apjának még arra vonatkozó, szellemeskedő tanácsai is szerepeltek, hogyan
gazdálkodjon a hagyatékkal: a hatalmas körúti lakással, a balatoni villával, némi családi
ékszerrel, és az utolsó években, apránként, egy bécsi és egy zürichi bankban elhelyezett készpénzzel.
Apja nem kívánt a textiliparral foglalkozni, amire a családi hagyomány predesztinálta volna; bankár akart lenni már a háború előtt, de ezerkilencszáznegyvenkilenctől
kezdve nyugdíjazásáig csak a Pénzintézeti Központban dolgozhatott; ott ismerkedett
meg feleségével is. Soha nem tudta túltenni magát azon, hogy a nácik után a kommunisták is elvették, ami addigra még a családi vagyonból megmaradt. Ezerkilencszáznyolcvankilenc után sem bízott a jövőben, évente kétszer csak azért utaztak, hogy
amijük volt, illetve, ahogy ő mondta: amijük még megmaradt, biztonságba helyezzék.
Ezzel szemben fia elégtételt érzett, hogy ahhoz a pénzhez azóta sem kellett hozzányúlnia, csak az fájt neki, hogy mindezt ők már nem tudhatják.
Amikor annak idején a végrendeletet újra és újra elolvasva, sápadtan előadta feleségének, mi szerepel a szinte teljesen egyforma méretű, nyomtatott betűkkel, kézzel
írott lapokon, és az asszony csendben megjegyezte, hogy szülei még haláluk után is
gondoskodnak róla, mert ő negyvennégy évesen is egy nagy gyerek, majd odalépett
hozzá, és a nyakát átfogva, vigasztalóan a mellére hajtotta fejét, akkor érezte, hogy
végképp megpattan benne valami. Lefejtette magáról a nő karját, aki azt hitte, hogy
a gyász miatt levert és zárkózott, pedig neki akkor és ott telt be a pohár. Hogy még
ekkor is, ebben a helyzetben is csak azt szajkózza, amit állandóan, olykor anyjával,
apjával összemosolyogva közösen vagdostak a fejéhez. Elviselhetetlennek érezte mindig, hogy felesége, aki korán elárvult, beépülve a családjába, olykor nyíltan, többnyire
alig észrevehetően, de következetesen szülei oldalára állt ebben az évtizedek óta zajló
konfliktusban. Ezért is szerették mindig a „fess tornatanárnőt”, aki „olyan slágfertig”,
és „szerencsésen kiegészíti” őt. Rühellte ezeket a mondatokat, rühellte, hogy hülyének
nézik, és utálta, hogy olyan cinkosan tudott egymásra nevetni anyja és felesége, apja
pedig sokatmondóan bólogatott, elismerően pislogva hatalmas termetéhez képest mulatságosan apró szemével menye felé.
Egyedül akart maradni, emlékezett vissza egészen élesen és tisztán; teljesen egyedül,
vállalva ennek valamennyi nehézségét. Meg kellett halniuk, hogy el tudjon válni
a feleségétől, harapott ajkába a temető kapuján kilépve.

28

tiszatáj

Kabátzsebéből előhúzta a telefont és az asszonyt hívta. Kellően lecsillapodott ahhoz, hogy normális hangon tudjon vele beszélni, de sem otthon, sem a mobilszámán
nem jelentkezett. Amikor a hangposta szignálját meghallotta, dühbe gurult és fogai
között sziszegve káromkodott. Megfordult a fejében, hogy nem vár karácsonyig, hanem még aznap felugrik hozzá, esetleg mégis elújságolja valamiképpen a fiuk levelét,
a nagynéni temetését, isznak egy kávét, s ha kellő ideig sikerül nem veszekedniük, miközben beszélgetnek, Anikó összeüt valami vacsorát. Netán ott marad éjszakára is.
A terv persze így dugába dőlt, s ez még jobban elkedvetlenítette. Két nap volt hátra
karácsonyig. A hét végére nem akadt különösebb programja, egészen pontosan semmilyen ötlete nem volt, mivel üsse agyon az időt. Évutó lévén, sürgős munkát nem talált,
amit hazavihetett volna, társasági meghívás sem esett erre a hétvégére, harmadiknak
pedig egyik baráti házaspár nyakába sem kívánt akaszkodni szombat estére. A válás
után már jónéhány hétvégéje ment tönkre így, és bár meghívói sosem mutatták, feltételezte, hogy azok sem érezték túl jól magukat ilyen alkalmakkor. Mindössze az
aranyvasárnap kínált némi lehetőséget. Eredetileg azt tervezte, hogy ajándékot vásárol
Anikónak, amit másnap este, de legrosszabb esetben délelőtt, egy presszóban átadhat
neki, amikor ő is átveszi majd a maga ajándékát. Ebben soha nem volt nagy fantáziája
az asszonynak; olykor egy elegánsabb nyakkendőt, máskor egy képzőművészeti albumot, vagy egy klasszikus CD-t bontogathatott ki a díszes csomagolópapírból, mert
Anikó a külsőségekre mindig is adott.
A karácsonyok voltak számára a legnehezebbek, ha nem az ezúttal is tervezgetett
módon zajlott az este. Aktuális barátnőjével ugyan megajándékozták egymást, és ha a
hölgy nem volt férjnél s nem kellett rokonokat látogatnia, éppúgy egész nap nála volt
és a konyhában sürgölődött, mint Anikó tette régebben, s valamiféle családias hangulatot csempészhetett a bejárónő által rendben tartott, ám alapvetően mégiscsak kissé
kopár lakásba, de ez mégsem tudta pótolni a régi karácsonyokat. Az elmúlt hetekben
azonban semmi nem mutatott arra, hogy ne együtt ünnepelnének, igaz, konkrétan
nem is beszéltek róla.
Vaksötét volt, amikor beszállt a kocsiba. Mindig is utálta a telet, a délutántól délelőttig tartó éjszakákat, a fény hiányát, ami, úgy vette észre, közvetlenül befolyásolja
hangulatát. Egy-egy téli napon, amikor meglepetésszerűen mégis kisütött a nap, egészen felvillanyozódott, arcát a sugarak felé fordította, és mintha fotocellái lennének,
akár a növényeknek, szaporán gyűjtötte, szinte habzsolta a fényt, akárha e pár óra,
vagy csupán néhány perc emlékét ugyanúgy elraktározhatná sejtjeiben, mint azok
a klorofilt. Ezen a télen, december eleje óta egyetlen ilyen nap se volt. Amióta megtehette volna, minden ősszel elhatározta, hogy megfelezi a sötét és hideg hónapokat
valami egzotikus utazással, ám végül mindig meghiúsult az elhatározása. Nyáron valahogy minden könnyebben működött, de ilyentájt hol egy szakítás, hol egy bimbózó új
kapcsolat reménye akadályozta meg, hogy nekivágjon, volt feleségével pedig úgy
érezte, hogy képtelen lenne egy egész hetet összezárva eltölteni.
Nem volt hová sietnie, mégis idegesítette, hogy az esti csúcsforgalom miatt lépésben halad a kocsisor. Több mint fél órába telt, amíg hazaért. A Körúton persze nem
talált parkolóhelyet, be kellett fordulnia a Dob utcába, ahol végre megállhatott.
Akkor ment vissza a Falk Miksa utcából szülei megüresedett, háromszobás lakásába, amikor a válás procedúrája lezajlott. Évek óta tovább akart költözni innen, Budára, csak képtelen volt rászánni magát a lakáscserével járó, számtalan elháríthatatlan

2000. február

29

tennivalóra. A három szobából kettőt lakott, a harmadikban fia holmijai voltak, aki
a nyári szünetekben lakott hol itt, hol az anyjánál.
Az előszobában ledobta a táskáját, és úgy ahogy volt, kabátban csörtetett be a nappaliba. Mintha megérezte volna, a telefonon vörösen villogó jel tudatta, hogy üzenet
várja.
Az asszony hangján érezni lehetett a zavartságot. Pontosan tudta, mit jelent a közös karácsony, aminek intimitása néhány órára vagy akár napra is képes volt csökkenteni a közöttük lévő távolságot, ezért az egyszerű bejelentés határozottsága mögött
képmutatás rejtőzött. Tömören közölte, hogy elutazik az ünnepre, s ha visszajön,
majd ő jelentkezik. Mintha előre, pontosan kitalálta volna a szavak egymásutánját.
Amikor befejezte, a kazettán tisztán hallatszott, hogy nyelt egyet. Lélegzetvételnyi
szünet után, némileg mentegetőzve fűzte hozzá a mondottakhoz, hogy egészen mostanáig nem volt biztos az út, ezért is nem szólt róla korábban. Az utolsó mondatok
spontaneitásához már nem fért kétség. Mielőtt letette a kagylót, erőltetett vidámsággal
boldog karácsonyt kívánt.
Tudta, érezte, hogy valami készül, különben Anikó nem kapcsolta volna ki a mobiltelefont. Nyilván nem egyedül utazott el, ezt sem volt nehéz kikövetkeztetnie.
Nem volt már féltékeny, csak sértett és dühös. Persze nem ez volt az első alkalom,
hogy a válás óta akár a nőnek, akár neki akadt valakije, azt viszont bántónak érezte,
hogy az asszony nem jelezte időben előre, hogy az idén lőttek a közös karácsonynak.
Nyilván tartott a kérdezősködéstől, zökkent le még mindig nagykabátban az állólámpa és a telefon melletti füles karosszékbe, amiben nyugdíjas apja szunyókált mindig
ebéd után, merthogy „az ember napközben nem fekszik le.”
Az agyonhasznált, nem is különösen értékes darabok közül néhányat kicserélt, ám
még mindig a vastag, vörös tónusú, port nyeldeklő perzsaszőnyegek, oroszlánlábas,
súlyos ónémet bútorok uralták a teret, és a plafontól a földig érő, aranyszegélyű,
bordó brokátfüggöny a háromszárnyú ablak előtt, ami, bár csak félig takarta az üveget, nappal sem engedett be elegendő fényt a szoba belső felébe. Hiába kapcsolta fel
a nyolckarú, kovácsoltvas csillárt, a hatalmas térben az sem adott kellő világosságot.
Tudta, csak egy új lakást lesz képes berendezni alapvetően egységes stílusú bútorokkal,
több, derűsebb hangulatot biztosító helyi fényforrással, ám hogy lesz-e ereje szabadulni a családi ereklyéktől, abban nem volt biztos.
Úgy ült ott, mint aki indulásra készen, perceken belül ígért telefonhívásra vár,
csakhogy nem volt semmiféle ígéret, semmiféle hívás, és legnagyobb bánatára sehová
nem kellett indulnia. Hirtelen felpattant, kisietett az előszobába, és az aktatáskájával
tért vissza. Előhalászta telefonregiszterét, és lapozgatni kezdett benne. Kinézett egy
nevet és a hozzá tartozó számot, de az illető hölgy, aki egy korábbi partnercégnél
dolgozott, nem volt odahaza, a válaszoló férfihang pedig nem sok jót jósolt, ezért hívása tárgyában nem hagyott üzenetet. A következő próbálkozás is hiábavalónak bizonyult. Tízpercnyi beszélgetés után derült csak ki, hogy rosszul kalkulált, és a teniszedzésről ismert ügyvédnőnél, a barátságos csevegés ellenére nincsenek esélyei, mert
ahogy az esetleges randevúra terelődött a szó, a vonal másik végén gúnyos kacagás volt
a válasz, és az a durva hasonlat is elhangzott, hogy a hívott fél nem kesztyű, amit
akármikor fel lehet húzni, majd akár hónapokra eldobni. A végén még elnézést is
kellett kérnie a zaklatásért.
A V betűhöz lapozott. Vadas Zsuzsának hívták azt a kolléganőjét, akivel a délutáni
fogadáson mindössze néhány szót váltott, vele közel egy időben vált el, és régebben,

30

tiszatáj

egy ideig egymásra jártak. Negyvenkét éves volt, kissé már elvirágzott szépség, aki
azonban hangsúlyozott nőiességével, olykor kihívó viselkedésével, extravagáns öltözködésével még mindig magára tudta vonni a férfiak figyelmét, így többek között az
övét is. Bár délután elhárította a hosszabb eszmecserét, azt pontosan átlátta, a nő keresi
az alkalmat, hogy a közelében legyen; hogy éreztesse, hiányzik neki a régebbi, intim
viszony. Mélyen dekoltált blézere alatt, melynek színe finoman harmonizált szoláriumozott bőre és füle mögé fésült, melírozott haja színével, látszólag nem viselt semmit,
miniszoknyája pedig érvényesülni hagyta füstszínű nejlonharisnyába bújtatott, még
mindig első osztályú lábait. Közepes termetű volt, teltkarcsú, de fürge mozgású. Ajkát
mindig olyan kislányosan tudta beharapni, és mindig olyan izgatottan pislogott, ha
valami sikamlós téma került szóba, mintha valóban zavarba jött volna tőle.
Szinte látta maga előtt a nőt, amint az felvette a kagylót és a hangjában meglepetés
érződött. Nincs-e kedve együtt vacsorázni, kérdezte tőle minden kertelés nélkül. Nem
számított rá, hogy épp ő telefonál, mondta a nő őszinte bizonytalansággal, de nem
elutasítóan. Már levetkőzött, fűzte hozzá kisvártatva, s ebből arra következtethetett,
hogy menni fog a dolog, csak kissé kéreti magát a másik, ahogy illik, sőt éppenséggel
ezzel akarja felcsigázni érdeklődését, netán érzékeltetni a találkozó jelentőségét. Annál
jobb, felelte, akkor máris indul. A nő felnevetett. Na persze, mondta jellegzetesen
elnyújtott, éneklő hangján, amiből pontosan kitetszett, hogy tudja, mire megy ki a játék, kihallja ő az irónia mögül a valódi szándékot, de a konvenció és e játék megkerülhetetlen szabályai miatt ő sem eshet ki szerepéből. Majd sóhajtott egyet, és megkérdezte, hogy hol találkozzanak.
Túl könnyen ment, túl simán, gondolta, miután letette a telefont, és egy pillanatra,
egyetlen röpke pillanatra az is átsuhant az agyán, hogy lemondja a randevút. Azután
ő is sóhajtott, még egyszer tárcsázott és vendéglői asztalt foglaltatott. Felállt, kibújt
a kabátjából, öltönyét a kétajtós ruhásszekrénybe akasztotta, egyúttal levett a polcról
egy sötétkék inget, kiválasztott egy fekete szövetnadrágot és egy szürke, halszálkás
tweedzakót.
Zuhanyozott, és a Calvin Klein Eternity feliratú üvegcséből, amit tavaly karácsonyra kapott Anikótól, parfümöt szórt a nyakára, némi tanakodás után ágyékára is,
majd kissé túlzónak találva az illatfelhőt, nedves törülközővel dörgölte le a kesernyés
kölni egy részét. A tükör előtt hosszasan igazgatta egy makacsul oldalra elálló hajtincsét, amit nem sikerült lefésülnie, és idegesen nyomogatta a homlokán minduntalan
lüktető eret. Úgy döntött, hogy nem borotválkozik, jól áll neki a borosta, és ha fogait
összeszorítja, megfeszülő arcizma is férfias benyomást kelt.
Az évek során megszokta külsejét, megtanult együtt élni az öregedés sorra kimutatkozó jeleivel, melyeknek csupán egy része volt mások számára is jól látható. Csak a
halántékánál őszült, és a szája körül voltak mélyebb ráncok. Amennyire vissza tudott
emlékezni, szeme sarkában a szarkalábak már az egyetem vége felé jelentkeztek, és
annakidején, hülye fejjel még büszke is volt rájuk. Persze akkor is úgy gondolta, ezzel
férfiasabb benyomást kelt, mondhatni, lányosan törékeny arca. Vonásai még mindig
arra a kamaszra emlékeztették, akit annak idején váratlanul kezdett el foglalkoztatni
külseje számos tökéletlensége. Vékony volt és maradt, mindig szüksége volt a jól szabott zakók válltöméseire.
Egy dolog miatt sohasem panaszkodhatott a feleségére. Bár az asszony teste, életének ötödik évtizedében is hibátlannak volt mondható, házasságuk alatt egyetlen tapintatlan megjegyzést sem tett az ő sportosnak aligha nevezhető alakjára. Ha gondolta is,

2000. február

31

soha nem adott hangot bírálatának. Megismerkedésük előtt nemigen volt egyiküknek
se komolyabb kapcsolata mással, és ő csak utóbb jött rá: ha odáig eljutott egy nővel,
hogy meztelenül állnak egymással szemben, véznasága már nem jelent akadályt. Néha
eltűnődött, vajon ha húszévesen is tisztában van ezzel, másként alakult volna-e az
élete.
Ideges, vibráló tekintetet látott a tükörben. Az ő meleg, szomorú, barna zsidószemei, mondta egyszer Anikó már a válás után. Több mint két évtizedes együttlét során
soha nem aposztrofálta így, ezért mellbevágta a kijelentés, holott egy gyengéd pillanatban hangzott el, s a rossz szándék gyanújának árnyéka sem vetődhetett rá. Zavarba
jött, tán el is fordult egy pillanatra. Ha a reggeli borotválkozáskor, vagy fogmosás után
olykor vérző ínyét vizsgálgatva belenézett a tükörbe, magától eszébe nem jutott volna,
hogy egy zsidóval néz farkasszemet. Hosszas vizsgálódás után sem látott szerencsére
feltűnően szemita vonásokat ábrázatán.
Hideg volt az este, sálat, sapkát pedig gyerekkora óta nem viselt. Autóval ment
a Károly körút és a Rákóczi út sarkára. A kapucsengővel jelzett egy hosszút és egy rövidet, ahogy megbeszélték, de öt percbe is beletelt, míg a nő leért a másodikról.
A nemrég nyílt Művészinasban foglalt asztalt a Deák téren. Úgy remélte, a gyertyafény és a halk zene megteszi hatását.
Partnere meglepően szolidan öltözött ezúttal. Rozsdabarna csizmát, bokáig érő,
mogyoróbarna szoknyát, fehér vászoninget, s a szoknyához hasonló színű, kötött
kardigánt viselt, nyakában tigrismintás, drapp selyemsállal. Széles karimájú kalapja
volt hivatva kissé megbolondítani egyébként visszafogott ruházatát, amitől azonban,
arra való hivatkozással, hogy nem látja az arcát, némi kérlelésre hajlandó volt megválni
a vacsora idejére. Kicsit nyafogott, hogy fogyókúrázik, ezért csak egy salátatálat kér,
de közben megivott két Camparit szódával, ő pedig roston sült csirkemellet rendelt.
Miközben turkált a tányérján, arra gondolt, hogy a kései ebédként délután fogyasztott szendvicsek miatt nem éhes. Félretolta a húst, és szórakozottan lögybölte poharában a frissen facsart narancslében olvadozó jégkockákat, miközben zsongó fejjel hallgatta a nő szüntelen fecsegését. Munkahelyi pletykák, a gyerek iskolai zűrjei, a fiókjában megtalált marihuánás cigaretták, volt férjével zajló örök konfliktusai; úgy öltötte
egymásba a témákat, hogy monológját félbe nem lehetett szakítani. Csak akkor koncentrált kissé jobban a panaszáradatra, amikor az asszony fiával kapcsolatos nehézségeit ecsetelte igen érzékletesen, hogy úgy érzi, a gyerek elidegenedett tőle, jószerével
kezelhetetlen, pedig mindent megpróbált: szigort éppúgy mint engedékenységet, tiltást
és célprémiumot, teljes zsebpénzmegvonástól ausztráliai nyaralással való kecsegtetésig.
A lelkét kiteszi azért a kölyökért, de a kurvapecér apja hatása érződik csak a rövidesen
érettségiző fiún, aki dafke is küld neki pénzt, vagy havonta kiviszi magához Bécsbe,
hogy együtt szórakozzanak és teljesen elrontsa a gyereket, akin persze így semmilyen
nevelés nem fog.
Attól a ténytől, hogy más is hozzá hasonlóan nehéz cipőben jár, felvidult, és monoton bólogatását megszakítva önkéntelenül el is mosolyodott. Áthajolt az asztalon, és
végigsimított a kipirult asszony arcán. Az félreértette, és a részvevő együttérzés gesztusának vélve a mozdulatot, lendületesen taglalta tovább problémáit.
Nem ez volt az első tönkrement kapcsolat az általa ismert párok között, ahol
a gyerek valaha vágyott célból egymás zsarolása, vagy csupán az öncélú bosszú aljas
eszközévé vált. Az jutott eszébe, vajon ők hogyan tudták volna mindezt megoldani;

32

tiszatáj

lett volna-e bennük elegendő emberség civilizáltan, a gyerek érdekeit szem előtt tartva
viselkedni, ha arra kerül a sor. Hálát kell adnia a sorsnak, gondolta, hogy képesek
voltak kivárni, míg a fiuk nagykorú lett, és maga vágta szét a gordiuszi csomót azzal,
hogy elment. Utolsó közös éveik persze idegőrlőek voltak, mert összezárva, titokban
gyilkolták egymást, Andrást lehetőleg megkímélve viszályaiktól.
Lehet, hogy a füvet is ő veszi neki, s a végén még narkóst csinál a gyerekből, magyarázta széles gesztusokkal a nő. Figyelsz te rám egyáltalán? kérdezte felcsattanó
hangon, mire összerezzent és bólogatni kezdett. Néhányan a szomszédos asztaloktól is
feléjük fordultak. Az ajkára tette mutatóujját, jelezve, hogy kissé halkabban kellene
folytatniuk a diskurzust. Az asszony suttogóra fogta hangját, úgy folytatta: Legalább
csinálj úgy, mintha nemcsak a testem érdekelne.
Az volt a különös, hogy bár meg is sértődhetett volna, egyáltalán nem úgy tűnt,
mint aki valóban zokon veszi, hogy a férfi figyelme elkalandozott. Miközben szemrehányóan beszélt, gúnyos mosolya kihívóvá vált, mint aki maga is tudja, sőt valamiképpen természetesnek is veszi, hogy a másik nem igazán kíváncsi arra, amiről beszél,
csak elviseli, hogy céljához érjen.
Nem tudott mit válaszolni az asszonynak, csak a fejét rázta, hogy nem, ő igazán
nem így gondolkodik, ám közben izgatta, hogy partnere átlát rajta, mégsem játssza
meg magát, nem háborodik fel, és nem utasítja vissza közeledését. A kis intermezzo
mindenesetre kizökkentette a nőt szerteágazó monológjából, és ő hiába próbált azután
már erejét összeszedve őszintén érdeklődni, minden mondatára csipkelődés volt a válasz. A csevegés elakadt.
Nem indulunk lassan? kérdezte a tőle telhető legsimulékonyabb hangon, hogy legalább valamit megmentsen a hangulat maradékából, és ismét végigsimított asztaltársa
ujjain, melyet gyöngyházszínűre lakkozott, keskenyre és hegyesre nyírt körmei voltak
hivatottak kecsessé hosszítani, de gyengéden kérdő és kérlelő tekintetére fáradt pragmatizmus felelt: Csak hozzád mehetünk, nálam ott a gyerek.
A vendéglőből kilépve, kissé megenyhülve egymásba karoltak, úgy sétáltak vissza
az autóhoz. A Dob utcába befordulva hajtott a Körút felé, amikor a Kazinczy utca
kereszteződésében, felperdülő karimájú kalapban, sietős lépteiktől meglibbenő pajeszú, kaftános haszidok szaladtak át a hirtelen felbukkanó kocsi előtt a túloldalra. Az
utolsó pillanatban fékezett az árkádok alól váratlanul kilépő gyalogosok láttán. Mindketten előre zökkentek, s amikor ismét gázt adott, hogy a motor le ne fulladjon, az
üléshez préselődtek. Ahogy blokkolt, azután meglódult az autó, reflexszerűen utasa elé
kapta a kezét, majd a combjára eresztette, hogy megnyugtassa. Nem tudta hányadán
állnak, ezért az óvó mozdulatban valóban nem volt több, ám a nő combja közé zárta
ujjait, és végigsimított kézfején. Jólesett a cirógatás, melegség öntötte el, s mire a Körút
sarkára értek, szívdobogása is lecsillapodott. Borzalmas, dohogta kényszeredetten, míg
a lámpánál várakoztak, a huszadik század végén ilyen maskarát hordani. Az emberben
a mosdatlanság benyomását keltik.
Bólogatásra számított, de egyetértés helyett az asszony a fejét rázta: Ezek legalább
hisznek valamiben. És van tartásuk. Sóhajtott, azután, mint aki eldöntötte, hogy ha
megszólalt, akkor már mindegy, folytatta: Azt még csak megbocsátotta anyámnak
a család, hogy ezerkilencszázötvenben belépett a pártba, de azt már nem, hogy utána
hozzáment az apámhoz, aki persze éppúgy nem volt már keresztény, ahogy az anyám
sem volt már zsidó. Elmélázott. Talán ezért mentem hozzá én is egy gójhoz. Úgy kell
nekem.

2000. február

33

A kibukó vallomás hallatán elképedt. A balesetveszély másodperceiben viszonylag
higgadt tudott maradni, most azonban egy pillanat alatt megizzadt a tenyere a volánon. Eszébe nem jutott volna, hogy az általa jó öt éve ismert, mindig szőkített hajú,
kihívó viselkedésű, éles nyelvű kolléganő zsidó lenne, igaz, nem is gondolkodott ezen
soha, ahogyan az is elképesztette, róla honnan tudja ugyanezt. Mert abból a rohamból,
ahogy fél perc alatt kiteregette családtörténetét, nem következtethetett egyébre, mint
hogy a másik pontosan tudja, előtte őszinte lehet. Kiszáradt a torka, és érezte, hogy
lüktet a halántéka. Képtelen volt bármit is mondani, csak meredt előre, ahogy a Körúton áthajtott.
Őszintén megdöbbentette a felfedezés és a lelepleztetés, ő legalábbis így élte át
a történteket. Soha nem firtatta más származását. Magától értetődő intimitásnak tartotta ennek részleteit, és nemcsak tapintatból kerülte el e témát, nem is érdekelte őt
a genealógia. Pusztán annak alapján ítélt emberek felől, amit a velük kialakult viszonyban tapasztalt.
Nemcsak a frissen közölt tény lepte meg, hanem az a visszafogott, lakonikus tömörségű stílus is, ahogy történetét cifrázás nélkül, egy pillanat alatt adta tudtára a felszínesnek és fecsegőnek ismert kolléganő. Úgy érezte magát, mint akit olyan titokba
avattak be, amit a legkevésbé sem kívánt megtudni. Kínos volt számára e cinkosság.
Miután leparkolt, még mindig nem szólalt meg, csak igyekezett részvevő arcot
vágni. Valamit megintcsak elronthatott, gondolta, mert az asszony, akit a mellettük
elhaladó autók reflektorainak bevágó fényében most idősebbnek látott, szomorkás
mosollyal nézett vissza rá, és ismét szabadkozni kezdett. Tudja, hogy sokat beszél, és
nyilván unja már, mondta sóhajtva, s amikor válaszképpen a férfi átölelte volna a vállát, hogy ha már szóban nem tud támaszt nyújtani, legalább egy gesztust tegyen, a nő
ezt is félreértette, eltolta magától és megfricskázta az orrát. Azt is tudja, hogy nem
lelkizni indultak, de talán menjenek fel a lakásba, kocsiban azért mégse akar, ahhoz
kicsit forgalmas ez a hely, és ő is kényelmesebb már annál, magyarázta maradék rátartiságával.
A lakásban néhány percnyi ténfergés, italkínálgatás, lemezkeresgélés, kissé feszengős terepszemle után a nappali kanapéján kötöttek ki. Még anyja rendszeresített egy
sötétbarnára pácolt polcot a bordó bársonnyal bevont, széles ülőalkalmatosság fölött,
ahonnan buja futónövények: páfrány, hibiszkusz, filodendron kígyóztak alá valódi
trópusi hangulatot csempészve a lakás e szegletébe. A menetrendszerűen, heti egy
alkalommal érkező bejárónő gondoskodása jóvoltából a zöldek túlélték a ridegtartást,
amiben két takarítás között részük volt. A lakás egyetlen valóban meleg, hangulatos
pontja volt ez, s a házigazda tanácstalanságában épp e növényekről kezdett beszélni,
mennyire hangulatossá tudják varázsolni az ember környezetét. Maga is csodálkozott,
hogy ez jutott eszébe, és miközben beszélt is érezte, milyen abszurd az egész, de vendége érdeklődését láthatóan felkeltette a téma, lelkesen figyelt, mosolygott és bólogatott.
Bár Vadas Zsuzsa nem először járt nála, neki mégis nehezére esett, hogy ráhangolódjon az elkövetkezőkre. Máskor, mással pont az okozott gondot, hogyan jussanak el
az ágyig, most épp az ellenkezője: miként lehetne lelassítani azt, amiről mindketten
tudják, hogy megtörténik, de ő már nem akarta, hogy mindez olyan sietősen, triviálisan játszódjék le, keserű zaccot hagyva maga után. Másrészt ugyanazt élte át, mint
házassága utolsó, elhidegülő éveiben, és az azóta eltelt idő alatt mindig, akár feleségével, akár újabb nőismerőseivel volt. Tudta, mi célból invitálja vendégeit a lakására,

34

tiszatáj

vagy megy fel hozzájuk, kezében virággal és egy üveg itallal, esetleg elegánsan csomagolt desszerttel, aminthogy azok is tisztában voltak vele, miért fogadják el meghívását,
vagy látják vendégül saját otthonukban; mégis, szinte áthidalhatatlan szakadékot érzett
önmaga s az éppen aktuális másik között, és egyre nehezebben vágott bele a távolság
leküzdésébe. Máskor legalább a szexuális vágy arra sarkallta, hogy közeledni próbáljon, most azonban hiába koncentrált, ez sem jelentkezett. Ezért inkább a virágairól
beszélt, egészen addig, míg partnere, ráérezve kínlódására, közelebb húzódott hozzá,
és megfogta a kezét. Akkor elhallgatott.
Ugyanezt mondtad a virágaidról úgy két évvel ezelőtt is, villantotta ki mind
a harminckét fogát szélesre húzódó mosolyában a nő. Nem volt ebben gúny, bár lehetett volna, inkább elnéző derű. Egy pillanatra emlékezni próbált, azután egyszerre
nevették el magukat. Mi tagadás, tényleg ugyanezt mondta. A vendég a táskájába
nyúlt. Kis dobozkát vett elő. Fű, mondta, a fiamtól csórtam. Kérsz?
Ismét sikerült meglepnie a házigazdát, aki megbabonázva nézte, amint elővesz egy
szál vastagra sodort cigarettát, rágyújt, beleszippant, és felé nyújtja. Nem ellenkezett,
bár soha nem próbált még ki semmi ilyesmit. Azok után, ahogy partnere volt férje és
fia közös ügyleteiről beszélt, kissé megdöbbentette e váratlan fordulat. Kíváncsi volt,
és úgy érezte, ezen a napon lehet, hogy ennek is meg kell történnie. Bátran beleszívott
a spangliba. Soha nem dohányzott, ezért képtelen volt az utasításnak megfelelően
letüdőzni a füstöt, rövidesen pedig köhögőrohamot kapott, és rá való tekintettel elnyomták a csak félig égett szálat. Semmit nem érzett, csak a keserű ízt, és vendégén
sem látott semmi elváltozást.
Míg a jointot adták egymásnak, az asszony ujja többször is a szájához ért, térdük
összesimult. Amikor erre sem reagált, a nő a combjára helyezte kezét, kacér mozdulattal beharapta alsó ajkát, és finoman szorított egyet a lábán. Erre már neki is reagálnia
kellett, átölelte és megcsókolta. Lassan ölére kúszott az apró tenyér, ő pedig a hajába
túrt, majd keze a mellére siklott. Vetkőztetni próbálták egymást. Ismét a nő kezdeményezett. Pajkos mosoly kíséretében, játékos sietséggel lehúzott sliccébe nyúlt. A mozdulat felidézte benne a korábban együtt töltött estéket, amikor szinte pontról pontra
így értek egymáshoz, és a lelkes kollegina ugyanígy vette finoman simogató ujjai közé
már ágaskodó péniszét, és csúsztatta hirtelen ajkai közé, ahogy ölére bukott. Csakhogy
most nem keltette benne mindez a csiklandó villamosság sejtek mélyéig hatoló érzetét;
a váratlanul gyors, és e váratlanságtól felkavaróan közönséges mozdulattól ezúttal nem
feszült pattanásig hímtagja, sőt a helyzethez messze nem illő módon elernyedt, a rendellenességet észlelve hiába feszítette meg néhányszor hasfalát és ölének izmait. A nő
lelkesedése nem szűnt, megnyálazott markával és nyelvével egyaránt mindent megtett,
hogy elháruljon az akadály, miközben lesve a hatást, kihívó és várakozó pillantásokat
vetett arcára.
Időt akart nyerni. Lehámozta az asszonyról a kardigánt, az inget, lehúzta a csipkés
melltartó vállpántját. Kibuggyantak az érett körtemellek. Máskor vonzották e dús, és
kissé lomhán elomló idomok, most azonban az sem segített, hogy a nő elétérdelt,
mellei közé igazította nyálától még nedves, félkemény állapotban veszteglő szerszámát, és halmait összenyomva, közöttük csuszatolta.
Behunyta a szemét, mint aki az élményre összpontosít, még mozgott is, felvéve
a szükséges ritmust, de sem a rászegeződő másik szempárt nem csaphatta be, sem önmagát; mint ahogy hiába ölelte magához, döntötte a kanapé háttámlájához, simogatta,
markolászta és csókolta végig a felhevült, ruganyos testet, ettől sem kelt életre saját,

2000. február

35

tétova vágya. Amikor a szoknyát felgyűrve lehúzta a harisnyanadrágot és a bugyit,
majd elsietett izgatás után megragadta az asszony tornával edzésben tartott, széles, de
feszesen gömbölyödő tomporát, hogy magához rántsa, ráfeküdjön és beléhatoljon,
már tudta, hogy leplezhetetlen és visszavonhatatlan a kudarc, s hogy a másik éppúgy
érzi ezt, mint ő maga. Tett még néhány hiábavaló, kínos mozdulatot, végül melléhanyatlott.
Amikor néhány másodpercnyi fáradt szuszogás után, megemberelve magát, a nőhöz fordult, hogy átölelje, és elnézést kérjen indiszponáltságáért, észrevette, hogy
hangtalanul potyognak a könnyei. Soha nem látta még sírni, nem is nagyon tudta
elképzelni erről a mindig kihívó, csipkelődő, öniróniára is képes asszonyról, hogy így
el tud gyengülni. A vigasztalás reflexszerű mozdulatával simogatta meg az arcát. Biztos
én vagyok az oka, valamit rosszul csináltam, zokogta, és elmosódott szemfestékét
dörgölte kézfejével. Ugyan, dehogy, én vagyok a hibás! csitítgatta idegesen, és magához ölelte a még mindig forró, de ernyedten rázkódó testet. Akkor pedig visszataszítónak találsz, mert löttyedt vagyok, nem olyan feszes már a mellem meg a seggem,
csapott csípőjére, de hagyta magát tovább dédelgetni a másik. Mint mikor? bukott ki
belőle, mert hirtelen nem fogta fel, hogy a múlandósággal perel a karjai közé remegve
bevackolódott asszony, aki tapintatlan kérdése nyomán ismét rázendített a sírásra. Két
éve, amikor először lefeküdtek, egyébként ugyanígy nézett ki, érettségében is kívánatosan, s akkor minden olajozottan működött. A lányokkal való harminc évvel korábbi, kezdeti, tapogatózó próbálkozásai óta soha nem voltak potenciazavarai. Ez
volna a vénülés kezdete? futott át az agyán, de furcsamód inkább kíváncsiságot érzett,
mint megrázkódtatást. Átfogta a nő vállát és magához szorította. Amikor hüppögése
csillapult, és viszonzásképpen a derekára kulcsolta combjait, ölét pedig az övéhez
nyomta, és reménykedve finoman mozgatni kezdte, egy pillanatra megbizsergette
a vágy, de nem akart kockáztatni. Gyengéden, de határozottan eltolta magától.
Fordulj el, míg öltözöm, mondta váratlanul és szigorúan a még mindig könnyes
szemű asszony, miközben bal karjával mellét takarva ruhái után nyúlt. Készségesen
elfordult, de a helyzet abszurditása miatti mosolyát zavarában nem tudta elnyomni.
A másik észrevehette, mert kalapját fejébe csapva még ingerülten rászólt: Annyira
azért nem vicces, ami történt! Erre ismét elnézést kért, percek alatt immár sokadszor,
és megkérdezte, hazaviheti-e. Nem szükséges, hangzott a pikírt válasz, és úgy vélte,
jobb, ha ezúttal nem ragaszkodik a konvencióhoz. Mind a ketten sejtették, hogy
utoljára voltak így kettesben.
Egy kissé tanácstalanul támasztotta az ajtót, miután kieresztette sértetten távozó
vendégét. Úgy köszöntek el, hogy nem is néztek egymásra. Semmi vigasztalót nem
tudtak mondani. Egy darabig idegesen járkált fel-alá a lakásban, feltett egy legalább
húsz éves Illés lemezt, végül inkább a tévéállomások egybefolyó filmjei között keresgélt, és a mélyhűtőből kiemelt fagylaltot eszegette. Szinte soha semmi nem volt a frizsiderében, jószerével nem is kosztolt otthon, de fagylaltot mindig tartalékolt néhány
dobozzal.
Tizenegy óra volt, amikorra kellően lecsillapodott, és bekapcsolta a számítógépet.
Azzal a szándékkal nézett farkasszemet a monitorral, hogy levelet fogalmaz a fiának,
válaszolni próbál a délelőtt kapott e-mailre. Egyetlen épkézláb mondatot se tudott
azonban kiötleni, ami érdemben felelt volna annak kérdéseire.

36

tiszatáj

Tudta, hogy sosem került még ilyen közel Andráshoz, aki távolléte évei alatt, ha
hosszabban írt, azt mindig anyjának címezte. Tudta, hogy olyasmit vetett fel a fiú,
amiről ösztönösen (vagy nagybátyja közreműködésével már nem is csupán úgy) megsejtette, hogy azt tőle, csakis tőle, egyedül és kizárólag tőle kérheti számon, s neki
kötelessége lenne válaszolnia, mégsem tudott élni a kényszer szülte lehetőséggel.
Tenyerébe támasztott arccal meredt az üres képernyőre, ahol csupán az a két szó
vibrált, amit fél óra alatt képes volt lepötyögni a klaviatúrán: Drága fiam! Mindössze
ennyi. Legszívesebben ezt küldte volna el neki abban a pillanatban válaszként, de nem
tehette magát nevetségessé a fia előtt. Mert azzal pontosan tisztában volt, hogy András
nem nyugszik bele a megválaszolatlan kérdésbe, merthogy neki mindig mindent részletekbe menően kellett tudnia, és ha valami nem volt világos, vagy úgy vélte, hogy
méltánytalanság érte, kiskorától kezdve szigorúan összehúzott szemöldökkel kérdezett, érvelt, vitatkozott tovább. Ám azon túlmenően, hogy a gyereket ismerve, mindezt precízen előre látta, többre nem is volt képes. Úgy döntött, ad még egy esélyt
a hallgatásnak, s ha néhány nap múlva sem csitul fia lázas érdeklődése, kitalál valamit.
Kikapcsolta a kompjútert.
Harmadszor is lezuhanyozott aznap, még mindig testén érezve a saját, és a nő,
számára beazonosíthatatlan parfümének erős illatát. Hosszasan csutakolta magát, majd
megszárítkozva és pizsamát öltve, a reggel óta táskájában hurcolt Népszabadsággal dőlt
a franciaágyra, a kézi szövésű, kopott faliszőnyegekkel teleaggatott hálószobában, ahol
hiába állt még egy nagyméretű tükör, egy komód, amiben ágyneműket tartott, egy
éjjeliszekrény, amit anyja idegesítően mindig nachtkaszlinak nevezett, és egy óriási
diffenbachia, legalább hatvan centi átmérőjű cserépben, még szintén anyja idejéből; ha
megszólalt, kongva visszhangzott az így is szinte üres helyiség, akár egy táncterem.
A újságban háromhasábos, hosszú riport foglalkozott a Jeruzsálemben néhány hete
arab terrormerénylet áldozatául esett magyarországi diákkal, aki, mint írták, egy óvárosi jesiva hallgatója volt. Egy Pesten élő nagybácsi dühös nyilatkozatát adta közre
a lap, mely szerint hiba volt Izraelbe elengedni a fiút és testvérét, akit az izraeli állami
temetésre utazott szülőknek azonnal haza kell hozni. Máskor nem mélyedt bele a közel-keleti tudósításokba, legalábbis nem jobban, mint más külföldi híranyagba; nem
érdekelték az iszapbirkózásnak tűnő csatározások Izrael és a palesztinok között, ezúttal azonban betűről-betűre végigolvasta a megrázó cikket, és magában mélyen egyetértett a túlélő fivér hazatérését sürgető rokonnal. Bár ismeretlenül is együttérzett az
áldozattal, különösen annak szüleivel, úgy érezte, hogy az arab negyedbe beköltözött,
provokatív magatartású fiatalok maguk is felelősek a történtekért; vallási fanatizmusuk
pedig legalább annyira ellenszenves volt a számára, mint a másik oldalon állóké. Még
szerencse, hogy Amerika nem Izrael, sóhajtott, és az ágy mellé dobta az újságot.
Miután leoltotta az olvasólámpát, hosszasan hevert álmatlanul, azután nyugtalanul,
zsongó fejjel forgolódott. Egy idő után nem kísérletezett tovább, az éjjeliszekrény
fiókjából előkotort egy levél Dormicumot, kipattintott egy tablettát, a sötétben kibotorkált a konyhába, és a mosogatócsapból vizet kortyolva lenyelte.
Ritkán szedett altatót, viszolygott minden gyógyszertől, de most úgy ítélte meg, túl
nehéz nap áll mögötte ahhoz, hogy egyedül küzdjön tovább álmatlanságával, ráadásul
az is eszébe jutott, hogy másnap délutánra páros teniszpartira ígérkezett a holland
vendégekkel. Aludnia kellett. Ahogy szétáradt tagjaiban a kellemes ernyedtség, megbékélt a történtekkel; nem nyomasztotta sem Anikó váratlan húzása, sem a kissé kínos
kudarc a kolléganővel, s végül, a lefekvéskor olvasott cikk hatására úgy érezte, helye-

2000. február

37

sen döntött, amikor nem hamarkodta el a fiának írandó választ. Amint első felindulása
lecsillapodik, lesz alkalom tisztázni a tisztázandókat, gondolta megkönnyebbülve, és
elaludt.
Végül nem tudta rászánni magát, hogy válaszoljon fia kérdéseire, ám szórványosan
küldözgetett e-mailjeiben az nem is hozta szóba újólag a dolgot. Visszatért rövid, kissé
kötelességszerűnek tűnő üzeneteihez, és a tavasz folyamán, amit régóta nem tett: két
alkalommal is kézzel írott levelet küldött; rövid, száraz beszámolókat egyetemi mindennapjairól.
Egy április végi estén azonban volt felesége hívta fel, hogy megossza vele aggodalmát. December óta megritkultak találkozásaik, amióta annak komolyabb viszonya
alakult ki egy számára ismeretlen, de a nő által jónevűnek mondott filmrendezővel,
aki Anikónál öt évvel fiatalabb volt. Arra számított, hogyha az asszonynak egyszer
valódi udvarlója akad, meg kell majd küzdenie féltékenységével, de talán mert hoszszabb idő telt el a sejtés és a bejelentett bizonyosság között, mégsem érte megrázkódtatás. Szinte biztosra vette egyébként, hogy új partnere előbb-utóbb faképnél hagyja a jó
karban lévő, ám nála mégiscsak idősebb asszonyt. Titokban kárörömet is érzett minden egyes alkalommal, ha neje neki panaszolta el ilyen-olyan gondjait, mert ebből arra
következtetett, hogy a másikkal folytatott kapcsolata mégse működik teljesen olajozottan, ha erről, ilyen formában, Anikó soha nem is ejtett szót.
Amikor azonban arról kapott hírt, hogy András hónapok óta az anyjához is csupán rapszodikus, kurta üzeneteket küldözget, balsejtelme támadt. Január óta egyetlen
normális híradás sem érkezett tőle, és anyja egyre izgatottabb leveleit sem méltatja
válaszra; ha pedig ír, következetesen elkerüli a hogylétére, s különösen e változásokra
vonatkozó kérdések megválaszolását. Szinte hivatalos, semmitmondó kommünikéket
ad postára, pedig régebben heti két-három oldalas leveleket írt, amire akkoriban, bár
maga előtt is tagadta, igencsak féltékeny volt.
Az asszony belelovallta magát a kétségbeesésbe, és szavát vette, hogy ő is megpróbál tapintatosan tudakozódni a helyzetről. Többször elküldött, szinte mindig megegyező szövegű e-mailjeire azonban ő sem kapott választ, s amikor számos, hiábavaló,
telefonos próbálkozása után András egy alkalommal visszahívta, bár derűs volt
a hangja, minden kérdése elől elhajolt.
Mindkettejüket váratlanul érte, amikor a fiú május végén tudatta velük, hogy nem
jön haza a nyári szünetben. Lehet, hogy valami komolyabb nőügy van a dolog mögött, csak amilyen gátlásos, nem képes tudomásukra hozni, próbálták elnyomni fokozódó aggodalmukat.
Felvetették, hogy legalább egyikük meglátogatná őt a nyáron, ám erre azt a választ
kapták, hogy a vizsgák után évfolyamtársaival több hetes, nyugati parti kirándulást
terveznek bérelt autóval, lehet, hogy Mexikóba is átmennek, ezért nem lenne szerencsés a szintén ekkorra időzített találkozás. Mindenesetre sikerült lebeszélnie szüleit az
utazásról. Kissé keserű szájízzel ezt is tudomásul vették, bár némiképpen megnyugtatta
őket a nagyszabású vakáció híre. Ha a gyereknek nincs is szüksége rájuk, legalább
jól van.
Amikor azonban augusztus végén több alkalommal egyikük se tudta elérni telefonon, és szeptember elején az anyja, addigra hozzá költözött élettársával véletlenül
észrevette, hogy New York-i postabélyegző szerepel az Andrástól érkezett egyik levél
borítékján, megrettentek. Anikó átrohant hozzá a nyár elejéig visszamenően össze-

38

tiszatáj

kapkodott levelekkel (közel egy éve nem járt abban a lakásban), és remegő kézzel
mutogatta, hogy megvizsgálták a kézhez kapott három borítékot, és New York-i pecsét szerepel valamennyi bélyegen a korábbi, bostoni helyett, holott András egy szót
sem szólt arról, hogy bármi dolga lenne New Yorkban. Ez volt az a pillanat, amikor
közösen írt, drámai hangú levélben követelték tőle, hogy adjon számot őszintén
a körülötte, illetve vele történtekről, mert aggódnak miatta, és nem tudják elérni telefonon, ahogy azt sem tudják, hogy kapja meg e soraikat, s egyáltalán elérkeztek-e
hozzá az elmúlt hónapokban Bostonba címzett levelek.
Különös hangú válasz érkezett, amiben arról tájékoztatta ezúttal kizárólag apját,
hogy otthagyta Bostont, New Yorkban tanul tovább (hogy melyik egyetemen, arról
egy árva szót sem írt), „jó úton halad”, aggodalomra tehát semmi ok, minden lényeges
további fejleményről tájékoztatni fogja őt a későbbiekben, leveleiket postázzák csak
nyugodtan a bostoni címre, minden küldeményt továbbítanak neki.
Anyja az érthetetlen üzenettől, amit volt férje, teljes tanácstalanságában, Astoria
kávéházbeli randevújukon mutatott meg neki, sírva fakadt. Az ijedelem mellett volt
ebben persze jó adag féltékenység is, és zavarodott önvád, vajon mit tett ilyen rosszul,
hogy András, életének e nyilvánvalóan, és most már kétségtelenül válságos pillanatában elfordul tőle, és egyedül apjához intézi sorait, de mindketten úgy érezték, ezúttal
nyomós okuk van az aggodalomra. Szorongásukban minden lehetséges szörnyűség
felmerült: szinte látták a fiút maguk előtt, amint rongyosra szurkált vénával, lesoványodva, narkóért könyörög valahol a Harlemben egy dílernek; vagy egy önpusztító
szekta tagjaként, ahogy egy vidéki farmon, elzárkózva a világtól, végül kollektív öngyilkosságot követnek el. Annyi ilyesmiről lehetett olvasni az utóbbi időben. Egymást
sokkolták feltételezéseikkel. Türelmük utolsó cseppje is elfogyott. Bizonyosak voltak
benne, hiába a kiegyensúlyozottnak és fölöttébb határozott stílusúnak szánt üzenet,
András bajban van, lépniük kell.
Anyjának jutott eszébe és apja egyetértett: szeptember közepén hívta fel nagybátyját New Yorkban, aki azonban kórházban volt. Idős és nagyothalló feleségével tudott
csak beszélni, miután elmagyarázta, ki is ő tulajdonképpen, s már amennyiben az
meghallotta, illetve megértette, miről van szó.
Munkaszolgálatban elpusztult bátyja özvegyét rögtön a háború után vette el a rokon, hogy a hagyomány szerint fiúgyermeket támasszon elhalt testvére helyett, annak
emlékére, de ebből a frigyből sem született utód.
Nem emlékezett az asszonyra, aki szintén ezerkilencszázötvenhatban hagyta el az
országot, és a szokás is barbárnak tűnt előtte, amikor Joshua vagy huszonöt éve Pesten
járva, erről is beszélt neki. Kínban volt, amikor az idős hölgy rögtön a bemutatkozás
után a nevén szólította és tegezte, neki viszont sehogysem akarózott, hogy ugyanezt
tegye, mert bár emlékezett rá, hogy Nuszbaum Eszternek hívják, de az égvilágon
semmi rokoni érzést nem táplált vele kapcsolatban.
Óvatosan kérdezgetett; kissé kínos lett volna tudatnia, hogy semmit nem tud a fiáról. Azt mindenesetre kihámozta az öregasszony szavaiból, hogy András járt náluk
több alkalommal, egészséges, jól érzi magát, és szépen halad tanulmányaival. Miután
a legfontosabb kérdésekre választ kapott (kivéve a gyerek lakhelyét és telefonszámát,
mert azt, szenilitásáért elnézést kérve, a nagynéni nem tudta pontosan megmondani,
csak azt, hogy valahol Williamsburg városnegyedben lakik is, tanul is a fiú), és úgy
vélte, hogy megbízható forrásból értesült az Andrással kapcsolatos legalapvetőbb hírekről, márminthogy él és nincs semmi baja, mihamarabb igyekezett véget vetni

2000. február

39

a számára terhes beszélgetésnek. Üzent a fiának, hogy jelentkezzen „kicsit gyakrabban”, és megkönnyebbült sóhajtással tette le a kagylót.
Elfelejtett jobbulást kívánni nagybátyjának, és csupán Anikó szemrehányására jutott eszébe, hogy azt sem kérdezte meg, tulajdonképpen mit tanul a fiuk. Tíz perccel
ezelőtt már azért is hálásak lettünk volna, ha csupán annyit tudunk, hogy nem
heroinfüggő! vágott vissza indignálódott hangon, miközben dühítette, hogy az aszszonynak igaza van; mégiscsak furcsa, hogy sem a váratlan költözés és egyetemváltás
okairól, sem a tanulmányok esetleges új irányáról nem sikerült megtudnia semmit.
Restellte volna újra felhívni és kérdéseivel ostromolni az idős asszonyt, akire beszélgetésük óta próbált visszaemlékezni, de egyetlen gyerekkori rokonlátogatás képe se bukkant fel a homályból.
A következő hajnalon arra a kérdésre ébredt, ugyan honnan is tudná megítélni egy
közel nyolcvan éves asszony, akinek soha nem volt gyereke, hogy egy huszonéves
biológus jól halad-e a stúdiumaival. Lehet, hogy András őket is az orruknál fogva vezeti. Csak azért kedves és kommunikatív velük, mert szüksége van a segítségükre.
Nyugtalanságában csupán annak örült, hogy ezt az ellenvetést nem Anikó szegezte
neki telefonjuk során.
Azon a koraőszi reggelen szokatlanul korán ment be munkahelyére. Udvariasan
kitessékelte a takarítónőket az irodájából, dupla adag kávét folyatott egy bögrébe az
automata kávéfőzőből a titkárságon, és azzal az elhatározással zökkent párnás forgószékébe, hogy határozott hangú levelet ír, mellyel kártyái kiterítésére bírja fiát:
Drága Andriskám!
Úgy fordulok most hozzád, mint férfi a férfihoz; mint apa a felnőtt fiához, aki már
maga is teljes felelősséget visel sorsáért: önmagáért, tetteiért és másokhoz fűződő viszonyáért.
Aggódva próbáltunk tudakozódni felőled az elmúlt hetekben, miután úgy éreztük, hogy
a nyár folyamán életedben olyan változások történtek, melyek során illetve következtében
talán szükséged lehet anyádra és apádra. Meglehet, e változások éppen azt jelzik, hogy önálló
lettél, és sorsod alakításában immár nem szorulsz külső, így szülői segítségre sem. Ebben az
esetben tudomásul kell vennünk akár tanulmányaiddal, akár magánéleteddel kapcsolatos
bárminemű és bármilyen irányú elhatározásod, és akaratodban nem korlátozhatunk,
aminthogy ez nem is áll szándékunkban. Egy szülőnek tisztában kell lennie azzal, hogy
gyermeke előbb-utóbb elrugaszkodik tőle, s mi nem is kérjük rajtad számon, ha életed másutt, a korábban is jószerével teljesen önállóan meghatározott iránytól eltérően, akár tőlünk
távol kívánod folytatni. A jó szülő nemcsak azt érzi, mikor kell jelen lennie gyermeke életében, de azt is, mikor kell magára hagynia. Remélem, te is úgy érzed, hogy ennek az elvnek
többé-kevésbé megfeleltünk az eddigiekben. Igyekeztünk megadni neked körülményeinkhez
képest mindazt, ami az elmúlt húsz évben megadható volt szeretetben, gondoskodásban és
anyagiakban egyaránt; büszkék voltunk eredményeidre, tanulmányi sikereidre, készek
vagyunk támogatni további terveidet, és nincsenek veled szemben olyan igényeink, melyek
önállóságodat, szabadságodat korlátoznák.
Meg kell azonban értsd, hogyha feltett szándékunk szerint beavatkozni nem kívánunk is
az életedbe, azt azonban mégiscsak tudni szeretnénk, hol vagy, hogy vagy és mivel foglalkozol; nem szenvedsz-e hiányt valamiben, nincs-e szükséged olyasfajta segítségre, amit még
mindig inkább a szüleitől várhat el az ember, mint másoktól.

40

tiszatáj

Pénzt kérni nemcsak idegenektől nehéz egy bizonyos életkoron túl, tehát ha gondjaid
megoldásához, vagy terveidhez az eddigiek felett további anyagiakra lenne szükséged, magam ajánlom fel, ne érezd kellemetlennek, hogy szóba hozd.
Tudjuk, hogy megvan a magadhoz való eszed, megállod a helyed, bárhol vagy is, megbízunk tehát benned minden tekintetben, s ezért cserébe nem többet, mint egy kis bizalmat
várnánk tőled mi is életednek e fordulópontján, mert abban bizonyára nincsen közöttünk
vita, hogy körülményeid változásával – gondolom, te még inkább érzed ezt –, az elmúlt
hónapokban (talán években?) viszonyunk is megváltozott. Az a néhány hét, amit az elmúlt
években itthon töltöttél, megosztva a rövid szünidőt anyád és énközöttem, nem igazán
teremtett alkalmat, hogy komolyabban beszélgethessünk. Ennek ellenére te talán úgy érezted, hogy azokban a napokban túlságosan rádtelepedtünk – elismerem, olykor jogosan vélhetted ekképp –, nekünk azonban gyakran így is szűkre szabottnak tűnt a veled töltött idő.
(Hidd el, jogos a többes szám, anyáddal az elmúlt hetekben visszaidéztük ezeket az alkalmakat.)
Soha nem beszéltünk veled erről, de válásunk bizonyára megviselt. Nem sokkal később
el is mentél, ha nem éppen emiatt választottad a külföldi tanulmányok adta lehetőséget a távozásra. Tudom, egy gyerek soha nem bocsátja meg a szüleinek, ha bármilyen, ezzel kapcsolatos választásra kényszerül, mert ebben a helyzetben csak rosszul lehet dönteni, ugyanakkor – s ezt, lévén felnőttél, már mint férfi kell megértened – az életben számtalanszor
adódik olyan helyzet, amikor nincs jó és jobb, csak rossz, vagy még rosszabb választás, és
ennek ellenére talpon lehet – kell – maradni. Túlontúl bonyolult volna neked elmagyaráznom, legyen hát elég annyi: a mi esetünkben a válás volt akkor már a kisebbik rossz, még
annak árán is, hogy fájdalmat okozott valamennyiünknek, és talán soha nem érted meg
teljes egészében az anyáddal és apáddal történteket. Nyugtasson meg a tudat, a „felnőttek”
sem értenek meg mindent abból, ami velük történik, így mi magunk se tudunk mindent
megmagyarázni, ami bennünk és közöttünk lejátszódott.
Történt ami történt: mi, anyáddal együtt, mindketten szerettünk és szeretünk, s ahogy
együtt is azon voltunk, külön-külön is abban bizakodunk és teszünk érte, ha tudunk, hogy
kiegyensúlyozott, boldog (no és persze tisztességes) ember légy. Ez utóbbit nem is kellett
volna megjegyezzem, de jó leírni, mert annak ismerlek: kissé konok, de egyenes ember(ké)nek. Nagy dolog ez egy olyan világban, ahol gyakran nincs egyebe az embernek, mint
a tisztessége. Igyekeztünk mindig a korodnál felnőttebbként kezelni, szuverén személyiségnek tekinteni, és most is így nézünk rád. Beszélsz angolul és németül, évek óta önálló életet
élsz – és helytállsz egyedül –, sehol nem adhatnak el. Világpolgár lehetsz, ami nekünk nem
adatott meg, s mi hálásak vagyunk a sorsnak, hogy neked már ez jutott osztályrészedül, és
kívánjuk, hogy élni tudj e lehetőséggel.
Pusztán azt szeretnénk tudni: hol vagy és mit csinálsz? Talán nem eltúlzott igény ez,
több mint hétezer kilométer távolságból.
Nem tudom, mivel vívtuk ki azt a bizalmatlanságot, amiben bennünket részesítesz.
Anyád (akit az is nagyon bánt, hogy nem írsz neki) mindenesetre halálra izgulja magát,
s én magam sem tudom a kellő információk hiányában megnyugtatni. Higgadtságot próbálok erőltetni magamra, pedig aggaszt a sorsod, ahogy az is, mivel érdemeltük ki, hogy nyom
nélkül eltűnj, felszívódj. Ki, vagy mi elől kell elbújnod, fiam? Biztos, hogy nem lenne célszerűbb színt vallani, rendezni dolgaidat, beszélni a gondjaidról, megpróbálni számot vetni
önmagaddal, és számot adni mindarról, ami az elmúlt hónapokban történt veled? Valóban
olyan súlyú dolgot követtünk el ellened, ami indokolja ezt az elzárkózást, s ezt az egész
bújócskát? S ugyan mi volna az? Meg ne bántódj, de mindez nem felnőttre vall, inkább egy

2000. február

41

dacos kölyökre. Adj valami magyarázatot számunkra, s akkor talán a benned lévő megválaszolatlan kérdések is választ nyernek. S ha netán úgy érzed, hogy nem tudsz megbirkózni egyedül a gondjaiddal ott, ahol most vagy, gyere haza, vagy ha szükségét érzed, hívj
fel bennünket, hogy mi mehessünk és segíthessünk. Nem lehet olyan nagy a gond, hogy közösen ne tudnánk megoldani.
Csak akkor értheted majd meg, mit élünk most át; mit érzünk veled kapcsolatban általában, és különösen ezekben a napokban, ha egyszer magad is apa leszel. Mint ahogy arról is
csupán akkor szerezhetsz majd tapasztalatot, hogy egyedül a szülői szeretet képes elviselni és
túlélni bizonyos megrázkódtatásokat. Jelezd hát, hogy mi van veled.
Fentebb azt írtam, azon voltunk mindig, hogy kiegyensúlyozott, boldog és tisztességes
ember légy. Az első kettő, őszintén szólva adottság és szerencse dolga, az utóbbi esetében
pedig bármilyen jelző (az enyém is) csak elvesz a fogalom egyetemességéből. Ember légy
tehát, ezt kívánom, akárkivel állsz is szemben, beleértve bennünket is jóanyáddal.
Ijedten látom, kissé hosszúra nyúlt és meglehetősen parainézisszerűre sikeredett e levél.
Talán túlontúl szerteágazó, olykor talán érzelgős is, ami – úgy sejtem – nem lesz ínyedre.
Bevallom, annak idején magam sem szerettem a szentenciózus, lelkiző, szülői szózatokat,
ám most a helyzet kényszeríti ki belőlem e stílust, és rég nem beszélgettünk komoly dolgokról, te is tudod.
Remélem, mihamarabb eljutnak hozzád e sorok, és abban is bízom, hogy válaszra késztetnek, legalább annak erejéig, hogy tudasd, hol vagy és hogy vagy. Adj hírt magadról, fiam!
Ölel szerető apád
Erős szívdobogás jött rá, miközben megállás nélkül püfölte a számítógép billentyűit, és a keze is remegett, amikor a levél végére ért. Nem kellett volna meginnia az
összes feketét, gondolta nyakkendőjét lazítgatva, és kitárta az ablakot. Végigdőlt
a vendégfogadásra szolgáló irodai kanapén, de továbbra is hevesen vert a szíve, és levegőt is nehezen kapott. Pár percet pihent, azután a táskája aljából előkotort egy doboz
Seduxent, amit hónapok óta nem szedett, bekapott egy szemet, majd újra visszadőlt.
A biztonság kedvéért talán e-mailen is el kellene küldeni a levelet, nemcsak légipostán,
töprengett. Legfeljebb egy hét, mire hagyományos úton odaér, és néhány napon belül
bárhová kézbesítik, ha meghagyta a címét, latolgatta az esélyeket.
Amint kissé csillapodott szapora szívverése, maga ballagott le az irodaház földszinti
postázójába, és nyomta a kezébe az egyik kézbesítőnek a levelet, hogy sürgős, szaladjon el és adja fel azonnal. Az ott dolgozók tátott szájjal figyelték a jelenetet. Soha nem
fordult még elő, hogy a igazgatóságról bárki is személyesen átlépte volna a postázó
küszöbét.
Semmitmondó New York-i cím állt a válaszlevélben, egy Williamsburg negyedbeli
utcanév és házszám. Október elején érkezett a fiú néhány soros üzenete, ismét csak
apjához, melyben az állt, hogy jól van, a jelzett címre írhat neki, és rövidesen, talán
még a hónap vége előtt hosszabb híradással lesz tanulmányainak alakulásáról, és válaszol a legutóbb kézhez kapott levélre is. Hat sort írt összesen, de végre közölte a címét,
minden kommentár és exkuzálás nélkül. Szó sem esett viszont arról, hol és mit tanul;
ahogy anyjáról se tett említést, egyetlen utalás erejéig sem, noha korábban gyakorta
intézett közös üzeneteket mindkettejükhöz, akár rajta, akár anyján keresztül.

42

tiszatáj

Lehet, gondolta, hogy mindez a levele hatása. Csupán most jutott el odáig András,
hogy felnőtt fejjel megértse és elfogadja a történteket. Csak most tudatosodott benne
a tény: apja és anyja kizárólag miatta kommunikál egymással mostanság, mióta anyjának új élettársa van. Talán neki külön írt, nyúlt a telefon után, amikor a földszinti
postaládától, ahol a félhomályban felszaggatott levelet silabizálta, felért a lakásba, és
volt felesége számát tárcsázta.
Az asszony nem kapott semmiféle üzenetet, ő pedig, jóllehet magának sem tudott
magyarázatot adni rá, elhallgatta előle fiához intézett hosszú levelét, miként azt is,
hogy András egyetlen szó erejéig sem említette anyját rövid válaszában. A mind hisztérikusabb faggatózásra azt hazudta, hogy végül cége New York-i képviselete révén
kutattatta fel a fiú elérhetőségét; jól van, tanul, és azt ígérte, hogy rövidesen részletesen
tájékoztatja majd őket körülményeiről. Áldotta a sorsot, hogy az asszonyt nem avatta
be munkájának részleteibe, így az azt sem tudhatta, hogy tengerentúli partnereik nincsenek, vállalata kizárólag európai ügyletekkel foglalkozik. Kell a címe, vagy sem?
kérdezte fagyosan, elvágva így az asszony kérdezősködésének és követelőzésének útját,
hogy mutassa meg neki a levelet, azután bediktálta az utcanevet és a házszámot.
Miközben lerúgta a cipőjét, és nagyot sóhajtva, félig fekvő helyzetbe nyújtózott
a füles karosszékben, hogy behunyt szemmel pihenjen egy keveset, elégtételt érzett,
hogy higgadt tudott maradni a telefonbeszélgetés során éppúgy, akár az elmúlt hetekben, amikor korábbi válsághelyzetekben mindig hűvös és kemény neje, aki őt mindig
kissé puhánynak tartotta, láthatóan elveszítette a fejét.
Ő maga megnyugodott kissé, hogy András kézzelfogható életjelet adott. Jóleső
büszkeség töltötte el, hogy neki sikerült megtudnia a címét, és kommunikációra késztetnie, ám aggasztotta, hogy nem tudja, mi történt az anyja és közötte, amiért a gyerek
ennyire közönyösen, ha éppen nem elutasítóan viselkedik vele. Furcsállotta a dolgot,
és igyekezett elnyomni magában a dölyfös elégtételt, hogy András annyi év után most
hozzá áll közelebb.
Úgy érezte, hogy a lehetőségekhez képest korrekten járt el. Ahogy eddig is bármelyikük írhatott neki, ő ezúttal is biztosította az esélyegyenlőséget. Most már alapvetően Anikón múlik, megtalálja-e újra a hangot a fiukkal. Furdalta oldalát a kíváncsiság, ám miután meglehetősen rossz hangulatban tették le a telefont, nem hívhatta fel
az asszonyt, hogy tudakozódni próbáljon nála, mi történt közöttük; nem sejti-e legalább, vajon mi lehet az oka András merevségének.
Az ígért valódi válasz november elején érkezett, a borítékon október 26-i keltezésű
postabélyegző állt. A sokoldalas levél első lapjának jobb felső sarkában, számára érthetetlen hieroglifák éktelenkedtek. Felismerte, hogy héber betűket lát, cége izraeli partnereinek levélpapírján is látott hasonlókat, csak azt nem értette, mit keresnek ott.
Ahogy azonban belemerült a lendületes kézírással, nagy betűket hurkoló és kissé
felfelé tartó sorokba, ha nem is tudta megfejteni a rövidítést, lassan elsápadva felfogta,
mindez mit jelent.
Kedves Apa!
Néhány héttel ezelőtt azt ígértem, rövidesen részletes híradással leszek körülményeimről,
tanulmányi előmenetelemről. Ez az idő most elérkezett.
Mindenek előtt azonban gmar haszime tajve: jó évre való bepecsételtetést kívánok neked
az élet könyvébe a 5759. esztendőben!

2000. február

43

Még az őszi ünnepek előtt körülmetélkedtem, és a Tajro vöJiro jesiva Bész Din-je
(rabbinikus bírósága) előtt került sor betérésemre, amitől fogva a Jót-remtő segítségével
a zsidó közösség egyenrangú tagjának számítok. Nevem Avrohom ben Avrohom, a jövőben, kérlek, e néven szólíts.
Svát, azaz február eleje óta tanulok itt a rabbim, Rabbi Joel Schick irányításával, akinek javaslatára csak akkor tudathattam címemet, merthogy immár beköltözhettem e falak
közé, amikor már megtörtént a giur (betérésem). Rabbi Schick büszke rám, és azt mondja,
büszke lehet a családom is; ilyen kevés alappal, ilyen rövid idő alatt kevesen produkáltak
hasonló eredményt a keze alatt, mint én. Már be tudok kapcsolódni a normál tanulásba,
bár persze nálam jóval fiatalabbak közé, és egy keveset egyedül is tudok haladni. A Chümest
(Mózes Öt Könyvét) szótár nélkül olvasom, és valamit jiddisül is beszélek már, érteni pedig
lényegesen többet értek annál, mint amit magam is el tudok mondani. Rabbi Schick erre
azt mondja: minden zsidóban, még a legmegátalkodottabban is ott rejtőzik a I-teni szikra,
ami adott pillanatban lángra lobbanhat. A Rabbi toleráns ember, nem tekint minden
apikajreszre végleg elveszett emberként, bár ezzel bizonyára kisebbségben van Szatmáron
belül.
Bizonyára kíváncsi vagy, hogyan kerültem a jesivába.
Tavaly decemberben – talán emlékszel –, amikor a Brandeis rabbijával folytatott beszélgetésemről írtam neked, Joshua nagybácsit hívtam fel, hogy világosítson fel mindarról,
amit akkor csak sejtettem. Josh bácsi azt mondta, ez nem telefontéma, menjek át hozzájuk
New Yorkba egy hétvégére. Röviden elmondta, hogy mi zsidók vagyunk „hetedíziglen”,
ráadásul a nagy Teitelbaum dinasztia oldalági leszármazottai, s ugyan már nagyapáék
szülei is asszimilánsok voltak, te vagy az első, aki egy sikszét vett el.
Azon a péntek estén elvitt a lakásukhoz közeli zsinagógába, ahol szatmáriak is voltak.
Ott mutatott be egy barátjának, akinél azután a sabeszi vacsorát elköltöttük. Eddigi életem
talán legszebb estéje volt ez. Akkor még nem tudtam volna megfogalmazni, de éreztem,
hogy valami jelentőségteljes dolog történik velem, annak ellenére, hogy az imákból és áldásokból egy szót sem értettem, és a szokások is idegenek voltak még. Mindazonáltal hajnalig
maradtunk, és az alatt az éjszaka alatt megfordult velem a világ. Mintha a fejemről a talpamra állítottak volna.
A házigazdánk, Jöchezkél Ungar, aki vallásos könyveket ad ki, Máramarosszigetet nevezte meg szülőhelyeként, és bár nem strájmlis (nem hordja ünnepkor sem a jellegzetes prémes fejfedőt), azért a gyerekkori „iskola” ma is meghatározza gondolkodásmódját. Az egész
család ott ült az asztalnál, lehettek vagy húszan az unokákkal együtt, és olyan szeretettel
fogadtak, engem, az idegent; olyan magától értetődő volt számukra, hogy alapvető dolgokat is elmagyarázzanak nekem, az amhórecnek, hogy egy pillanatra az az érzésem támadt,
mintha a saját családomra bukkannék; rokonaimra, akiket korábban nem ismertem, vagy
akikre személyesen nem emlékszem, olyan régen szakadtunk el egymástól, és mintha ők is
ugyanezt élték volna át velem kapcsolatban. Annak a vacsorának ma is érzem valamennyi
ízét és illatát (sőt, ma már a gefilte fish is ízlik, ami akkor, finoman szólva, szokatlan volt.)
Szigorúan vették a szombatot, mégis valami olyan bensőséges nyugalom és derű jellemezte
az estét, amiről ma már tudom, hogy a Sekhine, és a hetedik nap kegyelmes békéjét őrző
angyal jelenlétét tanúsítja.
A legfiatalabbak már nem beszélnek magyarul, csak jiddisül és angolul, de a Szól a kakas már-t ők is magyarul énekelték a tiszteletemre. Meghatódtam és meglepődtem, merthogy
akkor tudtam meg azt is, hogy a dallamot a kállói Rebbe, Jicchok Eizik Taub, „vásárolta”
egy pásztorfiútól, aki a furulyáján játszotta a mezőn, s hogy ez a „magyar” népdal héberül

44

tiszatáj

fejeződik be, kifejezvén az Erec Jiszroel utáni vágyakozást, és fohászkodva, hogy érjen véget
száműzetésünk, és épüljön fel újra a Bész haMikdos, a lerombolt Szentély hamarjában, még
a mi időnkben.
Másnap délelőtt ismét a sílbe (zsinagógába) mentünk, majd Josh bácsiéknál ebédeltünk.
Akkor végre elárulta, korábban miért nem beszélt velem soha zsidóságról. Bár ők a munkaszolgálat, illetve a deportálás óta (aminek következtében felesége soha nem szülhetett) nem
élnek már olyan vallásos életet, mint a háború előtt, de azért nem felejtették el, honnan
származnak. A szatmári Rebbe pedig szigorúan tiltja a térítést. Ha valaki (újra) zsidó akar
lenni, ám legyen, jöjjön, tegyen próbát, de ők senkit nem hívnak, csak azokat engedik beljebb, akik maguk döngetnek az ajtón, hosszasan és kitartóan, mint ahogy én megtettem.
Bár Esther néni kóser háztartást vezet, ma már nem eszem náluk. Kissé liberálisabbak,
mint amit itt a jesivában megszoktam, és ebben jobb a biztonság. Izraelről sem igen tudunk
szót váltani, mert ők legalábbis hallgatólagosan támogatják a cionistákat, és azt hiszem,
alapjában ez az oka, hogy mégiscsak eltávolodtak Szatmár szellemétől. Nekik az I-tentelen
ország, amit emberi erő játszott az eltévelyedett zsidók kezére, nem a Tóra és Erec Jiszroel
szentségének, a Mosiach eljövetelének tagadása, ahogy a mostani Rebbe, Majse Teitelbaum
mondja; nem bűnös vétek, lázadás a Világ és a Történelem Ura ellen; nem illetéktelen és
vétkes beavatkozás a Megváltás szent művébe. Ha olykor szóba hozza, és vitatkozna velem,
Josh bácsi olyan érveket hangoztat, amelyek elfogadhatatlanok és értelmezhetetlenek vallásos szempontból, ezért gyakran kell kitérnem az erről való társalgás elől.
Januárban még nem beszélgettünk ilyesmiről. Náluk töltöttem az egész szombatot, sőt
még másnap is ottmaradtam. Reggeltől estig hallgattam őt. Mesélt a gyerekkoráról, az ő
jesivaéveiről, nagyapáékról, meg az ő szüleikről, az egész debreceni neológ rokonságról,
akikkel nemigen tartottak akkoriban kapcsolatot (merthogy azok csak jankiperkor nem
ettek szalonnát), s azután arról is, hogy annak idején ellenezték a ti házasságotokat, mert
már akkor látszott, ahogy ilyen esetben mindig, hogy mi lesz ennek a viszonynak a vége.
Melave malkera (szombatbúcsúztatásra) egyébként még egyszer visszamentünk a sílbe, és
a fiúk engem is bevettek egy körtáncba, pedig akkor még szaglott rólam, hogy tréfli vagyok,
hiába kaptam kölcsön egy fehér inget, meg egy zakót.
Amikor visszamentem Bostonba, úgy éreztem magam, mint akit beengedtek pár percre
melegedni a hidegről, azután újra kilöktek. Kóvályogtam a váratlanul megkapó élménytől,
miközben nem találtam a helyem sem a laborban, sem a kollégiumban. A rákövetkező
héten volt chanuka. Átmentem a Brandeis campusára, ahová még az ottani rabbi hívott, de
a farmeros, gitáros ceremónián, ahová ráadásul valahonnan női rabbinövendékek is érkeztek, nem éreztem jól magam. Bár a nemtudás nem mentség: akkor még nem tudtam, milyen szentségtörés, amiben osztozom, de tény: semmit nem éreztem ott abból a felszabadultan örömteli, mégis ünnepélyesen komoly, „intellektuális” élményből (ha azt írom, vallási,
talán nem egészen érthető számodra, s akkor magam sem tudtam volna még így átélni és
nevén nevezni pontosan), amiben az előző héten Brooklynban volt részem. Bizonyára azt is
hiába magyaráznám most neked, mi a különbség Szatmár és az úgynevezett reformzsidóság
között. Akár a bor és a víz között. Egy másik vallás. Rosszabbak, mint a teljesen vallástalanok, mert ezek szándékosan és tudatosan meghamisítják és megszentségtelenítik a Tórát és
I-ten szent Nevét.
Január első hétvégéjét ismét New Yorkban töltöttem. Josh bácsi akkor ismertetett össze
Rabbi Schick-kel, aki már az első találkozásunk alkalmával mély benyomást tett rám.
Ő kisvárdai születésű (amit Klájnverdájn-nak mond), de a harmincas évek közepétől még
Szatmárnémetiben járt jesivába, egyszóval igazi szatmárer chaszid. Jiddisül beszéltek, amit

2000. február

45

akkor persze nem értettem, azután hol magyarul, hol angolul folyt a néhány perces társalgás. Nyilván ketteseben is tárgyaltak már rólam, mert kisvártatva véget vetett a kihallgatásnak, és azt mondta, másnap délután jöjjek el, nézzem meg, hogyan tanulnak, és maradhatok este, a szijemre. (Ez a vacsora és ünnepség neve, amit egy Talmud traktátus tanulásának befejezésekor tartanak.)
Persze ott is jiddisül beszéltek, alig értettem valamit a német tudásom segítségével, de
addigra legalább felfedeztem, hogy ha koncentrálok, valamit mégiscsak el tudok csípni
a beszédfoszlányokból. Néha azért az egyik fiú, maga is baltsive (visszatérő), egy Baltimore-i
orvos fia, összefoglalta nekem angolul, miről szól a tanult szakasz, és mi a vita tárgya. Bár
te talán próbálnál magyarázatot kérni, nem tudok (ahogy valójában nem is szükséges, hisz
végsőfokon magától értetődő) magyarázatot adni arra, miért nyűgözött le a hangulat, és az
akkor sem nyelvileg, sem tárgyát tekintve nem követhető vita, hiszen tagadhatatlan, akkor
még nem az élt bennem, hogy micvó (parancs) tanulni, hanem megragadott az az izzó
szenvedélyesség, ahogy a szöveget énekelték és vitatkoztak. Emlékszem, arról a Kiddusin
traktátusban felvetett kérdésről folyt a vita, hogy ki lehet sliach (más küldöttje). A példa úgy
szólt: ha az egész nép egy áldozatot mutat be a Szentélyben, lehet-e sliach (e parancsolat
teljesítésére) a pészachi áldozati bárány levágása esetén az, aki vág, mert hiszen magának is
teljesíti a micvót, részese a dolognak. Megfelel-e ez a küldött általános státusára vonatkozó
követelményeknek? A válasz pedig így szól: Kétszer szerepel a Tórában, hogy a korban (az
áldozati állat) résztulajdonosa is lehet más sliachja. Mivel azonban a Tórában semmi nem
felesleges, a második állítás „felesleges”, nem szükséges a tétel bizonyításához, tehát teljesen
idegen is lehet sliach. Ezt azóta magam is tanultam, akkor értettem meg.
Ittragadtam New Yorkban másnapra is, és délután megint bejöttem volna beszélgetni
Boruch-hal, a Baltimore-i fiúval, de Rabbi Schick behivatott az irodájába, és szigorúan azt
mondta, a jesiva és a zsidóság nem kerékpár, amit az ember egyszer használ, máskor meg
nekitámasztja a falnak; döntsem el, mit akarok: zsidó akarok lenni, vagy sem, mert ha
igen, akkor el kell kezdenem komolyan készülni a dologra. Tekintettel a Teitelbaum rokonságra, és a Joshua nagybácsi jelentette referenciára, tudják, hogy nem a semmiből kell kiindulni, mondta, ezért lehetek egyáltalán jelen az intézményben, vállalhatok munkát,
takarítást, vagy mosodai teendőket, s ha valamelyik bócher hajlandó rá, akkor segíthet
a felkészülésben, de miután anyám nem zsidó, tudomásul kell vennem, hogy egyelőre én is
gójnak számítok. Ha komolyan veszem magam, és látják rajtam az elszántságot, lehet még
belőlem a közösség teljes jogú tagja, de akkor szigorúan kell vennem a szabályokat.
Egy hét gondolkodási időt kértem. Mint utóbb kiderült (persze Josh bácsitól tudtam
meg), az, hogy gondolkodási időt kértem a döntésre – jóllehet Rav Schick éppúgy látta rajtam, mint ahogy én is sejtettem már, mi lesz a válaszom –, szimpatikus volt neki.
Josh bácsi is azt mondta, komolyan fontoljam meg, hogyan határozok, de nem állta
meg, hogy hozzá ne tegye, ők mindenesetre már félretették a szükséges összeget költségeimre,
amivel – pozitív válaszom esetén – az egyetemi ösztöndíjat helyettesítenék. Amikor szabadkoztam, azzal hárította el, végsőfokon úgysem engem támogatnak, hanem a jesivát, merthogy annak úgyis adnának pénzt, ahogy eddig is rendszeresen megtették. Éreztem, hogy
komolyan gondolja, amit mond, egyúttal saját elkötelezettségét igyekszik megpecsételni,
mulasztásait pedig megváltani az összeggel, ha már nem él hétköznapjaiban aktív és teljes
zsidó életet.
Fél év halasztást kértem az egyetemen. Január végén már New Yorkban voltam, februártól a jesiva konyháján takarítottam és kisegítettem, és egy szomszédos házban laktam
albérletben. Borzasztó volt a hajnali kelés és a késő éjszakai fekvés, amellett, hogy napköz-

46

tiszatáj

ben tanulnom is kellett, mégis, ez egészen más volt, mint annak idején a csellózás a katonaságnál, és egy idő után már nemcsak Josh bácsi, de egy-egy fiú is hajlandó volt velem tanulni
kicsit. A nyáron még egyszer halasztottam.
Rabbi Schick kétszer behívatott, és feltette a kérdést, komolyan gondolom-e a betérést.
Figyelmeztetett, ne hamarkodjam el a döntést, inkább menjek el, és fontoljam meg újra.
Végül őszintének és megalapozottnak látta elhatározásom. Most, kilenc hónappal később,
a Bész Din előtt azt mondta: szív és értelem együtt, ez jellemző rám. Másoktól tudom, milyen nagy dolog, hogy a formális mondatokon túl, valami személyeset is hozzáfűzött az ott
elhangzottakhoz, és ez büszkeséggel tölt el.
Hajnaltól éjszakáig tanultam, tanulok. Persze tudom, húsz év hátrányt nem lehet ledolgozni, de mikor tanulnék, ha nem most? S ugyan a legfőbb tudásom, hogy egyre inkább csak
azt látom, mennyi mindent nem tudok, és talán soha nem is hozhatom be a lemaradást,
minden erőmmel azon vagyok, hogy ne hozzak szégyent mestereim fejére. Így tanultuk az
Atyák Tanításaiban: Rabbi Tarfon mondja: Lo aléjho hamlajcho ligmojr, völo ato benhorin löhibojszél. Nem rajtad a sor a munkát befejezni, mégsem szabad, hogy elvond magad
tőle. Ami azt jelenti: annak ellenére, hogy én magam nem végezhetem be teljes eredménynyel, amit elkezdtem, tennem kell a dolgom. Az a feladatom, hogy a magamét megtegyem:
a magamét, nem másét, mert ezt kérik majd egyszer számon rajtam.
Méltányolják is a törekvésem, aminek következtében – kilépvén az egyetemről – rövidesen a jesiva „állományába” kerülhetek. Nem lesz más dolgom, mint lilmajd ulelajmed:
tanulni és majdan tanítani, ha – I-ten segítségével – elérem azt a tudásszintet, amivel kezdetben legalább a hajderban (az elemiben) a gyerekeket oktathatom. S aztán majd meglátjuk. Bár hosszú idő kell elteljen addig, soha semmivel kapcsolatban nem éreztem még ilyen
elszántságot, mint hogy a jövőben megszerzendő tórai tudásom majdan másokkal megosszam.
Amióta néhány hete, Rabbi Schick-kel is tanulva, egy-egy talmudi szigjénél én jövök rá
a probléma megoldására, vagy a szerteágazó vitában egy-két lépéssel előre tudok gondolkodni, mert érzem, hogy mi lehet a megoldás, a Rabbi mindig megdicsér és mosolyog. Ész és
szív, bólogat olyankor, és bár tudom, hogy ő is tudja, annyit talán soha nem fogok már
megtanulni, amennyi egy végzős bóchernak a fejében van, díjazza a lelkesedést.
Bizonyára ez is meglep majd, de rövidesen megnősülök; a Rabbi és Joshua bácsi ezügyben is tettek már bizonyos lépéseket, bár az én esetem nem könnyű: a baltsivéket egy
valódi frum családban nem szívesen látják, de bizonyára lesz olyan família, ahol akad
lány, aki maga is visszatérő, és megértéssel fogadnak egy hasonló hátterű vőlegényt.
Valamiről kell még írnom, amiről nehéz szólni, de a távolság és az írásbeliség hozzásegít, hogy mégis megkísérelhessem megfogalmazni.
Nincs bennem harag, bár lehetne. Nem azért, mert közel egy éve írott levelem leglényegesebb kérdéseit válasz nélkül hagytad, és persze nem is azért, mert – mint írod – egy gyerek
a szülei válását sosem bocsátja meg. Úgy hiszem, ami közöttetek történt, természetes;
a furcsa az, hogy ilyen sokáig együtt maradtatok. Azt kérdezted leveledben, nem lenne-e célszerű számot vetnem önmagammal, és számot adnom mindarról, ami bennem, és nyilván
ennek következtében velem történt és történik. Egyebet sem tettem az elmúlt hónapok
szűkre szabott idejében, amikor éppen nem tanultam, vagy öt-hat órákat aludtam, mint
számot vetettem és számot adtam önmagamnak, az őszi ünnepek Félelmetes Napjai idején
pedig a Jót-remtőnek: hol voltam, mit tettem, illetve nem tettem mostanáig.
De Apa, vajon nem úgy van-e írva, hogy „beszéld el fiadnak”?

2000. február

47

Mindenki maga dönt és választ, milyen életet él. Most már tudom, te sem kaptál megfelelő nevelést, de te legalább tisztában voltál azzal, amivel én nem, ám te az esélyét is elvetted annak, hogy magam tájékozódhassak, s ebben nyilván az a bűnös, aki leginkább meggátolta, hogy te is az lehess, ami vagy.
Valamit megtaláltam, illetve rábukkantam anélkül, hogy kerestem volna. Egészen pontosan rám talált valami, részévé lett az életemnek, ami mindeddig hiányzott, anélkül,
azelőtt, hogy nevén (Nevén!) tudtam volna nevezni, sőt magamnak sem tudtam volna
megfogalmazni, mi is az. Ma már tudom, tilos Nevén neveznünk: ez az a tudás, ami hiányzott.
Ahogy egyszer mesélted, nektek régebben a szabadság hiányzott. A gondolkodás, a véleménynyilvánítás, a szerzés és a birtoklás szabadsága. Nekem mindez már nem jelentett
annyit, mint számotokra, nyilván mert amikor szükségét éreztem, akadálytalanul gyakorolhattam jogaimat. Ahogy most visszaemlékszem, mindig is úgy véltem, ez csak keret, üres
keret, amit kreatív módon meg kellene töltenem, szellemileg belaknom és otthonossá tennem, túl azon, hogy tisztes munkát végzek, és ezzel jó fizetéshez jutok. Amikor szabad akaratomból rendelem alá magam a hagyománynak (olyan törvényeknek, amelyek számodra
e pillanatban talán nem is lennének érthetőek), és szembeszegülök az ösztönök korlátlan
kiélése lehetőségének, legyen az testiség, falánkság, bírvágy, vagy más efféle, valami ilyesmit
teszek. Nemcsak hűségesebb és pontos szabályok megszabta élet ez, de magasabb rendű is,
mintha a korlátlan szabadság bálványait kergetném. Emberi mivoltom szentelem meg
ezekkel a törvényekkel, melyek az állatias ösztönlétből emelnek ki.
Én nem akarok világpolgár lenni, csak az, ami vagyok, és ami mostanáig nem lehettem,
mert titok volt előttem. Tudom, nem helyes, hogy vitába szállok veled. A hagyomány szerint legfeljebb úgy világíthatnék rá cselekedeteid és neveltetésem hiányosságaira, hogy megkérdem tőled, nem így, vagy úgy van-e előírva a helyes magatartás, és legfeljebb, ha továbbra sem aszerint jársz el, nem kell alkalmazkodnom, sőt: ellen kell szegülnöm, ha ne adj
I-ten engem kényszerítenél a Törvény megszegésére. Az aggodalom merőben elméleti, a feltételezés pedig talán alaptalan; ha így van, máris elnézésedet kérem: miután távol vagyunk
egymástól, ez a veszély amúgy sem fenyeget. Mindazonáltal örülnék, ha tudnám, megbocsátod nekem, hogy nem tudom olykor elfojtani a keserűségem, és akárcsak ezzel azt az
érzést keltem, hogy számonkérek rajtad bármit is. De értsd meg apa, csak akkor tudnék maradéktalanul hű lenni a hagyományhoz (az ötödik parancsolat miatt, mely a köteles szülői
tiszteletről szól), ha magad is így tennél, ezért gyakran őrlődöm emiatt. Mert ugyan csak
most tanulom a helyes cselekvés és gondolkodás micvóit, de máris ezek szerint élek. Mint
ahogy írva van: „Megtesszük és meghallgatjuk!”, azaz: megcselekedvén értjük meg a Tóra
szavát. S mert nem csupán az ismereteim frissek, de a fájdalom is, hogy e tudásban csak
most lehet részem.
Nem kell aggódnod: anyám iránt is megőrzöm a tiszteletet, persze mindarról, ami velem történt és történik, aligha tudnék olyan részletességgel beszélni vele, mint ahogy itt
próbálok. A hozzád való viszonyom más, noha bizonyára több dologgal nem értesz egyet,
amiről itt írok, és félek tőle, ha találkoznánk, alig lenne olyasmi, amiben egyetértenénk.
Nem akarok túlzásokba esni, de nem megy a fejembe, hogy voltál képes így leélni egy fél
életet, azzal együtt, hogy tudatában voltál mindannak, ami elválaszt és megkülönböztet.
Mert ahogy Josh bácsi mondta annak idején: Der knobl schmekt noch vajter. Bizony apa,
tovább bűzlik. Ha az ember nem is érzi önmagán, mások kiszagolják róla, nevetséges lesz,
és a bűnéért, hogy odahagyta a Tórát és népét, ez csak az „emberi” büntetés. És ebből a szem-

48

tiszatáj

pontból komikus magyarázkodás, nem mentség, hogy diktatúra volt; hogy a KISZ-ben jöttetek össze, és hogy még egy jó darabig kommunisták voltatok.
Azt hiszem, ugyanazt nem értettétek akkor, amit ma sem vagytok képesek megérteni.
Fiatalon „kommunizmusról” álmodoztatok, ma „világpolgárságról” írsz nekem, és jócskán
akadnak zsidók, akik hasonlóképpen gondolkodnak, pedig közvetlenül az egyetemeshez
nem vezet semmiféle út. Utólag, ha az ember rádöbben, mit mulasztott, hidd el, minden
világos lesz, és magyarázatot nyer. Száműzetésben élünk, s ez mindaddig így lesz, amíg
valamennyien nem leszünk méltóak a Megváltásra. Ti menekültök önmagatok, a sorsotok
és a küldetés elől, az egyetlen valódi esélyt lökve így el magatoktól, ami egy zsidó számára
nem csupán választható lehetőség, de valamennyiünkre kötelező micva: I-ten parancsolata.
Akár teljesítjük, akár nem: létezik. A mi utunk az egészhez csak a mi részünkön, a ránk,
kizárólag ránk rótt elhivatottságon: a saját sorsunkon át vezethet. Lehet címer, lehet bélyeg:
akármit hisztek, vagy tesztek, ez a mi küldetésünk, s aki gyűlöl is, emlékeztet a mi kötelességünkre. Meglehet: nekik éppen ez a dolguk. Az I-teni terv részletei kifürkészhetetlenek.
Ember legyek, jelző nélkül, írod. De hiszen ez megint egy absztrakció, apa, ezúttal
a „humanizmusé”. Ám ez is hiábavaló. Vedd észre, ami történik, sosem véletlen. Megpróbálhatsz ezerszer is távozni a zsidóságból, de a zsidóságod nem távozik belőled. Nem elgondolkodtató, hogy ez mégsem egészen olyan, mintha holland, albán vagy magyar lenne az ember?
Abba kell hagynom, amúgy is mértéktelenül sokat fecsegtem érdemtelen világi dolgokról. Mindössze az ment fel, hogy te kérdeztél, én csak tisztelettel válaszoltam. Nem az a lényeg, honnan és hogyan jutottam ide, az a lényeg, hogy megérkeztem és itt vagyok. A jövőben biztos, hogy nem írok ennyit és így, de ez kivételes alkalom volt, nyilván te is így látod.
Mellékelten küldök egy fényképet, nemrég készült, a betérésem estéjén rendezett szüde micve
(ünnepi lakoma) alkalmából.
Azt írtad leveledben, büszke vagy rám. Azt hiszem, most már okod is lenne erre, ha
e pillanatban nem érzed is így, de remélem, idővel megérted, miért. Meg azt is írtad, rég
nem beszélgettünk komoly dolgokról. (Lehet, hogy eddig még soha?) Most, talán mégis pótoltunk valamit. És talán lesz még rá alkalom, feltéve, ha te is jónak látod, és persze, ha
a F-nnvaló is úgy akarja.
Ölel szerető fiad
Avrohom
Mire a tizenkét oldalas levél végére ért, remegett a keze. Égett a szeme, torka kiszáradt, ajka kicserepesedett. A borítékban egy kisebb borítékot talált, amit addig észre se
vett. El is szakította, amikor ideges mozdulattal kirántotta a nagyobból, és ingerülten
próbálta feltépni.
Mint egy gyászjelentés, ez jutott eszébe a fekete öltönyzakó, a kunkorodó pajesz és
a fiú homlokára feltolt, fekete kalap láttán. Egyébként ugyanaz az élesen metszett,
vékony arc, a szemüveg, kissé mélyen ülő, barna szempár, enyhén elálló fülek, és
a hetyke mosoly mögött is vibráló nyugtalanság, mint huszonöt évvel korábban, a saját fekete-fehér portréján, ami a diplomaosztáskor készült.
Ez színes fotó volt, a fiú arcának színe mégsem volt sokkal élénkebb a nyakáig begombolt fehér ingénél. Talán a ruha tette, talán a ritkás, vörösesbarna szakáll, ami
először feltűnt másfél éve nem látott fia ábrázatán, de összeszoruló torokkal, könnyeit
nyelve kellett rádöbbennie, hogy a tekintet, ami a portréról visszanéz rá, mégiscsak
idegen a számára.

2000. február

49

PETÕCZ ANDRÁS

Lesz-e csendességed?
ismeretlen perzsa költő-variáció

Ha jársz-kelsz városodban, Nagyúr,
van-e megnyugvás Benned? Hát itt
jársz miközöttünk, Nagyúr, ha itt,
közöttünk lépdelsz, miként mi,
egyszerű polgárok, Nagyúr, van-e
nyugalom Benned, van-e kicsinyke
elnyugvás bensődben, Nagyúr,
van-e még apró puhaság Benned,
ellágyulás, bármi, ami bennünk
oly gyakori, valami lazaság,
valami ellazulás, Nagyúr, van-e
még Benned valami tisztaság,
vagy nem is volt soha? És, ha
sokára, elhagyod városunkat,
mondd, Nagyúr, marad-e csend
utánad? Marad majd csendesség,
Nagyúr, ha elhagyod a Várost,
csend lesz, és megszűnik majd
a remegésünk? És a fegyveresek,
Nagyúr, ha erős fogsorú, gyönyörű
lovaikkal messzire mennek, ők
majd emlékeznek-e ránk? És Benned,
Nagyúr, lesz-e csendesség végre?

50

tiszatáj

A játék, miként a foci is
Orbán Ottónak

A játék, miként a foci is,
mintha mindez bőrlabda lenne,
a játék, a szélen, vezetem,
viszem a labdát, a játék.
Új és új labdákat kapok,
igyekszem valamit kezdeni,
új és új akciókban, ha lehet,
ha kapok labdát, ha újat.
Angyali üdvözletek! Magához
ölel, magukhoz ölelnek, szinte szótlanul, üdvözlet, majdnem.
Köszönöm, köszönöm, köszönöm.
Játék ez, miként a foci is,
játék ez, örökös, örökös.

A fejedelmi parkban
Turai Tamásnak

A fák között, a fák között
meglapul a sűrű köd.
S a Kastély, a fák mögött,
fehér kabátba öltözött - - A hó: az lustán elterül,
az egész táj elcsöndesül,
s a Kastély: észrevétlenül
eltűnik a fák mögül - - -

2000. február

51

Tavasz jön, homályos versezet
Rejtélyes versezet, homályos, tavaszi nap,
érkezik versezet, ezredvég, homályos,
tavaszi nap, gyönyörű, ködpárás hajnalok:
rejtélyes-homályos-gyönyörű.
A Duna karcsú gőzösökre. Izgatott vízfelület, nyugtalan tavaszi víz, versezet
szinte alig, sőt, szinte semmi, formai
bukfencek, nyugtalan.
Tavasz ez, gyönyörű! Hajnali ragyogásban
nyugtalan vízfelület, sokszínű remegés,
karcsú gőzösök körbeölelése.
A versezet homályos ugyan, majdnem rejtélyes,
de a téren galambok repültek közel a verebekhez,
és mindenütt volt: éles napsütés.

52

tiszatáj

PÜNKÖSTI ÁRPÁD

Két vagon kalap begyûjtve
NAGY IMRE MINISZTERELNÖKSÉGE, EGY PÁRTHATÁROZAT ELSÜLLYESZTÉSE*
Moszkvai biztatásra született a Rákosi-rendszer alapjait megrengető 1953. júniusi
párthatározat, ám nyilvánosságra kerülését már sikerült elszabotálni. Mégis ez a csak
regősök útján terjedő dokumentum lett a Rákosi-kor legnagyobb hatású határozata.
Sőt a sírásója is. Uralmon lévő kommunista párt első esetben dadogott, habogott valamit arról, hogy súlyos hibákat követett el, hogy politikai és gazdasági koncepciója
téves. Mivel 1953-ra Kelet-Európát már megtanították a sorok közötti olvasásra, amikor a Szabad Népben megjelent, hogy a Központi Vezetőség ülésén Rákosi Mátyás és
Nagy Imre közösen számolt be a „helyzetről” a legtöbben tudták, hogy valami véget
ért, és valami más kezdődik.
1953. június 30-án reggel, 5.30-kor a rádiós lapszemlében is említés történt az MDP
KV kibővített üléséről. Egy éber valaki gyanút fogott, és a rádiónak igazoló jelentést
kellett írnia. Eszerint a lapszemle után „Kiss József Verbunkos és friss című dalegyvelegét sugározták. Igaz, hogy a verbunkosok jellegzetes lassú ütemű dallamával kezdődik, de egy-másfél perc után pattogóbb ütemű dallamba csap át, semmiképpen sincs
gyászinduló jellege.” A minden sarkon leselkedő éberség ellenére egyre szélesebb körben vált ismertté, hogy igaza van a rikkancsnak: „Ludas a Matyi, ludas!”
Az 1953. júniusi határozatnak a címe is szokatlan: „Az MDP Központi Vezetőségének határozata a párt politikai irányvonalában, és gyakorlati munkájában elkövetett
hibákról, s az ezek kijavításával kapcsolatos feladatokról.” Némi ízelítő az elsősorban
Gerő által fogalmazott dokumentumból.
„A Magyar Dolgozók Pártja Központi Vezetőségének teljes ülése megállapítja,
hogy az utóbbi évek folyamán a párt vezetése, élén Rákosi Mátyás elvtárssal, politikai
irányvonalában és gyakorlati munkájában komoly hibákat követett el.”
„I. A legfontosabb hibák a következők voltak: 1. …a túlzottan gyors iparosítás”.
„2. A párt vezetése… túlzottan gyors ütemben folytatta a mezőgazdaság társadalmasítását.” „3. … elhanyagolta… a lakosság életszükségleteinek kielégítését.” „4. …önkényeskedés a lakossággal szemben.”
„II. 1. Az összes elkövetett hibák és tévedések egyik fő forrása: a kollektív vezetés
hiánya.” „Csak igen kis számban vittek előre magyar származású vezető kádereket
a legfelsőbb funkciókba és ezeket is inkább formálisan, mint ténylegesen. Valójában
a vezetés klikkszerű volt és mindössze négy elvtárs – Rákosi, Gerő, Farkas, Révai elvtársak – kezében összpontosult. Ezek az elvtársak lényeges kérdésekben nem bírálták
egymást… a bajokra és a hibákra gyakran fátyolt borítottak.”
„2. …a felső vezetéshez… nem jutottak el a… kisemberek panaszai”. „A gazdaságpolitikában elkövetett súlyos hibákért elsősorban Gerő elvtárs a felelős.”
*

Részlet a szerző Rákosi bukása és halála, 1953-56, 1971 című készülő kötetéből.

2000. február

53

„3. …a pártvezetés nem kutatta ki az adminisztratív intézkedések elharapódzásának
mélyebben fekvő okait”.
„4. …Az ideológiai kérdéseket… a párt vezetése szinte albérletbe adta egyetlen elvtársnak – Révai elvtársnak.”
„5. …helytelen volt, hogy Rákosi elvtárs közvetlenül utasításokat adott az Államvédelmi Hatóságnak arra, hogy hogyan nyomozzon, kit tartóztasson le, utasítást adott
letartóztatottak fizikai bántalmazására”.
„III. Az… elkövetett hibák sürgős, halaszthatatlan kijavítása érdekében…” „Gyökeresen meg kell változtatni a párt gazdaságpolitikáját.” „Minden téren, minden eszközzel helyre kell állítani a megrendült törvényességet.”
„IV. …A bírálat és önbírálat kifejlesztése… segíteni fogja a pártot abban is, hogy …
népünknek nemcsak elismert, de forrón szeretett vezetője is legyen.”1
Úgy tervezték, hogy már a KV-ülés másnapján, 1953. június 29-én, hétfőn ismertetik a határozatot a megyei, a honvédségi, az ÁVH pártaktíváin, a pártközpont, a Szabad Nép munkatársai előtt és a rádió taggyűlésén, majd kedden a minisztériumokban.
Július 10-ig minden párttaghoz eljuttatták volna az új igéket. „Ahol a megyebizottság
titkárának a politikai színvonala nem kielégítő vagy a titkár még új, kívánatos, hogy
a KV képviselje magát.” Minden harmadik megye ilyennek számított.2
Bár Rákosi a KV-ülésen bejelentette, hogy a „jobb felkészülés” miatt néhány nappal
elhalasztják a tájékoztatókat, ezekben a napokban mintha megkettőződött volna Rákosi lelke. Pártkatonaként azon kellett volna lennie, hogy gyorsan és érthetően megmagyarázzák a tagságnak, miért került fordítókorongra a párt. Ám őt az izgatta, hogy
„illetéktelenek” tudomására jut mindez, hogy Dobi fecseg: „két nappal a KB-ülés után
már felelősségre kellett vonni két KV-tagot, mert vendéglőben és magán-összejövetelen, női hozzátartozóik jelenlétében nyíltan tárgyalták a KB-n történteket”. Egyikük,
Gáspár Sándor azzal védekezett, hogy partnerei – minisztériumi tisztviselők – részletekbe menően tudtak mindenről.
– Hallottad a legújabb rémhírt?
– Nem. Mi az?
– Minden igaz.
Jóllehet néhány napja maga Rákosi is azt mondta, hogy súlyos hibáik kijavítása
csak akkor fog sikerülni, ha nem félnek őket a párt és a nép elé tárni, mégis hajkurászták a „fecsegőket”. A nyilvánosságnál jobban csak azt kívánta, nehogy kiderüljön
a szerepe a perekben. A felemás intézkedések már sejtették a jövőt. A nyilvánosság kizárásával, ez a program, bukdácsolásra volt ítélve. Rákosi visszaemlékezése szerint
a gonosz Nagy Imre „gőzerővel követelte, hogy rögtön, minden késedelem nélkül vigyük ki a tömegek közé a határozatot, s e téren a legkisebb halasztást is abból a szemszögből nézte, hogy nem sütheti-e rám azt a vádat, hogy szabotálom e határozatokat…
Így aztán a határozatok, illetve a vele kapcsolatos aktívák beszámolói elég hevenyészve
és át nem gondolva kerültek a párt tömegei elé”. Meg egyre csonkábban, hamisabban.
A program megvalósítását lehetetlenné tette, hogy a szovjet vezetés a helyén hagyta
Rákosit és Gerőt. Nem lehetett elvárni tőlük, hogy saját hibáik, bűneik beismerése
1
2

Forrás: Propagandista, 1986. 4.
Verbunkos: Magyar Országos Levéltár (MOL) M–KS 276. fond 71/19. PTO jelentés a határozat „leviteléről”: 88/146.

54

tiszatáj

árán kiállnak a homlokegyenest ellenkező politikai gyakorlat mellett. Ha tényleg
a párt és az ország érdeke lett volna elsődleges – ahogy ezt Rákosi szüntelen hangoztatta –, nos, akkor a saját megbuktatásán fáradozott volna.
Az ÁVH állományát az elsők között tájékoztatták. Farkas Vladimír (1925) állítja:
– A júniusi KV-ülés után tartott pártaktíván a testület felelősségéről egy szó sem hangzott el, sőt hangsúlyozták, hogy továbbra is a párt és Rákosi irányításával dolgozunk.
A nehéz napokban Rákosi elment a budapesti pártválasztmány ülésére, ahol „kevésbé értették a tsz-re vonatkozó részt, Nagy Imre miniszterelnökségét, azt, hogy
mindezt ő a parlamentben ismerteti”. Ráadásul „Földvári annyira kihangsúlyozta
a zsidókérdést, hogy az már az antiszemita agitáció határát súrolta”.3
– Kibővített pártválasztmányi ülésen azt mondtam el, ami a moszkvai tárgyaláson
elhangzott – állítja Földvári Rudolf (1921), volt első titkár. – Tudtommal a PB-ülésen
kívül ez volt egyetlen hely, ahol ez elhangzott. A párthatározat lényege azonban nem
jutott le a tagságig a huzavonák miatt, meg azért sem, mert a meghökkentő dolgok
levitelét senki sem szívesen vállalta.
A megyei ülésekről készült jelentésekből egyre inkább kiérződik, hogy közben felhívták a pártbizottsági vezetők figyelmét, hogy vitassák meg, „helyileg, konkrétan
hogyan áll a kollektív vezetés, a bírálat, önbírálat”. Ez talán még jobban is feküdt nekik, mint az istenségek leleplezése. Az önkritika kevésbé veszélyes, különben is „ha
Rákosi széke meginoghat, velem mi lesz!?” Az efféle fejen átbucskázások után nyilvánvaló volt, hogy a pártapparátus gyűlölni fogja, és ha lehet, elszabotálja a határozatot.
Így kezdődött a Rákosi-féle vezetést és irányvonalát kritizáló dokumentum hatástalanítása. Szolnok és Heves megyében a beszámoló még megdöbbenést keltett. De a pártvezetés felelősségét a hozzászólások már itt is elkenték, akárcsak Veszprémben.
Rákosiék magasába sehol sem merészkedtek. Egy szabolcsi felszólaló megemlítette: az
FM-ben szóvá tette a hibákat. Mire azt felelték, hogy opportunista és 12 revizort küldtek a nyakára. Baranyában Egri Gyula megyei titkár beismerte, hogy korábban Pécsett
184 hentes volt, jelenleg 20 van.4
A felszabadultság kísértete mégis besettenkedte Magyarországot. A Borsod megyei
tanácselnök például elmondta: nem fogadták el, hogy nem lehet vetni, mert víz alatt
a föld, így a Vattai ÁG-ban 200 holdon vízre szórták ki a búzát és egy kalászt sem termett. A Vas megyei DISZ titkár egyenesen az ÁVH-sokat bírálta: az ő feleségeik hordanak hasított jampec szoknyát, egyikőjük ruhát csináltatott és megtiltotta a szabónak, hogy még egy ilyen szabású ruhát varrjon. A Somogy megyei kapitány beismerte,
mivel sok rendőrnek nincs lakása, mondvacsinált okokkal telepítik ki az embereket.
A Zala megyei aktíván szóvá tették: „valóságos kultusz keletkezett, hogy mondjunk le
a pihenésről, a feleséggel, családdal való foglalkozásról, a vasárnapi szórakozásról, a jobb
öltözetről”. Egy baranyai ügyész megemlítette: januárban elítéltek egy 5 holdas parasztot, mert egy napra elég „kenyeret vásárolt fel”. Bácsban szóba került a begyűjtés elmélete: „Vedd, ahol éred!” A megyei tanács mezőgazdasági osztályán 112-en dolgoztak,
így egy községi tanácselnök egyszerre 117 ügyiratot is kaphat, amit el sem tud olvasni.
A Heves megyei PB mezőgazdasági osztályvezetője bevallotta, hagyták, hogy fenye3

4

Rákosi Mátyás: Visszaemlékezések, 1940–56, Napvilág Kiadó, Bp. 1997. 1–2. k. 933. old.
(a budapesti pártválasztmányi ülés).
A „konkrét” kollektív vezetés: 276. f. 53/130. PB, 1953. augusztus 8. uo. 88/146., 147.
(a PTO tervei és jelentései az aktívaülésekről)

2000. február

55

gessék a parasztokat: ha nem lép be a tszcs-be, kicsapják a fiát a középiskolából. Az
esztelen begyűjtés során közel két vagon kalap gyűlt össze a megyében.5
Miután a KV-határozatot egybecsúsztatták Nagy Imre miniszterelnöki székfoglalójával, a Politikai Bizottság Rákosira, Gerőre és Hegedüsre bízta a Nagy Imre-beszéd
jóváhagyását. Bár két hét óta azt bogarászták, mikor és hogyan sérült a kollektív vezetés, a Központi Vezetőség helyett a skizofrén állapotba jutott PB döntött arról, hogy
új szervezeti szabályzatot készítenek.6
Mivel a párthatározatból egyelőre csak „a pozitív intézkedéseket” kívánták nyilvánosságra hozni, méghozzá a parlamentben, nem kellett attól tartani, hogy szóba kerül,
hogy a pártvezetés „komoly hibákat követett el”. Hegedüs András szerint e kompromisszum balul ütött ki Nagy Imre számára, hisz bő másfél év múlva emiatt vádolhatták azzal, hogy „súlyosan megsértette a kollektív vezetés elvét is. A Központi Vezetőség 1953. júniusi határozatát helytelenül, elferdítve ismertette és az Országgyűlésben
a párt határozatától független saját kormányprogramját adta elő”.7 Ilyen alapon anyagyilkossággal is vádolhatták volna, hisz a beszédet Rákosi, Gerő és Hegedüs hagyta
jóvá. Rákosi utólag azt írta, hogy Gerővel komolyan bírálták is, mivel csak kritizál és
hiányzik belőle, hogy továbbra is támogatják a tsz-eket. Szerinte Nagy magából kikelve mondta: „úgy látom, kezditek újra, így tartjátok be a megállapodást! Mi azonban
nem engedtünk, s amikor semmi sem használt, közöltem vele (minthogy közben öreg
este lett), hogy még az éjjel összehivatom a PB-t, és oda visszük a kérdést, mert e nélkül a beszéd meg nem tartható”. Erre Nagy engedett. Gerő úgy emlékezett 1954-ben,
hogy ő volt a kritikus és Rákosi a megalkuvó. Rákosi: „A 23 oldalas beszédben a 18.
oldalon szerepelt egy mondatban a párt. Igen élesen felvetettem, hogy ez lehetetlenség.
Ennek eredményeként egy-két szót beszúrtak, de végleges szövegben a párt csak formálisan volt benne. Én felvetettem, hogy nincsen benne pozitívum, nincsenek benne
a párt eredményei, a munkásosztály, a dolgozó nép eredményei. Nagy elvtárs igen éles
formában utasított vissza és engem egyedül hagytak a négytagú bizottságban.” Egy
héttel a parlamenti beszéd után tartott a budapesti pártaktíván viszont Rákosi azt
mondta: „Nagy elvtárs által az országgyűlésen előterjesztett javaslatok pártunk Központi Vezetőségének határozatai alapján készültek”8
Tegyük fel, hogy Nagy Imre valóban erőszakos, és ragaszkodik a szervezeti szabályzatban rögzített ügymenethez, hogy előbb hozzák nyilvánosságra a párthatározatot, aztán lépjen csak színre ő a kormányteendőkkel. Ennyit még itthon is kikövetelhetett volna, akkora helyzeti előnye volt. Tegyük fel tehát, hogy Rákosi Mátyás bűnei
nyomban kiderülnek és olyan közutálatot váltanak ki, hogy nem tudja megfúrni Nagy
Imrét. Tegyük fel, hogy Nagy miniszterelnöki, netán első titkári székben éri meg
a Sztálin bűneivel leszámoló XX. kongresszust, 1956-ot…
5

6
7

8

276. f. 88/409. KV Párt- és Tömegszervezeti Osztály (PTO) 22 sz. Tájékoztató, 1953. júl. 11.
(a megyei aktívaértekezletek felszólalásai).
276 f. 53/124. PB-ülés, 1953 július 2. (az új minisztertanács, a KV határozat módosítása).
Hegedüs András: A történelem és a hatalom igézetében, Kossuth, 1988. 204. old., ill. Szilárdítsuk meg pártunkban a demokratikus centralizmust. Szabad Nép, 1955. május 22. (kompromisszum: csak a pozitív intézkedéseket)
Rákosi Mátyás és Gerő Nagy Imre székfoglalójáról: Visszaemlékezések 934. old. ill.:
53/1618. PB, 1954. április 14. Pártaktíva: Szabad Nép, 1953. július 12.

56

tiszatáj

Ám a történelem más úton járt. Talán nem tévedünk abban, hogy az előbbi Nagy
Imre nem lehetett volna az a Nagy Imre, akivé a végzete és a tisztessége tette. Még
vezetőtársai (Vas Zoltán, Földvári Rudolf és mások) is Rákosi zsenialitásának tulajdonították, hogy sikerült megakadályoznia a számára végzetes határozat nyilvánosságra
hozatalát. A Hegedüs említette kompromisszum – ha az esetet annak lehet nevezni –
balul sült el Rákosi számára is. Az, hogy átengedte Nagy Imrének a kezdeményező
szerepet, sorsdöntővé vált mindkettőjük számára: Rákosi nagy taktikai hibát követett
el. Ám őt csak a határozat róla szóló passzusai érdekelték, hogy ne lepleződjön le.
Arról elfeledkezett, hogy mit jelent az ellenfél presztízsének, ha a „pozitív intézkedések” az ő miniszterelnöki fellépéséhez kötődnek. Meg sem fordult Rákosi fejében,
hogy ez a parlamenti beszéd teszi Nagyot naggyá. Nagy Imrévé. Sőt, részint ez a beszéd tette mártírrá is (amit persze Rákosi a legkevésbé sem sajnált).
Elképzelhető a történteknek egy rafináltabb változata is. Rákosi megfontoltan
csőbe húzta Nagy Imrét. Azzal, hogy a parlamenti szószékbe kényszerítette a határozattal, lehetetlenné tette, hogy kiteregesse az ő „pártbűneit”, tehát időt nyert, másrészt
a KV-határozat és a miniszterelnöki székfoglaló műfaji különbségei támadási felületet
adtak Nagy Imre ellen, amit aztán kiaknázhatott, sőt később az egészet a miniszterelnök fejére borította. Zseniális lépése mégis rövidlátó volt. Mert a „pozitív intézkedések” bejelentése annyira megnövelte Nagy Imre nimbuszát, hogy Rákosi majdnem
eltűnt a térképről. Ha mindez szándékos volt, rosszul számította ki, hogy a miniszterelnök milyen magasba röpülhet a tőle kapott és általa megnyirbált szárnyakkal. Hamar rá is jött a baklövésre, visszaemlékezései írása közben kitalálta: „Az orosz elvtársak követelései között az is benne volt, hogy a határozatokat... nem a párt titkára,
hanem az új miniszterelnök, Nagy Imre fogja nyilvánosságra hozni… a parlamentben… Ez a követelés számunkra teljesen érthetetlen volt, de egyébként jól vágott azzal,
amit Berija a párt szerepéről fejtegetett.” Ám ez az ukáz nem szerepel sem Szalai Béla,
sem Földvári Rudolf jegyzeteiben. Szalai Béla (1922) és Földvári (1921) utólag is állítja,
hogy nem volt ilyen utasítás.
– Itthon dőlt el, hogy Nagy Imre hozza nyilvánosságra az új programot – erősítette
meg Földvári Rudolf is –, mégpedig az után, hogy Molotov azt mondta, ácsi.
Rákosit annyira foglalkoztatta ez a balfogás, hogy egész legendát szőtt köré. Éjszakai forgolódása közben is azon törte a fejét Moszkvában: „Mért Nagy Imre, a miniszterelnök ismertettesse – és a parlamentben – a párt határozatait? …mindebben talán az
ellenség keze is benne van.”9
Az összetöpörödött Titkárság (Rákosi Mátyás, Ács Lajos és Vég Béla) az első ülésén
elvágta a tájékoztatás menetét. Eredetileg kibővített aktívaüléseken kellett volna ismertetni a KV-ülés határozatát: Budapesten 300–400, a megyékben 100–120, a járásokban
40–50 fő, összesen vagy 800 „aktíva” előtt, s annak rendje-módja szerint nekik kellett
volna tájékoztatni az alapszervi titkárokat, így értesülhetett volna a tagság a történtekről. A Titkárság – vagyis Rákosi – úgy határozott, hogy a tagságot csak a parlament
ülése után igazítják el. Az országgyűlésre megbízható hallgatóságot hívattak, Nagy
Imre beszédének jelentőségét visszhangzó hozzászólókat kértek fel… A miniszterelnöki székfoglaló előtt kétezernyi ember tudhatott arról, hogy fordulatra készül
9

Miniszterelnök-csere: Visszaemlékezések, 919. old., Nagy Imre hozza nyilvánosságra a határozatot: 921. old.

2000. február

57

a párt. Nemhogy a tagság, hanem a pártapparátus zöme is felkészületlen volt a változásra, és a suttogások miatt feszülten várakozott.10
1953. július 4-én, szombaton megválasztották az új kormányt. A Szabad Nép nem
említi, hogy Rákosi Mátyás és kormánya lemondott volna, csupán beterjesztették az új
minisztertanácsra és miniszterelnökre vonatkozó javaslatot. Szegeden, egy párttaggyűlésen valaki elmondta: „amikor Rákosi elvtársat megválasztottuk, azt gondoltuk, hogy
nekünk is van egy Sztálin elvtársunk, aki képes a pártot és a kormányt is vezetni, de
tévedtünk”. Abban is tévedett, hogy ők választották meg Rákosit.
A rádió vasárnap közvetítette Nagy Imre miniszterelnöki beszédét, a Rákosi-korszak legnagyobb hatású szónoklatát. Mai olvasó számára jóformán megmagyarázhatatlan a hozsánna. A sorok között bújt volna meg az a jelentés, amit csak a kortársak
értettek? Igen is, nem is. A székfoglaló hatását a nehezen elviselhető terror magyarázza, hogy nemigen volt család az országban, amelyet ne sújtott volna az önkény és
a törvénytelenség.11 Nagy Imre beszéde felszakította a sóhajt az emberekből, visszaadta
reményt. Szavaitól felszabadultabbá vált az ország, felemelkedtek a fejek.
A beszéd a kor szokásának megfelelő, jellegtelen bevezetésének a sorai mögött sincs
semmi. Ám egyszer csak szokatlanná vált a hangnem: „Bizton mondhatjuk, hogy
a most összeült országgyűléssel fejlődésünkben új szakasz veszi kezdetét, amelyben fokozottabban kifejezésre kell jutni a népszuverenitásának, a parlament nagyobb szerepének az állami élet törvényes irányításában, a felelős kormányzás alapelveinek és
célkitűzéseinek meghatározásában, valamint az országgyűlés alkotmányos jogainak
gyakorlásában.” Az utóbbi években nem emlegettek olyasféle kifejezéseket, hogy
„népszuverenitás”, „felelős kormányzás”, „alkotmányos jog”, vagy „új szakasz”. (Az
utóbbi elnevezés az NDK-ban hangzott el először, de politikai program csak Magyarországon lett belőle.)
Nagy Imre: „A kormány feladatainak ellátásában fokozottabban kíván támaszkodni az országgyűlésre… amelynek a kormányzás terén kifejtett tevékenységéért,
a haza jó vagy balsorsáért, dolgozó népünk boldogulásáért teljes felelősséggel tartozik.”
Az utalás az állítólag leváltani kívánt Himnuszra mást jelentett 1953 derekán, mint
ma. A kormányfő a Parlament előtt már az államélet demokratizálásáról is szólt.
Szóvá tette a hivatalok bürokratáinak „tűrhetetlen, durva, rideg és lelketlen” magatartását. Nem hazudta az életszínvonal szüntelen emelkedését: „az ország színe előtt
őszintén meg kell mondani, hogy a felemelt ötéves terv célkitűzései sok tekintetben
meghaladják erőinket… sőt az utóbbi időben az életszínvonal romlását vonta maga
után. …lényeges módosításra van szükség. A szocialista nehézipar fejlesztése nem lehet
öncél”.
A székfoglaló a „titkos” júniusi párthatározat III. fejezetére, annak közvetlen teendőkre vonatkozó részére épült. Ezt fogalmazta át, bővítette a saját szemléletének megfelelően. A későbbi vádak képtelenségére mutat, hogy kétszer is utalt rá: forrása
a Központi Vezetőség irányelve. Nagy Imre életrajzírója, Rainer M. János szükségesnek
tartotta megjegyezni: „A szöveg lényegében teljesen Nagy Imre művének tekint-

10
11

276. f. 54/249. Titkárság, 1953. jún. 29. (A KV-határozat „levitele”.)
276 f. 88/150. (Nincs Sztálinunk.) Vásárhelyi Miklós: Ellenzékben. Szerk.: Tóbiás Áron.
Szabad Tér Kiadó, 1989. 264. old.

58

tiszatáj

hető.”12 Mint láttuk, az új program alapját Moszkvában rakták le, párthatározattá
formálását elsősorban Gerő végezte, majd ennek egy részét dolgozta át kormányprogrammá Nagy Imre. Mindkét esetben Rákosi felügyelte a munkát, s Hegedüs András is
részt vett a „lektorálásban”, inkább a miniszterelnök, mint Rákosiék oldalán. A nyilvánosság a háttéreseményekről nemigen értesült, de jó érzékkel Nagy Imre nevéhez
kötötte a szakítást az addig folytatott politikai vonalvezetéssel. Ezt tették a szovjet
vezetők is.
A kormányfő elsőrendű feladatnak minősítette „az egyéni gazdaságok termelésének
felkarolását”, „a paraszti termelés és tulajdon biztonságát”. Bejelentette: „A kuláklistát
meg kell szüntetni, fenntartva a kizsákmányoló kulákok korlátozására irányuló gazdasági rendszabályokat.” Továbbá: teret kell, kapjanak a magánvállalkozások – ezen
akkor a kisipar űzését értették. Mindezek az intézkedések elsősorban Nagy Imréhez
köthetők, mint ahogy az is, hogy fellépett az értelmiséget övező bizalmatlansággal
szemben: „különösen a régi értelmiség nem részesül kellő megbecsülésben”. „Nagyobb
türelmességet kell tanúsítani vallási kérdésekben.” Meglepő, ahogy az oktatásról, a majdhogy nem erőszakolt felsőfokú képzéssel szemben a „népiskolák” szerepéről beszélt:
„minél jobb feltételeket biztosítsunk a jövő reménységei, a kis magyarok elemi oktatásának”. A politikai madárnyelvből kiugró „kis magyarok” egyenesen a szívekbe
sétáltak.
Nagy Imre nem a szokásos zsargonban szólt a jogrendről, a törvényességről, vagy
az igazságügyi, rendőrségi szervek, a helyi tanácsok mulasztásairól és megváltozott
szerepéről sem. Pedig akárhová nyúlt, omlott a fal, anélkül, hogy a pártélet torzulásait,
az ÁVH vagy elvtársai törvényfeletti szerepét említhette volna.
– A parlamenti ülés végén, a Kossuth téren lévő Munkásmozgalmi Intézet ablakánál álltam – idézte fel Rákosi Sándor levéltáros –, és láttam, hogy Farkas Mihály
a lampaszos tábornoki egyenruhában gyalogosan ballag. Azt mondtam: gyerekek, itt
nagy a változás!
Gerő is vált. Ő a két lábon járó törvényesség a belügyben. Kinevezése másnapján
javasolja, vizsgáltassák felül annak a két halálraítéltnek az ügyét, akiknek a kivégzését
elhalasztotta. Sőt, a precíz és szigorú hivatalnok valamiféle rendet is teremt ebben az
istállóban. 13
A szovjetek egyedül Magyarországon lazítottak a totális diktatúra béklyóján. Jogosan állapította meg Nagy Imre, hogy a program „új fejezetet nyit a szocializmus építésének munkájában”.14 Vásárhelyi Miklós szerint: „Az 1953-as kormányprogram volt az
első nagyszabású, átfogó tervezet, amely a szocialista rendszeren belül szándékozott új,
a sztálini modelltől eltérő társadalmi-gazdasági berendezkedést létrehozni. Ez volt az
első reformkísérlet a kommunista táborban.” Gyurkó László: „Ez akkoriban mérhetetlenül sokat jelentett, noha mai szemmel gyermekded reformocskának tűnik.”
Kende Péter: 1953 nyarán egyfajta ébredésen ment át a közhangulat. „Olyan végzetesnek hitt folyamatról, mint például a szövetkezesítés is kiderült, hogy visszacsinálható… rajtunk kívül még a lengyelek, a csehek, a kínaiak éltek meg ilyesmit.” A meg12
13

14

Rainer M. János i. m. I. 531. old. (A szöveg Nagy Imréé.)
Gerő tüsténkedik: 66/83. ill. A Belügyminisztérium Kollégiumának ülései (Kajári Erzsébet
kézirata)
Nagy Imre beszéde, Szabad Nép, 1953. július 5. Visszaemlékezések, 934. old. (Rákosi Mátyás
a beszédről).

2000. február

59

gyötört országban a többség helyesléssel fogadta a beszédet. A nyugati politika csupán
propagandamanővernek tekintette mindezt a csőd leleplezésére.15 1956 pedig még inkább kitörölte az ’53-as kormányprogramot az emlékezetből is.
De Nagy Imrére azért már 1953-ban felfigyelt a világ. Tito érdeklődött Fejtő Ferencnél, az AFP tudósítójánál: „Mondja csak, ki az a Nagy Imre?” A The New York
Times az első pillanatban jól közelítette meg a kérdést: „Hiba volna arra a következtetésre jutni, hogy Nagy Imre, az új miniszterelnök csupán báb. Úgy tudják, erős akaratú ember, aki nem egyszer szembe helyezkedett pártbeli főnökeivel. Mindazonáltal
száz százalékig hű kommunista.” „Az utca emberére – az átlag magyarra – mély benyomást tett Nagy miniszterelnök ígérete a jobb életről.”16
Életrajzírója szerint ezt a júliusi napot Nagy Imre „azért tarthatta élete talán legszerencsésebb és legboldogabb pillanatának, mert végre úgy érezhette: hosszú távú meggyőződése, »átteleltetett« egyéni véleménye végre összeér magasabb politikai akaratokkal”, talán a mozgalom is képes valamiféle önkorrekcióra, változásra. Nagy Imre
közvetlen munkatársa, Vásárhelyi Miklós is ezt a pillanatot emeli ki a politikus életéből: az 1956-os „mítosz mögött háttérbe szorul a hős igazi arculata, a valósabb, hitelesebb, 53-as reformer Nagy Imréé”.17
Nagy Imre hangütése megzavarta a funkcionáriusokat. Czett József, a KV-póttagja
a beszéd után levelet írt Rákosinak, hogy a „Párt háttérbe kerül… a szocialista iparosítás, vagy a mezőgazdaság területén elhagytuk a párt eddigi tanításait”.18 Utólag Rákosi
még az első mámoros pillanatokat is tagadva azt írja: bár a kommunista képviselőket
előre tájékoztatták a beszédről, mégsem sikerült ellensúlyozni a „leverő hatást”. Kovács István (1911) ott volt a Parlamentben: – Amikor meghallottam Nagy Imre beszédét, rögtön az volt a véleményem, itt valami durva baklövés történt, ezt a beszédet
nem Nagy Imrének kellett volna elmondania, ebből még baj lesz! Megmondtam Rákosinak: Mátyás ez nagy hiba volt, ezzel leértékelődik a párt, zavarba hozza az embereket. S Rákosi akkor nem hivatkozott Berijára, nem védekezett azzal, hogy Berija jelölte ki Nagy Imrét erre a szerepre.
A párttagok, főképp a pártapparátus megzavarodott attól, hogy a hibákat és a tennivalókat a kormány ismertette. Hol a párt? És mi lesz velük?19 Ezt a hangulatot lovagolta meg Rákosi. Utólag a pártban szokásos utat választja Nagy Imre lejáratására:
„idézni kell a beszámoló néhány jellegzetes mondatát, s ha lehet, hozzá az ujjongó
kapitalista visszhangot, valamint a párthoz befutó hangulatjelentéseket”. Innen érkeztek az első vészjelzések. S a hangulatjelentések, akár az aszpirin, mindenre jók. Kovács
István nyomban megérezte, hogy a villámcsapásszerű kormányprogram lesújtja az
apparátust. Görcsbe rándulnak, hogy valami fontos dolgot nem Rákosi jelentett be,
vagy, hogy a közös műnyulat – a kulákokat – el akarják tőlük venni.

15

16
17
18
19

Az első reformkísérletről: Vásárhelyi Miklós i. m. 239. old. Gyurkó László: 1956. Szabad
Tér, 1996. 501. ill. Kende Péter: A párizsi toronyból. Cserépfalvi, 1991. 30. old. A Nyugat és
1953: Vásárhelyi i. m. 242. old.
Rainer M. János i. m. 537-42. old. (A Nagy Imre-beszéd visszhangja.)
Vásárhelyi i. m. 240. old. (Nagy Imre igazi arca.)
276. f. 65/65. (Czett József levele).
Szabó Bálint: Az „ötvenes évek”. Kossuth, 1986. 93. o. (Mi történt a párttal?)

60

tiszatáj

A népi demokrácia vívmánya, hogy a dolgozó rétegek tehetséges gyermekei számarányukhoz közeli mértékben jutottak oklevélhez, diplomához. Ez az ellentmondásoktól sem mentes folyamat is egyre szembetűnőbbé tette az apparátusok tudatlanságát. Már őket is kezdte zavarni. 1953-ban újabb javaslat készült a funkcionáriusok
műveltségének gyarapítására. A cél, hogy általános iskolában tanuljon a tisztségviselők
egyötöde, technikumban és gimnáziumban 12%-a, egyetemen 8%-a (430 fő). Az
MNDSZ egyik kádere, a szabadabb júliusi légkörben fel is vetette: „Elvtársak, ki
a felelős azért, hogy én több mint három éve itt vagyok és nincs egy szakképzettségem?”20
Noha a pártfunkcionáriusokat többnyire reakciósoktól mentes közegből válogatták, a pártban a PTO – a párt és tömegszervezeti osztály – volt a reakció (a haladás
ellenesség) legerősebb bázisa. Aki munkás, netán paraszt volt korábban, az a gazdasági
osztályokra került, aki semmihez sem értett, de öntudatos volt, az maradt PTO-s.
Nekik volt a legjobb pedigréjük, a legszilárdabb meggyőződésük. Képzetlenségük,
kirívó műveletlenségük és butaságuk folytán még inkább változásellenesek, azaz reakciósok akkor is, ha impregnáltak voltak, az akkor reakciósnak nevezett nézetek ellen.
A hangulatjelentéseket – a „párt véleményét” – az apparátusnak ez a legbalosabb,
legretrográdabb csoportja kotyvasztotta. Az ötvenes években fel sem merült a közvélemény tudományos vizsgálata. Egyszerűbb, kockázatmentesebb volt a tájékozatlanok és ostobák reakcióiból szemezgetni. A funkcionárius gárda ezt a kazlat kezelte
párt(köz)véleményként. Ezzel manipulálta magát. Tőlük Nagy Imre nem sok jóra
számíthatott. Az alábbi jelentésekből azért kiderül, hogy Rákosiék nem is sejtették,
mivel jár, ha egy kemény diktatúrában, hipp-hopp megsimogatják az emberek fejét.
Nem csoda, hogy akadt, aki megijedt, azért kedveskednek, mert itt a háború.
A PTO jelentette, hogy Nagy Imre beszéde után az Andráshidai ÁG-ban megszervezték a párttagokat, mert úgy gondolták, hogy puccs tört ki. A dabasi járásban egy
volt partizán megkérdezte, mikor fogunk felfegyverkezni a párt védelmére. A poroszlói titkárt azzal keltették: mi lesz, forradalom? A besenyőteleki párttitkár ki sem mer
menni az utcára. Petőfibányán, a Bélaapátfalvi Cementgyárban, Dormándon, Nógrád
megyében felvetődött: hol van Rákosi, Farkas, Révai? Borsodban is megkérdezték:
miért nem Rákosi mondta a beszédet, vagy miért nem szólalt fel. Megbukott a kormány? (A szocialista országokban ismeretlen volt a kormánybukás, a miniszterelnökváltást nem így hívták – P. Á.) Rendszerváltozás lesz? Amióta Sztálin elvtárs meghalt,
ott is más politika van, ott is vissza fogják adni a földeket, és a tőkéseknek a gyárat.
Nálunk még csak az iparengedélyt adják vissza.
Veszprémben meg sem várták, hogy kivigyék az újságot, kerékpáron mentek érte.
Dunaföldváron a kulákok örömükben berúgtak. A vasutasok terjesztik, hogy jugoszláv-útra tértünk, ott is a kulákoknak adtak először engedményt. A kitelepítettek
csomagoltak, hogy mennek haza, a régi lakásba. A falusi párttitkárok úgy látják,
a kuláklista megszűntetésével a fejükre nőnek a kulákok. A keszthelyi járásban elterjedt,
hogy Rákosit és Farkast letartóztatták, Nemesbörzsönyen, hogy Rákosit Moszkvába
vitték. Pápakovácsházán feloszlott a Petőfi tszcs. Balatonfüreden a református pap
a templomban ismertette a kormányprogramot és a hívek közül többen sírva fakadtak
örömükben. Sokan úgy vélik, hogy végre lesz a faluban elég borbély meg cipész. Cegléden több párttag otthagyta a rádióhallgatást, mert nem hitték, amit Nagy Imre be20

M-KS-276f. 89/17., ill. 88/150.(a funkcionáriusok iskolázottsága.).

2000. február

61

szélt, amíg Rákosi meg nem erősíti. Encsi járás: Nagy Imre Nagy Ferenc (kisgazda
miniszterelnök 1946–47 – P. Á.) öccse, és jaj lesz a kommunistáknak. Az egyik községben vasárnap 150 liter tejet szolgáltattak be, kedden 25-öt. Cigándon 44 kulák bevitte
a beadási könyvét a tanácsra: javítsák ki a beadási kötelezettséget, mivel már nem kulákok. A mezőkövesdi járásban egy pártbizalmi kijelentette, nem szedi a tagdíjat, úgyis
megszűnik a párt. A Nagy Imre-beszéd után az ózdi martinban Endrész László letépte
a falról a Rákosi-képet. Ózdon a faluról bejárók közül többen bejelentették, hogy
vissza akarnak térni a földjükre. Győr megyében kenyér, hús és tejhiány van. Vas
megyében az ellenség azt terjeszti, hogy Rákosi már senki, Nagy elvtárs a vezér.
Pókaszepetken, Nemesládonyban, Zalavégen egy-két gazda hazahajtotta a tszcs-ből
a lovát, a tehenét. Tápiószecsőn a vallásos asszonyok elmentek a tanácselnökhöz és
a párttitkárhoz, hogy hozzák vissza a faluba „reakciós papot”. Nagykőrösön a Szabadság
Tszcs titkára végigsírta az egész napot: fél az emberek közé menni, nem tud mit mondani nekik; Nagy Imrét a Nyugat emberének hiszi. De akadt a falusi titkár, aki kérte
a párttagokat, hogy lépjenek fel a félreértésekkel szemben. Zala: a dolgozók lelkesen
fogadták a kormányhatározatot. Az ellenség azt híreszteli, hogy Rákosi és Farkas
Moszkvába szöktek. A ceglédi járásban azt terjesztik, hogy megbuktak a kommunisták, ezért hallgatnak, ami „a dolgozók körében ugyan nem kelt komolyabb nyugtalanságot, de várják a párt magyarázatát”. Váci üzemek: ha termelési problémáról volt szó,
naponta többször is tartottak röpgyűlést, most miért nem tartanak.
Budapest: a MOM-ban az egyik népnevelő megkérdezte: hogy álljon az emberek
elé, mikor évek óta azt mondogatja, hogy emelkedik az életszínvonal. Eddig Rákosi
jelentett be minden jelentős eseményt, mi van vele? Az érdemeit méltatni kellett
volna. Telefongyár: nyilatkozzon Rákosi elvtárs az új programról. A kitelepítettek
lakásában élőket érdekli, hogy ki kell-e költözniük? Az üzlethelyiség lakói: az iparengedélyek kiadása után nem szorulnak-e ki onnan? A Láng Gépgyárban 35-en kérték
az elbocsátást, visszamennek földművesnek. Telefongyár: ha a párt megvalósítja
a programot, nagyon elégedettek lesznek. A Szabad Nép hazudik: azt állította, a munkások kérték, hogy húsvéthétfőn, pünkösdhétfőn is dolgozhassanak. Amikor 4,60-ról
8 forintra drágult a liszt, arról írtak, hogy Jugoszláviában mennyivel emelkedett a liszt
és a kenyér ára. Vég Béla titkári iratai között egy nem tudni ki által készített jelentés
azt állítja, hogy a kormány azért mondott le, mert félti a bőrét, végre belátták, hogy
így nem lehet egy országot vezetni. 21
A szedett-vedett véleményekből az egyértelműen kiderül, hogy a vezérkar – Rákositól Nagy Imréig – amatőr, hogy ne mondjuk, csapnivaló módon próbálta beadni az
országnak a változásokat. Fogalmuk sem volt intézkedéseik hatásáról. Bár a PB-tag
Nagy Imre is megkapta a PTO fenti tájékoztatóit, ebben az önkritikus légkörben sem
saját hibájukról beszéltek. Ahelyett, hogy kötelezték volna Rákosit: azonnal álljon ki
a kormányprogram mellett, engedték, hogy Rákosi és nem egy társa azt kezdje duruzsolni, hogy az ellenség – a jobboldali elemek, a volt csendőrök, kulákok – magyarázzák a parasztoknak a programot, ócsárolják a kommunistákat, a helyi vezetőket. Ez az
alapállás azért is válhatott uralkodóvá, mert a káderek féltették a határozattól az eredményeket – „saját” eredményüket: egzisztenciájukat.
– Aktív közéleti szereplésem 1952–53-as szakasza egész életem legellentmondásosabb időszaka volt – említette Gyuricza István (1924), a gyönki járási pártbizottság
21

PTO jelentés a Nagy Imre beszédről: 88/149., vélemények a kormányváltozásról: 71/49.

62

tiszatáj

hajdani osztályvezetője. – Brigádokban osztva nem csak én, hanem a feleségem is hetekig szerveztük több-kevesebb sikerrel egy-egy községben a tsz-eket. 1953-ra a járás
parasztgazdaságainak bő harmada szövetkezetbe tömörült. Ekkor jött a Nagy Imreféle fordulat. Utólag jó lenne azt rögzíteni, hogy örültünk annak, hogy a párt felismerte a hibáit. De mi csak a kínos, keserves munkával elért „eredményeinket” féltettük, és szidtuk Nagy Imrét, mint a bokrot. Annál is inkább, mert voltak a felsőbb
szerveknél, akik kimondottan igényelték a Nagy Imre-ellenes kifakadásokat. Valamiféle elégtételérzésem volt, amikor Nagy Imre megbukott.
A testidegen Nagy Imre nem találhatta meg annak a módját, hogy jó viszonyban
legyen a pártapparátussal. Még azt is a rovására írták ebben a körben, hogy a mezőgazdasággal foglalkozó párt- és kormányhatározatot szakemberek széles körének bevonásával dolgoztatta ki.
Talán még a parlamenti ülés napján kapta Rákosi (és nem Nagy Imre) a táviratot,
hogy haladéktalanul küldjenek – feltehetően július 7-re – egy kis delegációt Moszkvába. Rákosi állítólag elhatározta, hogy elmondja, „ez az előkészület nélküli, szokatlan
körülmények között nyilvánosságra hozott, nem egy tekintetben érthetetlen és helytelen intézkedéssorozat” mennyire megrendítette a rendszerbe vetett hitet, mennyire
felbátorította az ellenséget. Ám ez elmaradt. Nem csupán azért, mert Gerőn kívül
Nagy Imre is jelen volt, hanem mert mellettük ültek a román és bolgár párt vezetői is,
és Hruscsov azzal kezdte, hogy letartóztatták Beriját, a nép ellenségét…
Egy hónappal ezelőtt Moszkvában leginkább Berija leltározta Rákosi hibáit: „Nem
helyes, hogy Rákosi elvtárs ad utasítást arra, hogy kit kell letartóztatni, megmondja,
hogy kit kell megverni.” A letartóztatás híre kedves volt hát Rákosi szívének: „aki még
három héttel előbb olyan szuverénül rendelkezett a magyar népi demokrácia legfontosabb kérdéseiben, népellenség”. Híre járt, hogy Berija azt is mondta: „a magyaroknak
már sokféle királya volt, de zsidó királya még nem, úgy látszik, Rákosi, maga akar az
lenni”. Urbán Károly szerint a Sztálin utáni szovjet vezetés nem volt antiszemita,
a zsidó király csak legenda. Barcs Sándornak (1912) Dobi mondta, hogy Berija durván
odavágta Rákosinak: „Fogja be a pofáját, mert szétmorzsolom a gerincét.” Hegedüs
András úgy emlékszik, hogy Berija a bizonyítványát magyarázó Rákosinak azt
mondta: „magának tudnia kell, mint öreg bolseviknak, hogy mi igazán értünk ahhoz,
hogy valakinek megtörjük a gerincét”. Maga Rákosi is megemlítette a rokonainak,
hogy amikor a szemére vetették a metróépítést, ő megjegyezte, ha Kijevben metró
épül, akkor indokolt a kétakkora Budapesten is. Mire Berija brutálisan közbeszólt:
maga tudja, hogy keményebb embereknek is összeroppantottuk már a gerincét. A rokoni emlékezet szerint Rákosi erre azt felelte: engem így nem lehet megijeszteni.
Földvári Rudolf feljegyzése szerint Berija azt mondta Rákosinak: ha betart „letörik
a derekát” – és semmi zsidó király, és semmi válasz.
Mint kiderült, Beriját néhány órával a budapesti KV-ülés kezdete előtt vették őrizetbe. Jókora késéssel bejelentett fátumán Rákosi nyíltan csemegézett. Pedig Lavrentyij Pavlovics Berija épp annyira volt népellenség vagy imperialista ügynök, mint ő.
De nem Berija a témánk. Rákosi nem érzékenyült el a figyelmességtől, hogy Molotov,
Berija letartóztatása után azonnal felhívta: „ez azt mutatta, hogy… felismerték a baj
jelentőségét, amit okoztak”. Ha Molotov a KV-ülés derekán közli, hogy mi történt
Berijával, akkor más határozatot hoznak, és más lett volna Nagy Imre „annyi bajt
okozó” beszéde is!

2000. február

63

Hruscsov szerint Berija valósággal fogva tartotta az elnökség tagjait, lehallgattatta
a telefonjaikat. Rákosi elégtétellel idézi, hogy Berija leleplezéséhez hozzájárult, „ahogy
a magyar kérdés tárgyalásánál viselkedett”, hogy háttérbe akarta szorítani „a pártot”.
Hruscsov kétszer is említette, hogy Berija „szemtelen (naglo) volt” Rákosival szemben.
Rákosi örült, hogy elszabotálta a határozat nyilvánossá tételét, mert ha a „pokoli ügyes”
Berija keresztülviszi, hogy kiáltványban tudassák: „a pártban eddig a zsidók elnyomták
a keresztényeket” lehetetlenné vált volna az egész régi vezetőgárda helyzete.22
Hruscsov helytelenítette „Berija azon kijelentését, hogy a párt főtitkárának nem
szabad beleavatkozni az államvédelem kérdésébe”. De miért nem tették ezt szóvá
a tárgyaláson? Mert fenn akarták tartani az elnökség egységének látszatát, s nem akarták
felkelteni Berija gyanúját. (1962-ben, tehát a bukása után Rákosi már úgy emlékezett,
hogy Hruscsov azt mondta neki: kutyakötelessége volt beleszólni az állami vizsgálatokba, „igenis tudnia kellett a fontosabb ítéletekről, foglalkoznia kellett vele”.23)
Rákosi megkérdezte Hruscsovot, hogy mi marad a három héttel ezelőtti megállapodásokból. A „helyes politikai célkitűzéseket, a pártélet lenini normáinak helyreállítását, a népjólét emelését, a szocialista törvényességet stb. természetesen meg kell valósítani” – vagyis nem „tisztára negatív” a korábbi értékelés, amint Rákosi állította. Igaz,
egyértelművé vált, hogy a hej de kollektív szovjet vezetésben is folyik a hatalmi harc,
lehet tehát keresnivalója Nagy Imrével szemben. Még Moszkvából intézkedett, hogy
július 11-ére hívják össze a budapesti pártaktívát a Sportcsarnokba, hogy szüneteltessék
a helyi pártaktívákat, hogy új szellemben tudják folytatni őket. Megjelent az új politika „új szelleme”.
A nyomban összehívott PB helyeselte az SZKP vezetői egységét és gyorsaságát
„az imperialista ügynök Berija” ártalmatlanná tételében. Egy füst alatt megtárgyalták a
KV-határozat hazai visszhangját is. „A magyar néphez intézendő felhívástól persze
azonnal eltekintettünk, Révai nagy örömére, aki kínlódva dolgozott rajta, s a zsidó
kérdésnél egyszerűen elakadt.” Jóváhagyták a július 11-i budapesti aktíva összehívását:
előadó Rákosi Mátyás, első felszólaló Nagy Imre – a rádió közvetít. Rákosi azt írja:
megbízták, hogy a beszédben „hozza egyenesbe” a dolgokat. Emelje ki, hogy a hibák
mellett „a pozitívumok a döntők”, mert Nagy Imre beszéde „szinte kizárólag negatívumokat tartalmazott”. Ezzel a hamis váddal kezdődött a Nagy Imre elleni csata.
Berija letartóztatása is beleszólt a magyar történelembe.24
– Rákosi helyzetén alapjában véve nem változtatott Berija letartóztatása – mondja
Hegedüs András (1922) –, mert a szovjet elnökség minden tagja élesen bírálta őt. Ezért
is került többször depressziós állapotba. ’53 júniusáig sosem láttam depressziósnak, ám
ezután olyasmiket mondott, hogy úgy érzi, mintha puskaporos hordón ülnénk.
– A júniusi moszkvai látogatás szinte 180 fokos fordulatot okozott a vezetésben, általánossá vált a bizonytalanság, a tétovázás, heves viták folytak és teljes volt a remény22

23

24

A „zsidó király”: Zsille kérdez rá a Hegedűs könyvben, cáfolja: Urbán Károly: Nagy Imre és
G. M. Malenkov két miniszterelnök Sztálin után. Múltunk, 1996. 1. A zsidók „elnyomják”
a keresztényeket: Rákosi i. m. 922. old.
Piszkozat. Aczél György–Nógrádi Sándor beszélgetése Rákosival Krasznodarban, 1962
(jegyzőkönyv) I/6. old. (Aczél-hagyaték).
Hegedüs András: Élet egy eszme árnyékában. 220. old. (gerinctörés) Visszaemlékezések,
938–39. old. (Molotov telefonja). 936-38. old. ill. MOL 276 f. 53/125. 1953. július 9-i PB-ülés
(Berija népellenség). 940. old. (elmarad a felhívás a néphez).

64

tiszatáj

telenség – állítja Vég Béla (1922) –, mi fiatalabbak csak kapkodtuk a fejünket. 1956-ig
többé-kevésbé ez a zavart helyzet jellemezte a vezetést, Rákosi már soha nem nyerte
vissza magabiztosságát. Már nem az a határozott, következetes, akaratát érvényesítő
ember volt, aki korábban. Egy négyszemközti beszélgetés során felvetettem, hogy
miért nem olyan határozott, mint megszoktuk, azt válaszolta: hogy legyen határozott,
ha nem tudja, hogy Moszkvában mi lesz, hogy őt választják vagy Nagy Imrét. Ha
június előtt valaki megpróbálta volna lekicsinyelni bármilyen tekintetben őt, biztos
megütötte volna a bokáját, ettől fogva viszont minden erejével azon volt, hogy bizonyos tekintetben ő maga kicsinyítse a szerepét.
1953 tehát cezúra, gyökeres változás az életében. Dimitrov hajdani segédtisztjét,
Lenin és Sztálin munkatársát sokkolja a leminősítés, elveszti a lába alól a talajt, összezavarodik, menti a bőrét. De bármekkora is a krízis, küzdött az életéért, belekapaszkodott még a szalmaszálba is.
1953. július 11-én közölte a Szabad Nép, hogy Beriját leváltották, kizárták a pártból, s „ügyét a Legfelsőbb Bíróság elé utalták”. Ezen a napon rendezték a helyreigazító
párttanácskozást az építők székházának híres, hírhedt 1300 személyes nagytermében.
Ide a fővárosi aktivistákon kívül meghívták a júniusi KV-ülés résztvevőit is, csupa
olyan elvtársat, aki nem csak Nagy Imre székfoglalóját ismerte, hanem a KV porba
sújtó határozatát is. Nekik lehetett volna önálló véleményük erről a szellemjárásról.
Rákosit Berija bukása, és apparátustestvérei jajongásai is fűtötték. Révai József tanácsolta, hogy a beszédet Rákosi ne csapja össze, „ne legyen elbeszélő jellege!”. Javasolja,
hogy az aktíván likvidálja az „új gazdaságpolitika”, a „gyökeres fordulat”, meg az ehhez hasonló szókapcsolatokat. Ezeket „az egyszerű, de hozzánk hű proli” nem értelmezheti másképp, mint a a szocialista iparosítás politikájával szemben végrehajtott
„fordulatot”. „Likvidálni kell… az elmúlt esztendők egyetlen nagy hibaként való beállítását.” Ez volt Rákosi muníciója, aki utólag úgy vélte, hogy beszéde nem volt elég
kemény. Nem tudta feledni és feledtetni, hogy: „elvesztette Moszkva bizalmát,
Moszkva helyteleníti a népi demokrácia eddigi útját, a párt és ország vezetésére Nagy
Imre kapott megbízást”.25
Noha a pártaktívát a KV-határozat ismertetésére hívták össze, Rákosi javarészt
gazdasági kérdésekkel foglalkozott. A határozat velejéből csak azt említette, hogy
„pártvezetésünk munkája közben súlyos hibákat is követett el” – „az alkotómunka
hevében”. Beismerte, hogy a tennivalókat először a párt nevében kellett volna közölni,
mert a párttagság sem tudta, hogy Nagy Imre parlamenti javaslatai „pártunk Központi
Vezetőségének határozatai alapján készültek”. Ez a megnyugtató beismerés azt sugallta: nyugalom, a vezetés továbbra is a párt, az ő kezében van, ebben nincs változás.
Rákosi ekkor fektette le a következő évek szkizofrén gazdaságpolitikájának alapjait. Eszerint: a) lassítani kell a nehézipar fejlesztésének ütemét, b) azért jövőre is „több
acélt akarunk termelni, mint az idén”. Kötötte magát ahhoz, hogy leginkább a munkásság helyesli a javaslatokat. Tőlük fegyelmet, normateljesítést, munkalendület követelt. Figyelmeztetett, hogy gyors fordulatra nem lehet számítani: az októberben letört
kukoricából ősszel nem lesz disznóhús. Ha a szövetkezetek szervezésénél megsértették
is az önkéntességet, fel kell lépni azok ellen, akik az aratást megzavarva „rögtöni feloszlást követelnek”. Kitalálta: „Azok lépjenek ki, akik gyengítik a téeszt.” A kulákok
25

A budapesti aktívaülés: Révai József levele Rákosinak (1953. júl. 10.): 65/41., Rákosi Mátyás
elégedetlen: Visszaemlékezések, 939. old., tudósítás: Szabad Nép 1953. július 12.

2000. február

65

ne higgyék, hogy „eljött az ő idejük”. A beszéd legtöbbet idézett mondata: „a kulák
kulák maradt listával vagy lista nélkül (derültség, taps)”. Megmagyarázta, azért nincs
borbély, kovács, cipész, mert a szocialista ipar szívóhatására a kisiparosok elhagyták
a falut, de a párt nem fél az ő kapitalizmusuktól: visszakapják az iparengedélyt. A közönség percekig éltette a pártot – az előadót már nem volt szabad.
Nagy Imre „A Központi Vezetőség határozata iránytű a kormány számára” című
felszólalását azzal kezdte, hogy a legfőbb érték az ember. Az ő szájából ez talán még
nem volt közhely. Kinyilvánította: „A párt és a kormány egységes a feladatok megoldásában.” Sőt – elfogadva a kihívást a keménykedésre –, azt üzente a tszcs-ből
nyomban kilépni akaróknak, hogy „az lesz, amit a kormány akar, nem az, amit az
ellenség”. Apatikus beszédében nem is próbálta érzékeltetni, hogy a KV-határozat
elsősorban a gazdasági fejlődésről, a káderek kiválasztásáról, a törvénytelenségekről
szól, és nem a vesszőparipaként meglovagolt kulákkérdésről, vagy a tszcs-feloszlásról.
Persze a kommunista kádereket lefüggönyözött tereken belüli mozgásra, a nyilvánosság kerülésére nevelték. Aki ukmukfukk színre elé lép, az, pártszerűtlen. Nagy Imre
Rákosival szemben sem vetemedett erre.
Rákosi véleménye, kivételesen már akkor hasonlíthatott a Visszaemlékezésben leírtakra: „Sehol... nem került sor olyan nagy károkat okozó, teljesen negatív, hisztérikus,
csak hibákat látó, nyilvános kritikára sor, mint amilyen nálunk, Nagy Imre miniszterelnöki bemutatkozó beszéde volt, [é]s sehol nem került sor olyan tisztára negatív KBhatározatra sem, amilyet mi, a moszkvai tárgyalások alapján hoztunk.” Ebben tulajdonképpen igaza is volt: a rehabilitáció először Magyarországon vált tájékoztatók,
beszélgetések témájává. S minél nyilvánosabbá váltak a törvénysértések, annál keményebbek lettek körötte a politikai harcok. Mert Rákosinak igaza volt bűnei beismerésében is. 1960-ban és 1962-ben mégis visszavonta 1953-as önkritikáját Aczél Györgyék
előtt. 26 Pedig az ’53-as beszámolója volt az egyik legigazabb megnyilatkozása (a másik
lemondó levele). Nem magas fokú önértékelése, hibáinak felismerése folytán volt
egyik esetben sem ilyen önkritikus, hanem azért, mert kötelezték rá. De miért épp
ilyen jelentős dologban, ne Moszkvában határozták volna meg, hogy mi a teendő?
A budapesti pártaktívával harc kezdődött Rákosi és Nagy Imre – az általuk megtestesített irányzatok – között a néhány napos párthatározat értelmezéséről és végrehajtásáról. Ők ketten kétféle elképzelést és gyakorlatot személyesítettek meg, mégsem elvi csatározásról volt szó, hanem arról, hogy egy mély válságra tudnak-e megoldást ajánlani.
A pártvezetés először talán erről a pártaktíváról kért telefonjelentéseket a megyéktől. Ők Rákosinak azt a kijelentését emelték ki, hogy „ellentámadásba kell mennünk”,
s jelentették, hogy szavai hatására a tszcs-k egyben maradnak. (Müller Jakab, Felsőrácegres, Illyés Gyula Tszcs: „Leírhatatlan örömmel és szorgalommal folyik termelőszövetkezetünkben az aratás, mert a tszcs-tagok megszabadulhatnak a már nagyon megunt közös munkától. …egyetlen hiba, hogy nincs a tagságnak kenyere.” Bakos István,
Dejtár: „Úgy hiányzott nekünk Rákosi elvtárs beszéde, mint egy falat kenyér.”27) Heves megyében örültek, hogy Rákosi nem cáfolta meg Nagy Imre parlamenti beszédét.
Nógrád: Rákosi „visszabeszélte”, amit Nagy Imre mondott. Gyöngyösoroszi: Rákosi
26

27

Rákosi Mátyás a KV-határozatról: i. m. 950. old. Visszavont önkritika: 288. f. 4/53. A KB
1962. augusztus 14-i ülésének anyaga.
Szövetkezeti tagok levelei: 88/420. ill. 409.

66

tiszatáj

megmásította Nagy Imre szavait. Zala: Nagy Imre nem úgy beszélt, mint a parlamentben. Értetlenkedtek: Nagy Imre szerint megszűnt a kuláklista, Rákosi szerint van kulák. A kulákok otthagyták a közös rádióhallgatást, Kétegyházán Argyellán (kulák)
sírva távozott.
Nem egy megyében elterjedt, hogy Rákosinak a börtönbe vitték be a mikrofont.
Néhányan még nagyobb árleszállítás bejelentését várták tőle. Tatabányán felvetették,
ha a bányából hazaengedik a rabokat, hogy fogják teljesíteni a tervet?
Az írásos hangulatjelentés szerint az ellenség állítja szembe Rákosi és Nagy Imre
beszédét, ők állítják, hogy Rákosi képviseli az erélyt, a munkásosztályt, a sztálini utat,
Nagy Imre az engedékenységet, a parasztságot, Malenkov politikáját. Sz. János főorvos, II. sz. Gyermekklinika: A pártban két vonal van. Nagy Imre elvtárs erélyesebb
a hibákkal szemben, mint Rákosi elvtárs. Miközben Zalában nem értették, hogy miért
nem éljenezték a beszéd közben Rákosit, Berijával kapcsolatban megjegyezték, hogy
nálunk is feltárhatnák a volt vezetők letartóztatásának okát. Egy mondat az APO
hangulatjelentéséből: „Sztálin halála óta annyi minden történt, nincs-e valami baj ott?
Nem személyi harc folyik?”
A PTO tájékoztató füzetei közlik, hogy a Rákosi Mátyás Művekből (Csepel) 400
dolgozót „elhelyeztek”, és mivel újabb 250-et kell elbocsátani, híresztelik, hogy Csepel
bezár. Megemlítik, hogy zavart okozott a taggyűlések leállítása Rákosi Mátyás beszéde
előtt. De így is többen mennek el taggyűlésre, mint korábban, s lelkesebbek és harcosabbak is. A pártközpontba küldött jelentésekben szeptember közepéig visszhangzott
a titkoltan is bujtó hatású KV-határozat. Rákosi azt írta: „Én aki a párt ütőerén tartottam ujjamat, lépten-nyomon tapasztaltam” „hogy a párt szilárd eresztékei meglazultak”. Semmi elemzés, csak meglazultak.28
A megyékben főleg a személyi kultuszt vizsgálják, a megyei titkár kultuszát. A Szolnok megyei titkárról kiderült: értesítette Tiszaderzs vezetőit, hogy odalátogat, mire
a községben diadalkaput állítottak és virágcsokorral üdvözölték. Pest megyében az
egyik faluból motorosokat küldtek a titkár fogadására. Hajdúban nem kaptak szót
azok a járási titkárok, akik kritizálták volna a megyei titkárt. Augusztusban már szinte
kivétel nélkül mindenütt bírálták a megyei PB-t, az ÁVH-t, a kiskirálykodást. A kőszegi járási titkár fél órára a sarokba állított egy tömegszervezeti funkcionáriust gondolkodni, mert tanácsért fordult hozzá. Kiderült, hogy Szombathelyen és Vasváron
egész utcasorokat lakoltattak ki pártfunkcionáriusok és ÁVH-tisztek részére. Kovács
Rudolf Vas megyei titkár több esetben adott utasítást letartóztatásra, verésre. A Zala
megyei titkár az ÁVH-val nyomoztatott a megyei pártbizottság vezetői után; lecsukással, felpofozással fenyegette őket. A zemplénagárdi párttitkár vadászfegyverrel és korbáccsal járt az emberek között. A Zala megyei titkár Lovásziban nem kapott üzemi
áron ebédet, szólt, bocsássák el a pincért. Azt hazudták neki, hogy elküldték.
Nem véletlenül félt néhány pártfunkcionárius, páran kérték is a felmentésüket.
Kimondatlanul is megfogalmazódhatott többekben, hogy közös a sorsuk Rákosival:
vagy együtt buknak, vagy együtt maradnak. Előkerült néhány tragédia is. Homokmégyen egy dolgozó paraszt teljesítette a beadását, mégis lesöpörték a padlását, mire
bánatában felakasztotta magát. Fajszon egy parasztasszony a Dunába ugrott, mert
mindenét elvitték adóba. Nem tudni, hogy Kerényi György, a Vörös Csillag Traktorgyár főművezetője mennyit ismert a KV-határozatból, de azt mondta rá, hogy „ennél
28

A párt eresztékei: Rákosi Mátyás: Visszaemlékezések, 940. old.

2000. február

67

jobb határozatot még nem hoztak”. A MÁVAG-ban viszont elhangzott egy taggyűlésen: „teljesen hiábavaló a hibák feltárása, mert azok kijavítására a legkisebb igyekezet
sem érezhető”. 29
1953 nyarán forgatta Várkonyi Zoltán a Harag napja című filmet.
– Elkészült a film – idézi fel Bacsó Péter (1928) – és Non György utasítására pluszban le kellett forgatni Rákosi salgótarjáni szereplését. Rákosit Soós Imre játszotta –
lóháton.
– Lehet, hogy a salgótarjáni hadjárat már a forgatókönyvbe is bekerült – mondja
a társrendező, Makk Károly. – Soós Imrének egy gumiceruzát tettünk a felső fogsora
és az ajka közé, így lett igazán jó a maszkja. Nagy munka volt benne, mindenki boldog
volt, Soós Imre bőrkabátban mosolygott a celluloidon. Miután felvettük a jelenetet,
Várkonyi Zolit behívatták valahová és rémülten jött vissza a forgatásra, hogy baj van
a filmmel. Azokat a részeket, amelyekben Rákosi szerepelt ki kellett vágni.

29

A pártaktíva visszhangja – PTO-jelentés: 88/147., PTO Tájékoztatók: 88/409. Berija-ügy:
89/267. (APO hangulatjelentés, Sz. János főorvos).

TANULMÁNY
GÖRÖMBEI ANDRÁS

Csoóri Sándor költészetszemlélete

*

Az irodalom fontosságának naponkénti kétségbevonása idején érdemes egy pillantást vetnünk Csoóri Sándor esszéírói munkásságának arra a vonulatára, amelyik a költészetnek az értelmezésével foglalkozik. Ezekből az esszékből határozott irodalomszemlélet körvonalai bontakoznak ki. Önelemző esszéiben maga számol be irodalomszemléletének alakulásáról. A közvetlen személyesség, az egyes szám első személyű
beszédmód a Csoóri-esszék egyik jellegadó sajátossága, „mindig önmagából, önmaga
adott életéből indít, önmaga naponkénti, változó és változatlan közérzetére, tudatállapotára, egyedi élményeire és véges tapasztalataira hangszereli a mindenkori közölnivalóját”.1 Jellegadóan önéletrajzi ihletésű esszéinek az biztosít különleges fontosságot
az utóbbi negyven esztendőben, hogy Csoóri Sándor önéletrajza rendkívül sok fontos
kérdés vizsgálatának színtere.2 E problémakörök egy a lét minél teljesebb, minél emberibb megélésére törekvő, önmagát nemzeti kultúránk legnagyobbjaival szembesítő, az
emberlét minőségéért és saját közösségének sorsáért egyaránt felelősséget érző, önmagával, elért eredményeivel örökkön elégedetlen, mindig többre törő, szüntelenül új
felismeréseket kutató költői személyiség tapasztalatainak, élményeinek, gondolatainak
személyes jegyei által hitelesítve jelennek meg. Ez nem azt jelenti, hogy mindig vitathatatlan igazságokat nyilatkoztat ki, hanem azt, hogy megállapításainak személyes
élményfedezete van. Tapasztalatai, élményei alapján fedez fel mindeddig elfedett létrétegeket, erősít föl vagy cáfol meg korábbi nézeteket, teljes személyiségével szembesül
a világgal. A Csoóri-esszék ezért mindig kettős tartományt foglalnak magukba: az önéletrajz csak alaprétegük, fölszálló pályájuk, hitelesítő pecsétjük. Céljuk és értelmük
magasabban van: a személyesség mindig létfilozófiai, történetfilozófiai, költészetfilozófiai tűnődéssé emelkedik.
Csoóri Sándor már az ötvenes évek végén önkritikus nyitottsággal szemlélte önnön
költői lehetőségét és annak buktatóit. Csalódása váltotta ki belőle az önelemző, ars
poeticát és költészetértelmezést együtt adó esszéírót. Irodalomszemléletének első gyökeres átalakulását az ötvenes évek közepén Juhász Ferenc és Nagy László költészetének megismerése váltotta ki. A Petőfi-eszményt követő és kihívóan vállaló fiatal költő
előtt hirtelen kitágult a világ, fölismerte a költészet világteremtő lehetőségeit. Majd
a forradalom élménye korábbi politikai naivitására is rádöbbentette. Ettől kezdve tudatos önépítéssel bővítette, egymással ellentétesnek látszó ösztönzések befogadásával is
tágította irodalomszemléletét.
Ennek a belső önalakító küzdelemnek igen sok elágazása van. Nyomon követhető
a szellemi kibontakozás szövevényes útja egészen a hetvenes évek második felében
megfogalmazott új egyetemesség-eszméig. Juhász Ferenc, Nagy László, Éluard, Apolli*
1
2

Csoóri Sándor 70 éves. Szeretettel köszöntjük!
Sükösd Mihály. In: Csoóri Sándor és a Nomád napló. Írások Csoóri Sándorról. Szerk.:
Görömbei András. Kossuth Egyetemi Kiadó. Debrecen, 1999. 117.
Vö.: Kiss Ferenc: Csoóri tanszéke. In: Írások Csoóri Sándorról, 90.

2000. február

69

naire, Lorca, Jeszenyin, a népköltészet, Bartók, József Attila egyaránt ösztönözte és
eszmélkedésre, számvetésre, költészetértelmezésének megfogalmazására késztette.
Gondolkodói karakterét Ady, Németh László, Illyés Gyula, Veres Péter, Bibó István,
Szabó Zoltán alakította leginkább észrevehetően. A közvetlen művészi és gondolkodói
ösztönzések a hetvenes években már háttérbe szorultak az ekkorra nagyívűen kiformált egyéni világképben, szuverén látásmódban.
Két első kötetét – különféle okból, de egyaránt – tévútnak minősítve kereste esszéiben is költészetének megújulási lehetőségét. A költői szemléletváltások szükségességét
megérző és megértő lírikus belső igénye lett egy időre a prózai ars poétikák megfogalmazása és köteteihez illesztése.3 Három egymást követő verseskötetét zárta önértelmező, ars poetica igényű esszével.4Az ars poetica jellegű önértelmezés más írásaiban is
az irodalomértelmezés és társadalomértelmezés terepévé vált.
A Menekülés a magányból kötetet záró Odaadás és elítélés című esszéje egy „újrakezdő költő” számvetése az ötvenes évek irodalomszemléletével és politikájával, mindenekelőtt pedig a maga kísérleteivel. Számadás ez az esszé arról a felismeréséről, hogy
„hatesztendei irodalmi ujonckodás” után miért kellett mindent újra kezdenie. Már
ekkor megfogalmazta azt a fölismerését, hogy a Petőfi-eszmény követése lehetetlen
volt az ötvenes évek elejének romlott szellemi-politikai légkörében, mert Petőfi szellemisége idegen volt attól a kortól, bármennyit is hivatkoztak rá: „Hogy lehetett volna
Petőfi igazi példakép, mikor minden nagy költő, így mindenekelőtt Ő is, a teljes odaadás vagy a teljes elítélés műfajának tartotta a verset. Lehetetlen lett volna az akkori
időkben ezt az ars poeticát követni. A taktikázás és a diplomácia a politika eszköze –
nem a költészeté.”5 A költészet számára a teljes szabadságot követeli ez az esszé. Már
itt érezhetjük annak a gondolatnak a gyökerét, melyet későbbi esszéiben bont ki sokrétűen, hogy a félig elmondott szavak, a félig bevallott igazságok hazugságnak minősülnek. Végletesen fogalmaz ebben az esszében Csoóri Sándor, amikor azt írja, hogy
a versben nem magyarázkodni, hanem csak kinyilatkoztatni lehet. Fejtegetései illusztrációjául Vörösmarty Vén cigány című versét idézi, s a példából egyértelmű, hogy
a költő teljes szabadsága az alapigénye, az, hogy odaadhassa magát a kétségbeesésnek és
a reménynek egyaránt. Vörösmarty versét éppen azért tartja remekműnek, mert: „Remény és reménytelenség egyaránt belefér a versbe, hiszen mindkettő nagyon emberi
élmény. De a versben is csak azáltal van hitelük, hogy végletességükben érvényesülnek.”6 Már ekkor megjelenik annak a gondolatának a csírája is, amelyet hamarosan
József Attiláról, Nagy Lászlóról, Adyról írva bont ki: a remekmű „a nemzeti létezés és
az emberiség létezésének végső dolgait érinti, illetve absztrahálja”.7 Ez a gondolat
a sematizmus bírálata is, hiszen az „nem absztrahált semmit és nem is lényegített át;
inkább csak elfogadta a politika absztrakcióit”.8 A végletességnek, szabadságnak ezt az
igényét Juhász Ferenc és Nagy László látomásos költészete a korszellem ellenében meg
tudta valósítani, de az a közvetlen közéleti költészet, amelyet a fiatal Csoóri Petőfi
Vö.: Vasy Géza: A nemzet rebellise. In: Írások Csoóri Sándorról, 319.
Menekülés a magányból, 1962 (Odaadás és elítélés); Második születésem, 1967 (A meghasonlás világos háttere); Párbeszéd, sötétben, 1973 (Közeledés a szavakhoz).
5
Csoóri Sándor: Odaadás és elítélés. In: Cs. S.: Tenger és diólevél. Püski Kiadó. Bp. 1994. I.
202.
6
uo.
7
uo.
8
uo.
3
4

70

tiszatáj

nyomán választott, járhatatlannak bizonyult számára. Sem az odaadás, melyet annyira
igényelt a politika, sem az elítélés, melyet annyira üldözött, nem volt lehetséges.
Talán éppen az a legfontosabb észrevétele Csoóri Sándornak, hogy első két kötetének megjelentetésére nem erkölcsi, hanem művészi értelemben nem talál mentséget.
A művészetnek ugyanis teljes szabadságra van szüksége ahhoz, hogy azonos lehessen
önmagával, sem tudatlanság, sem jószándék nem lehet mentsége. A Vén cigány arra is
példa lett számára, hogy a költészetnek az egyetemességhez kell eljutnia, túl kell lépnie
az egy-egy történelmi időszak behatárolta lehetőségeken.
Vörösmartyéhoz hasonló magatartásra, programra talál Éluardban is: „Éluard is,
akárcsak Vörösmarty, számbavette a reménytelenséget és a reményt. A jót és a rosszat.
S példájából okulva, egyre megrögzöttebben vallom, hogy a szocialista költészetnek,
de úgy is mondhatnám, hogy a modern költészetnek, ezt kell csinálnia. Leltárba venni
a rosszat, hogy végül jóváírhassuk. 'Átírni a javunkra azt, ami kárunkra volt írva' – így
fogalmazta meg Éluard. Fönséges gondolat ez: már nem is egy ember ars poeticája, de
mindnyájunké, az egész emberiségé.”9 Így határolja el magát ebben az esszében Csoóri
Sándor a szocialista költészet publicisztikus változatától, s így kapcsolódik a mélyebb
létszemléletről tanúskodó Vörösmarty- és Éluard-féle költészethez, programosan is
vállalva az odaadás és elítélés katartikus drámáját.
A végletesség vállalásának van egy olyan változata is, amikor az önmagát kereső
költő mindent fontosnak ítél, ami szabálytalan, ami különleges, részben függetlenül is
attól, hogy az a mélységben is építkezik-e. A beat-költők féktelen szabadsága éppúgy
vonzza egy időben, mint a vakmerő szellemi kalandok. Minden szélsőségben a valóság
rejtett földrészének a felfedezési lehetőségét látja, az egyformasággal, szürkeséggel
szemben hivatkozik a különösség fontosságára, Dugovics Titusz és a kubai forradalmárok vakmerőségét is a művészi különösség hatásával hozza párhuzamba.10
Egyenes kötéssel kapcsolódik ez a gondolata a személyesség szerepének a fölismeréséhez. Költőkkel utazom című esszéje példák sorával igazolja azt, hogy a tájon nemcsak
az emberi kéz nyoma látszik, hanem az emberi tekinteté is. Petőfi nélkül másként
látnánk az Alföldet, József Attila nélkül a külvárost, Balassi nélkül a történelmet,
Csokonai nélkül Tihanyt... Az emberi világ kitágítása térben és időben a költészet:
„Igazi távolbalátó, mely a legtisztábban mutatja az emberiség arcát, visszafelé is, egészen a világteremtés mítoszáig. Az elpusztult népek, földrészek naturalista hagyatéka
a temetőkben van, igazi hagyatéka pedig az eposztöredékekben, a drámákban, a siratóénekekben és a balladákban.”11 De ahhoz, hogy a költő maradandó nyomot hagyjon
a világ emlékezetén, vállalnia kell személyes hozzájárulását a világhoz. Villon révén
éppen azért látjuk másképpen a középkort, és magát az emberi természetet is, mert
a maga legszemélyesebb dolgairól írt. „Az a legközösségibb vers, ami – már-már végletesen – a legszemélyesebb” – összegzi máshelyt véleményét személyesség és személytelenség sokat vitatott szembenállásáról.12
A személyesség szerepének hangsúlyozása a költészet végletesség-igényének korábbi eszméjét tölti fel új tartalmakkal, midőn arról értekezik, hogy az ember a költészetben lehet igazán szabad, mert a költészet nem ismeri el a tilalmi táblákat, ezért
uo. 204.
Csoóri Sándor: Néni, vége a zivatarnak. uo. 46.
11
Csoóri Sándor: Költőkkel utazom. uo. 212.
12
Csoóri Sándor: Múzsapiac. uo. 206.
9

10

2000. február

71

a létmegismerésnek sokkal magasabb fokát jelenti, mint a különféle jelzőtáblákkal
behatárolt más területek: „a költészet nem törvénytisztelő, hanem törvényteremtő.
Majdnem mindig kétségbevonja, ami van. A vers folyton jövőt akar teremteni. Ebbéli
szándékában nem befolyásolhatja semmiféle körültekintés, semmiféle udvariasság.”13
A meghasonlás világos háttere című esszéje – Második születésem című kötetének
záródarabja – a mű legfőbb ösztönzőjének a feloldhatatlan belső feszültséget nevezi,
a világteremtésnek azt a folyamatát, melyben soha nincs megnyugvás, elégedettség.
„A sokat emlegetett ihlet tehát nem más, mint az örökös határmezsgyén való tartózkodás idegfeszültsége. Se nem titok, se nem csoda, hanem drámai készenlét.”14 A teremtés
idegfeszültsége, készenléte. A minden végleteknek átadott, minden emberit megélő
személyiség teremtő drámai tárgyilagossága: „Lehetőségek és lehetetlenségek szembeállítása; a hiánynak és a szükségesnek fojtott párbeszéde.”15 Ezért mondhatja azt, hogy
„az író igazi otthona az otthontalanság, a minden dolgok közé való száműzetés állapota; kiegyensúlyozottsága pedig a dráma”.16 Ebben a drámai küzdelemben a költő
„erőfeszítés közben szünteti meg saját alanyiságát, s alakítja át más számára is »felölthető« személyiséggé. Én – az mindig más – írja Rimbaud. Ez egyúttal azt is jelenti,
hogy szabadnak lenni annyi, mint mást fölszabadítani”.17 A személyesség és személytelenség így függ össze, a személyesség hitele szavatolja a személytelenné emelkedés érvényét. A műalkotás szellemi-erkölcsi energiák átvitele az együttalkotó olvasóba.
A világgal szembesülő alkotó személyiség legfőbb műfaji gondja pedig az, hogy „az írás
közben kifejtett erő hogyan alakítható át közvetlenül és veszteségek nélkül köznapi
cselekvéssé, erővé”.18 Ez a magyarázat Csoóri Sándor műfajváltásaira is: ahhoz a műnemhez vagy műfajhoz fordul, amelyik leginkább alkalmas arra, hogy az adott pillanatban alkotó módon szabadítsa föl mások számára is a benne lévő teremtő feszültséget, szellemi-lelki-erkölcsi energiaátvitelként kapjon teremtő funkciót „a hiánynak és
a szükségesnek fojtott párbeszéde”. Mélyen átélt és átgondolt személyes ars poetica ez,
Csoóri Sándor önmagára szabott költészetelmélete. Alkalmas keret arra, hogy tágabb
érvényét összetettebb szemléleti elemekkel is biztosítsa majd, de nem szabad poétikai
rendszert számonkérni rajta, hiszen nyilvánvaló, hogy az ihletnek és az alkotásnak
egyaránt sok-sok olyan változata van még, amelyik ebből a vallomásból koncepcionálisan kimaradt.19
Csoóri Sándor költészetértelmezésében a mélyen megélt ambivalencia a világ birtokbavételének, otthonossá teremtésének a drámája, végletek szembesítéséből, disszonanciákból létesített harmónia. E József Attila esztétikájának mindenségigényével
rokon elgondolás majd a maga különleges vonatkozásrendszerétől kapja meg autonóm
jellegét.20
A saját művészi lehetőségeit és az irodalom értelmét kutató Csoóri Sándor a hatvanas évektől kezdve többször foglalkozott a képek és történetek szellemi-lelki energiaközvetítő erejével és a személyességet is érvényre juttató hatástényezőivel. Olyan in13
14
15
16
17
18
19
20

uo. 207.
Csoóri Sándor: A meghasonlás világos háttere. In: Cs. S.: Tenger és... 220.
uo.
uo.
uo.
uo. 221.
Vö.: Kis Pintér Imre: Bizonyosság és bizonytalanság. In: Tanulmányok Csoóri Sándorról. 32.
Vö.: Kiss Ferenc: Csoóri tanszéke. In: Tanulmányok... 91.

72

tiszatáj

tenzitással fedezte fel a maga számára a képek világteremtő erejét, hogy a felfedezés
örömében nem egyszer szembe is állította a képi gondolkodást a fogalmival. A képet
érvényesebbnek, maradandóbbnak tekintette, mint az idővel elhalványuló gondolatokat. Egy-egy elragadtatott megjegyzése nyomán aztán bőven megkapta az antiracionalizmus, a fogalomellenesség vádját, jóllehet, a Csoóri-esszék egyik különlegessége éppen a gondolati és a képi erő pompás összjátéka. Egy-egy sarkosabb megjegyzése azonban kétségtelenül ellenvetéseket válthatott ki jó szándékú bírálóiból is. 21
Költészetfelfogásának változását a hatvanas években a költői képekről vallott nézetei világítják meg talán legpontosabban:
„Az egyszeri helyzet, az egyszeri kép azzal ébreszti föl a végtelenség képzetét, hogy
lezárt és öntörvényű, mint maga a világ. A huszadik századi költészetben a kép,
a mítosz azért is kaphatott újra nagy szerepet, mert a tizenkilencedik századra oly jellemző élményszerűség, a csattanókkal és fordulatokkal élő szellem alkalmatlanná vált
az újfajta összegzésre. A petőfis, a heinés, a puskinos poénok szerepét az apollinaire-i,
a József Attila-i, a lorcai képek vették át.
A költői kép, a mítosz nem utánozza a világot, hanem legsűrűbb jelentését közvetíti. Megszünteti az ábrázolás szükségességét, kiindulópontját, hogy minél gyorsabban
bekapcsoljon bennünket a legegyetemesebb tevékenységbe: a kifejezhetetlen átélésébe”
– írta 1967-ben.22 Ugyanígy vallott arról, hogy „egy gondolatot megcáfolhatunk, leronthatunk egy másikkal, de egy történetet nem cáfolhatunk meg egy másik történettel”23. A „kifejezhetetlen átélésé”-nek, a történetek és képek világteremtő, korábban föl
nem ismert, ki nem vallott létrétegek érvényes megszólaltatásának azonban még van
egy súlyos feltétele: a személyiségnek azonosnak kell lennie önmagával és azonosnak
kell lennie a szavaival. „Mert végleteket képekben összehozni bárkinek sikerülhet,
csinálják is nyakra-főre, de a végletek érintkezéséből kipattanó szikra fényereje, a távoli pontok között létesülő erőtér feszültsége, a meglepetést követő ráismerés öröme
a végletek megélésének intenzitásától függ. A képre is érvényes, ami a versre: akkor
igazi, ha teljes létével, természetével vesz részt benne a költő.”24 Ennek az azonosságnak a szüksége és hiánya ihlette a hatvanas évek végén írt Közeledés a szavakhoz című
Csoóri-esszét, mely egyúttal válasz is volt George Steiner híres könyvének (Egyre távolabb a szótól) alapgondolatára. Fontosságát és véglegességét az is jelzi, hogy ezt az esszét
nemcsak a Párbeszéd, sötétben (1973) című verseskötete végén közölte, hanem ezzel
zárta két válogatott kötetét is (Jóslás a te idődről, 1979; Várakozás a tavaszban, 1983).
Újabb köteteihez pedig már nem illesztett önértelmező esszét.25
A Közeledés a szavakhoz számvetés és új ars poetica is. Az 1969-ben írt Születésnapi
följegyzésekben vallott arról, hogy érvénytelennek érzi mindazt, ami megtörtént addig
vele, mert a történetekben nem szólalt meg a történelem. Önjellemzésként írta: „Valamikor forradalmárnak készült, de a folytonos belátások láthatatlanná tették még
a testét is. Érvénytelenné a jelenlétét. El nem mondott szavaitól az eddig elmondottak
21
22
23
24
25

A Nomád napló című kötetének több kritikusa (Sükösd Mihály, Huszár Tibor, Gyurkó
László, Tüskés Tibor) szólt erről. In: Tanulmányok Csoóri Sándorról... 98-137.
Csoóri Sándor: A képek ereje. In: Cs. S.: Tenger... 61.
Csoóri Sándor: Tanulmány egy rémtörténetről. uo. 109.
Kiss Ferenc: Csoóri tanszéke. In: Tanulmányok... 91.
Sajnálatos, hogy éppen ez a kulcsfontosságú, bizonyos értelemben összegző esszé maradt ki
a Tenger és diólevél című összegyűjtött esszék kötetből.

2000. február

73

is jövőtlenül szédelegnek.”26A Közeledés a szavakhoz forrásvidéke ugyanez az érvénytelenség-érzés. Negyven éves kora előtt fáradtnak, feketének, töredezettnek érzi magát,
nem tud azonosulni önmaga múltjával, történelmével, elégedetlen leírt szavaival, mert
nincs bennük a teljes igazság. Érvénytelennek érzi a benne kavargó történeteket, emlékeket is. Nem igazi, nem hiteles, nem teljes az, ami van. Ezt a fölismert és elviselhetetlen kettősséget akarja megszüntetni – mintegy az önmegszólító versek belső dramaturgiáját követve: „Közeledj magadhoz!” Így jut el utolsó akadályaihoz, a szavakhoz.
A személyiségnek azonosulnia kell önmagával, ki kell vallania a szavak igazi, személyes
hitelű jelentését: „Kimondom a neveket egymás után: Sebes-Körös, Fekete-Körös.
Nem a vízmorajt hallom. Az elveszített hazák csikorognak. Ady zokog a csucsai kastély ablakában. Az idegbeteg, a lázbeteg, a lángész, az utolsó férfi, aki teljes haraggal
sírhatott. Kimondom... végigmondom a szótárt. [...] – mindegyik szóban ott vagyok
én is. Ott van a történelmem, ott vannak a hazugságaim, a gyöngeségeim, a mindig
csak félig elmondott igazság. Ott van tehát az elhallgatott is. S lehet, hogy ez vagyok
én, akihez el kell jutnom. Szavak, utolsó esélyeim s utolsó akadályaim! Veletek kell
újrakezdenem mindent. Mit jelentesz víz neve, alma neve, kenyér neve? Mit jelentesz
bomba, gépesített szeretet, rakéta-álom, országhatár? Mit jelentetek fegyverek, magasságos mocsok, világ megnemesítő hajszája? Mit jelentetek pőrén, kihívóan, megfosztva
a látszatoktól, visszaéléseimtől – nekem, másoknak, mindenkinek?” 27
A látszatoktól és visszaélésektől, elhallgatásrétegektől megtisztított szavaknak a teljes emberi világot hordozniuk kell, ki kell mondaniuk a kimondhatatlant is erkölcsi és
világképi vonatkozásban egyaránt. A személyiség önazonosság-igénye a személyiség
felelősségét is magába foglalja. A Közeledés a szavakhoz című esszé a kompromisszumok fölmondásának, megszüntetésének az eltökélt szándékát is erkölcsi követelményként fogalmazza meg: más történet kezdődött volna minden egyes alkalommal, ha
kompromisszumok nélkül vállalta volna élményeit és fölismeréseit. Ezt az új ars poeticát a személyiség rendkívül sokféle tapasztalati és szellemi rétegből – szociográfusi,
prózaírói, filmes tapasztalatai, a népköltészet új értelmű felfedezése, a kisebbségi sors
közvetlen megismerése – származó feltöltődése, kitágulása, elmélyülése motiválta. Azt
érzékelte, hogy óriási távolság van tapasztalatai, felismerései és a művekben, az irodalomban megszólaló és megteremtett világ között. Ez egyaránt izgatta morális és esztétikai szempontból. A kiegyensúlyozottság ára (1968) című esszéjében irodalmunk veszteglését azzal magyarázta, hogy nem nézett szembe a nemzet legfontosabb kérdéseivel,
hiába bolygatott meg néhány melléktémát, ötvenhat drámai ábrázolásával adós maradt, pedig „amit félig mondtak csak el, a másik fél elintézetlenül ott iszaposodik a valóság alján, a tudatunkban, a történelemben”28. A filmek is csak hátrafelé fordulva,
kényszerűen múlt időben kísérelhetik meg „fölvázolni, összerakni egy nép mozaikokra esett önarcképét”29. A kényszerű kiegyensúlyozottság, legfontosabb ügyek elhallgatása megfosztja az irodalmat saját legnagyobb lehetőségeitől, attól, hogy a személyiség és a nemzet önismeretének és gazdagodásának forrása legyen.

26
27
28
29

Csoóri Sándor: Születésnapi följegyzések. In: Tenger... I. 117.
Csoóri Sándor: Közeledés a szavakhoz. In: Cs. S.: Jóslás a te idődről. Magvető és Szépirodalmi Kiadó. Bp. 1979. 328.
Csoóri Sándor: A kiegyensúlyozottság ára. In: Tenger... I. 223.
uo. 224.

74

tiszatáj

Csoóri Sándor költészetszemléletének alakulásában meghatározó jelentőségű volt
az a felismerése, hogy a népköltészetet a XX. század művészi tapasztalatai felől is
számba kell venni. Ezen az úton arra a felismerésre jutott, hogy Ady, József Attila,
Lorca és az izmusok felől nézve „a népköltészetben minden, Európában eddig történelmileg kialakult stílusnak megtaláljuk az őspéldáját”30. Különösen gazdagon mutatta
ki a népköltészet „szürrealisztikus erezetét”31, miközben a népdalt a „megíratlan idők
lírai emlékezeté”-nek nevezi, tehát valóságismereti értékét is felmérte.32 Két alapvető
tanulmányának (Szántottam gyöpöt, 1966; Egykor elindula tizenkét kőmíves, 1969) az lett
a legfontosabb eredménye, hogy kiszabadította a népköltészetet az egyszerűség megszokott minősítése alól, rámutatott mélységére, összetettségére, merészségére, ezzel
együtt a népköltészet és a modern műköltészet szintézis-lehetőségeire. Bizonyította,
hogy a népköltészet ma is frissítő forrása lehet a műköltészetnek. Esztétikai természetű megállapításait a népballadáinkról szólva morális ítéletekkel is társította: ugyanaz
a szemlélet, ugyanaz a magatartás szorította háttérbe balladáinkat, amelyik mindig
a kényelmes kibúvókat keresi a tényekkel való szembenézés helyett. A balladai szemlélet háttérbe szorítását történelmi önismeretünk tragédiákhoz vezető fogyatékosságának minősítette.
Ezekben a hatvanas években keletkezett tanulmányokban, esszékben már lényegében együtt van minden elem költészetünk bartóki modelljének fölrajzolásához. Ezt
végezte el világképösszegző nagy önéletrajzi esszéjében (Tenger és diólevél, 1977). Németh László vetette fel először azt a gondolatot, hogy a bartóki modell egész kultúránk mintája is lehet. Csoóri Sándor a bartóki modell fogalmának azáltal adott új értelmezést, hogy a maga rendkívül sokrétű élménykörével szembesítette: az önéletrajz és
szellemi önéletrajz szabad mozgásában olyan organikus világkép kialakulásának a folyamatát rajzolta meg, amelyikben funkcionálisan kapott helyet életének számtalan
meghatározó élménye, az amerikai felhőkarcolóktól a szatmárcsekei temetőig, a beatköltészettől a magyar népballadákig, József Attilától Ginsberg költészetéig.
Már 1962-ben, József Attila Téli éjszaka című versét elemezve33 megállapította, hogy
az „bartóki méretű mű”. Már akkor felfigyelt arra, hogy József Attila életművében
a költői én személytelensége „egy magasabb rendű személyesség formája”, a világgal való
azonosulni tudás teljességének megnyilatkozása. József Attila folyton visszatérő példa
maradt költészetről tűnődő esszéiben.
A Tenger és diólevél új egyetemesség-eszmét bemutató világának egyik fő vonulata
József Attila költészetének bartóki jellegét világítja meg, s ezáltal bekapcsolja József
30
31

32
33

Csoóri Sándor: Szántottam gyöpöt. In: Tenger... II. 649.
uo. 650. Ez a megállapítása éles ellenvetéseket is kiváltott. „A szürrealizmus és a népdal
hasonló szemléleti jegyei a lényeg tekintetében különböznek... Akármilyen szürreális jegyet
fedez föl Csoóri a népdali fordulatosságban, az mindig tapasztalatot őriz, s ha logikáját keresi, azt a prehistorikus világkép lenyomataként, ősnyomatként értse, értelmezze! Ami népköltészeti, mindig az empíriában gyökerezik, a közvetlenségből szökik föl. A szürrealizmust
a közvetettség szülte költői gyakorlatnak is, elméletnek is.” (Bata Imre: Csoóri pályaívén. In:
Tanulmányok... 53.) „Népi szürrealizmus. Badarság... A népköltés másfajta látásmód, érzékelés. Nem szürrealizmus. Látomás. Semmi sem egyenlő azzal, amit kimondunk, hanem annak lényegével.” (Gyurkó László: Csoóri Sándor és a Nomád napló. In: Tanulmányok...
100-101.)
uo. 653.
Csoóri Sándor: Téli éjszaka. In: Tenger.. I. 345-350.

2000. február

75

Attila művészetét a világirodalom ama nagy alkotóinak sorába, akik az új egyetemesség-eszme megfogalmazói voltak, a teljes múlt felé kitágították a huszadik századi ember világát. „Verseiben az ősi és az új dolgok megrendítő feszültsége: ugyanolyan újítás, mint a bartóki disszonancia.”34 A népköltészetben, a népi kultúrában ugyanazt
a történelmi korokon is túlmutató személytelen személyességet fedezte fel, melyet
a művészet remekműveiben. A bartóki tiszta forráshoz – a bonyolulttá és embertelenné
vált technikai civilizáció mögött megőrzött elemi emberi érzékenységhez és tudáshoz
– való visszakapcsolódásban új esélyt látott arra, hogy a modern kor embere is otthon
érezhesse magát a világban. „A tiszta forrás Bartók értelmezésében nem más, mint az
emberi természet mélyén rejtőző evidenciák neve; a mindenséget érzékelő ösztönöké,
a vizek neve, a fák neve, a szélé, a harmaté, a tiszta örömök és fájdalmak neve. A mindenkiben közös, de elfojtott emberi értékek neve.”35 Az emberi természet mélyén
– Picasso vallomását értelmezve – felfedezte a teremtő akaratot: „A fétiskészítő ember:
istenteremtő lény. Világ-akarat. Az ismeretlennek szembeszegülő.”36
A költészet bartóki modellje, éppen mert az emberlét ösztönmélyi evidenciáiból,
ősi erőtartalékaiból, tapasztalataiból, vitalitásából is táplálkozik: életelvű, életakaratú
művészet. Létfontosságú. A létezés teljességével szembenéző ember egyensúlyteremtő
akaratának megnyilatkozása.37 A személyiség kibontakozásának, kiteljesülésének eszköze és védelme, önazonosságát biztosító tartománya is a megsemmisítésére, jellegtelenítésére törő technikai civilizáció világtendenciájával szemben.
A Tenger és diólevél akkor keletkezett, amikor a népköltészet reneszánsza kibontakozott, a táncházmozgalomban újra eleven élménnyé lett a népi kultúra. A költészetnek pedig megbecsült szerepe volt a nemzeti közösség tudatában. József Attila és Nagy
László költészete – mai szemmel nézve – hihetetlenül népszerű volt. Néhány évvel
korábban Nagy László személyes tapasztalatai alapján írhatta: „Verseimben hatalom
van.”38 Így érthető a Tenger és diólevél kritikusainak az a megállapítása, hogy ez az esszé
„annak az irodalomtörténeti fejleménynek ad nevet, mely 1945 óta líránkban végbement”39, „a mai jelenségek fedezik Csoóri magyarázatait”.40Az újonnan felfedezett népi
kultúrából friss erők áramoltak. Érthető volt Csoóri Sándor bizodalma ennek a frissítő
erőnek a távlatait illetően.41
A nyolcvanas években azonban szinte törvényszerű lett az, hogy a költészet különleges értékét valló és tudatosító esszéíró költőnek szembe kellett kerülnie a költészet
leértékelődésének teóriájával és lefokozásának napi gyakorlatával.

34
35
36
37

38
39
40
41

Csoóri Sándor: Tenger és diólevél. In: Tenger... II. 732.
uo. 698.
uo. uo. 725.
Akik nem modellnek, hanem poétikának tekintették Csoóri Sándor költészet-jellemzését,
sok ellenvetést, hiányérzetet fogalmaztak meg vele kapcsolatosan, de ezek számbavétele
mostani gondolatmenetemben mellőzhető.
Nagy László: Interjú, 1965. In: N. L.: Versek és versfordítások. Magvető Kiadó. Bp. 1978. I.
721.
Kiss Ferenc: Csoóri tanszéke. In: Tanulmányok... 93.
Dér Zoltán i.m.: 126.
Bár többen voltak, akik jelezték, hogy Csoóri Sándor a valóságosnál kedvezőbben ítéli meg
a népi kultúra jövőjét. Vö.: Például: Tüskés Tibor: Egy nomád a XX. században. In: Tanulmányok... 136.

76

tiszatáj

Ekkor keletkeztek a költészetet védelmező, a költészet fontosságát, pótolhatatlanságát bizonyító esszéi.
A világ érzéki metaforája című esszéjében előbb arról a jó érzéséről számolt be,
hogy új verseinek megírása a világgal ajándékozta meg: „ami évekig, évtizedekig ismeretlen otthonosság volt számomra, attól a pillanattól kezdve, hogy belekerült egy
versbe, ismerős otthonossággá változott. Neve lett, hangulata, története, emléke,
amely elindította a jövő felé.”42Aztán ezt az örömöt eloszlatta az az előtolakodó gond,
hogy a kultúra, benne különösen a költészet a szabadabbá és anyagiasabbá vált korunkban leértékelődött. Pedig létfontosságú volna a világ megértéséhez, hiszen a nyelv
legfőbb tápláló forrása a költészet. „A költészet sűrítés. A világ gomolygó tűzmagja.
Érzéki metaforája.”43Az embernek a világot birtokba kell vennie, személyes hozzájárulása nélkül nincs világa, nincs valósága. A nyelvnek vissza kell szereznie világmegnevező statusát, s ebben a költészetnek újra döntő szerepének kell lennie – fogalmazta
Csoóri egyre többször immár vágyként, igényként meggyőződését.
Megértéssel veszi számba a személytelen költészet teóriáit, de kizárólagos érvényével szemben maga mindig a személyes költészet pártjára áll. A közlés hitelességéhez
hozzátartozónak tudja a személyes tartás hitelét. A költészetet az ember erkölcsi megőrzése szempontjából is nélkülözhetetlennek ítéli a sokféle kompromisszum közepette: „A jó vers ugyanis nem ismer el semmiféle kompromisszumot. Nem ismer el
a halállal szemben, nem ismer el a politikában, sem a szerelemben. Számára nincs kidekázható gyönyör, kicentizhető végtelenség. Nincs megfontolás, és nincs semlegesség.
A kívülről és belülről korlátozott ember az igazi versben visszaszerezheti szabadságát,
képzeletét, saját maga illúzióját. Visszanyerheti természetes és szabad lélegzetét, amely
rokon a fákéval, a madarakéval.”44A Természet és líra című esszéje költészetének egyik
ösztönző „tiszta forrásáról” ad gazdag vallomást, a megélt, személyes természetélmény
létértelmező lehetőségeinek érzékeltetésével, a lírai éntől leszakadó természetlíra problematikusságának megvilágításával. Majd – látszólag váratlanul, de lényege szerint
nagyon is szervesen – Ady szimbolizmusának a bartóki disszonancia-elv szerinti magyarázatát adja, szimbólumainak természeti formáiról és természeti erejéről értekezve.
A Műfajok őrségváltása? (1987) című esszéje a költészet rendkívül gazdag modulációjú, érvelő és indulatos védőirata. Gazdag történelmi áttekintéssel mutatja be a költészet különleges szerepét és értékét a magyar kultúrában, a nemzet lelki immunrendszerének kialakításában és megedzésében. Érvelésének hangsúlyait és egyes megállapításait lehet vitatni, más műnemek és műfajok hasonló szerepét is érdemes számbavenni.45 Ezt azonban maga is megteszi, amikor például a két világháború közötti időszak irodalmának hatalmas értékeiről, örvényes gondolatairól, európai sugalmazásairól
beszél. Költészetünk melletti értéktanúsítása összevetések, szembeállítások nélkül is
érvényes. Példái azt egyértelműen igazolják, hogy a magyar költészet a magyar sors
kifejezője és ezáltal alakítója volt századokon keresztül. A költészet mindig messze
előtte járt a politikának, szabadságba vitte a képzeletet s ezáltal fölszabadította az embert. Költészetünk sok-sok megtartó értékének számbavétele után sorra veszi azokat
a tényezőket, amelyek lefokozták vagy lefokozzák a verset a befogadói tudatban:
42
43
44
45

Csoóri Sándor: A világ érzéki metaforája. In: Tenger... 258.
uo. 260.
uo. 263.
Vö.: Alexa Károly: Készülődés a számadásra. In: Tanulmányok... 176.

2000. február

77

a „semmitmondó, zagyva, vagy a minden sorukban értelmes, de egész létükkel mégis a
hiábavalóság holttengereit megidéző költemények”46-et, a nyelvroncsolást, a felelősségtől menekülő személytelenséget, az eszközből céllá emelt groteszk- és irónia-kultuszt.
„Mert ha valami totalitásra tör, annak a múltat is meg kell újra hódítania. A groteszk,
az irónia azonban sose hódíthatja meg teljesen azt, ami tragikus volt, ami csonkolt
a múltunkban, és amit se értelem, se fölényes nevettetés nem tehet jóvá soha.”47
Nyilvánvaló, hogy Csoóri Sándor a bartóki modell teljesség-igényével szembesíti az
újabb költészet divatjelenségeit. Olyan költészet mellett érvel, amelyet klasszikusaink
példája hitelesít a költői személyiségben lejátszódott metafizikai eseménysorral, amelyet a lírai én „kölcsönözhető” sorsa emel létérdekűvé, melyben egyéni tapasztalat és
egyetemes emberi sors találkozik. Érvelése szerint csak az a költészet számíthat emberi
jelentőségre, amelyik maga is vállalja a szembenézést az emberi sors mai kihívásaival.
„A személyiség mint fölszikráztató metafora egy versben, képes láthatóvá és átélhetővé
tenni a sorsot.”48 Példái közé talán célzatosan veszi be Szabó Lőrincet, akit sokszor
említett kedves költői között korábban is, de akinek beilleszthetőségét a bartóki modellbe kétségbe vonta egyik kritikusa.49Szabó Lőrinc „az európai ember szabad, feszült
és csodákra képes individualitásának minden időkre szólóan fölismerhető arcot kölcsönzött. Odaadta a maga egyszeri mulandó arcát.”50 Ugyanígy lesz a személyesség
hitelesítő erejének példája Radnóti Miklós költészete is, mely „a háborús korszak világ-ént igénylő éveiben mindvégig fölcserélhetetlenül személyes maradt. Ott forgott
s lángolt körülötte a pokol, alá vagy fölé keveredhetett volna, de képtelen volt arra,
hogy csak tragikusan sugárzó médium maradjon.”51
Vonzó szabatossággal és nyíltsággal érvel amellett, hogy a világnak a mai, elszemélytelenedő állapotában különleges szüksége volna a teremtő szubjektumról tanúskodó költészetre. A legmodernebb esztétikák felől is igazolható az a gondolata is, hogy
a jelenkori költészet „elsorvadása a klasszikus költészethez fűződő viszonyunkat is
szétroncsolja”52. Nem a kísérletezést veti el, hanem a gyökértelen felszínességet és
a személytelenség kultuszának kizárólagosságát utasítja el.
Az a törekvés hatja át érvelését ebben és sok más esszéjében is, hogy az irodalomnak vissza kell szereznie egykori fontosságát és tekintélyét a nemzet életében, hiszen
naponta tapasztalnunk kell, hogy szellemi, lelki, hitbeli képességeink egyre jobban
kimerülnek. Ezzel a kiüresedéssel és jellegtelenné válással szemben a kultúra az a „képességünk, amellyel saját magunkból teremthetjük meg azt a másvalakit, aki különb
nálunk”53.

46
47
48
49
50
51
52
53

Csoóri Sándor: Műfajok őrségváltása? In: Tenger... 290.
uo. 292.
uo. 298.
Vö.: Sükösd Mihály i.m.: 121.
Csoóri Sándor: Műfajok őrségváltása? In: Tenger... I. 298.
uo.
uo. 301.
Csoóri Sándor: A balsors ellenfelei. In: Tenger.. I. 323.

NÉZÕ
POMOGÁTS BÉLA

Románia: útvesztõ vagy útirány
A zsarnokság öröksége
A múlt év elején újra megmutatkoztak a romániai társadalom történeti okok folytán felhalmozott belső feszültségei. A Zsil völgyében kirobbant munkabeszüntetésekre
és tüntetésekre gondolok, ezeket a bányászok tömeges Bukarestbe vonulása követte,
amelynek bevallott szándéka a jobbközép kormány megbuktatása volt. Mindez félreérthetetlenül emlékeztetett a kilencvenes évek nevezetes „bányászjárásaira”, amelyek
akkor is a demokratikus intézményeket akarták aláásni és lerombolni, a szociális demagógia jelszavaival leplezve azt, hogy a bányászok erőszakos akciói valójában a Ceauşescu nevéhez köthető, egyszerre szélsőbal- és szélsőjobboldali „politikai osztály”: az
egykori párttitkárok, titkosszolgálati ügynökök, korrupt gazdasági vezetők és propagandafeladatokat ellátó médiaértelmiségiek visszatérését készítik elő. Pontosabban
nem visszatérésről volt szó, hiszen a posztkommunista román rendszer eleve úgy jött
létre, hogy többé-kevésbé stabilizálta a diktatúra haszonélvezőinek befolyását a gazdasági és politikai életben.
Közismert dolog, hogy a nemrég kezdődött, majd valamiféle, bizonyára törékeny
megegyezéssel abbamaradt újabb „bányászjárás” hátterében az a Nagyrománia Párt
állott, amely valójában a Ceauşescu-korszak politikai örökségét viszi tovább, szélsőséges idegengyűlölettel és magyarellenességgel kívánja megnyerni a hagyományosan
xenofób román tömegeket, minden tekintetben tagadja az ország demokratizálásának,
modernizálásának és európai integrációjának szükségességét, és Romániát egy balkáni
típusú etnokratikus és despotikus államkeretbe szeretné visszavezetni, így nyugodtan
megállapíthatjuk, hogy a Tudor Vadim nevéhez fűződő politikai ambíciók egyféle
harmadik világbeli „nemzeti-szocialista” rendszer kiépítését készítenék elő. Mindebben
persze szövetségesként vagy csendestársként szerepet vállalhatnak az Iliescu-féle korábbi kormánypárt és a Román Nemzeti Egységpárt (Funar) szélsőséges csoportjai is.
A Nagyrománia Párt mellett ugyanis ez utóbbi pártok is támogatják a legújabb „bányászjárást”, vagy legalábbis nem kívántak csatlakozni a demokratikus rend védelmezőihez.
A zsarnokság és képletes formában a zsarnok ugyanis mintha élne tovább: a romániai politikai kultúra és politikai mentalitás rejtettebb (vagy kevésbé rejtett) szöveteiben. Ceauşescuval (és szörnyeteg feleségével) egy évtizede végzett egy géppisztolysorozat. Furcsa és kurta eljárás volt, ezt akkoriban nem a törvényesség irányította, hanem
a politikai szükségszerűség: a zsarnoktól meg kellett szabadulni, még mielőtt őt szabadítja ki valaki, és persze meg kellett szabadulni a korábbi gazdától, aki bizonyára
mindazokról igen sok terhelő adatot tudott, akik akkor hirtelen átálltak a másik oldalra, és ítéletet mondtak fölötte. Politikai értelemben azonban a diktátor sohasem
halt meg igazán: gondolkodása, demagógiája, hatalmi technikája és stílusa túlságosan is
beépült mindabba, amit román politikai kultúrának neveztünk. Emléke tovább él,
vannak politikai pártok, amelyek alig titkolják az általa meghonosított hagyományok

2000. február

79

iránt érzett kötődésüket, sírját ezrek és tízezrek keresik fel halála évfordulóján, és
a rendszerváltozás után bekövetkezett „vadkapitalizmus” áldozatai közül (és Romániában ez nyomorba süllyedt milliókat jelent!) mind többen gondolják úgy, hogy
„Ceauşescu alatt jobb volt”, és várják a diktátor politikájának visszatérését.
A zsarnok politikai értelemben életben maradt, éspedig nemcsak azért, mert az általa meghatározott negyedszázados korszakot nosztalgikus ábrándok övezik, és a bukaresti temetőben álló síremléke zarándokhellyé változott. Ceauşescu politikai örökségét és módszereit tovább éltette az 1989 után hatalomba került román politikai elit,
amely természetesen alig különbözött a korábbi politikai vezető rétegtől, minthogy az
egykori központi bizottsági osztályvezetőkből, megyei pártbizottsági másodtitkárokból, városi pártfunkcionáriusokból és titkosrendőrségi ügynökökből alminiszterek,
parlamenti képviselők, megyei prefektusok, polgármesterek vagy legrosszabb esetben
vállalkozók, iparmágnások, laptulajdonosok lettek. Romániában a „politikai osztály”
csak részben változott meg, újabb csoportok legfeljebb a jelenlegi kormányzó pártok
soraiban jutottak szerephez, a romániai társadalomban mindazonáltal ma is igen nagy
befolyása van a korábbi nómenklatúra második-harmadik vonulatának, legfeljebb
a posztok elnevezése változott.
Nem változott meg radikálisan a nemzeti kisebbségekkel, a „másokkal” szemben
táplált bizalmatlanság, türelmetlenség sem. Romániában sohasem volt jó ajánlólevél az,
ha valaki magyar, német, ukrán, zsidó vagy cigány: a román társadalom – a távolabbi
és a közelebbi múlt számos kormányzati rendelkezése, de még szépirodalmi munkája
is tanúsítja ezt – nem tudta igazán elfogadni azt a tényt, hogy valaki Romániában nemromán. Az európai országok közül a zsidóknak éppen Románia adott utolsóként polgári jogokat, a múlt század második felében Olténiában még egész cigány falvak éltek
rabszolgasorban, Nagy-Románia 1919-es létrehozása után pedig Erdélyben a magyarok, Besszarábiában az ukránok kerültek a másodrendű állampolgárok helyzetébe,
a zsidók nagyrészét pedig, miként ezt Matatias Carp 1946-ban Bukarestben megjelent
Holocaust Romániában, majd Randolph L. Braham 1998-ban New Yorkban közreadott
Román nacionalisták és a holocaust című könyvei igen nagy dokumentum-anyag felhasználásával bizonyították, még a közép-európai (tehát magyarországi) tömeges deportálás és a módszeres tömeggyilkosság előtt megölték a megszállott besszarábiai és
transznyisztriai területeken.
A diktatúra politikai osztályának és a kisebbségellenes intoleranciának a továbbélése természetesen szorosan összefügg egymással. Egyrészt Ceauşescu emelte tökélyre
– „szocialista”, pontosabban nemzetiszocialista jelszavak kíséretében – az idegengyűlöletet és a kisebbségi közösségek elnyomását. Ő volt az, aki ravasz manipulációk kíséretében (és jelentős anyagi haszonnal) eltávolította az országból a németeket és a zsidókat, majd az erdélyi magyarok végső megtörésére készülődött, mielőtt távoznia kellett
a hatalomból és az élők közül. Másrészt az Iliescuval korábban hatalomra került
„szociálnacionalista” régi-új politikai vezető réteg maga mindig is saját hatalmának
a fenntartása és megerősítése érdekében használta fel a hagyományos román idegengyűlöletet és a kisebbségellenes türelmetlenséget. A magyarok, az ukránok, a zsidók és
a cigányok ellen folyó uszítás a hatalmon lévő réteg önvédelmének manipulációs technikája volt: ha a becsapott és kifosztott román tömegek a magyarok, zsidók, stb. ellen
fordulnak, akkor békésen lehet garázdálkodni és fosztogatni tovább. A román demokratikus ellenzék és Constantinescu elnök 1996-os hatalomra jutása ennek a hagyományos szélsőnacionalista stratégiának és a diktatúra idejéből ottmaradt „politikai osz-

80

tiszatáj

tály” uralmának vetett véget, persze csak részben, minthogy a régi vezetők, most éppen ellenzéki színekben, még mindig komoly hatalmi pozíciókat birtokolnak, és
a korábbi nomenklatúra emberei természetesen beszivárogtak a jelenlegi kormánypártok soraiba is. Ahhoz, hogy a román demokrácia véglegesen teret nyerjen és az
ország valóban alkalmas legyen az európai integrációra, először ennek a xenofób, korrupt és balkáni politikai rétegnek kellene eltűnnie. Hogy nem akar eltűnni és időnként
kísérletet tesz a hatalmi restaurációra, nos, mindezt tanúsítják a „bányászjárások” is.
A román demokrácia egyelőre törékeny, és noha az RMDSZ igen jelentékeny kisebbségpolitikai eredményeket tudott kiharcolni a koalíciós kormányzás keretében, az
erdélyi magyarság politikai akaratának akár részleges érvényesülése sem nélkülözi
a bizonytalansági tényezőket. (Erre utal a székelyföldi autonómia vagy a kolozsvári
magyar egyetem ügyének elakadása is.) A Constantinescu-kormányzat helyzete már
csak az ország gazdasági állapotának állandósult válságtünetei, a kétkezi dolgozó rétegek mindinkább mélyülő elszegényedése és a folyamatosan tapasztalható korrupciós
jelenségek következtében is ingatag, és meglehet, hogy a következő (2000-ben esedékes) parlamenti választások alkalmával a korábbi „balközép” kormánykoalíció visszatér, vagy még rosszabb esetben olyan koalíció jön létre, amelyben a szélsőségesen nacionalista politikai erők (Tudor Vadim és Funar) fogják megszabni a politika stratégiáját és stílusát. Isten óvja ettől az erdélyi magyarokat, Isten óvja ettől Romániát.

A román állam történelmi feszültségei
A jelen Romániájában nemcsak a politika területén érzékelhetők igen erős feszültségek: a régi és az új „politikai osztály”, a demokrácia, a modernizáció és az európai
integráció ellenfelei és hívei között, hanem az ország geopolitikai struktúrájában is. Az
1918–1919-ben létrehozott Nagy-Románia ugyanis három – történelmi és civilizációs
tekintetben egymástól igen élesen különbönöző – tartományból épült fel: a keleti szláv
(orosz és ukrán) történelmi hagyományokhoz és politikai kultúrához igazodó Moldovából (és Besszarábiából), a délkeleti, balkáni tradíciót, mentalitást és politikai kultúrát
mutató Havasalföld és a korábban a nyugati kulturális körhöz tartozó Erdélyből.
Románia ezzel három európai civilizációs és történelmi régió ütközési pontjában foglal
helyet, és ez már eleve instabillá teszi az 1918 után kialakított és 1945 után megerősített államszerkezetet. Ennek a szerkezetnek a stabilitását eddig is csupán a (szélsőjobboldali vagy szélsőbaloldali) diktatúra volt képes garantálni, s a demokratikus fejlődésnek nyilvánvalóvá kell tennie az államszerkezet belső törésvonalait.
Az első világháború után Romániához csatolt magyar területek (tehát a történelmi
Erdély mellett a Bánság egy része, a Körös-vidék és Máramaros) történetileg, működésés mentalitástörténetileg a legkevésbé sem tartoztak ahhoz a keleti, illetve délkeleti
övezethez, amelyben a román politikai kultúra és mentalitás kifejlődött. Erdélynek
önálló politikai arculata, kultúrája és identitása volt, ez szerencsés körülmények között
egy svájci típusú fejlődés kiindulása lehetett volna. Sajnálatosan ez a karakter a román
impérium következtében – a németek és a zsidók tömeges kitelepülése, a magyarság
számarányának és politikai súlyának radikális csökkentése, a történelmi erdélyi román
értelmiség háttérbe szorítása és az igen nagy számú regáti betelepülő miatt – elhalványult vagy megváltozott.
Mindennek ellenére – a közel nyolcvan esztendeje erőszakos vagy ravasz manipulációkkal dolgozó bukaresti homogenizáló politika ellenére – Románia mégsem vált

2000. február

81

egységes nemzetállammá, és még kevésbé válik azzá, ha egyszer bekövetkezik a Besszarábiával (a Moldáviai Köztársasággal) kilátásba helyezett, igaz, mostanában nem túl
valószínű egyesülés. Erős repedések észlelhetők a nagyromán állam homlokzata mögött, amely különben mindenáron a teljes és homogén nemzeti egység benyomását kívánja kelteni. Nemcsak a kisebbségi népcsoportok jelenléte, nemcsak az állam etnikai
térképén máris megjelenő, milliós létszámú cigányság miatt, hanem azoknak a mentalitástörténeti, a politikai kultúra hagyományait megszabó eltéréseknek a következtében
is, amelyeket az egymástól eltérő módon fejlődő területek román lakossága mutat.
Az oltyánok, moldovánok, erdélyiek számos területen különböznek egymástól,
a román görög katolikusok – az államilag ma is támogatott és előnyös helyzetbe juttatott ortodoxokkal szemben – ugyancsak ki akarják nyilvánítani másságukat, és az
ország északi és nyugati régióiban (Erdélyben, a Bánságban) élőknek is mások (lesznek) az érdekei, mint a keleti és déli területek lakosainak. Az előbbiek valószínűleg
gazdaságilag is inkább Közép-Európához, az utóbbiak viszont a Balkánhoz fognak
közeledni; erre utalnak korábbi hagyományaik és tartósabb érdekeik. A román társadalom valószínűleg lassú átalakulás előtt áll, azt a monolitikus állapotot, amelybe
a Ceauşescu-féle zsarnokság kényszerítette, legalábbis mindenképpen fel kell adnia, és
valójában csak az 1996-ban megbukott, igaz, mostanában újra erősödő nacionalista
tábor kommunista nómenklatúrás és szekuritátés csoportjai érdekeltek igazán a monolitikus szerkezet fenntartásában.
A bukaresti kormányzatot és a nagyromán hatalom politikáját hagyományos módon a nemzetállam felépítésének víziója és mítosza irányította. A román nemzet azonban még nem szerezte meg az egységes nemzetté válásnak azokat a tapasztalatait, amelyek hitelesen meg tudják alapozni egy több mint húszmilliós közösség belső szolidaritását és mentalitásbeli egységét. Következésképp a nemzeti egység szüntelen hangoztatásának inkább taktikai és propagandisztikus célzata van, mintsem valóságos stratégiai
ereje. A szélsőjobboldali, szélsőbaloldali pártok az uralmuk visszaszerzése érdekében
oly szükséges és hasznos nacionalizmust kívánja erősíteni általa, másrészről pedig
a nemzeti kisebbségek elrománosításához keresnek érveket.
Románia belső demokratizálódását és európai helykeresését igen megnehezíti az,
hogy a nemzetállami berendezkedés nacionalista (rög)eszméje jóformán az egész román társadalmat áthatja, s hatása alól a demokratikus társadalmak követelményei iránt
fogékonyabb jelenlegi kormányzó erők sem tudják kivonni magukat. A román demokraták ebben a tekintetben kénytelenek alkalmazkodni a nacionalista közhangulathoz, illetve a nacionalista nemzeti ideológiának azokhoz a normáihoz, amelyek az
elmúlt száz-százötven éve Románia történelmében mindig is érvényesültek, amelyeket
a tíz esztendeje megbukott kommunista diktatúra paranoiás módon felerősített, és
amelyeket a jelen posztkommunista ellenzéke a saját hatalmának helyreállítása céljából
cinikus módon fenntart és felhasznál. A valóban demokratikusan, a kisebbségpolitikai
kérdésekben is a demokrácia normái szerint gondolkodó román értelmiség (és erre
akadnak példák) könnyen elszigetelheti magát a nagy többségtől, amely ma is őszintén
vallja az etnokratikus nemzetállam felépítésének történeti szükségszerűségét.
A román nemzetállam eszméje mindazonáltal tulajdonképpen absztrakció és politikai manipuláció, amely igen súlyos károkat okoz a román társadalomnak is, megnehezíti a súlyos gazdasági válság leküzdését, lehetetlenné teszi a közép-európai integrációban történő elhelyezkedést, s végül a „harmadik világba” taszíthatja az egész román társadalmat. Mindez persze a nem román népcsoportok számára még baljósabb és

82

tiszatáj

súlyosabb következményekkel jár együtt; nemcsak önigazgatásukat akadályozhatja,
hanem kulturális és etnikai identitásuk fenntartását is fájdalmasan megnehezítheti.
A magyar gondolkodásnak és politikának mindennek következtében arra kell törekednie, hogy a románságon belül megtalálható „másságot” szólítsa meg, az egymástól eltérő régiókat, az erdélyi románokat a görög katolikusokat, a demokratikus értelmiséget, mindenekelőtt azokat a gondolkodókat és írókat, akik maguk is jól látják,
hogy Romániában egy újabb demokratikus fordulatnak kell bekövetkeznie, olyan
fordulatnak, amely nemcsak a kormányzati hatalmat, hanem a politikai kultúrát,
a nemzeti mentalitást, a nemzeti identitáshoz fűződő képzeteket alakítja át. Vagyis azokat, akiknek érdekük fűződik a nyugati orientációhoz és felzárkózáshoz, illetve a közép-európai régió gazdasági és politikai integrációjához. Ilyen erők és értelmiségiek
kétségtelenül vannak Romániában: velük kell megkeresni, fenntartani és erősíteni
a szellemi és mindennapi összeköttetést.

Erdélyi román öncélúság
Az erdélyi magyar értelmiségiek körében mostanában az egyik legfontosabb beszédtéma egy fiatal (huszonkilenc éves) kolozsvári televíziós szerkesztő és költő memoranduma, amely a Pro Transilvania Alapítvány nevében jelent meg a Monitorul de
Cluj című kolozsvári lapban, szeptember közepén. Sabin Gherman, a memorandum
szerzője ugyanis nem kevesebbet állít, mint azt, hogy a bukaresti központi hatalom,
amióta csak Erdély a román állam része lett, mindig hátrányos megkülönböztetésben
részesítette Erdélyt és az erdélyi románokat, és ezért az erdélyieknek (románoknak,
magyaroknak és németeknek) arra kell törekedniök, hogy közigazgatási autonómiát
kapjanak a román államszervezeten belül. Erdély, állítja a fiatal kolozsvári román
szerkesztő, a centralisztikus bukaresti politika következtében jóformán elveszítette
azokat a karakterjegyeit, amelyek hosszú évszázadokon keresztül a maga hagyományos európaiságát tanúsították, Erdélyt módszeresen lezüllesztették a regáti tartományok balkáni színvonalára, a kormány Erdély rovására mindig is ezeket a tartományokat támogatta, a költségvetési források felhasználásában is. Mindezt nem valamelyik erdélyiségében sértett magyar állítja, hanem egy fiatal román író és politikus.
Gherman elutasítja a nagyromán nacionalizmust és a történelmi tényeken erőszakot tevő nemzeti mítoszokat. Emlékeztet arra, hogy midőn 1918-ban a román királyi
hadsereg birtokába vetett Erdélyt és a vele szomszédos területeket, majd a gyulafehérvári román nemzeti gyűlés elhatározta Erdély és Románia egyesítését, sokan nem közönséges beolvasztásra gondoltak, hanem egy svájci mintájú konföderációra, sőt egy
olyan közép-európai államszövetségre, amely az Osztrák-Magyar Monarchia demokratizált utódállamaként egyesíti Ausztriát, Csehországot, Magyarországot, Erdélyt és
Romániát. A Pro Transilvania Alapítvány memoranduma szerint azzal, hogy Erdélyt
minden tekintetben: politikailag, gazdaságilag és kulturálisan integrálták a Kárpátokon
túl kialakult román államszerkezetbe, egy rendkívüli geopolitikai lehetőség ment veszendőbe, emellett megszakadtak azok a szerves kapcsolatok, amelyek Erdélyt és népeit mindig is a nyugati civilizációval és politikai kultúrával kötötték egybe. Gherman
erős kifejezéseket használ, olyanokat, amelyektől talán egy felindult budapesti nacionalista is tartózkodna. „Erdély komolysága, eleganciája, fegyelme – állítja – holmi
miszticizmusok, ordenáré balkanizmusok, a tökmag-civilizáció áldozatául esett. Er-

2000. február

83

déllyel való egyesülése alkalmával Romániának valóban volt esélye arra, hogy felzárkózzék az erdélyi értékrendhez. Ehelyett leigázta ezt a vidéket.”
Érdemes felidézni a Gherman által szövegezett memorandum zárómondatait: „Öntudatra kell ébrednünk! Be kell látnunk, hogy az, ami itt folyik, olcsó komédia (...) Rá
kell végre döbbennünk arra, hogy mi, erdélyiek, mások vagyunk. Hogy minden rossz,
minden ármánykodás Bukarestből, a politikusok fényűző palotáiból származik, akik
mást sem tesznek, csak szemérmetlenül hadakoznak a koncért. Be kell már végre látnunk, hogy nem a magyarok vagy a németek vagy a burundiak az ellenségeink, hanem
mi magunk. Mi, egyik napról a másikra élők, akiket lopásra, gyalázkodásra aljasítottak. Nincs már mit mondanunk, nincs mit kezdjünk egymással többé; hetvenöt éve
próbálkozunk, és csak annyit értünk el, hogy hetvenötször szegényebbek lettünk.
Ennyi, és jó napot – elegem van Romániából, visszakövetelem az én Erdélyemet!”
Gherman természetesen nem kívánja Erdélyt Romániától elszakítani. Inkább arra
törekszik, hogy Erdély maga gazdálkodhassék természeti kincseivel, ne legyen mindig
a bukaresti politikai pártok és politikai intrikák áldozata, és visszataláljon ahhoz a kulturális örökséghez, mondhatnám így is: ahhoz a transzilván kulturális örökséghez,
amelyet hosszú évszázados európai elhelyezkedése és kapcsolatrendszere következtében felhalmozott.
A fiatal román politikus szerint ennek egyetlen hatékony eszköze létezik: a közigazgatási autonómia. Gherman maga jelenti ki, hogy nem etnikai autonómiára gondol, azaz nem a magyarság önkormányzati törekvéseit kívánja támogatni, hanem
olyan erdélyi autonómiát szeretne felépíteni, amelynek keretében valamennyi erdélyi
nép: románok, magyarok, németek együtt és közösen állítják helyre a hagyományos
erdélyi értékeket, és juttatják érvényre az erdélyiek gazdasági, politikai, kulturális
érdekeit. Mindez kétségtelenül emlékeztet arra a „transzilván gondolatra”, az erdélyi
önkormányzatnak és a svájci mintájú együttélésnek arra az eszméjére, amelyet a Trianon után helyét és jövőjét kereső erdélyi magyarság gondolkodó elméi: Kós Károly,
Paál Árpád, Zágoni István, Gyárfás Elemér és Bernády György dolgoztak ki az erdélyi
kérdés megoldására. Gherman emlékeztet azokra a román elképzelésekre is, amelyek
egyrészt az Erdély sorsa körül folytatott 1918-as küzdelmek medrében, másrészt
a nagy-romániai államszerkezetbe integrált Erdély és a regáti tartományok között
a húszas évek elején-közepén létrejött konfliktusokban öltöttek alakot. Igaz, ezeket az
elképzeléseket az erősen centralizáló és etnokratikus bukaresti kormánypolitika mindig is visszautasította, így mára talán senki sem emlékezik rájuk, pedig éppen mostanában mintha visszanyernék időszerűségüket.
Az Osztrák-Magyar Monarchia végső napjaiban többen, közöttük románok is felvetették Erdély autonómiájának, sőt önálló államiságának gondolatát. A román nemzeti mozgalom olyan idősebb vezető egyéniségei, mint Vasile Goldis és Stefan Pop
Ciceo, valamint a román szociáldemokrácia képviselői maguk is erdélyi autonómiát
terveztek, egyszerűen amiatt, mert nem bíztak a bukaresti politikai elit demokratikus
szándékaiban, és jól ismerték a regáti politika autokratikus hagyományait. Végül
azonban Iuliu Maniu és Alexandru Vaida-Voevod befolyására a gyulafehérvári nemzeti
gyűlés is az egyesülés ügye mellett határozott. A Román Nemzeti Pártot, amely az
erdélyi románok érdekeit képviselte, ennek ellenére sem rendelték alá a bukaresti
politikának, és nem Bratianu liberálisaival, hanem a Regátban ellenzéki szerepet betöltő parasztpárttal fogtak össze. A regáti érdekeket képviselő liberálisok és az erdélyi

84

tiszatáj

gyökerekből táplálkozó nemzetiek között az 1920-as, 30-as években szinte állandóak
voltak a konfliktusok.
Az erdélyi román politikai élet és sajtó több alkalommal is hangot adott az elsikkasztott erdélyi autonómia gondolatának, különösen akkor, midőn a bukaresti politikai kultúra hagyományaival és módszereivel (például a Románia két világháború közötti történetében szinte állandósult választási csalásokkal) kellett szembesülnie. Természetesen az is sértette az erdélyi román értelmiség érdekeit és öntudatát, hogy Bukaresti többnyire regáti tisztviselőket nevezett ki az erdélyi közigazgatás, bírósági rendszer és katonai igazgatás vezető posztjaira. Az erdélyiek csalódottságáról és elkeseredéséről számos nyilatkozat és újságcikk tanúskodik, például olyan politikusok részéről,
mint Vasile Goldis, Mihai Popovici vagy Alexandru Vaida-Voevod, aki később NagyRománia miniszterelnökeként megpróbálta érvényre juttatni a sajátos erdélyi érdekeket. Érdemes ebben a tekintetben felidézni ez utóbbinak egy beszédét, amelyet az Adevarul című lap 1923. november 13-i száma közölt: „A múltban – jelentette ki a későbbi miniszterelnök – számunkra Románia a gyönyörű víziók, az ideális szabadság
hazája volt, ahova eljöttünk, hogy új erőt merítsünk nemzeti küzdelmeinkhez. Azóta
létrejött Románia. Micsoda csalódás! Felébredtünk illúzióinkból s rájöttünk, hogy
rabszolgákká lettünk. Magyarországon nem voltunk azok. Ott szabadon beszélhettünk az utcán, házainkban, a parlamentben. Ma azok, akik a román közélet legalávalóbb elemei, adnak nekünk leckét a hazafiságból. Magyarországon kezünkben volt
a törvény pajzsa, ami minket románokat is védelmezett. Ma úgy bánnak velünk, mint
ellenségekkel, akik törvényeken kívül állunk.”
Ezeknek a keserves tapasztalatoknak a következtében került előtérbe a húszas évek
derekán az erdélyi önkormányzat eszméje, általánosságban az a törekvés, amelynek
értelmében az erősen központosító bukaresti hatalommal szemben a román állam
szerkezetét a történelmi tartományok (Havasalföld, Moldva, Erdély) önkormányzatára kellene építeni, és az országot „regionalizálni” kellene. Iuliu Maniu a közigazgatási
reform vitájában fogalmazta meg a következő alapelvet: „Egyfelől az állam egysége,
másfelől a decentralizáció és a helyi önkormányzat az új tartományok számára.”
A decentralizáció és regionalizáció következménye mégis igen hamar lekerült a napirendről. Részben amiatt, hogy a román állam története fokozatosan az antidemokratikus uralmi technikák kifejlesztésének útjára került, részben azért, mert a bukaresti
politikát mindig is félelemmel töltötték el a valós vagy feltételezett magyar és orosz
revíziós igények, és az államrezon szempontjából igen veszedelmesnek tartott minden
decentralizációt. Az erősen központosított állami irányítás és a Bukarestbe centralizált
hatalom elve következésképp a román államstratégia legfontosabb követelményévé
vált. Nemcsak a kommunista diktatúra idején, amely maga alapelvként fogadta el
a centralizációt, hanem az 1989-es karácsonyi fordulatot követően is.
Mindazonáltal mintha mostanában megint szóhoz jutnának a húszas évek második
felében elfojtott decentralizációs, regionalizációs elgondolások. Mircea Simirad, Iasi
polgármestere nemrégiben létrehozta a Moldvaiak Pártját, és bejelentette, hogy
Moldva a román államon belül autonómiára tart igényt. Most pedig a Pro Transilvania
Alapítvány memoranduma Erdély és az erdélyiek számára kér önkormányzatot. A bukaresti politikusok és pártok (valamint az ortodox egyház méltóságai) természetesen
azonnal össztüzet zúdítottak a fiatal Sabin Gherman javaslataira. Ezek a javaslatok
mindazonáltal ígéretesek: Románia demokratizálását és az erdélyi magyarság nagyobb
szabadságát szolgálhatják. Következésképp tapintatos várakozással kell fordulnunk az

2000. február

85

erdélyi román értelmiség regionális jövőt építő elgondolásaihoz, amelyek valószínűleg
Románia európai integrációjának és minden bizonnyal az oly szükséges magyar–
román kiengesztelődésnek és együttműködésnek az útját is egyengethetik.
A demokratikus politikai berendezkedés és az államszerkezetnek az a decentralizációja, amely figyelembe veszi a történelmi tekintetben meghatározott regionális különbségeket, egész Románia számára jótékony változásokat hozhat, mindenképpen
közelebb viheti az országot az európai integrációban való elhelyezkedéshez. Románia
ebben a tekintetben most, az ezredfordulón olyan útelágazáshoz került, amely választásra készteti: halad tovább az európai útirányon, következésképp felzárkózik a jólétben élő demokratikus nemzetek közé, avagy visszahátrál abba a politikai útvesztőbe,
amelyben nem lehet konszolidálni sem a gazdasági életet, sem a politikai viszonyokat.
Aztán jöhet egy újabb „bányászjárás”, amely elsöpri a demokratikus átalakulás eredményeit, és az ország visszasüllyed abba a kaotikus és despotikus világba, amelynek
a politikai szótárban Balkán a neve.

KRITIKA

keringtem körülötted, világ"
"
ÁGH ISTVÁN: MIVÉ LETTÉL

„keringtem körülötted / világ, mint
szárnyas angyal” – a mostani válogatott és
új verseket tartalmazó kötet legelső darabjai közül a Másnap utolsó két sora ez. A lírai személyiség a maga helyzetét méri itt
föl, észjárására, kedélyállapotára villant
fényt. Pillanatnyi benyomást rögzít, ám
ez az egyszeri érzés, hirtelen hangulat kitágul, magába foglalja az én és a világ viszonyát. Változatlan érvénnyel, hiszen e
kapcsolatból a kezdetektől fogva máig hiányoznak a szilárd pontok: mintha a személyiségre nézve a nehézkedés törvénye
érvényét vesztette volna, s helyette a súlytalansági állapot jellemezné. A támasz nélküliség, a szabad lebegés. A helyváltoztatás nyughatatlansága, a folytonos csapongás, a kiszámíthatatlan kavargás, a céltalan
mozgás, az önkényes körben járás. Ágh
István költészetének kép- és nyelvhasználatát, kifejezésmódját, szemléletét egyaránt meghatározza a címbeli metaforától elválaszthatatlan világlátás: az életnek
a bolyongással való azonosíthatósága.
A bolygó-lét.

Feltűnik már a szóhasználatban, aztán
a mondatszerkesztésben is, hogy mennyi
minden kapcsolódik e képzetkörhöz.
Nem annyira főnevek, inkább igék, „imbolyog bőröm túlvilági sápadtsága, / homályból a fénybe, fényből a homályba”
– így a Fölriasztott reggelem. S ugyanitt:
„a szirmok bánatában koslatok egyre”;
„...csak bolyongok, dülöngök oda-vissza,
/ réstől a résig, ajtót ajtóra nyitva”. A felnőtt ember otthontalanságát, számkivetettségét éppen olyan igék fejezik ki, mint
a gyermek, az ifjú tétova elégedetlenségét,
tanácstalanságát. A városi életet, mint a paraszti világot egyformán minősítik. „idegenek a névtáblák, lakások, / kóválygok,
mintha egy temetésre / túl korán jöttem
volna” – a Téli délelőtt Budán nyomasztó
hangulata alig különbözik a Nyári vásár
zárlatának érzelmi állapotától: „s még el
sem képzelik, / rajtuk lépek, ha velük
dáridózom, / vettem tőlük, vagy eladtam
nekik, / vagy csak közöttük kódorogtam
otthon?” Nagyon lényeges jegyre, megkülönböztető sajátosságra mutat ez a pár
sor: arra a vizionárius látásmódra, amelyik úgy rugaszkodik el a közvetlen látványi elemektől, hogy a hozzájuk való ragaszkodást is bejelenti, „változnak látványaim, / velük a hús, a vér / elveszti
aranykorát” – fogalmazza meg, szinte
programosan a Napforduló, a Jó vagy?
című, 1977-es kötetből. Ugyanerről a felfogásról vall már egy korai vers is, a Szívem alatt, az 1965-ben kiadott Szabad-e
énekelni? gyűjteményéből: „Látványát már
Nap Kiadó
Budapest, 1998
412 oldal, 1250,- Ft

2000. február
alig látom. / Fájdalmát sose felejtem”.
A tárgyias leírások mellőzése, a képek
láttatásában a mindennapi szemlélettől
való merész eltérés nehezen lenne összeegyeztethető a lírai realizmus igényével.
De A szökevények helyrajza is – „A reménység telepén / lődörgünk szabadnapokon” – elszakad a reális tapasztalatoktól,
csakúgy, mint a hanvai pap sorsát megidéző Az ősz Mihálya nyitóképe – „Tompa
Mihály lelke bolyong az ég / csalánzsákjában, döfködi, háborgatja” – s magyarázó, tanulságösszegző trópusa: „...az ember / fia is hasonlatos a vaddisznóhoz, /
csatangol, túr, röfög, / orrával szurkálja
a másikat”.
Csatangol, lődörög, kóborog, kóvályog, bolyong, imbolyog, koslat, dülöngél
és így tovább – a versbeli én mozgásképzetéhez a helyváltoztatás még csak-csak
hozzátartozik, a cél iránya, a cselekvés
terve viszont már nem. Mintha önnön
helyzetének metaforájaként valóban azt
a súlytalansági állapotot fogadná el, amelyikben kiegyenlíti egymást a nehézségi és
a tehetetlenségi erő. A vonzásnak se, de
a taszításnak se lehet tartós az uralma.
E költészet szemléleti jellegzetességeit kiemelve két – egymásba kapcsolódó – témakör is érzékelteti ezt. Az egyik: a szülőfalu, a gyermekkor színtere. A másik: az
otthon elhagyása, kirepülés a családi fészekből; az életformaváltás akarata. Az
utóbbiból teljesen hiányoznak az érvényesülés elégedett hangjai, az anyagi és
szellemi gazdagodás meleg színei. De a kiemelkedés tényeinek rögzítése, tárgyilagos
lajstromozása is elmarad, holott Ágh
István egész líráját áthatja a felemelkedés
legendája, a szállás, szárnyalás titka, reménye – talán nincs is más költőnk, aki
hozzá hasonló megszállottsággal fordulna
a repülés (korábban inkább a magasba ívelés, újabban a mélybe hullás) metaforáihoz. Az Emberek éltek itt, az 1991-ben
megjelent könyv találó önjellemzése szerint „a szív ábrándja költöző madár”

87
(Után). Legalább ennyire szembetűnő
azonban, ami Ágh István szemléletét
ugyancsak erősen megkülönbözteti közeli
barátaiétól, a Hetek néven ismert csoportosulástól, de a nemzedéktársain túl főleg
a példaképnek tekintett elődökétől s tágabban a népi irodalom képviselőitől is:
a falu, a paraszti környezet egyáltalán nem
megtartó hely, nem forrása vagy megsokszorozója az innen vétetett személyiség
erejének. Nincsenek meghitt, melengető
hangulatai. Annál inkább riaszt nevetséges
és ijesztő, torz és furcsa jeleivel, jelenségeivel. Kotlóként hortyogó kofákkal, idióta
meccsekre fogadó férfiakkal, „eltaknyult
cukrát” le-föl sandítva törlő gyerekkel
(Nyári vásár). A nyomort őrző buta ebekkel, a penésszel meszelt vakablakokkal,
sárral és pocsolyákkal azonosított faluról
mintha az utolsó ítélet fogalmazódna.
Utószó – hirdeti a költemény címe is az
összegzés szándékát: a beszélő véglegesen
lezártnak nyilvánítja az itt leélt életét.
„...három napra jöttem, éppen elég” – szólal meg az a hazalátogató, aki az otthon jó
ízeit, a családi, baráti meghittség örömét
sem érzi. A csizmáról a „zsíros közöny”
jut eszébe, a mezőről, hogy „hírhedt kerékkötő”, de a kertek sem adnak jó gyümölcsöt – békés boldogságnak, derűs érzelemnek nyoma sincs. Dehogy szépítene,
dehogy eszményítene – torzít inkább.
Még a szándékos stiláris hibával is, amikor
a „hizlal” igéjéhez kapcsolja a barmokat
meg a pénzt, és amikor vásárra dobott
ifjúságról beszél. Azt is inkább az értetlen
csodálkozás, a távolságtartó számvetés,
nem pedig a meghatódottság, az együttérzés mondatja vele, hogy „Mégis laknak
erre, mégis haza” – hiszen épp a vers csattanója mutatja, mennyire hiányzik a beszélőből a belátás képessége, mennyire híján van még az elváláskor, a távozáskor is
a méltányló szavaknak: „szégyenkezem, /
meglógni lehet csak, búcsúzni nem”.
Nemhogy a tiszteletadás gesztusával sietne
megteremteni az ünnepélyesség légkörét,

88
még annyi fáradságot sem vesz, hogy
elköszönjön. Tovább áll, mert vagy eleve
távoli a szemlélete, vagy mert irdatlan
messzeségek delejezik, messzi remények
bűvölik. Azt hamar regisztrálja ugyan,
hogy a jövendőt, „mint gyönyörű színdarabot” csupán csak megtanulta (Szívem
alatt), ám a metaforák, hasonlatok egy
ideig még őrzik a politikai propaganda
nyomait. A falu és a város szembeállításának szocialista szólamai szokványos
képekhez vezetik. A különbségeket érzékeltetik az egyik oldalon a csöpp ablakokkal pislogó szobák, nyulas mezők, a másikon viszont a „szép életért csapódó
indulat”-hoz való fohászkodás, hogy ez
emeljen meleg palotát” a kolóniák helyébe
(Kőbánya). „Megújulunk majd, akár az ország” – állítja az a vers, amelyik az ígéretek egy részét már a címében visszaveszi:
Másoké ez a május. Az első kötet címévé
emelt vers, a Szabad-e énekelni? kérdezője
is a „szép romlatlan álom” valóra válását
– sőt, valóra váltatását – féli, s hívó szavától – „isteni gépek, ti jöjjetek!” – azt reméli, megéri, „ha majd másképpen virrad
a dombok mögül”, ha majd nem az „ősi
kínok vigyorát” kell látnia. A szülőfalu
rajzán ismét csak olyan vonás ez, ami a
későbbiek során is mindig éles, határozott
marad: a paraszti életformával, az életminőséggel sohasem képes megbékélni.
Bármennyire is sirathatja a gyermekkori
tájat, és bármennyire is biztathatja az
emlékeit, „a menny talpfáin vágtattok
tovább” – ahogy a Rézerdő (1968) nagy
vallomásverse, a Harangszó a tengerészért
monológjai mondják, hiába szereti a biciklis vadvizek vidékét, hiába ismer a határban minden útelágazást, faformát, madárfészket, ha a maga helyét nem találja az
emberek között. „A tenyér, itt mint a
tarló / szúr, hogy fáj a kézfogás. / Idegen,
irigy, gyanakvó, / kinek szíve, vágya más”
– az éneklés, az írás (szellemi) munkáját
a kétkezi (fizikai) munkával egyenrangúsítani óhajtó költeményen túl jónéhány

tiszatáj
láttatja még a nyomorúságos tengődés, az
elsüllyedés, a talentum elemésztése mocsarának a vidéket. Hazamenni nem több a
reménynél, hogy „karunkkal bekeríthető
otthonra lelünk talán”, a szülőházon, az
édesanyán és az édesapán kívül azonban
annyira idegen minden és mindenki, hogy
– a bátyjának ajánlott beszédes című vers,
a Szülőhazánkra vall szerint is – csak szégyenkeznek, „hányingeresen, mint a másnaposak.”
Ez a szülőhaza-kép már halvány tónusaiban se hasonlít a lehetséges mintáira.
Hiányzik belőle A föl-földobott kő szomorúan is rendíthetetlen hűsége, a sorsszerű
azonosulásnak szinte törvényszerű, „akaratlan” akarata. A közvetlenebb példával
(A szarvassá változott fiú kiáltozása a titkok
kapujából) pedig mintha még gúnyolódna
is kicsinyt: „ki vágyakozna szarvasokra, /
mikor késik a villamos”. Az idézet az
1971-es kötet hatalmas kompozíciójából
való: A tündér megkötözésében a tizenhét
részes Fejem fölé máskülönben is a keserű
számvetés verse. A „lakatlan-lakatlan” létezésé, a tétovaságé és a hazátlanságé, amikor a lírai én nem csupán elhidegül a társaitól, hanem egyenesen kihidegedik közülük, mert akkora, mindennél „iszonyúbb
szakadék” hasadt benne, hogy szédül.
Hogy tériszonya csúcsáról megint „hányingeresen” tekint maga elé, ez vallana igazán a szülőhazára, s nem mikor csupán
a faluját látta. Megváltatlan népet vizionál, hazudott idillt, törpékkel tapintatosan dicsértetett nappalokat – s hogy „sodródó bálnadögön / mindenki egyféle sózott hússal él”. A visszataszító, riasztó
látomást a záró rész a „földbemélyülő életem” józan távlataival cseréli föl, mintegy
annak igazolásaként is, amit a szerelemre
és a halálra vonatkoztatottan a kezdő rész
állított: „csak nyálból, csontból terem
oltalom”. „...istenem, hol csavargok én?” –
szakadt ki már a legelején a kérdés az önnön helyzetére rádöbbenő személyiségből. Hogy a szarvassá változás képzete na-

2000. február
gyon is közel van ehhez a világhoz, az
is bizonyíthatja, ahogy a fiú és az anya
a „tüskés” korhoz való alkalmazkodás új
jelszavát hangoztatva biztatják egymást:
„vérezzünk, védekezzünk!” Nincs szükség
a tékozló fiú misztériumára ahhoz, hogy
a körülmények elégikus hangoltságú,
a maga kétségeit a kérdések özönével elsorjáztató beszélője felismerje, „előttem és
hátam mögött ugyanaz a világ”. Oltalmat
mégis egyedül a szülők, az apa és az anya
nyújthatnak – s nem a haza, az „ékszerdoboz-külsejű” fővárosával, ahol az a felemás érzés foghatja el, hogy ugyanúgy az
idegenek kenyerét eszi s az idegenek italát
issza, mintha falujában volna (Hazám). De
ugyancsak otthon érezheti magát, a karácsonyi kántálás „szabad-e énekelni?” kérdését a városi hétköznapok gyakorlatias
kíváncsiskodóira fordítva át. „Rossz véleménnyel lehetnek rólam az emberek errefelé” – indul a Helyzetrajz tanulsággal, semmivel sem mutatva különbnek azt a közeget, amelyik (az önironikusan megjelenített, „állandóan a levegőbe” bámuló, újságot forgató) írástudóra mint valami naplopóra tekint. Az alkotás, az írás jelentőségéhez, szerepéhez megjegyzéseket fűzőt
egyáltalán nem tölti el semmiféle elégedettség, az élet értelmének megtalálásához
itt is kevés fogódzót kap.
Ritka, amikor úgy kifényesednének a
szavai, amikor annyira kedvét leli az előadásban, hogy egy szuszra mondja el, ami
megbabonázta. Hogy élmény volt-e az,
közvetlen, tapinthatóan valóságos, vagy
csupán a képzelet szülötte, rebbegő szeme
káprázata csak (egy másik költemény,
a kötetcím-adó Keseredik a föld héja érzékeny kifejezésével) – a Felejthetetlen mindezt nem fedi el. Emlékezetesen szép darabja Ágh István lírájának, szerelmes versként is értelmezhető, de ars poeticának is,
az utolsó sorai alapján: „én teremtettem,
bennem létezik, / megunhatatlan és felejthetetlen”. Ezen a pályán azonban roppant
illékony az ilyen öröm. Ahogy a Rézerdő

89
(1968) első verse, az Új év záródik, az tágabb érvényű: „a lombhullató fákat örökzöldre bűvölő ének mögött” korán felsejlik „a veszendő ember arca”. Korán jön
a felismerés, hogy mennyi a hazudós ige,
hogy sok a „megrágott vers”, számolatlanok a „másnapos ódák” (Lom). És hogy
őrültnek kell lenni az énekléshez (Őszi
dátumok), hisz ki tudja – kérdezi az 1973as kötet, a Jóslatok az újszülöttnek azonos
című verse is –, mire való a dal, a vallomás. Mire való, ha egy, a szabadságról,
egyenlőségről, az emberi élet kiteljesedéséről szónokló korban „a jászlakhoz állító
kötetek már láthatók” (Napforduló). Hiába
idézi Ady, az utolsó „árpádházi király, /
utolsó költő” alakját és életéből, „ahogy
vonata Párizsba visz, / aláveti magát Latinovits” (Az ő nagy barna szemében) – a hetvenes évek verseit legfeljebb annyi melegség, hév járja át, amennyit a művészelődök, barátok példái fűtenek. Keseredik
a föld héja – summázza a nyolcvanas évek
közepén egy könyve is, benne a Magyar
Katalin, amelyik egyszerre emlék- és ellenvers. Miközben tiszteleg a „ballonkabátok
ősze”, 1956 októbere mártírjának, „első
lelőtt” szerelmének emléke előtt, aközben
tiszteletlenül felesel József Attila egyfélsorával. A programmá emelkedett „Jöjj el,
szabadság...!” helyett a jelszava: „Tűnj el,
szabadság!”. Nem azt kiáltja, hogy Levegőt!, hanem hogy a szabadság ragályos halála „öröklődik, akár a vérbaj”. Súlyos
ítéleteit, tragikus látomásait „kelekótya hírek”, groteszk pillanatok versbe szedésével, vidámkodó, semmint vidám versezetekkel ellenpontozza (Vakmargitka, Első
nyár Elvira nélkül). Ahogy a témák, úgy
jelentéktelenednek a költemények is –
fűzi hozzá a számára érdektelen idézethez,
hogy: „Költő, szeresd a legyeket!” (Egy Babits-sor megfejtése). Kiürült tollai, poros
obsitosai ágaskodását észleli (üres tollaim),
hogy aztán egy erdélyi úti élmény szinte
megtagadtassa vele önnön múltját, csupa
haszontalanságnak, gyanúsnak, idegennek

90
és felejthetőnek láttassa minden munkáját,
de a másokét se különben. Vissza kell
fordulni az örömnek! – kiált fel, észlelvén,
hogy körülötte feltűnő az „agyidegbénulás
a perc- és helytudatban” (A Békás szorosban). Az egyre szaporodó önértelmező
versek közül az Ágh-líra karakterét is jól
jellemzi a Napló és tulipánból (1987)
a Nyár, darázzsal. Nemcsak arra jó példa
ez, hogy az évek múltával a reflexiók, töprengések, meditációk mind kevésbé szorulnak rá közvetlen látványi elemekre,
hanem arra is, hogy a költőt nem hagyják
érintetlenül a vallomásos költészettel, az
élménylírával, a képviseleti elvvel kapcsolatos újmódi vádaskodások. „...a szemem
/ becsukva átúszom a lét / bársonyos oldalára, hol / virágokká feledkezem” – adja
át magát a lírai személyiség, szinte kihívó
merészséggel, egyszer a személytelen (vagy
éppen több alakú) növényi létezés örömeinek, máskor pedig az állati létezés
megfoghatatlan rejtélyeinek, csodáinak:
„úgy, // ahogy e makacs darazsat / látom,
a fejemnél köröz, / szüköl, háborog, idecsap, / mintha valaki néhai // nyelvén
akarna mondani / valami fontos-biztosat,
/ s nem tudhatom meg sohasem, / kicsoda
s mivel bízta meg?” A beszédnek, a költői
megszólalásnak ez a titka, ez az önelvűség
és öncélúság mégis menedéknek mutatkozik. Kárpótlásnak, ha eszébe jut „az írás
régi hatalma, / mostani harmadosztálya”,
s ha restellené, hogy nem áll ki versenyezni szakmája „futópályáira”, annál szívesebben termesztene dinnyét, piacozna
(Munkanap). Az írás mint mesterség,
a vers mint megmunkálandó tárgy – ez a
(poszt)modern gondolat csakúgy foglalkoztatja, mint újra meg újra: az Ének
a vakvilágba, ének valakiért, valahol. Menyegző a magasban – hív elő, utalásosan
tán egy Nagy László- és egy Illyés-költeményt is az életképien valószerű vers,
hogy mégis inkább az alkotásra (és a fogadtatásra) vonatkozó keserű tapasztalatok összegzésével tűnjék ki. „...aki hason-

tiszatáj
latokba téved, nevetségessé válik / az
összezavart idő csapdájában (...) / anyanyelve elégtelen az érthető beszédhez, /
ha más az előélete, észjárását megalázza /
az utódok önbizalma, nem fogja föl, /
hogy vesztese lett saját tulajdonának, /
s mivégre ez a kedéllyel röpdöső otthonosság?”
Számonkérése annál keményebb, minél inkább az elmúlás, a lehullás képzetével, minél inkább a halál misztériumával
kapcsolódik össze e költészet alapmetaforája, a szárnyalás, repülés. Őrzi, persze,
a keresztény hitből a test és lélek elválásának gondolatát is; a mennybe szállásét,
a magasba, égbe emelkedését – de nyomatékosabb és gyakoribb, hogy az emberi
létet a természeti létezés részének, az örök
körforgás egy pillanatának tudva vet számot a pusztulással. „Kimúlni madáregyszerűséggel, mikor úgy esnek / ki az égből, akár a koravén falevél!” – a Nyárfádat
nézem óhajtása azé a lírai éné, aki – ahogy
a Kedves D!-ben tréfálkozik – gyakran
átengedi magán a múlandóságot. Gyakran
emeli föl, képzeletben – mert „csak a képzelet emléke múlhatatlan”, ahogy a mostani kötet legutolsó darabja, búcsúverse,
az Újesztendei várakozás állítja – ama koponyát, a csontig kopárodás jelét, jelvényét. Beszédes, hogy az elmúláshoz szinte
szó szerint ugyanazokat a fogalmakat
kapcsolja, mint amilyenekkel a falu elmaradottságát illette: „S egyszer csak koponyánk fölött meglátunk egy kínos vigyort” – jósolja Az utolsó hónap ünnepei
záró sora. Olyan hűvösen, tárgyilagosan,
mintha a „földbe foszlott fej”-et nem is
a fekete humor nevezné a „végső tökéletesség” mintájának (Interjú Kondor Bélával). S mintha az önnön végességének tudata csakugyan csendes derűvel töltené el,
játékos kedvét növelné, messze az önsajnálat borongós hangulataitól. Megmondanád az öregség kezdetét? – mókázik egy
verscím is. Úgy mutatja, maga se tudja
a választ, sejti csupán: „olyat gondolok,

2000. február
amit elfelejtek / mintsem eszembe jutna
fölösleges mivoltom” Szinte már vidám
életkép jelenetezi azt is, ahogy a Nem az
a régi beszélője sajgó hipochondriájában
úgy válogatja a (vég)tagjait, akár a krumplit, „ez még eláll, emezt a féreg rágta”.
Szelíd, szemérmes a számvetés, hogy a
„szív s más szervek is / ráhangolódnak létük panasztalan, / legeslegbelül síró szólamára” (Ősz s tél között). Nem így a gyászversei, az apa, majd az anya halála után írt
költemények, siratók: éppen az árulkodik
a fájdalom súlyáról, mélységéről, hogy
bennük sem gáttalanul ömlik a panasz,
hanem a forma kényszere szab medret
neki. A hagyományos poétikai eszközök,
a rím, a ritmus kötöttségeit többnyire
a szabadvers kötetlen lehetőségeivel felcserélő, szójátékokkal és szófacsarásokkal,
meghökkentő, bizarr kifejezésekkel is szívesen élő Ágh-líra a szülősiratókban visszatér a magyar költészet klasszikus hagyományaihoz, a tagoló vershez akár, de a dal
egyszerűségéhez is. „Béla-apám-Magyarország / sehonnai nem-mennyország / (...) /
most már virágnyugalomban / lomb a
földre ömlött lombban / magavágta diófában / oszlik testamentumában” – búcsúztat a Családi csonka-kör, a búcsúzó érzelmi
gazdagságát tanúsítva. Azt a ragaszkodást,
a szeretetnek azt a meghittségét, amelyik
a fájdalmat évődéssel, bizalmaskodással
leplezi: „Vén paraszt, veled veszett / ház,
szerszám, kutya, ló. / Jelennek lelkifurdalása, / jövőnek hiábavaló” (Apám órája).
„mellettem, királynak királyné lehajtja
fejét Nagy Istvánné” – emeli a ragaszkodó
szeretet trónusára az anya alakját a Békes-

91
séget! című költemény, hogy aztán szinte
krónikás hűséggel, hitelességgel számoljon
be arról (Porció fogytán), ahogy „a leltár /
azzal bővül ami nincs már / csak a titkos
/ írással rótt vég a biztos”. A földművest
megműveli a föld: a föld a dolgát micsoda
szorgalommal hajtja végre, „megint együtt
szólíthatom őket, / mint a szülőföldi
anyaföldet” – a veszteségtudat általános
igazságokhoz, bölcs mondásokhoz menekül, szentenciákban fogalmazza meg
magát. Ágh István kései költészetében
mintha kevésbé gyűrűzne, villogna, bukdosna az a világ, amelyiknek a képeit már
a Harangszó a tengerészért is egymásba áttűnve, egymásra vetülve láttatta. Mintha
kevésbé kerítené körül a múltja minden
helyét, kevésbé csapkodná körbe, kevésbé
ömlene át emlékein. Lehet, nem azért,
mert formailag fegyelmezettebb lett, vagy
mert képhasználatában egyszerűsödött –
bár ilyen jelek is vannak.
Talán a Pannon tengerfenék adja a tömör választ. Az axiomatikus érvényűt.
Hogy a magány, a fölöslegességtudat, a személyiségre rátörő menekülésvágy ellenében, a „szakad egem vakolata / elindulnék
valahová” tanácstalanságában (Szenteste)
van valami, még a mások által halottnak,
érvényteleneknek és érdekteleneknek tekintett emlékek száműzése után is: „talán
ez a lángoló galagonyás az örökségem, /
meg a szülői sír, kőbe rótt nevek aláfordított, / eleven történetével”.

Márkus Béla

92

tiszatáj

Kovács István: A gyermekkor tündöklete
Szent Ágoston gyónásától (Vallomások) Kassák Lajos Egy ember élete című
zseniális, realista regényként is fölfogható
fölemelkedés-történetéig, nem szólva JeanPaul Sartre különleges hangulatú, a gyermekkorban fogant örökös lázadásáról
(A szavak), az önéletírásnak számtalan válfaja van. Egy kissé leegyszerűsítve: legyen
napló-forma vagy regény, ezekben a művekben a „dokumentum-értékű” írói (szociográfusi?) megformáltság, a gyakran fikciós történetté emelkedő valóság mit sem
ér, ha az egészet nem irányítja – majd műalkotásként nem fogja keretbe – a confessio-jelleg. Az igazmondás, az önmagunkba
való minél mélyebb ásás szépséges gyötrelme?
Inkább, ahogy a vallomás megteremti
az elbeszélés hitelét. S ebből a szempontból az irodalmi mű formáját nem ismerő
naiv parasztember, a Vadon nőtt gyöngyvirágban emlékező Tamási Gáspár és az
író-filozófus, Jean-Paul Sartre egymással
rokon alkotó. Bár Farkaslaka sohasem
költözhetik Párizsba, talán csak az írófivért jellemző „ész és bűbáj” mérkőzhetik
az egzisztencializmussal, az önéletírások

hitelét tekintve nagyon is szomszéd-várak.
Azzá teszi őket a szenvedély – a természet,
illetve a polgári lét elleni lázadás – intenzitása, a megélt s ábrázolt világ feszültségeit belső feszültséggé avató gyónó-káromkodó igazmondás.
(A helyszín mint médium) A gyermekkor tündöklete akarva-akaratlan Kosztolányira emlékeztető írói cím. Költői aurája
van, ami a visszahozhatatlan varázslatát
juttatja eszünkbe. Csakhogy a jégcsákány
alatti felület is tündöklik. Magyarán, a fényes hasadás csak első érzékelés: a tömbök kettéválását s a darabokat, szilánkokat kísérő villódzás valaminő dráma illúzióját kelti. Hiába a régmúlt mint fölfénylő, csaknem ötszáz éves nyelvemlék
tisztasága, érzékletessége – „es o capui tindoclic, es fenlic dragalatos nomos gongockel” (1513) –, a közelmúlt szavainak „etimológiáját” a korra rárakodó megannyi
kóros (történelmi) emlék is adja. Kovács
István esetében például a háború, illetve
az abban elveszített apa hiánya. Egy nemzedék – az Elérhetetlen föld költői (Kovács
István, Utassy József) mellett nevezetesen
Bella István – szenvedte ezt a mindmáig
fájó hősi halált s egyben személyes veszteséget. Kovács első kötetének címadó
verse, a Havon forgó ég – érezzük-e eme
furcsa tündökletet? – épp a gyermekkort
bevezető tragikus élmény rögzíti: „Vár jeltelen homlokú apám. / Hogy könnyebben megtaláljam, / tüzet gyújt a zubbonyában. // Csak egyensúlyom vesztem el,
/ ha egyszer partot érek, / szememben
hordom halálát / a havon forgó égnek”.
Ebben a metaforikus világban, amelyben a „meztelen nyár” akár lángvert kaKortárs Kiadó
Budapest, 1998
152 oldal

2000. február
tona is lehet – még akkor is, ha többé-kevésbé szerelmesversről van szó –, a szavak
megdideregnek, s az így óhatatlanul nyelvbilincsként is funkcionáló megfeszítettségérzet baljós jövőt sugall. Még a fölvett
Tamási Áron-maszk sem tudja elfedni –
jóllehet a vers gyöngébb befejezése ennek
ellentmond –, hogy mindig „zuhanni készülő [a] madár”, és „csőrében fekete [a]
gyöngy”. Ám a Havon forgó ég (1973)
című kötet nem csupán az életrajzot alapozó feketékkel kapcsolható A gyermekkor
tündökletéhez, hanem az utószóként eligazító – versmagyarázó? – Korai önéletrajz
szerepeltetésével is.
Ez a több mint negyedszázaddal ezelőtti szöveg lesz az új prózakötet – lírai
hangoltságú önéletrajz – első fejezete.
Meglepetésként? Meglepetésként bizony,
hiszen az ilyen hosszú vajúdásnak nem
mindig van meg az eredménye. Az írói
tanácstalanság a késedelem oka – az elhúzódó „szüzesség” bátortalanságra vall –,
vagy a prózaírás pótlékaként megélt Stachura-verspróza–regény (Szekercelárma) leleményes líra-zenéjével kielégült fordítói
öröm?
Akárhogy is alakult, bármily nagy időközökkel született is meg az önmagát az
ártatlanság korába visszaálmodó, a szürke
kort karakteres színekkel ecsetelő író önvallomása, A gyermekkor tündöklete unikum. Korrajz és legszemélyesebb jellegű
vallomás. Mindvégig a nyelvkereső izgalom
hatja át arra a helyzetre, a groteszknél is
groteszkebb – ám hősinek föltüntetett –
korvalóságra kellett az írónak igaz szavakat találni. Az egészet ez a kontraszt feszíti. Meg a nézőpont váltogatása: a gyermekfejjel megélt (mostanra vonatkoztatva
nyilván visszastilizált) helyzetet a hűvösen-pontos, ám a lírai hangulatú mondat
körén belül maradt narrátor (a felnőttfejjel józan én) „értelmezi”. (Csak nagy
ritkán gondolom, hogy az ötvenes éveket
bájjal kicsúfoló gyermekszáj utólagos felnőtt-kommentár.)

93
A nézőpont váltogatása? Hogy egyértelműbb legyen a két „stilizációs” szerep,
nem árt azonnal leszögezni: a véletlen
hozta – mutatis mutandis – Varázshegygyel szembeni varázsvölgyet: az Állami
Fodor József Szanatórium zárt, a beteg
társadalomnak itt esszenciaként megjelenő
különleges világát – furcsa egzisztenciájú,
„kitoloncolt”, pontosabban: ebbe a föltörhetetlen burokba kényszerített embereit – az ítélkező gyermek, a korai gyermekségében megzavart koravén lurkó
teszi górcső alá. A felnőtt író csak asszisztál ehhez a vizsgálathoz. Szinte naivnak
kell tettetnie magát, hogy a „cselekmény”
utáni évtizedek alatt megszerzett tudás/tapasztalat – mely nyomán sokkal keményebb, kérlelhetetlenebb volna az ítélkezés
– ne vevődjék észre. (Csupán sodortatja
magát a „gyermekszem” által.)
Iskola a határon? Szanatórium a főváros határában! A kórossá betegedett világ
betegeinek, és az őket kiszolgáló – az intézetet működtető – „betegeknek” (alig érződik itt a fölé- és alárendeltségi viszony)
összezárt együttese. Mikrovilág – „különcökkel”, a politika által feje tetejére állított, a Rákosi-rendszert s annak összes
jogfosztását megszenvedő alakokkal. Ebben a tüdőbeteg klímában mindenki veszélyeztetve van. Mindenki menekült. A több
– nyolc! – nyelvet beszélő portás éppúgy,
mint a visszaemlékező főhős, István faluról Pestre szökött csodaszép édesanyja,
aki telefonkezelőként teremti elő a mindennapit magához vett gyermekének.
Fontos a korai önéletrajz indítólökése,
a nagymama falusi környezetének, valamint a gyermeket is próbára tevő szeretetteljes ridegség ábrázolása. S nemkülönben
fontosak a hétvégeket bearanyozó érdi
(rokoni) kiruccanások szemnyitogató „furcsaságai” (ti. az asztalnál vitázva együtt
ebédel a valahai Horthy-csendőr mostohanagyapa és a néphatalomnak rendőrként
is biztos őre, a nagybácsi). Ám mindennél
lényegesebb a társadalmi hierarchiát, az

94
iszonytató félelemmel vegyes zavarodottságot, az orvos – beteg, felnőtt – gyermek,
Nevelő pajtás – tanuló, ideológiailag képzett – megbízhatatlan stb. viszonyt látleletként fölmutató szanatórium-rajzolatok mikroszkopikus pontossága. Vicchez
közeli félrehallások, anekdotikus, a politikai-történelmi helyzetet megfricskázó történetek, az emberiség-boldogító generalisszimuszok fullánkkal teli kifigurázásai –
mind-mind arra hivatottak, hogy tükrözzék a gyermek-ítélkező egészséges, a mű
tárgyával szembeni fölényét.
A gyermekkor tündökletében a jól megválasztott (?), a véletlenszerűséget reáliákként – megannyi, a korra fölöttébb jellemző valóság-szeletként – tükröző szanatórium-helyszínek (a porta éppúgy, mint a
valahai kápolna sekrestyéjéből átalakított
lakás) az író-költő alias kisgyermek számára médiumként szolgálnak. Egy „láthatatlan”, érthetetlen, csak bántásaiban-gyötretéseiben valós világot közvetítenek. És
ezt az élményt – a gyermekfőt is állásfoglalásra késztető, a kommunizmus mitológiája elleni hadakozást – kell átadnia figyelmeztető mementóként, jobb korok
vélhetően szerencsésebb nemzedékeinek.
Ez az utolérhetetlen szellemjáték, amely
által a legnagyobb homályban és ködben
is kikerülhető a fürge harckocsizóra leselkedő számtalan tankcsapda, Kovács Istvánt arra képesíti, hogy fejlődésregénynek
álcázott korai önéletrajzában egy magatartás-modellt valósítson meg. Ez két dátumon nyugszik: az ötvenes évek-beli – bár
humorra/fekete humorral nemegyszer legyőzött – halált az 1956-os születés, a levert
forradalom ellenére is a megdicsőülés követi. Hogy van valami plebejus, Illyésre
emlékeztető „paraszti” rátartiság ebben az
emlékezésfolyamban, az az otthon kisugárzó hatásában is tetten érhető. Ha jól
olvastunk, az ide-oda cikázások ellenére is
megvalósuló, sőt izgalmat keltő szerkezeti
rend mellett ez a nemzedéki kiegyenesedés
az önéletírás legfőbb hozadéka.

tiszatáj
(A nyelv mint médium) Hangozzék
bármilyen furcsán, nem a szerkezet, nem
az emlékezéstechnika, nem a gyermekmaszkot megfényesítő – hitelesítő – narrátor „kitekintései”, nem a már-már kultikussá növő kalandozás eseményei stb.
jellemzik legfőképpen – persze azok is! –
A gyermekkor tündökletét, hanem az egészet működtető nyelv. A humoros, a táj (és
a paraszti környezet) ízeiben élő? A metaforikus, a rövid, ám költői sűrítettségében
lélekrajzi elemeket is rejtő, gyakran kihagyásos mondat? Mindent összevetve, ahogyan az író – fokozatos tágítással – az
anyanyelv első szavainak a félelmétől eljut
az évtizedek alatt érlelt téma – végső soron a szegénység mint gyermekkori önarckép – sokszínű (a szenvedés tereit is színnel láttató) kibontásához, úgy válik egyértelművé a személyes sors és társadalom
egymásra montírozásában jelentkező,
tárggyal szembeni alázata.
Persze ennek a „fontolva haladásnak”,
mégha alig észlelhetni is a szövegen, „vesztese” ugyancsak van. Leginkább avval,
hogy az alapjában költői indíttatású, de
többé-kevésbé a „krónikaíróra” jellemző
elbeszélői modor – ami egyben plaszticitásról tanúskodó, fölényes nyelvkezelésre
valló megjelenítő erő – némelykor elbizonytalanodik, s ilyenkor a felnőtt költőre sohasem jellemzően!) túlcsillámlik
a mondat.
Példámat a túl szemérmes, a szexualitás legkisebb jelétől is ódzkodó (azt magábafojtó?) gyermek hirtelen „megvilágosodásából” veszem. A néprádió iránti kíváncsiság – „addigi életemnek ez volt a legnagyobb csodája” – vitte a kis lurkót, anyjával egyetemben, az egyik nővérke szobájába. S mikor az éjszakás műszak előtt
ágyában pihenő hölgy, hogy elnyomja
cigarettáját, hirtelen megfordult, a paplan
alól kivillant anyaszült meztelensége. Ez
a – hacsak egyetlen pillanatra is készen kapott – gyönyör miféle érzéseket szült
a szemlélőben? „Furcsa lüktetés iramlott

2000. február
végig bennem; a napfelkelte parazsat evő,
tüzes paripái.” Az utólagos, nyilván a felnőtt író képimádatából eredeztethető „stilizáció” nem csupán azért rossz, mert költőisége sekélyes, hanem azért is, mert
szinte agyonüti a rákövetkező – a gyermek
vágyát híven tükröző – mondatot („Szerettem volna én is a vőlegénye lenni”).
Igaztalan volnék, amikor A gyermekkor tündöklete szeplőit – nem túl sok van
belőlük – megemlítem? Lehetséges. De
evvel az oldallal szemben ott a kikezdhetetlen tisztaság, talán még erősebben észlelhető az alakrajzot egyetlen mondatba
sűrítő nyelvi lelemény (a süteményt elcsóró nagymamáról: „Hogy a rosseb egye
meg a béledet, mér etted meg, mamám?!”).
S végül, de nem utolsósorban a gyermek
logikája szerint számtalanszor megvillanó
humor („Miért ne lehetne vízdomb, ha
van hullámhegy?”).
Az ötvenes éveknek ezt a furcsa, égi és
földi alakokat egyként megörökítő „bestiáriumát”, amelyben a jó emberek tetteivel kiűzetik a gonosz, a szűkebb és tágabb
családi tabló köré épült történelmet, új
szereplők, új helyszínek, új idők, friss
alakok (és alakoskodók) bevonásával tovább kellene szélesíteni. Természetesen
vágyálmomat rögzítettem; annak ellenére,
hogy magam is alig hiszek a kész egész
folytathatóságában. Miért? Erre – vagyis
a válasz megkísérlése miatt – hadd hívjam
segítségül az önéletírást mint műfajt mo-

95
nografikus bőséggel elemző Szávai Jánost.
„A gyermekkornak az emberi személyiség
fejlődésében játszott döntő szerepét a legszélsőségesebb módon Jean-Paul Sartre
önéletrajza, A szavak emeli ki, amelynek
többször is ígért folytatása úgy látszik,
már sohasem készül el; nem törődve a
sürgető tanácsokkal, Sartre nyilván úgy
ítélte meg, hogy a jelen (a könyv megírásának jelene) és a régmúlt összevetése
tökéletesen megadta a választ arra a kérdésre, amely könyve megírásának kiváltó
oka volt: miért lett író – és csak író –
a polgárfiókából. A régmúlt már mindent
eldöntött, s a régmúlt és a jelen közti
átmeneti időszak leírása nem volna más,
mint szószaporítás, minőségileg semmi
újat nem tenne hozzá A szavak nyomán
kialakult Sartre-képhez.”
Kovács István természetesen nem
[nagy]polgárfióka, s a kommunista-beütés
is hiányzik belőle. Irdatlan szegénységgel
viselős gyermekkorát – hiszen nemzedékét ez a nyomorúság is jellemzi – meg
kellett írnia. Nem hivalkodásból, nem
azért, hogy más jellegű, a gyermekkorukat szerencsésebb nézőpontból közelítő
írók műveit netán elhomályosítsa. Hát
akkor miért? Önbecsülésből. A folytathatóság meg – cáfoljon rám! – legyen a saját
gondja!

Szakolczay Lajos

96

tiszatáj

Távlat és küldetés
GÖRÖMBEI ANDRÁS: LÉTÉRTELMEZÉSEK
Három részre osztotta új gyűjteményes kötetének írásait Görömbei András.
A könyv három nagy fejezete közül
a tanulmányokat összegyűjtő, címadó ciklus került az élre; a záró fejezet a szerző
irodalomfelfogását árnyaltan körülíró,
polemikus-dialogikus előadásainak szerkesztett szövegét tartalmazza. A középső
fejezetet a kisebb terjedelmű írások, kritikák alkotják. Az egyes életműveket több
írásban is elemző csoportok közül a szaktudományos céllal íródott tanulmány
mindig megelőzi az ismeretterjesztő szándékkal, tágabb olvasókörnek készült eszszéket. E szerkezetből kiindulva logikus
a következtetés: Görömbei András írásaiban mindig hangsúlyos szerepe van a
kezdő és záró mondat(ok)nak.
„»Egy költő műve azzal, hogy itthagyta, nem kész. Nemzete szellemében
kell elkészülnie« – írta Németh László
Ady halálának huszonötödik évfordulóján.” Ezek a sorok vezetik be a Létértelmezéseket. Az első két mondat rögtön
idézet: mintha csak azt akarnák kifejezni,
hogy aki e könyvet írta, szívesen támasz-

kodik elődei, kortársai gondolataira. Másként fogalmazva: az olvasást, az értelmezést dialógusnak, együtt-gondolkodásnak
tartja. Az idézet Németh Lászlótól származik: nem csupán a róla szóló tanulmányok, de a könyv más írásaiban oly gyakori Németh László-idézetek is tanúsítják
szerzőnk szoros kapcsolatát a nagy író
műveivel. Az idézet első mondata olyan
gondolatot vet fel, amely a 60-as évektől
egyre gyakrabban s mind több változatban hangzik el Nyugat-Európában s vagy
két évtizede nálunk is. Csakhogy Németh
László ezt 1936-ban írta! Görömbei András nem emeli ki ezt a tényt, szerényen
csak ennyit fűz hozzá az idézett mondatokhoz: „A befogadást már ő is a mű létmódjához tartozónak tekintette tehát.”
Többször hangot adott Görömbei András
annak a hiányérzetének, hogy manapság
mintha elfeledkeznénk a magyar irodalomtörténészekről, s ott is nyugati nagysághoz folyamodunk, ahol – időben őket
megelőző – elődeinkhez, Horváth Jánoshoz, Babits Mihályhoz, Szerb Antalhoz
vagy Németh Lászlóhoz fordulhatnánk.
Ne feledkezzünk el persze az idézet
második tagmondatáról se. Szerzőnk éberségéről, pontosságáról, értelmezői szigoráról is számot ad, amikor a „kell elkészülnie” meghaladottságát – hisz minden
olvasás újrateremti, újraírja a művet – sem
hagyja figyelmen kívül. Ez azonban nem
homályosítja el értelmezésében a „nemzete szellemében” jelentőségét: Görömbei
saját hitvallását megfogalmazva közvetlenül kapcsolódik Németh Lászlóhoz, így
mindkettejükre igaz, hogy „az irodalmat
Felsõmagyarország Kiadó
Miskolc, 1999
466 oldal, 1100,- Ft

2000. február
esztétikai létdokumentumnak és létértelmezésnek tekinti, ezért nem zár ki belőle
semmiféle egyéni vagy közösségi élményt,
léttapasztalatot, ha az esztétikai értékként
jelenik meg a műben.” E felfogás szerint
az irodalmi művek értékének egyaránt
fontos összetevője lehet az intellektuálisegzisztenciális problematika és a közösségi-nemzeti sorskérdés; s így burkoltan
mintegy szembenállását fogalmazza meg –
mint a kötet nem egy tanulmányában
nyíltan is – azzal a mai divatú olvasásmóddal, amely idejétmúltnak tekinti a képviseleti-közéleti ihletettségű irodalmat. Nem
véletlenül zárja A gondolkodó Ady című
nyitótanulmányt, visszakapcsolva a felütéshez, hitvallás-értékű összefoglalás, Németh László-idézettel teljessé téve a keretet: „Ady küldetéstudata mély felelősségérzetből táplálkozott, eredményeiben pedig értelmet és igazolást nyert. Kegyetlen
bírálatán mindig átsüt a mélyebb szeretet,
a létérdekű aggódás, a megőrizni, felemelni
akaró szenvedély. »Ady nemcsak keseregte a magyarságot, hanem alkotta is.«”
Ez az általánosan jellemző szerkesztésmód: hangsúlyos felütés, a zárlatban
visszatérés a nyitógondolathoz, a tárgyalásban néhány pontosan körülhatárolt
rendezőelv szerinti szigorú, de az árnyalatokat is felkutató haladás – ez adja Görömbei András írásainak plaszticitását,
gördülékenységét, sodró ritmusát. Mind
tanulmányait, mind esszéit és kritikáit az
éles, ugyanakkor a célnak példás következetességgel alárendelt szűkített problémafelvetés jellemzi. Ezt a szűkítést téves
volna itt a probléma elszegényítéseként
értelmezni. Nem másról van szó, mint
tudósi mértékletességről: a problémakör
pontos körülhatárolásáról. A gondolkodás
plaszticitása nem érvényesülne azonban
stílusának páratlan világossága nélkül.
Összefoglaló érvényű, sűrítő nyitómondataiban is szinte áttetszően egyszerű a fogalmazásmódja. A Németh László kereszténysége című tanulmányát így kezdi:

97
„Németh László grandiózus életművének
a centrumában az üdvösségügy, az embert
önmaga fölé emelő magatartás-minőség
kimunkálása áll.” E mondat világos fogalmazása ellenére is sok mindent sűrít
össze. Kinyilvánítja, hogy Németh László
egész életművét készül vizsgálni, méghozzá egy speciális szempontból. E kiemelt szemponthoz, az üdvösségügyhöz
rögtön hozzárendeli legfontosabb értelmezését, az „embert önmaga fölé emelő magatartás-minőség”-et, amely e tanulmány
végső tanulságának summája. E mondatában kimondatlanul ott rejlik az a meggyőződése is, hogy az üdvösségügy – legalábbis Németh László számára – nem pusztán
egzisztenciális, nem is csak művészi, hanem közösségi és általános emberi kérdés.
Ugyanez a különös képesség, sűrítésösszefoglalás és plasztikus-világos kifejezés
kettőssége jellemzi például a Karácsony
Benő-monográfiáról írott kritikát, a Czine
Mihály könyvére írott recenziót, a Németh László Tanú-korszaka című kritikát –
bárhol is ütjük fel, a kötet valamennyi
írását.
Mégegyszer hangsúlyozom: a mértékletesség, arányosság elvén alapuló szűkítés
korántsem jelenti a távlat hiányát. Éppen
ellenkezőleg: Görömbei András munkáiban az egyik legnagyobb érték az az irodalomtudományos, sőt művelődéstörténetikulturális távlat, amely – a szerző olykor
talán túlzott szerénysége folytán – nemegyszer rejtetten, de ott munkál minden
leírt sora mögött. Gondolatainak, esztétikai-irodalomtörténeti ítéleteinek aranyfedezete az a kivételesen széles tájékozottság, amelyet száz évvel ezelőtt talán arcpirító lett volna szóba hozni is, ma azonban
a legritkább esetben jellemző „alul-specializált” irodalmárainkra. Közvetlen kutatási területe átfogja az egész XX. századot,
tanulmányai pedig a teljes magyar irodalom együtt-látásának példái – együtt-látás
alatt értve ezúttal az irodalom különböző
korszakait, Balassitól századunkig. Egyike

98
ő ugyanakkor azon irodalomtörténészeinknek – ma sincsenek sokan, a hetvenes
években azonban alig néhány társával
teljesen elszigetelődött –, akik a magyar
irodalmat a politikai határoktól függetlenül is együtt-látják. Ennek a már-már makacs hajthatatlanságnak – hiszen a kommunizmus ideje alatt a konformisták
szemében (jobb esetben) annak tűnhetett
– éppannyira túlbecsülhetetlen, mint
amennyire mindmáig föl nem becsült és el
nem ismert a jelentősége. Egyes mai irodalmi iskolák értelmezhetik irodalompolitikai sakkhúzásként a kisebbségi irodalmak egyenjogúsítását, az akkori küzdők –
köztük Görömbei András – egész életművükkel állnak helyt a küldetésként vállalt,
irodalompolitikai szempontból éppenhogy rendkívül hálátlan szerepért, az egész
kisebbségi magyar irodalom – beleértve
a nyugati magyar irodalmat is – alapos
számbavételéért, nem csupán magyar-, de
világirodalmi mércén való megméretéséért. S csak a saját részrehajlásaiktól elvakítottak látnak ott elfogultságot, ahol egyazon ihletettséggel és igényességgel ír a
szerző Szőcs Gézáról, Székely Jánosról
vagy Tolnai Ottóról, mint Szilágyi Istvánról, Sütő Andrásról vagy Tamási
Áronról (Napjaink kisebbségi magyar irodalma, 1993, 1997). Az új kötetben pedig
a kárpátaljai irodalomról írt összefoglaló
tanulmány is tanúsítja, hogy az emberi
együttérzés sem tudja elfogultságra késztetni az irodalomtörténészt, aki több
évtized irodalmának mérlegét vonja meg
őszinte szigorúsággal ebben a mondatban:
„Tragikus sajátossága ennek az irodalomnak, hogy az összetettebb szemlélet kialakítása a dogmatizmus továbbélése miatt
egészen a rendszerváltoztatásig áttörhetetlennek bizonyuló akadályokba ütközött.”
A távlat e tanulmányokban és esszékben nem korlátozható az irodalomra:
értem itt úgy is, mint művelődéstörténetitörténelmi átéltséget, tehát mint szélesebb
összefüggésekben való gondolkozást, s úgy

tiszatáj
is, mint szemléleti mélységet. Előbbire példaként hozhatom A gondolkodó Ady gazdag filozófiai-teológiai párhuzamait, vagy
éppen a kvantumfizika komplementaritáselvének szuverén alkalmazását Ady gondolkodói alkatára. A szemléleti mélység
pedig Görömbei András gondolkodói alkatának legfőbb jellemzője. Annak bizonysága, hogy az egyéni nézőpont, az
egyéni olvasói ízlés, a szuverén irodalomértelmezői horizont csak akkor válik igazi
alkotói távlattá, ha kellően átgondolt,
koherens, gazdag, nem kirekesztő, hanem
befogadó szemléletű. Görömbei egyéni
ízlése és irodalomfelfogása összeforrottságában, egyszersmind rugalmasságában tárul elénk. Különböző alkatú művészeket
képes egyazon szenvedéllyel olvasni és
„vallatóra fogni”, nem titkolja viszont
„elfogultságát”, olvasói és tudósi vonzódását ahhoz az irodalomhoz, amely az egzisztenciális kérdések mellett számot vet
a szűkebb vagy tágabb, kisebbségi és nemzeti vagy egyetemes emberi közösségek
sorskérdéseivel is. Első olvasásra felületes
önismétlésnek hathat e szemlélet többszöri, többféle megfogalmazása, holott
egy mély átéltségű emberi-alkotói hitvallás megfogalmazás-kísérleteiről, tudatosításáról van szó. Bárhonnan idézhetnék
idevágó gondolatokat – legrészletesebben
a Századunk kihívásai – a magyar irodalom
válaszai című előadás fejti ki e szemléletet.
„Nagyon szegények leszünk”, hangzik
a figyelmeztetés, ha a szerző-olvasó közti
„interakcióból kizárjuk közösségünk meghatározó kérdéseit, hiszen a magyar sors
és történelem naponta figyelmeztet létünk
meghatározottságaira.” Részletesen taglalja, hogy a valóságvonatkozás, a történelmi analízis, a közösségi sorskérdés vállalása „önmagában nem művészi érték”;
de „az esztétikai értékben”, fűzi hozzá
Poszler Györgyöt idézve, „az ismeretelméleti és az eszmét sugárzó érték, valamint az emotív és konstrukciós érték
»nemcsak kiegészíti, hanem feltételezi, sőt

2000. február
életre hívja egymást.«” Elismeri azokat az
értékeket, melyek nem arról a talajról
sarjadnak, de nem hajlandó belenyugodni
abba a törekvésbe, amely száműzné a
magyar irodalomból a közösségi küldetést
– bármily magas esztétikai színvonalon
is – vállaló műveket. Egyik mesteréről,
Czine Mihályról írván és őt idézve
mintha önmagáról is vallana: „a jó irodalom nemcsak szórakoztat, hanem »ébreszt, tudatot formál, közösségbe fog,
segít megvalósítani az emberben rejlő
lehetőségeket«”. Erről a szemléleti alapról
kiindulva vallja – a tanulmányok tárgyát
tekintve is nyilvánvaló ez persze –, hogy
tájékozódásának fő iránya az Ady Endre,
Németh László, Illyés Gyula, Nagy
László, Csoóri Sándor, Sütő András,
Nagy Gáspár művészetével jellemezhető
irodalom. Ez a névsor persze megengedhetetlenül szűk, hiszen több tucatnyi
névvel egészíthetnénk ki korábbi könyvei
alapján, s az előző tanulmánykötetéből, A
szavak értelméből is számtalan példa – Zalán Tibor, Aczél Géza, Dsida Jenő, Márai
Sándor stb. – igazolja, hogy ezen irányon
kívül még sokfelé figyel. (Az elsők között,
amikor sokan mai hívei közül még nem is
hallottak róla, méltatta a legnagyobb elismerés hangján Baka István költészetét.)
Kiváló Sinka István-, Sütő András- és
Nagy László-monográfiája után igazságtalan vele kapcsolatban adósságról beszélni,
mégsem hallgathatom el: sokan remélnek
Görömbei Andrástól egy Ady Endre- és
Csoóri Sándor-monográfiát. S talán ő
maga is meglepődik, ha e névsort kiegészítem József Attilával: régóta vár e költőnk
egy szintetizálni, különböző irodalomtörténeti korokat és irányzatokat együtt-látni
tudó, az emberi-művészi sorskérdéseket
mélyen átélni képes irodalomtörténészre.
Az eddigiekből is kitűnik, de a könyv
második fejezete nyilvánvalóvá teszi,
hogy Görömbei András kérlelhetetlenül
szigorú kritikus és kemény szavú vitapartner. Ellenfelének érdemeit sohasem

99
kisebbíti: Grendel Lajos sarkító tételeivel
vitázva úgy fordítja azokat visszájukra,
hogy e „kifordított” álláspontot nem
akarja a bírált szerző „nyakába varrni”.
Persze, ahol a közös pontok megtalálására
kevés reményt lát, ott kendőzetlen indulattal fogalmaz. Így írta meg a sokak által
bírált antológiáról, a Hét évszázad költőiről
az egyik legkeményebb kritikát. Vagy így
szállt szembe Kálmán C. György Nagy
László trónfosztásának szánt pamfletjével,
kíméletlenül leleplezve a kritikus csúsztatásait, önellentmondásait. Ez a két írás azt
az érzést keltette bennem, hogy Görömbei András írásainak néha kifejezetten
használ, ha véleményét oppozícióban, vitában kényszerül megfogalmazni. Problémafelvetésének amúgy is oppozíciós technikája még jobban érvényre jut, és nemegyszer árnyaltabb érvelésre készteti: a
Nagy László organikus költői világa című
1995-ös tanulmánya érvelését több helyütt
a jóval korábbi, 1989-es Megjegyzések egy
pamflethez című írása teszi árnyaltabbá,
teljesebbé. Kritikáját, hiányérzetét még
akkor sem hallgatja el, amikor érezhetően
nagyra becsüli a bírált művet, mint ez a
Thomka Beáta Mészöly-monográfiájáról
és Zalabai Zsigmond Verstörténés című
művéről írt opponensi véleményén mindvégig érezhető.
Minden vitázó szándéka, nemes indulata, irodalomszeretetből eredő szenvedélye ellenére higgadt, megfontolt gondolkodó benyomását keltik Görömbei András írásai. A szerves, tudatosan építkező
életmű, az önmagával szembefordulni,
magát megtagadni soha nem kényszerülő,
mert a kezdetektől szilárd erkölcsi és
alkotói alapelveken nyugvó tudósi magatartás e higgadtság fedezete. Olyan tudósé,
aki képes sokaknak írni, sokakhoz szólni:
képes gondolatait olyan nyelven átadni,
amely nem csupán az irodalomtudósok
számára hozzáférhető. (Kiváló példa erre a
könyv talán leginkább szaktudományos
célzatú, mégis könnyen olvasható – s mel-

100
lesleg kiváló – tanulmánya, A poétikai én
változásai Csoóri Sándor költészetében.)
Mert hát mit ér a tudós munkája, ha nem
tudja minél többekhez eljuttatni tudományát? Legalábbis én mindig ilyennek képzeltem az igazán nagy tudóst: képes magas
tudományát a beavatottság alacsonyabb
fokán állókkal is megosztani. Görömbei

tiszatáj
András nem csupán élőszóban, egyetemi
előadásokon és konferenciákon, de írásban is képes megszólítani, együttgondolkodásra hívni az irodalomszeretők és
-értők legszélesebb közönségét.

Nagy Gábor

2000. február

101

A kiteljesedõ életmû
Az ünnepi könyvhét kiadványainak
sorában Péter László Szegedi seregszámla
című műve volt a 3. kötet, amelyik fölkerült az országos listára Darvasi László és
Podmaniczky Szilárd prózakötetei mellett. E most megjelent könyvnek a fényében láthatjuk, hogy Péter László életműve
egyre inkább kikerekedik, egyre inkább
összefonódik és az olvasók kezébe kerül,
hiszen a Szegedi seregszámla című kötethez
hasonlóan, tehát különböző cikkeket tartalmazó gyűjtemény megjelent már 1983ban a Szegedi örökség címmel, majd ezt
követte a Szerette Város (1986,), a Szőregi
délutánok (1994), és a Mindörökké Szeged
(1997). Az öt kötet a legjelentősebb írások
gyűjteményét adja az olvasó kezébe. Természetesen képtelenség azt elvárni, hogy
Apró Ferencnek az 1995. november 17-én
lezárt Péter László személyi bibliográfiájának 3299 tételét rekonstruálni lehessen,
de erre valójában nincs is szükség. Az életmű nem minden egyes darabja készült azzal az igénnyel, hogy kötetbe megjelenve
is napvilágot lásson.
A kiteljesedést nemcsak ez az öt kötet
jelzi, hanem a tematikus válogatások kötetei is. Péter László legtöbbet három sze-

gedi klasszikussal: Tömörkény Istvánnal,
Móra Ferenccel és Juhász Gyulával foglalkozott, és szinte természetes, hogy az
ezekkel kapcsolatos cikkeit, tanulmányait
külön-külön kötetekbe gyűjtötte össze.
Így jelent meg 1997-ben a Tömörkény
világa és 1999-ben a Móra műhelyében
című gyűjteményes kötet. Való igaz az
a mondás, amit Péter László többször is
elismételt, hogy nem tellett néki igazi
nagy monográfiák megírására, de amikor
ezen a hét köteten végigtekintünk, majdhogynem azt lehet mondani, hogy kikerekedik belőle egy szegedi művelődéstörténeti monográfia, és kikerekedik belőle
a – remélem – három szegedi alkotó művének értékelése.
Habent sua fata libelli (a könyveknek
is meg van a sorsuk) – tartja a latin közmondás, s ezt igazán szemléletesen mutatja ennek az öt fölsorolt kötetnek a megjelenése. Az első kettőt még a Szépirodalmi Kiadó gondozta és várta azt, hogy
Péter László harmadik kötetét is megjelentethesse, ám anyagi nehézségek miatt
erről le kellett mondania. Ezt az anyagot
vállalta át végül a Püski Kiadó, negyedik
kötet az Argumentum, a mostani pedig
a szegedi Bába és Társai kiadó által jelenhettek meg. (A Tömörkény világa a Lord,
a Móra műhelyében pedig a Pannonica Kiadó kiadásában látott napvilágot.)
Az életmű kikerekítésének szándékát
mutatja az a feszes szerkesztési mód is,
ahogy ez az öt különböző tárgyú tanulmányanyagot tartalmazó kötet megjelent.
Mind az öt kötet három gerincre épül föl:
az első ciklus az „Emlékek”, a második
ciklus az „Örökhagyók”, a harmadik pedig a „Kortársak” címet viseli. Ez egészül
A Tisza hangja 18, Bába és Társai Kft.
Szeged, 1999.
406 oldal

102
ki a Szőregi délutánok című kötetben a
„Város falui” című nagyobb fejezettel,
majd a Mindörökké Szegedben pedig a „Motívumok” és az „Örökhagyók” és a „Kortársak” után csak a „Magamról” ciklussal
találkozunk, majd utószóként a 21. század
Szegedjéről ír néhány oldalt a szerző.
Nem hagyhatom szó nélkül azt, hogy
mindegyik kötet, kivéve sajnos a Püski
Kiadónál megjelentet, kitűnő névmutatóval látott napvilágot, ami egy filológus
számára hallatlan könnyebbséget jelent,
valamint azt, hogy a könyv írója igazi irodalomtörténész.
A Szegedi seregszámla anyagában döntően az 1990-es években megjelent cikkeket, tanulmányokat vetette föl a szerző,
egy kicsit azért természetesen vissza is
nyúlt, hiszen 1985-ből, 1987-ből illetve
1989-ből is találunk egy-egy írást, sőt
1989-ből kettőt, amikor is egy 1956-ban
keletkezett cikk közlésére vállalkozott Péter László.
Az „Emlékek” című ciklus jobbára
olyan írásokat tartalmaz, melyek adattár
jellegűek, hiszen itt sorolja föl Péter
László, hogy kik származtak el Szegedről,
Szeged hogyan jelent meg Európában, kik
voltak azok a piarista szerzetesek, akik
beírták nevüket a magyar művelődéstörténetbe és ugyanakkor a szegedi gimnáziumban tanítottak. Összefoglalja a jezsuiták és a KALOT szegedi történetét is. Ez
utóbbi két tanulmány igen jelentős, főleg
a Jezsuiták Szegeden című, hiszen ebben
a témában összefoglaló jellegű tanulmány
eddig még nem látott napvilágot, s eredeti
megjelenési helye, a múzeumi évkönyv
nehezen hozzáférhető. Az „Örökhagyók”
ciklusban szintén találunk olyan írást,
amelyik alkalomra készült, ez az Írók,
költők a szabadságharc forgatagában. Ám
függetlenül attól, hogy alkalmi műnek
tűnik, igen jelentős összefoglalását adja az
1848–49. évi szegedi eseményeknek, hiszen egy személyi kataszter sem lehet meg
történelmi áttekintés nélkül. A további-

tiszatáj
akban egy-egy személy került az írások
gyújtópontjába, így Major István a szabadságharc tüzére, báró Jósika Miklós író,
Jámbor Pál plébános, aki Hiador írói
néven ismert, népszerű költő volt a reformkorban. De ugyanígy Egressy Gábor,
Madách Imre, Lechner Lajos, Mikszáth
Kálmán szegedi kapcsolatairól is szól
a könyv. Megemlékezik Gönczy Lajosról,
aki Szeged első olimpikonja volt. E cikkek nem igazán összefoglalások, hanem
csak egy-egy momentumát ragadják meg
az illető személy és Szeged kapcsolatának,
mindenkor adatszerűek. Néha az anekdotikus hang is helyet kap, ilyen pl. a Mikszáth és a városszerkezet című írás.
A „Kortársak” ciklusa közelebb hoz
bennünket a mához és sokkal inkább
érződik Péter Lászlóénak ez a rész, mint a
korábbiak. Ezt megelőzően elsősorban az
adatszerűség tette rá Péter László-i bélyegét az írásokra, hiszen a neves filológus
minden szót, minden adatot gondosan
mérlegel, mielőtt leírná. Ám e fejezetben
ezen túlmenően valóban ismerősök, valóban 'kortársak' köszönnek vissza a könyv
lapjairól, akiknek nemcsak adatait ismerjük meg ezekből az írásokból, hanem
érzékeljük Péter László érzelmi kötődését
is e személyekhez.
A ciklust Vasváry Ödön vezeti be, aki
– mint Péter László megfogalmazta – második alapítója a Somogyi-könyvtárnak.
Vasváry Ödön washingtoni lelkészként
hatalmas anyagot gyűjtött a magyar amerikásokról. Ezt éppen Péter László ösztönzésére hagyta a 70-es években a szegedi
Somogyi-könyvtárra. E gyűjtemény ma is
a könyvtár falai között található és az országban föllelhető legnagyobb, legteljesebb ilyen téka. Péter László figyelme
a kortárs nagy írók felé is fordul, elemzi
Németh Lászlónak és Illyés Gyulának
Szegedhez illetve a Tiszatájhoz fűződő
kapcsolatait. Ezek természetszerűleg inkább filológusi munkák, bár mindkettőjüket személyesen is ismerte Péter László.

2000. február
Hattyasi Dezsőt, a neves szemészprofesszort 95., Hencz Aurélt, az Egyetemi
Könyvtár volt igazgatóját 85. születésnapján köszöntötte, foglalta össze életüket, illetve Hattyasi Dezső esetében Bálint Sándorral való kapcsolatáról is szólt. Egykori
hittanáráról, Takáts Endréről is megemlékezik, akinek portréja a szegedi egyetemi
Szent Imre Kollégium kápolnájában látható. Ő volt Vinkler László modellje
Szent Imre alakjához. A szegedi születésű
Nagy Ernőről is szót ejt Péter László, aki
a franciaországi száműzetésben igyekezett
ébren tartani 1956 emlékezetét. 1993-i keltezésű az a nekrológ, amely Szász Ferencről, a Délmagyarország jeles publicistájáról készült, aki a világháború utáni éveket
már Budapesten töltötte.
A „Magamról” ciklus valóban Péter
László személyéről szól. Az 1947. évi doktoravatásról, annak bonyodalmairól mesél, 1956-i naplójából közöl részleteket,
majd pörének eseményeit foglalja össze,
amely 1957-ben izgatás címén folyt ellene.
A mához is van szava, hiszen A magyar
gond és remény című, e ciklusba tartozó
utolsó írás 1993-ban született és a rendszerváltozás lázában élő ország legsúlyosabb problémáit igyekszik megfogalmazni. Nagyon érdekes az utószóként
jelölt, A 21. század Szegede című írás, hiszen ez a korábban tanulmányozott szerzők, mint például Domokos László, Czibula Antal, Szalay József városrendezési
elképzeléseit gyűjti csokorba, és ugyanakkor fölteszi a kérdést, milyen is lesz
tehát a jövő század Szegedje? Megpróbál
mindezekből, illetve egyéb élményeiből
olyan tanúságokat leszűrni, amelyeket –
úgy lehet – Szeged várostervezésében is érvényesíteni kellene.

103
A tartalomjegyzéket tanulmányozva
úgy látjuk, hogy ezek apró mozaikdarabkák, de ha egymás mellé tesszük ezt az öt
kötetet, akkor egyre inkább kirajzolódik
egy valóban nagy hatású, Szeged művelődéstörténetének körképét adó tevékenység. Kirajzolódik az a munka, amelyet
Péter László sok évtizede folytat a 'szőregi
délutánokon', az a munka, amelyben megpróbálja föléleszteni a városszeretetet az
itt lakókban és tudatossá igyekszik tenni
az itt élők számára a város értékeit. Talán
ha nem ilyen szerkesztésre kényszerül rá
Péter László, hiszen 1983-ban még komoly nehézségei lettek volna bizonyos
írásainak közzétételével, hanem tematikus
egységekbe rendezhette volna anyagait,
biztosra vehető, hogy kikerekedett volna
belőle egy szinte hiánytalan szegedi művelődéstörténet, amelynek esetleges hiátusait
Péter László nyilván könnyedén pótolhatta volna. Ettől függetlenül minden szegedi lokálpatrióta számára megkerülhetetlen az öt kötet, amelynek mindegyike Szeged nevét viseli címében, a Szőregi délutánok kivételével és éppen a cikk elején
említett névmutató segítségével hallatlan
könnyűvé teszi a legkülönbözőbb adatok
megtalálását.
Kár, hogy a nyomdai kivitelezés nem
olyan tökéletes, mint az írások. A számítógépes szerkesztés ördöge itt is csúnya
bakit csinált, hiszen a 219. oldalon a szöveg befejeződvén, a jegyzet már nem fért
rá, így átkerült a teljesen üres 220. oldalra,
az előző lapalji négyes számú jegyzet vége.
Ugyancsak elég ügyetlen a Szent Imre
freskót tartalmazó lapnak az elhelyezése,
hiszen ennek hátoldala is üres, az aláírást
a fénykép alá is lehetett volna helyezni.

Gyuris György

104

tiszatáj

Kiss Gy. Csaba politikai lecke-szövegei"
"

Találó alcímmel látta el legutóbbi kötetét Kiss Gy. Csaba. A kötet címe: A szabadság kísértése, a „politikai lecke-szövegek” alcímmel egészül ki. Nagyjából egy
évtized – a rendszerváltás évtizede – politikai cikkeit, interjúit gyűjtötte kötetbe
a szerző, feltehetően azzal a szándékkal is,
hogy adalékul szolgáljanak ezek a cikkek,
politikai megnyilatkozások együtt egy későbbi – az eddigieknél pontosabb, tisztességesebb, hitelesebb – politikatörténeti
elemzéshez, akár önmagának, akár másoknak.
Ám jól érzékelhetően van itt valami
más szándék is: az egyéni és a nemzedéki
számvetés igénye, egyelőre ebben a formában, nem a politikusi-értelmiségi memoárirodalom gyarapítása céljából. Ez
utóbbi számára, úgy látszik, nem érkezett
el még az idő, de valamiféle számvetés és
önmagunkkal való szembenézés így „menetközben” is szükségeltetik, ha gondolkodik az ember és élete nagyobb fordulóinál a lelkiismerete sem hagyja nyugodni.
Nem mintha Kiss Gy. Csabának oka
lenne a lelkifurdalásra, hanem azért, mert

oka van áttekinteni mindazt, ami történt
és látni benne önmagát, mint közszereplőt. Ezzel persze a szerző – egykori szövegei által – mintegy visszaküldi magát átmenetileg az egyszer már elhagyott politikai színpadra, miközben mai énje helyet
foglal valahol a nézőtéren s feszülten nézi
a színpadot és önmagát: hol szólalt jól,
pontosan, hol bakizott, hol, melyik jelenetben értette félre a helyzetet s összességében jól értette-e a legfőbb rendező szándékát, instrukcióit. Mert lecke a közszereplés is, a politika is, akárcsak az egész
életünk, és jobb megtanulni a leckét, akár
utólag is, mint hagyni a feledés homályába
veszni azt is, amit esetleg egyszer már
megtanultunk. Arról nem is beszélve,
hogy jönnek, egyre jönnek az utánunk
valók, hátha ők is tanulhatnak valamit
a mi történetünkből, bár ennek nem sok
jelét látjuk a történelemben.
Kiss Gy. Csaba az 1987-es lakiteleki sátorverést megelőző időszakot is érinti
e könyvben néhány írással, éppen csak
jelezvén a rendszerváltás előtörténetéből
valamit. Ha ez a kötet nem egykori írások
válogatásából állna, hanem a mából visszatekintve, némi rálátással immár elemző,
kortörténeti munkát adna közre, nyilván
korábbról indítaná a történetet, valószínűleg a hatvanas évek második felétől, alighanem a Kiss Ferenc kezdeményezte
„Nagy népi hurál” találkozóitól, 1968-tól,
közös egyetemi éveinktől. Így azonban a
történet sora – Oplatka András bevezető
sorai után – a nyolcvanas évek derekától
indul, akkor meg nem jelent, vagy külföldön közreadott olykor álnéven közölt
Széphalom Könyvmûhely
Budapest, 1999
980 oldal, 272,- Ft

2000. február
írásokkal. Az első cikk így is még a zsarnokság természetéről szól, a lengyel író
és „megfigyelő”, azaz zsarnokság-elemző,
Ryszard Kapusćinski riportkönyvei kapcsán. Indításul a szerző jobbat, a korszakra s önmagára is jellemzőbbet aligha
találhatott volna sokáig fiókban bujdosó
dossziéjában. Ezután egy „nyílt” levél
következik Hajdú Jánosnak, a hírhedt
bértollnoknak, aki annak idején – felsőbb
instrukciók szerint – az Élet és Irodalomban segített elítéltetni az akkor még létező
Csehszlovákiában Duray Miklóst és itthon még lehetetlenebbé tenni a Duraykönyvhöz előszót író Csoóri Sándort és
szűkebb-tágasabb környezetét. Ám e cikknél megállok egy pillanatra. Ugyan ki
tudja már, nálunk pár évvel fiatalabb
olvasók közül, hogy ki is volt az a Hajdú
János? És ugye, milyen jó, hogy annyi
kacat és rossz emlékezetű figura ily gyorsan kihullik a történelmi emlékezetből?
Igen-igen, csakhogy kihullik más is, kihullik az is, amiről tudni kéne, elillan egy jó
évtized és a közéletbe frissen belépők már
arról a történetről sem tudnak, amely
nekik teret nyitott, s gyanítom, nem is
nagyon érdekli őket. Annyi nekik a mi
közlésünk is, mint apák-nagyapák meséi
éhezésről, zsarnokságról, háborúról vagy
hadifogságról. Mese.
Mégis, a „mese”-, azaz történetmondóké a felelősség, hogy továbbadják mindazt, amit érdemes, mert abból valami
mégiscsak hasznosul valamiképpen az időben, egy-két érdeklődő, friss elme révén.
Kiss Gy. Csaba ezúton is ennek a felelősségnek akar eleget tenni. Felidézi egy-két
kis cikke közlésével az egykori írószövetség szerepét is, mely – bármily furcsának
tűnik is ma már – a rendszerváltás előtti
idők legnagyobb súlyú politikai fórumaként is működött, mert akkor ott gyűlt
össze a legtöbb szókimondó ember, ott
sűrűsödött legjobban a közbátorság, s a
hatalom is különös figyelmet fordított

105
arra, hogy mit mondanak az írók s hogy
éppen az írók mit mondanak ki. Ezután
a Tiszatáj-ügy következik a könyvben,
megintcsak jelzés értékűen, de azt valóban
jelezve, hogy a folyóiratok akkor – különösen a vidéken szerkesztett irodalmi
folyóiratok – többek voltak önmaguknál:
valóságos bástyái voltak a szellemi önvédelemnek s bizonyos mértékig erjesztői,
műhelyei a szellemi és politikai „szabadságharc” megvívásának is. Soroljuk csak
a címeket, megérdemlik: Alföld, Jelenkor,
Forrás, Új Forrás, Életünk s mindenekelőtt a Tiszatáj. Fontos volna erről egyszer elemzően írni, mert az nem vesztette
időszerűségét a demokráciában sem, hogy
tudjuk: nem lehet mindent a politikára és
a politikusokra bízni, akkor sem, ha azok
„választott” emberek. Egy nemzet jövője,
szelleme, erkölcsi minősége – túl diktatúrákon és különböző színezető demokráciákon – őrzött és ápolt autonómiáján,
szellemi embereinek és intézményeinek
színvonalán és erkölcsén múlik elsősorban. Ha ezeken a területeken megindul.
az erózió, vagy ha a nemzet és a társadalom éppen e téren nem tud építkezni –
aminthogy ennek komoly jeleit láthatjuk
évek óta – akkor a demokrácia hatalmi
rendszere, intézményei is elégtelennek bizonyulnak majd. Politikai hatalom megfelelő erkölcsi alapok és szellemi környezet nélkül emberre, nemzetre és társadalomra egyaránt veszélyt jelent.
Kiss Gy. Csaba nagyon jól tudja ezt,
úgy is, mint „liberális” magyar értelmiségi, akinek fontos a gondolkodás és a
szellemi élet függetlensége a mindenkori
politikai hatalomtól. Azt is tudjuk azonban – e könyv tanúsága szerint is –, hogy
sem a szabadságát és a maga autonómiáját
féltő liberális szellem, sem az értelmiségi
finnyásság nem kerülheti meg a politikát,
ha az ember az önként vállalt értékrendjét, ideáljait érvényesíteni akarja. Az elmúlt tíz esztendő, a rendszerváltás eddigi

106
története sokak számára ennek az ellentmondásos érzésnek vagy tudatállapotnak
a drámáját is jelentette. Nem lehetett nem
cselekedni, nem részt venni és nem lehetett nem csalódni. Kiss Gy. Csaba könyve
e tekintetben is fontos, őszinte dokumentuma egy nemzedék történetének, benne
az ember és a társadalom kénytelen-kelletlen pártosodásával, eszmények és politikai realitások küzdelmével a társadalomban és belül az emberben. Dokumentuma egyszersmind annak is, miként fonódott össze a rendszerváltás legnagyobb
indító pártja, az MDF és a szerző személyes sorsa egy fontos történelmi szakaszban, majd hogyan oldódott el a „győzelem” következtében, a párt hatalomra kerülésének időszakában.
Ez a történet bomlik ki előttünk a korabeli cikkek, interjúk, különféle reflexiók során s ezzel együtt részben a Magyar Demokrata Fórum győzelmi története és hanyatlása. Mint mindannyian,
akik a nyolcvanas évek második felében
a Magyar Demokrata Fórumot kigondoltuk, majd megszerveztük és elindítottuk,
akik alapelveit és programját kidolgoztuk,
Kiss Gy. Csaba is a nemzeti önállóság és
felemelkedés, a szabadság és a demokrácia
és persze a közéleti tisztaság és a politikai
tisztesség jegyében álmodtuk meg az eljövendő Magyarország történetét. Ez adta,
csakis ez adhatta döntéseink, cselekedeteink értelmét. Volt ebben sok naivitás is
bizonyára, de e nélkül a „naivitás” nélkül
elkezdeni sem lehetett volna és folytatni
sem az első szabad választások sikeréig,
aminthogy hit és bizonyos fokú naivitás
nélkül sohasem történhetett volna semmi
a történelemben. Emellett kellett, nélkülözhetetlenül, az egymás iránti és általában az emberek, a magyar honpolgárok
iránti feltétlen bizalom. Igaza van a szerzőnek, amikor egyik írásában, emlékezve
és emlékeztetve az indulásra, így jellemzi
az akkori helyzetet: „Annak idején mi a

tiszatáj
Magyar Demokrata Fórumot olyan szervezetnek képzeltük el, ahol tagok és szervezetek egymás közötti kapcsolata bizalomra épül. Bizalomra, emberi hitelre, ami
annyira hiányzott a magyar közéletből.
Ha nem bízunk egymásban, el sem lehetett volna kezdeni az első lakiteleki találkozó szervezését. Nem is lett volna értelme. Bízni a másikban, mindenféle közös
tevékenység alapvető föltétele.” A szerző,
amikor ezt írja, még az MDF szóvivője,
már Antall József elnöksége idején. Minden egyéni csalódottsága dacára, még elhiszi vagy elhiheti magával, hogy bomlás
és bomlasztás folyamata megállítható, még
bízik Antall József személyében. Mondataiból azonban jól érzékelhető, hogy az
egykori bizalomra alapuló politizálásnak
már a választási kampány záró szakaszában vége van. A politika jórészt már ekkor individualizálódott abban az értelemben, hogy egyéni karrierszempontok, hatalmi törekvések, megalkuvásokon alapuló kontraszelekció uralta egyre inkább
a Magyar Demokrata Fórumot is. Majd ez
teljesedik ki a kormányalakítás és az egész
kormányzás időszakában. Kiss Gy. Csaba
egy ideig még belülről tanulmányozhatja
a „mameluk”-rendszer kialakulásának
csodálatos ütemét, módját, s vele együtt
a részvevők mélyreható belső korrumpálódásának folyamatát.
E könyvben nem szól a fáma – nem is
szólhat – egy nagyonis jellemző, ám
a szerző személyes sorsát is közvetlenül
érintő történetről. Ő maga talán akkor
sem említené, ha memoárt írt volna, annál
szemérmesebb vagy talán nem is tulajdonít annak oly nagy jelentőséget. Nekem
azonban szólnom kell e könyv kapcsán
vagy ürügyén erről is. Kiss Gy. Csaba az
MDF alapítóinak egyike, első elnökségének tagja. Kiváló nyelvismerete és külkapcsolatai, kapcsolatteremtő képességei révén az MDF első számú külügyese volt
a mi időnkben. Már a valószínű győzelem

2000. február
tudatában sem osztogattunk további szerepeket és pozíciókat, de az természetes
volt, hogy amennyiben az MDF fog kormányt alakítani, akkor Kiss Gy. Csabának
a magyar külpolitika irányításában vezető
szerepe lesz. Antall József Amerikát járt
rokonát nevezte ki külügyminiszternek,
aki egyébként ilyen irányító munkára
éppen nem volt alkalmas és aki annak idején Kiss Gy. Csaba révén került az MDFbe. Szerzőnk, aki alighanem igen jól érzi
magát önmaga formálta értelmiségi szerepében, nyilván nem érzi hiányát semmiféle hivatali pozíciónak. Nem is az ügy
személyes része a fontos, csak a történet
maga, amennyiben az egész folyamatra
rávilágít. Rokonok, rokonok baráti köre,
egykori iskolatársak, ilyen-olyan ismerősök, az MDF eredeti céljaitól idegenek
kezdik birtokba venni káprázatos sebességgel a kormányzati helyeket, s valamivel
lassabban magát az MDF-et is. Nemcsak
az alapítók Kiss Gy. Csaba által is emlegetett plebejus demokrata szelleme és magatartása, népi indíttatása büdös már, de
a tisztességes magyar „liberalizmus” is, kiváltképpen, ha ennek egy alapító a testesítője. Az MDF újdonsült vezetői Antall
irányításával paktálnak az SZDSZ-szel,
konzultálnak vezetőivel, a FIDESZ-szel,
miközben az MDF választott testületei
kívül maradnak a döntéseken, kolonccá
válnak, az egész tagsággal együtt. Nincs se
őszi, se tavaszi nagytakarítás, az egész régi
vezető réteg marad, sőt új lehetőségeket
nyer a gazdaságban és a tömegtájékoztatásban. A parnevü paktál és gyarapszik,
csak a „plebsz marad egyedül a listán”.
Nem számítanak már célok, alapelvek,
programok, kezdetek, személyi képességek, csak a kör, a klub, a páholy, s ezek
által a hatalmi érvényesülés. A bolsevik
logika diadalmasan úszik át egyik rendszerből a másikba, uralkodik a hatalomban mindenáron való megmaradás elve,
s természetes velejáróként az elzárkózás a

107
társadalomtól és a párttól is, mely ezt az
új „elitet” hatalomba segítette, elitista politikájával és magatartásával együtt, legjobb szándékai ellenére. A közjogi bebetonozottság, az öntudatlan nyugat-másolás
és a bizalmatlanság tüskés sövénye ideigóráig meg is tartja a hatalomban a kormányt s az MDF új vezetőit, politikájukkal együtt és elfogadják a nyugatiak. Ám
mindössze néhány hónap, talán egy fél év
kell ahhoz, hogy láthatóvá legyen: jó, ha
a kormány a következő választásokig kihúzza, mert ami kifelé talán jól mutat, az
belül az országban már megbukott. A kormány, illetve néhány vezető embere pedig
magával rántja az egész MDF-et. Aki még
belül van, de így is igyekszik elfogulatlanul nézni, megítélni a helyzetet, annak érzékelnie kell mindezt egyúttal a maga párton belüli tehetetlenségét és elszigetelődését. Kiss Gy. Csaba egyre inkább a bírálat
(nagyon megfontolt, körültekintő bírálat)
és az eloldódás útjára lép. Mutatják ezt
a menetet egykori cikkeinek, interjúinak
címei is: „Kisebbségből kisebbségbe?”,
„A keresztapa visszanéz”, „Keresztúton
a Magyar Demokrata Fórum”, „Aki nem
teljesíti megbízatását, bukik a következő
választáson, az MDF színeváltozásáról”,
stb. Az eltávolodás útjelzői ezek a cikkek,
hol az okokat elemezve, hol inkább csak
a keserűség, olykor a csömör felmutatásával. Nem volna érdemes könyvet kiadni,
ha ez csupán az ő története lenne. A szerző
azonban pontosan tudja, hogy nem is csak
az MDF, vagy egyik-másik párt tagsága,
de az egész magyar társadalom ilyesformán
élte meg ezeket az esztendőket. A mondat, melyet Kiss Gy. Csaba Németh Lászlótól vesz át: „kisebbségből kisebbségbe”,
minden tekintetben igaz, de leginkább
úgy, amint megint a milliók, a magyarság
nagy többsége kerül kisebbsége – ezúttal
demokratikus átalakulás címén – gazdasági erő, sajtó és szervezettség hiányában,
mert akiket felemelt, azok magára hagy-

108
ták és létrehozták a „tetőn” a maguk elkülönült kis jóléti társadalmát.
Kiss Gy. Csaba végül „a vesztesek oldalán” érzi magát, teljes joggal, hiszen
a második választáson nemcsak egy kormány bukott, de éppen az, amelyért – tetszik vagy nem sem – az MDF alapítóinak
is felelnie kell vagy kellett volna annyiban, hogy ha már cselekedni, korrigálni
közben nem is volt módunk, legalább időben és kíméletlenül szembe kellett volna
nézni ezzel a folyamattal és számot vetni
a következményekkel. Mert itt egy ügy is
bukott és minden jel szerint nem egy
négyéves kormányzati szakaszra, de egyelőre még be nem látható időre.
A naivitás – nevezzük így –, mely hitet
és bizalmat jelentett elsősorban a kezdetekkor és ami nélkülözhetetlen volt akkor, hogy végig vigyük, amit akartunk,
később balekságba fordult, ha balekság

tiszatáj
tartás, tisztesség, belátás és önkorlátozás
a politikában. Kiss Gy. Csaba közli e
könyvben azt a levelet is, melyben hozzánk – a többi alapítóhoz – fordult 1993.
augusztusában, a számvetés és a szembenézés igényével. Egyetértek vele, ezt el
kell végezni, mert ez még mindig hátravan s most közreadott cikkgyűjteménye is
csak adalék lehet ehhez. Tartozunk ezzel
önmagunknak és a figyelő, a válaszokra
váró Magyarországnak. Más kérdés, hogy
ennek a nemzedéknek lesz-e még ideje és
ereje nemcsak a tanulságok levonására, de
egy jó történelmi pillanatban, még egy
utolsó nagy nekifutással, az oly szükséges
kiigazításra is.
1999. október

Bíró Zoltán

2000. február

109

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak
érezheti, aki vidéken próbál – olykor méltánytalan helyzetben – jelentõset, a „helyi értékrenden”
messze túlhaladót alkotni. A Tisza-parton azonban nemcsak a lelki nyugtalanság, hanem
az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„A magam útját szeretném járni”
BESZÉLGETÉS KOVALIK BALÁZS RENDEZÕVEL
Kovalik Balázs 1995 őszén a Szegedi Nemzeti Színházban kezdte rendezői pályáját:
komoly szaktudást jelző bravúrral Puccini hattyúdalát, a Turandotot állította színpadra. A produkciót azóta átvette a Magyar Állami Operaház, és külföldön is sikert
aratott. Következő szegedi munkája, Boito Magyarországon szinte ismeretlennek számító operája, a Mefistofele volt, amelynek izgalmas látványvilágú, aprólékosan kidolgozott előadásával a közönséget és a szakmát is sikerült újra elkápráztatnia. Mostohább
körülmények között, a kamaraszínházban jött létre A varázsfuvola, amiről úgy tartja,
nem sikerült benne minden problémára megoldást találnia – mindenesetre a produkció
a nagyszínházba átkerülve repertoár-előadássá lett. 1998. tavaszán Sevilla, se borbély
címmel vitte színre a kamaraszínházban Rossini vígoperáját, ezzel is jelezve: sajátos
abszurd olvasatban, meghökkentő, formabontó előadásban találkozhat a publikum
a népszerű darabbal. Kovalik Balázs időközben befejezte rendezői tanulmányait a müncheni főiskolán, Ligeti György: Le Grand Macabre és Benjamin Britten: Peter Grimes
című operájának bemutatásával Budapesten is nevet szerzett. A rendezés mellett tanít
is: Békés András utódja a Zeneakadémia opera tanszakán.
– Milyen gyerekkori élmények,
családi indíttatás játszott közre a pályaválasztásában?
– Boldog gyermekkorom volt,
gazdag lehetőségekkel, ami a fantáziát, a játékot, a különleges dolgokkal való találkozást illeti. Nem
voltam elkényeztetve, lakótelepbe zárva, unalmas környezetben
tartva, nem sóztak rá napközi
otthonokra, inkább foglalkoztak
velem. Azt hiszem, ezek nagyon
sokat jelentettek. A szüleimnek
Fotó: VERÉB SIMON
nem volt szorosabb kapcsolatuk

110

tiszatáj

a művészettel, a színházzal, a zene iránt sem érdeklődtek különösebben, az operába
járás a mi családunkban nem jelentett társadalmi eseményt. Bérletet az én kérésemre
vettek, azaz már én vittem őket operába.
– Mi volt az operabérlet előzménye?
– Egy magnókazetta, amiről A varázsfuvolát hallgattam. Nagyon elbűvölt, ezért
érdekelni kezdett a műfaj. Amikor először megnéztem A varázsfuvolát, nagyot csalódtam, egyáltalán nem tetszett az előadás. Kicsit el is szomorodtam, de addigra már megvettük a bérletünket. Jól emlékszem, az első bérleti előadás A Kékszakállú herceg vára
volt, ami borzasztóan megfogott, pedig csak kilencéves voltam. Később, mint minden
rendes bérlettulajdonos, megismerkedtem a repertoárral. A Traviatát négyszer, a Rigolettót háromszor láttam az első években. Azt hiszem, a szüleimnek elsősorban azt
köszönhetem, hogy lehetőséget teremtettek. Soha nem álltak útjába, hogy azzal foglalkozzam, amivel szeretnék. Amikor bejelentettem, hogy színész, rendező – vagy épp
mikor, mi – szeretnék lenni, sohasem mondták, hogy nem lehetek, vagy előbb meg
kell tanulnom valamilyen „biztos szakmát”.
– Ez fontos volt?
– Van, akinek a pályáját épp a szülők tiltakozása befolyásolta, és dafke azt csinálta,
amit akart. Szerencsére nálam szabad folyást engedtek az elképzeléseimnek, ezért sohasem voltak gátlásaim, görcseim amiatt, hogy ezt a pályát akarom választani. Gyerekkoromban nemcsak hallgatóként kerültem kapcsolatba a zenével, hanem fuvolázni és
énekelni is tanultam. Később zongorázni is.
– Úgy tudom, először színész szeretett volna lenni...
– Hároméves koromtól kezdve színész akartam lenni. Illetve először a bábszínészet
vonzott, majd sokáig cirkuszi bohócnak készültem. Érettségi után háromszor felvételiztem a főiskola színész szakára. Mindig a harmadik rostáról rúgtak ki, ezért úgy
éreztem, valamennyi tehetségnek kell bennem lennie, ha mindig bekerülök abba
a negyvenbe, akik közül kiválasztják a felvehető húszat. A végső válogatást általában
a szerencse dönti el: milyen az ember fizikuma, kinézete, beleillik-e az osztályképbe.
A színművészeti felvételijéről áthívtak a Nemzeti Színház stúdiójába, amit Bodnár
Sándor, Vámos László és Ruszt József vezettek akkoriban.
– Mit tanult ott?
– Egy évet töltöttem ott, Bodnár Sándor nem sokkal az évadkezdés után meghalt,
de az alatt a három hónap alatt rengeteget tanultam tőle a színészetről. Utána elvittek
katonának – másfél év szenvedés következett Kalocsán. Ma már azt mondom, hülye
voltam, hogy elmentem. Meg kellett volna úsznom. Leszerelés után az Operaházhoz
kerültem. Közben – mivel gimnazista koromban a Pince Színházban is játszottam, és
onnan jól ismertem Galla Miklóst – az épp szerveződő Holló Színház egyik alapító
tagja lettem. Ezt ma sem bánom, mert ott is nagyon sokat tanultam. Időközben megromlott a viszonyom Gallával, a konfliktusaink egyre élesebbek lettek, ezért megváltunk egymástól.
– Az Operaházban milyen tapasztalatokat?
– Kerényi Imrével, Szinetár Miklóssal, Mikó Andrással, Kerényi Miklós Gáborral,
Nagy Viktorral és Fehér Andrással dolgoztam együtt rendezőasszisztensként. Így
kicsit valamennyiük tanítványa lehettem. Nagyon hasznos volt az ott eltöltött három

2000. február

111

esztendő, mert meg lehetett tanulni, hogyan működik egy olyan hatalmas színházi
nagyüzem, mint a Magyar Állami Operaház. Megértettem, ahhoz hogy valaki valamit
kifejezésre tudjon juttatni a színpadon, mit kell tennie. A hibákból ugyanúgy lehetett
tanulni, mint a profizmusból. Megtapasztalhattam, mi történik, ha egy rendező nem
látja át a teret, nem tud kottát vagy díszletalaprajzot olvasni; ha az asszisztens dönti el
helyette, hogy az énekesek elfoglaltságuk miatt mikor, mit próbáljanak; hogyan befolyásolja a munkát a rendező felkészültsége vagy készületlensége... Akad persze olyan
rendező is, aki abszolút felkészületlenül kezdi a próbákat, de olyan élettapasztalattal és
színházismerettel rendelkezik, hogy így is sokkal jobb előadásokat hoz létre, mint aki
éveken át turmixolja az agyát, mégis hülyeségeket csinál.
– Hogyan került a müncheni főiskolára?
– Hamar világossá vált, hogy Magyarországon nincs megfelelő operarendező képzés. Ha létezne, akkor is megmaradna abban a tipikusan magyar, belterjes rendszerben,
ami nem fog változást létrehozni. Kína mindig akkor virágzott fel, amikor mongol
császár ült a trónján. Úgy éreztem, ahhoz, hogy az agyamat használjam, frissebben
gondolkodjak, ki kell lépnem. Szétnéztem a világban, és azt láttam, leginkább Németországban folyik ilyen képzés. A németek gondolkodó emberek, filozofikus, illetve
filozofálásra alkalmas nyelvük van. A gondolkodás számukra – olykor az érzelmek
rovására is – nagyon sokat jelent. Ez nagyon izgatott! Ma gyakran azt mondják rám,
hogy németes rendező vagyok. Minthogy ott tanultam, ebben talán van is valami...
A munkaszervezés logikája és a dolgok átgondolása tekintetében a németekhez hasonlónak érzem magam, ezért is akartam Németországban tanulni. Felhívtam a német tudakozót, megkérdeztem, hol oktatnak színházrendezést. Megkaptam hat főiskola
címét, mindegyiknek írtam. Háromtól kaptam választ, a legkorábbi felvételi időpont
a müncheni főiskolán volt. Úgy mentem el, hogy megnézem, kipróbálom, miből áll
Németországban a felvételi vizsga, és majd a következő évben Berlinben újra felvételizek. Álmomban nem gondoltam, hogy rögtön föl is vesznek Münchenben. Itthon csak
két embernek mondtam el, hogy mire készülök. Nem akartam égni, ha nem sikerül,
másrészt pedig azt sem szerettem volna, hogy bárki odatelefonálással pozitívan vagy
negatívan befolyásolja a döntést. Lehet, hogy ilyen nem is lett volna, de elég fóbiás
vagyok ahhoz, hogy ilyeneket képzeljek. Már csak mosolyogni tudok, amikor mostanában egyesek a müncheni felvételemet maguknak tulajdonítják, és elvárják, hogy
hálát rebegjek érte.
– Mit kellett tudni a bejutáshoz?
– A három rostából álló felvételi meglehetősen komolynak bizonyult. Az első rostán ki kellett dolgozni egy opera vagy egy színdarab koncepcióját, díszlet és jelmeztervét. A Borisz Godunovot választottam, amit elemeznem kellett a vizsgabizottság előtt.
A második rosta különböző készségvizsgálatokból állt: zongora, zeneelmélet, összhangzattan, operatörténet, általános műveltség stb. A harmadik rostára a felvételi bizottság által adott darabhoz – a Szöktetés a szerájbólt kaptam – három nap alatt ki
kellett találni egy koncepciót, majd a vizsgán néhány jelenetet be is kellett állítani
a meghívott énekesekkel. A harmadik rosta végére annyira elfáradtam a stressztől és
a folyamatos német beszédtől, hogy az eredményhirdetésen azt sem értettem, felvetteke. Úgy éreztem, ciki lenne megkérdezni, ezért hazajöttem, és bízva a német alaposságban, vártam, hogy írásban értesítsenek. Szerencsére hamarosan megjött a papír, hogy
felvettek, és 1993. szeptember 3-án jelentkezzek Münchenben.

112

tiszatáj

– Mit köszönhet a müncheni főiskolának?
– Egészen más szemlélettel ismertetett meg, és nagyon erősen befolyásolta a gondolkodásmódomat. A legfontosabb volt, hogy nem egy fajta szabálynak, stílusnak való
megfelelést tanítottak, hanem arra ösztönöztek, hogy a saját stílusomat, világszemléletemet alakítsam ki, s azt próbáljam meg száz százalékig követni, azaz elsősorban önmagamhoz legyek konzekvens. Azt majd eldönti az élet, hogy a gondolatmenetem
tetszik-e valakinek vagy nem. Azóta is így dolgozom. A rendezéseimre lehet mondani,
hogy nem tetszik, rossz, de arra allergiás vagyok, ha valaki azt írja: átgondolatlan. Ez
ugyanis egyszerűen nem igaz. Lehet, hogy tévút, rossz út, de az átgondoltság, a logika
mindig benne van. Legfeljebb a saját logikám. Ez a fontos alapszabály Münchenben
nagyon erősen bevésődött. A német nyelv, a német gondolkodás, filozófia és színházcsinálás alapkérdése: miért? Mindennek van oka. Ez a mediterránabb világban, dél felé
haladva kezd háttérbe szorulni az operában és a színházban is. Mivel a miértek nem
számítanak annyira, fontosabbak az érzelmek. Nálunk amikor egy színész, énekes
elkezd foglalkozni egy darabbal, rögtön érzelmeket akar produkálni. Filozófiailag én
egészen másként látom, nálam előbb gondolat van, s a gondolat szüli az érzelmet. Persze
tudom, ez a tyúk vagy a tojás története, amiről beszélgessenek az okos színházesztéták.
– Kik, hogyan és mit tanítottak a müncheni főiskolán?
– A nemrégiben elhunyt August Everding volt az iskolavezető tanárunk, Cornel
Franz professzor pedig az osztályfőnökünk. Az iskola nagyon fontosnak tartotta,
hogy egy-egy szemeszterre, kurzusra, workshopra vagy legalább egy hétvégére minél
több olyan személyiséget hívjon meg, aki az egyéniségével perspektívákat tud számunkra mutatni. Így Peter Steintól kezdve Jürgen Flimmen keresztül, Harry Kupferen át Peter Zadekig a német nyelvterület számos neves színházcsinálója ugyanúgy
tartott előadásokat nekünk, mint a kevésbé ismertek, akik ugyancsak hihetetlen intelligenciával, műveltséggel, tudással rendelkeztek. Olyan díszlet- és jelmeztervezőkkel
találkozhattunk, mint például Helmut Crossar, aki évekig a nemzetközi szcenikusszövetség elnöke volt. Tőle nem azt tanultuk meg, hogyan lehet díszletet tervezni,
hanem a gondolkodásmódját ismerhettük meg, azt, hogy díszlettervezőként hogyan
elemez egy darabot. Mindig azt vizsgálta meg, hogy dramaturgiailag miről szól egy
jelenet a darabon belül, s azt hogyan ábrázolná a színpadon. Azért volt fantasztikus
ezekkel az emberekkel találkozni, mert valamennyien intenzíven gondolkodó, praxissal rendelkező alkotók, akik nem elméleti teóriákkal jöttek, nem elméleti tananyagot
hoztak, s nem kívülállóként bíráltak, hanem belülről ismerték a színház működését.
Roppant színes és széles skála volt a tanároké, ami tovább nyitotta a fantáziánkat abba
az irányba, hogy válasszunk, keresgéljünk, több szempontból megnézzük ugyanazt
a jelenséget. Ennél jobb oktatási módszert nem tudok.
– Miben különbözik leginkább a német operaélet a magyartól?
– Alapvető a gondolkodás más jellegűsége. Nagyon fontos az is, hogy esztétikailag
az előadások nyolcvan százaléka azt a fajta kortárs művészeti irányvonalat próbálja
követni, ami jelen van a mindennapjainkban, a hétköznapi életünkben a formatervezésben, a televíziós műsorok kiállításában, a frizurákban, az öltözködésben. A mában.
Az aktualitás nem mindig azt jelenti, hogy egy az egyben át kell tenni egy darabot
valahová. Idehaza – főleg az operajátszásban – még mindig felháborodást kelt, ha valami picit elrugaszkodik, másként van. A közönség alapvető vágya, hogy elvárásainak
megfelelő dolgot lásson a színházban. (Ez még Németországban is így van, ahol na-

2000. február

113

gyon szeretik a vendégjátékra kiutazó konzervatív magyar produkciókat, mert végre
szép barokk ruhás Cosi fan tuttét láthatnak.) Az emberek a színházi produkciót
ugyanúgy szeretnék megvenni, mint egy árucikket. Ez persze az ember természetes
igénye. Ha bemegyek az étterembe, és rántott szeletet rendelek, joggal felháborodom,
ha borjúszemeket kapok. A pincér erre azt mondhatja: miért nem próbálom ki? Ha
kérek egy pohár vizet, és azt ételfestékkel pirosra festik, attól még nem változik meg,
a víz víz marad. Mégis felháborodunk, mert nem ezt kértük. A pincér persze nem hazudik, amikor azt mondja, ő vizet hozott. Az embernek mégis rossz érzése van, amikor
belekortyol a piros vízbe, mert más ízűnek érzi. Pedig tökéletesen ugyanolyan, csak
a piros folyadék láttán a nyelven más összetételű nyál termelődik, mert arra számítunk,
hogy málnához vagy ribizlihez hasonló savanykás ízhatást fogunk érezni. Így valóban
másnak, kesernyésebbnek érezzük a piros vizet, pedig nem olyan, csak a tudatunk
módosította a befogadóképességünket, ezért nem tudjuk elfogadni. A példa ugyan
elrugaszkodott, de itthon nagyon gyakran ezt érzem: ha bejönnek a nézők a színházba
megnézni a Hamletet, elvárják, hogy a címszereplő fekete ruhában, kezében koponyát
tartva mondja: „Lenni vagy nem lenni.” Ez jogos elvárás, ezért nem is akarok kivégezni senkit, de ha jön egy rendező, aki Hamletet piros ételfestékkel megfesti, akkor
a konfrontálódás olyan drasztikussá válik, hogy sokan kiköpik, mint a piros vizet.
– Még főiskolásként kapott nagy lehetőséget Szegeden.
– Molnár László, a szegedi operatársulat akkori zeneigazgatója be akarta mutatni a Turandotot Misura Zsuzsával a címszerepben. Kerestek rendezőt, de a hazai mezőnyben
mindenkivel szemben találtak valamilyen ellenérvet. Tudomásom szerint Misura Zsuzsa
dobta be, hogy ismer engem asszisztens koromból, épp kint tanulok Münchenben, mi
lenne, ha engem hívnának meg. Molnár László merészen felkarolta az ötletet, noha nem
tudhatta, mi sül ki belőle. Nagyon sok kétség közepette vállaltam el. Azzal vágtam neki,
hogy most legalább kipróbálhatom magam, megbizonyosodhatok róla, alkalmas vagyok-e erre a pályára. A legnagyobb kérdés az volt, tudok-e bánni az emberekkel.
– Hogy fogadták a müncheni főiskolán, hogy már jóval a diploma előtt ekkora lehetőséget kapott Magyarországon?
– Látták videón az előadást, nagyon örültek neki, és a mai napig örülnek, hogy folyamatosan dolgozhatok, mert az osztályomból az egyetlen vagyok, akinek egyáltalán
rendezései vannak. Az osztálytársaim többsége örül, ha Németországban a rendezői
diplomájával legalább asszisztensi állást talál.
– Ilyen sok a rendező?
– Igen, és – ahogyan nálunk is – nagyon sok az álrendező, aki mindenféle módon
bejut egy színházba, és ott jól elvan. A német főiskolákon fontos nevelési elv: ha valaki
diplomát tart a kezében, attól még nem biztos, hogy az is, ami a diplomájára van írva.
Attól, hogy valaki diplomás operaénekes, nem fog automatikusan szólószerepeket
kapni. Idehaza, ha valaki leteszi a diplomavizsgáját, kikéri magának, ha nincs a pályán.
Az egyik müncheni osztálytársam az utcaszínházi amatőr világban dolgozik, a másik
asszisztensként keresi a kenyerét, a harmadik pedig egy alternatív színházi műhelyben
mindenféle szellemi munkát végez.
– Irigyelhetik...
– Irigyelhetnek, ha egyáltalán ezt szerették volna csinálni. Őket nem érdekelte
ennyire az opera, inkább prózai irányba orientálódtak. De nem is operarendezői, ha-

114

tiszatáj

nem rendezői szakon végeztünk. A speciálisan prózai vagy zenés színházi stúdiumokat
fakultációként választhattuk, ezért ugyanúgy tanultam a prózai színház történetét,
mint ahogyan osztálytársaim a zenés színházét. A rendezés órákon éppúgy foglalkoztunk Shakespeare- vagy Osborne-drámákkal, mint Mozart- vagy Wagner-operákkal.
Engem mindig ugyanúgy érdekelt a prózai színjátszás is, csak talán az operában láttam
több lehetőséget arra, hogy kipróbáljam, amit szeretnék: az elvontabb, szimbolikusabb, szürreálisabb és vizionálisabb világ megteremtését.
– Ennek a világnak a létrehozására a Turandotnál is alkalmasabb volt a következő szegedi rendezése, Boito errefelé ritkán játszott, kevésbé ismert operája, a Mefistofele.
– Ez egy fantasztikus víziódarab. Nem is értem, hogy a nagy sikerek után miért
nem játszották többet, miért tűnt el a repertoárról. Sokan azt mondták, a Mefistofelét
ki kell találni, csak akkor működik. Minden darabot ki kell találni, hiszen erről szól
a rendező feladata. A Mefistofele nagyon modern darab, egymáshoz nem túl szervesen
kapcsolódó jelenetekre bomlik, mégis szinte teljesen megrajzolódik benne Goethe
Faustja. Ezért valóban jó lehetőséget adott egy elvontabb, szimbolikusabb világ megteremtésére. Minthogy a közönség szinte nem ismerte, felszabadultam az elvárásoknak
való megfelelés kényszere alól. Nem kellett megküzdenem a fekete ruhás Hamlet-képpel, mert ilyen nem létezett. Remek munka volt, sokat tanultam általa saját magamról.
Megfogalmazhattam, mi az az esztétikai világ, az a gondolkodásmód, ami felé szeretnék tovább lépni.
– Következő szegedi bemutatójáról, A varázsfuvoláról utólag azt mondta, nem sikerült.
Miért?
– Egyszerűen nem tudtam megoldani a darab problémáit. Nem jött össze. Pedig
sok mindenre megpróbáltam választ találni, sok mindent újra és újra többször átgondoltam, de nem éreztem úgy a bemutatón, hogy ez az én kész olvasatom. Legfeljebb
azt mondhatom, megpróbáltam elolvasni a könyvet, de valószínűleg egyszer még újra
bele kell vágnom, hogy jobban megértsem. A varázsfuvola is bekerült abba a repertoár
rendszerbe, amelyben minden előadás kopik, mindegyikből kiveszik az a lendület,
izgalom, felkészültség, felfokozottság, és az a gondolatiság, ami a premiert megelőzően
belekerül a produkciókba. Akkor napokon, heteken keresztül csak egy darabról beszélgetünk az előadókkal. Ez egy idő után lepereg, és sok szereplőben nem marad más,
csak az, hogy melyik mondatnál kell balra mennie. Talán azt is meg tudja mondani,
miért akkor és ott kell, de már a gondolkodás nüánszai – hogy miért énekel pianissimót vagy fortét, és közben mire gondol – elkenődnek. A néző, aki először látja az
előadást, talán észre sem veszi ezt, de aki már többször végignézte, annak szomorú
látni. Hasonló sorsra jutott a Turandot is, annak ellenére, hogy az egy elementárisabb
darab és akciódúsabb, mozgalmasabb rendezés. Ha a Mefistofelét játszaná még a színház, valószínűleg az sem lenne már az, ami a premieren robbanni tudott és feszültséget
tudott teremteni.
– A kamaraszínházban bemutatott Sevilla, se borbéllyal sikerült meghökkentenie a közönséget.
– Kifejezetten az volt a célom, hogy piros vizet szolgáljak fel. Magamban már régóta készülődtem arra, hogy valamit egészen másképpen láttassak. Ezzel már a Turandotban is megpróbálkoztam, majd sokkal bátrabban a Mefistofelében, ahol a Walpurgis-éj vagy a görög kép megjelenítésének, vagy a szobaképek szürkeségének volt egy-

2000. február

115

fajta szárnypróbálgatás jellege. Mivel a Mefistofele kevésbé ismert opera, nem volt
akkora a konfrontáció, és a közönség rögtön elfogadta a darabot. A sevillai borbély
esetében biztosan tudtam, hogy kis patikaszobás, spanyol barokkban tartott operácskát nem szeretnék rendezni, mert nem érzem adekvátnak. Rossini muzsikája ugyanis
rendkívül humoros, de szerintem nem bájos, helyes, jópofa, hanem szemtelen, olykor
perverz, cinikus, groteszk és abszurd fekete humorral megfűszerezett zene. Nem akartam polgárpukkasztó lenni, nem azért kevertem piros festéket a pohárba, hogy jól
elbánjak azzal, akit kiszolgálok. Egyszerűen szerettem volna kipróbálni ebben az operában az abszurd világot. Mint amikor főzök, és időnként kedvem támad kipróbálni,
mi van akkor, ha egészen váratlan dolgokat vegyítek. Nem szükséges mindig azt az
utat járni, ami már ki van taposva. Amíg tehetjük, próbáljunk ki valami mást. Ez volt
az én színházi moralitásom, vagyis az a művészi irány, amit a zenéből olvastam ki.
Valóban úgy hatott sokakra, mint a piros színű víz. Ezt is megértem, és nem bántom
azokat a nézőket sem, akik felállnak előadás közben, és kikérik maguknak. A produkció nem kaphatta A sevillai borbély címet, mert arra talán még nincs felkészülve
a magyar közönség, hogy az eredeti címen teljesen mást játsszunk. A Sevilla, se borbély cím is egy többféleképp olvasható abszurd játék – ironikus fintorral jelzi, hogy
nem azt kapja a néző, amit vár.
– Meglepetés volt ez a produkció azért is, mert olyan énekeseket, akiknek a teljes színészi
eszköztárát, gesztusrendszerét ismertük már a hagyományos darabokból, egészen új oldalukról mutatott be. Hogyan sikerült ezt a fajta gondolkodásmódot, új stílust elfogadtatni
velük?
– Nem sikerült mindenkivel elfogadtatni, ezért olyan is volt, aki ugyanolyan maradt, mintha egy szokványos előadásban játszana. Bár az énekesek meggyőzése, az
önbizalmuk felgerjesztése – hogy higgyenek abban, amit csinálnak – kemény munkának bizonyult, mégis talán sokkal könnyebb volt ezt elérni, mint azt, hogy egy „normál” darabban hitelesek, természetesek legyenek. Az énekesek könnyebben rávehetők
arra, hogy 180 fokos fordulattal abszurdot játsszanak, mint arra, hogy csak 10 fokos
fordulatot tegyenek, és a manírt elhagyva természetesen hozzák például Liu halálát.
Hajszálnyi különbséget tenni mindig sokkal nehezebb. Meg kell látni az énekesek
szemében, hogy bennük van-e a játékra való hajlam. Ha igen, akkor az már az én feladatom, hogy kihozzam belőlük, és megpróbáljam elérni, hogy el is fogadják, vállalni
is merjék, beleférjen az exhibicionizmusukba. Közben sok butasággal is találkozom.
Nehezen tudom elfogadni, amikor egy előadó azért nem hajlandó levetni a trikóját,
mert van egy barna anyajegy a vállán, amit nem akar vállalni. De nemcsak a testi hibákra, hanem a lelki problémákra is vonatkozik, hogy sokan nem hajlandóak megmutatni, sőt takargatni szeretnék. Miközben a színház pont arról szól, hogy levetkőzünk és kivetkőzünk magunkból.
– Mit gondol, milyen lehetőségei vannak ma a szegedi operatársulatnak? Mintha nem
lenne már olyan érdeklődés az előadások iránt, mint akár csak nyolc-tíz évvel ezelőtt...
– Megváltozott a közönség és a kultúra is. Ezt a magyar színházak többsége, és különösen az operatársulatok nem hajlandók tudomásul venni. Nem értették meg, hogy
a közönséget nevelni, fejleszteni kell. Nem elég odakenni néhány gyerekkoncertet és
gyerekoperát. Bármilyen fontosak is ezek, ezzel még nem intéztünk el semmit. A közönség meghal. Nemcsak biológiailag, hanem szellemileg is, mert otthon tévéje és
videója van, multiplex mozik várják pattogatott kukoricával. Ha ezek ráadásul olcsób-

116

tiszatáj

bak is, mint a színházjegy, akkor nem lehet kétséges a választás. Az idősebb generáció
állandóan tiltakozik az ellen, hogy a színház és az opera megújuljon, modern legyen.
Modernség alatt azt értem, hogy az előadásoknak követniük kell a felnövekvő társadalom ízlésvilágát, nem pedig a múltat kell visszaidézniük. Nem azt kell kérdezni, hogy
mi volt a Vaszy-korszakban. Lehet, hogy az akkoriban létrejött nagyszerű előadások
ma nevetségesek lennének, és iszonyatosan megbuknának. Akkoriban lehetett százhúsz opera- és operett-előadást játszani Szegeden, mert egyetlen tévécsatorna volt hétfői szünnappal. Az emberek mindig szórakozni vágynak, művelődni akarnak, sírni,
nevetni szeretnének. Ezt ma meg is kapják a televíziótól és a mozitól, ezért a színháznak fel kell vennie ezekkel a médiumokkal a versenyt. Ha ezeknek a médiumoknak
a stílusa, esztétikai kerete, tempója, látásmódja megváltozik, arra a színháznak is reagálnia kell. Lehet szándékosan az ellentétét is csinálni, s ezzel választékot nyújtani,
lehet ugyanazt csinálni, és ezzel besorolni a könnyű, szórakoztató műfajba, vagy lehet
minden mást is – de valamilyen módon reagálni kell rá. Úgy érzem, a színházcsinálók
zöme nem veszi ezt a kérdést komolyan, ezért nincs átgondolt színházpolitika a legtöbb teátrumban ma Magyarországon. Az operatársulatok esetében pedig végképp
nincs! A Magyar Állami Operaházban a repertoár megőrzésével ez eleve kizáródik.
Adnak ugyan lehetőséget új előadások létrehozására is, de ezek az alkalmak nincsenek
előkészítve. Ami valóban új, az nagyon drasztikusan hathat. Mint a borjúszemek a rántott szelet helyett. Hiába mondom, hogy azt tanultam Németországban, azt láttam
Londonban, Párizsban, hogy egy-egy premiert – legyen az barokk vagy modern darab
– elemző, tanító munka előzi meg a sajtóban, különböző rendezvényeken. Mire
a közönség eljut az operaházba, már felkészült. Erre Magyarországon nincsenek meg
a fórumok. De ez nem jelentheti azt, hogy ezért az alkotóművész ne is törekedjen újat
csinálni, mert nem fogják érteni. Ki kell provokálni a megértést és a figyelmet! Ha egy
városban nincsenek kerékpárutak, annyi biciklisnek kell felmenni az úttestre, hogy
célszerűbb legyen az önkormányzatnak egy bicikliutat építtetnie. A szegedi operatársulat esetében nagyon sok múlik azon, a közönségnevelés hogyan folytatódik. Nagyon
jónak tartom, hogy Oberfrank Péter vezetése alatt a társulat sokat fiatalodott. Fiataloknak ad lehetőséget azáltal, hogy szerződést kínál nekik, és bevonja őket a mindennapi munkába. Ez nagyon fontos, még akkor is, ha az idősebb, nevesebb művészek
megsértődhetnek. Enélkül meghalna a társulat. Az a közönség, aki ma nem jár operába, pontosan azért nem jön, mert elege van abból, ami itt látható, és rögtön jön
– lásd a Sevilla, se borbély példája – ha valami mást láthat.
– Szegedi sikerei után Budapesten is többször lehetőséget kapott a megmérettetésre.
– Hála istennek, Szinetár Miklóssal olyan kontaktusba tudtam kerülni, hogy megértette: affinitásom, vágyam és energiám van arra, hogy kortárs darabokat rendezzek.
Ezekkel a darabokkal megpróbáltam stílust váltani, áttörni azt a megcsontosodott
operajátszási formát, ami a Magyar Állami Operaházban uralkodik. Ligeti György
operája a Le Grand Macabre nagyon nagy sikert aratott. Hogy miért csak két előadást
játszottak belőle Budapesten – aztán még egyet vendégszereplésként Zágrábban –, nem
tudom. A Peter Grimes nagyon furcsa fogadtatásban részesült, aminek nagyon örülök.
A közönség egyik fele üvölt, fújol és hazamegy, a másik fele marad és tüntetően tapsol.
Nekik bizonyára örömet okoz, hogy végre egy ilyen előadást is láthatnak. Azt hiszem,
a Peter Grimes esetében történt meg leginkább a piros víz szindróma. Nagyon kiborítottam a bilit. Hihetetlen zagyvaságokat voltak képesek emberek mondani és leírni

2000. február

117

erről a produkcióról. Ami a megszokottnál több gondolkodást igényel, egészen furcsa
dolgokat vált ki nemcsak az egyszerű nézőkből, hanem olykor még a szakemberekből
is. Mielőtt eszükbe jutna, hogy talán meg kellene próbálni megérteni a másik ember
gondolkodását, máris egészen drasztikusan elutasítják. A legnagyobb felháborodást
ezzel a darabbal arattam, aminek nagyon örülök. Ugyanakkor szomorú is vagyok, de
nem azért, mert úgy érezném, hogy nem sikerült ez a produkció. Ha így lenne, azt is
elismerném. Britten operáját az eddigi legfontosabb munkámnak tartom, annak ellenére, hogy a legnagyobb pártszakadást is ez okozta. De talán történik majd valami, ha
az emberek viszonyítani tudnak, eldönthetik, hogy elutasítják vagy akarják ezt a fajta
színházat.
– Februárban újabb nagy bemutatóra készül Szegeden. Puccini Triptichonja jó alkalom
a rendezőnek, hogy megmutassa, mit tud a zenés színházról...
– A köpeny, az Angelica nővér és a Gianni Schicchi szerintem – és Puccini szerint
is – három különböző darab. A komponistának semmi más célja nem volt vele, mint
az, hogy három egészen különböző dolgot egymás mellé tegyen. Mint egy avantgárd
képzőművész, aki a kiállítóteremben lerak egy tojást, egy kalapácsot és egy virágot, és
azt mondja, ez az installációja. A Triptichont nagyon sokan elutasítják, nem tartják
jelentős műnek. Nem is játsszák, legfeljebb A köpenyt és a Gianni Schicchit. Az
Angelica nővért rendszerint kihagyják, mert akkor már három olyan különböző világ
kerülne terítékre, amit úgymond nem tudnának megemészteni a nézők. Azt gondolom, az eredeti formában, együtt kell játszani őket. Talán az esztétikájában próbálok
majd valamiféle egységességet létrehozni, de nem lesz ugyanaz a díszlet- és a jelmezvilág, mert teljesen más világokat szeretnék teremteni. A köpeny verista jellegű mű,
rendkívül realisztikus, naturalisztikus. Érzelmek, konfliktusok dominálnak benne,
ugyanakkor semmi heroikus nincs benne, tulajdonképpen rendkívül hétköznapi történet. Két-három ember sorsa negyvenöt perc alatt lepereg a hajófedélzeten. Valójában
egy érdektelen krimi, egy gyilkosság lehetne, de a zenéje fantasztikussá teszi. Épp ezeket a legrealisztikusabb darabokat a legnehezebb megrendezni, ezeknél nem lehet
megugrani akkora lépcsőfokot, mint például az említett Rossini-vígoperánál. Csak arra
lenne szükség, hogy természetesen játszanak az énekesek, ne akarjanak operáskodni.
Az elérhető siker nem olyan látványos, mint a Peter Grimes vagy a Sevillai esetében,
ezért lehet, hogy azt fogják mondani, visszaléptem, megtántorodtam, holott nem erről
van szó. Egyszerűen nem enged mást a darab, mert nagyon erős a kerete, köt az a világ, amelyben ábrázolódik. Természetesen igyekszem feszegetni ezeket a kereteket,
keresem a módját, hogyan lehet látványvilágban, jelmezvilágban, színészi játékban
tovább lépni. Sokkal elvontabb, filozofikusabb, sokkal több impressziót tesz lehetővé
az Angelica nővér, ezért ez izgat a legjobban.
– Pedig a három közül épp ezt tartják legkevésbé sikerültnek...
– Mert egy olyan mikroszkopikus világ, amelynek a megértésére az emberek többsége nem vállalkozik. Egyszerűbb egy krimit megnézni, mint egy olyan pszichodrámát, ami a fantázia szüleménye. Puccini olyan dologra vállalkozott, amire addig
kevesen: hogy megmutassa, egy ember miért rohan fatális módon az öngyilkosságba,
mit él meg abban a pillanatban, amikor a lába elhagyja a híd pillérkövét, és visszafordíthatatlan a zuhanása a mélybe. Az öngyilkosság és a bűnbocsánat Angelica nővérben
szereplő problematikáját gyakran vallásos kenőccsel öntik le, és ezzel elintézettnek is
tartják. Miközben abba kellene belegondolni, hogy az az ember, aki felkúszik a Sza-

118

tiszatáj

badság-híd tetejére, mit gondol, miután leugrott, zuhan lefelé, és tudja, hogy nincs
visszaút. Soha nem fogjuk megtudni, mi van akkor a fejében. Azt hiszem, mára az
Angelica nővér a legmodernebb és legaktuálisabb mű a három közül. Ha ilyen módon
közelítünk hozzá, akkor teljesen mindegy, hogy egy zárdában játszódik vagy egy villamoson. Mindegy, hogy apácák vagy alkoholisták, hajléktalanok, perspektívátlan
fiatalok a szereplői. Ha az eredeti környezettől elrugaszkodunk, akkor rögtön jön
a sipítozás: Hol vannak a szép kis kerengők és az apácaruhák? Nemrégiben játszották
a Szegedi Nemzeti Színházban Arthur Miller drámáját, Az ügynök halálát, aminek a
szerző azt az alcímet adta: Fejének belseje. Ez minden ilyen darabra vonatkozhatna,
a Peter Grimes-ra éppúgy, mint a Turandotra vagy az Angelica nővérre. Fiktív tényekről van szó, egy zárt helyen együtt élő emberek közösségéről. Egy ilyen darabot úgy is
korszerűvé lehet tenni, úgy is lehet aktualizálni, hogy konkrétan egy lakótelepi lakásban rendezzük meg – ezt én túl drasztikusnak érzem a zene minőségéhez –, és el lehet
vinni valamiféle látomás, szimbolizált világ felé. Manapság a szimbólumok megértése
is túl sok nehézséget okoz az embereknek. Bízom benne, hogy most ez nem lesz anynyira nagy probléma. Mindenesetre senki ne várjon ciprusokat és pálmafákat egy kis
spanyol barokk templomocska kertjében. Ennek ugyanis semmi értelme és semmi
köze sincs a darabhoz, még akkor sem, ha ez a szövegben elhangzik. Valójában ezek
a szövegek szimbolikusan jelentenek valamit. A darázscsípés, az összekoldult sajt, dió és
mogyoró nem konkrétságukban érdekesek, hanem abban az értelemben, hogy milyen
kérdéseket vetnek fel. Például, hogy miközben emberek csip-csup ügyekkel vannak
elfoglalva, közöttük él valaki, akinek olyan világfájdalma van, s akivel olyan disznóság
történt, mint Angelica nővérrel. Megszülte a gyermekét, megcsókolta, és abban a pillanatban elszakították tőle, őt pedig törvénytelen gyermek szülése miatt zárdába zárták. Ha valaki belegondol abba, mit érezhet az a nő, aki a száját összeszorítva hét éve
úgy él, hogy a képzeletében van egy kisfiú, akiről semmit sem tud, s közben a többiek
arról csocsorásznak körülötte, hogy mandula, meg mogyoró, a kútra arany napsugár
fénye hullik, milyen szép a kolostor, akkor ez egy vérdráma. Akkor nem egy rosszul
sikerült darab, ami a második felétől kezdve már jobb – ahogy ezt sok esztéta már
leírta –, hanem valami egészen horrorisztikus szörnyűség. Nem tudom még, hogyan
fogom mindezt ábrázolni. Lehet, hogy nem is lehet. Lehet, hogy a darabban önmagában van benne, és vagy fogékony rá valaki, vagy nem. Engem hihetetlenül megráz,
rettentően felkavar, mert ugyanezt látom ma: a társadalom is elhidegül, és nem veszszük észre, hogy milyen fájdalommal és milyen problémákkal élnek közöttünk emberek. Csak akkor kapjuk fel a fejünket, amikor már a vonat alá ugrott vagy megmérgezte magát.
– És a Gianni Schicchi?
– Az okozza a legtöbb kétséget. Ugyanis vígoperának van feltüntetve, de nem
olyan, mint például A sevillai borbély. Egyáltalán nem vicces, legfeljebb fanyar irónia
van benne, ami nem emelkedik fel a kritika szintjére. Elvárják a rendezőtől, hogy
humoros előadást hozzon létre – miközben maga a darab egyáltalán nem az. Schicchi
figuráját senki nem veszi komolyan, mert a történetet sem hiszik el. Azt szokták
mondani, olyan nincs, hogy valaki más hangját utánozva csalást követ el. Miközben
csak ez van körülöttünk: adócsalás, számlacsalás, lopás, kisemmizések – embertelen,
gusztustalan hidegvérűséggel és kegyetlenséggel. Nap mint nap ezernyi példát olvashatok, sőt a privát környezetemben is ugyanezt tapasztalom. Ezeket a szörnyűségeket

2000. február

119

azonban nem lehet Puccini darabjában megmutatni, mert nem ad rá megfelelő teret.
Nagyon félek tőle, hogy mit sikerül belőle kihoznunk, mert a téma és a zene rendkívül aktuális, sok mindent hordoz.
– Amikor a múlt nyáron a Képzelt riportot rendezte a szegedi szabadtérin, a próbák
kezdetén mutatott egy cikket az aznapi Népszabadságból Halál a Love Parade-on címmel,
ami azt bizonyította, hogy Déry története napjainkban is aktuális. Annak ellenére, hogy nem
néz televíziót, úgy tűnik, mégiscsak naprakészen nyomon követi, mi történik a világban...
– Nem vonom ki magam a társadalomból. Azt figyeltem meg, hogy autós ismerőseim kikerülnek a hétköznapokból, már ők sem tudják, mi zajlik az utcán, mi az emberek problémája. Nem is beszélve a vezető politikusokról, a gazdagokról, akik eleve el
is zárkóznak ettől. Nem tudják, milyen a pisaszag, ami az aluljáróban a munkanélküli
hajléktalanokból árad. Nem tudják, milyen az, amikor a buszon a mellettem álló embernek tetű mászik a haján. Ezek az „élmények” engem gondolkodásra inspirálnak.
Rengeteg információt hallani az emberek beszélgetéséből a buszon, a metrón és a villamoson. Úgy érzem, ezek a vélemények természetesebbek, okosabbak, értelmesebbek,
igazabbak – még akkor is, ha valójában rendkívül buták és primitívek is lehetnek. De
nem azért születnek, mert valakinek pénzt kell keresnie, és a bolhából is elefántot kell
gyártania. Ennek ellenére olvasok újságot is, figyelem a sajtót, de talán nem a szokványos kilúgozott szemmel. Mielőtt kidobtam volna a tévémet, azt vettem észre, hogy
hidegen hagynak, nem kavarnak fel a legszörnyűségesebb katasztrófák sem. Mint ahogyan a kórboncnok sem borul ki naponta a munkahelyén a hullák láttán. Egy hírnek
csak akkor van igazi értéke számomra, ha meg tud érinteni, ha kétségbe tudok tőle esni.
– Milyennek látja Szegedet?
– Nagyon szeretek Szegeden lenni, mert itt nyugodtabban tudok dolgozni, marad
időm többet sétálni, gondolkodni. Pesten annyi a zsizsegés, hogy akárhogy is igyekszem
csak a munkámra koncentrálni, nem sikerül. Nagyon jól érzem magam a nagyvárosokban, imádom Londont, Párizst és mindenekelőtt Berlint, de szeretem Szeged nyugalmasságát is. Kényelmesen be lehet sétálni a színészháztól a színházig. A színházban
pedig sokkal több dolgot lehet kipróbálni, sokkal izgalmasabbak a színészek, az énekesek, még akkor is, ha képességeikben esetleg gyengébbek – bár ez sem mindig igaz! –,
mint a budapesti sztár paraleljük. Lehet, hogy egy pesti sztárénekes öt próbával, rutinnal és technikával zseniálisan megold egy feladatot, amihez itt hat hétre van szükség, de
az nem annyira izgalmas, mint látni, heteken át hogyan alakul ki valami lépésrőllépésre. A próbafolyamatok engem sokkal jobban izgatnak, mint az előadássorozatok.
A szegedi színházban az alkotásra, a munkára több időm jut. Mostanában úgy érzem,
a város mintha kicsit megtorpant volna. Három-négy évvel ezelőtt intenzívebbnek, érdekesebbnek hatott. Nagyon fontosnak tartom, hogy a város szívében található az egyetem, és így az egyetemista, főiskolás fiatalok egyszerűen a jelenlétükkel folyamatosan
befolyásolják, sőt „megerőszakolják” a polgárokat. Azok a városok meghalnak, ahol
a központon kívüli, elszigetelt diáknegyedbe száműzik az egyetemi ifjúságot.
– Hogyan tervezi a pályáját, mit szeretne csinálni mondjuk tíz év múlva?
– Nem gondolkodom évekkel előre. Az az egy célom van, hogy ne hülyüljek meg.
Ha az embernek nem áll le az agya, akkor képes felfogni, hogy mikor, mit kell csinálnia.

Hollósi Zsolt

120

tiszatáj

Kiss Ferenc halálára
„Mondd azt, hogy: csakazértis!” Így biztatta Csoóri Sándor a Sérült
versben az agyvérzése után beszélni tanuló Kiss Ferencet. Ez a csakazértis
az ő egész életútjának, pályájának kulcsszava lehet. Petőfi, Ady, Nagy
László indulata lobogott benne. Ám a dac, elszántság mellett személyiségében másféle erő és igény is érvényesült. Az Akarsz-e játszani? kérdésére
Kiss Ferenc határozott igennel válaszolt. A bajvívó heroikus gesztusai
mellett a homo ludens önfeledtsége, sármja, eleganciája is jellemezte.
Kosztolányiban talán éppen ezt a kettős látást becsülte legjobban. „…az
apolitikusságnak ez a legmegejtőbb ideológusa a maga módján a kor minden fontos parancsát teljesíteni tudta” – írta egy helyen. Egy rádióinterjúban pedig azt fejtegette, hogy Kosztolányi nélkül talán a népieket sem
tudta volna olyan árnyaltan értékelni. Az egyéniség önérvényesítését
éppúgy megértette, mint a közösség szolgálatában meglátott írói feladatot.
Nem véletlenül idézte oly gyakran az értékszemléletével a népi és urbánus elfogultságok fölé emelkedő Magyar Csillag hagyományát.
Kiss Ferenc két évtizeden át, 1985-ben kezdődött tragikus betegségéig
lapunk vezető munkatársa volt. A modern tájvers születése, A Hószakadás,
Csoóri tanszéke, Kormos prózája, A Hajszálgyökerek fogadtatása, Legújabb líránk és a kritika – hosszan sorolhatnánk Tiszatájban megjelent írásait. Szépen megírt, napjainkban is olvasható tanulmányok ezek, a korszak irodalompolitikusait irritálók. Ma is előttem a kép: valamikor a hetvenes években a debreceni irodalmi napokon az elnöklő Király István veri az asztalt:
„A tiszapéterfalvi kolhozparaszt gyereke nem mondhat ilyet!” Kiss Ferencet ezek a megrendezett dühkitörések egyáltalán nem zavarták. Amit
mondott vagy írt, arra – pro vagy kontra – oda kellett figyelni. S mit írt
volna annak a másfél évtizednek a magyar valóságáról és irodalmáról,
amely lényegében kimaradt az életéből! Egy alkalommal Budai Ilona kérdésére azt válaszolta, hogy a népdaléneklés és -hallgatás öröme nagyobb,
mint az irodalomé. Végül már csak ez a boldogság maradt – mielőtt végleg megszűnt a zavaros, új évezredet váró világ számára létezni.

Olasz Sándor

A személyi jövedelemadóról szóló törvény ebben az évben is lehetőséget ad arra,
hogy magánszemélyek befizetett adójuk egy százalékának közcélú felhasználásáról
rendelkezzenek. Szívesen vennénk, ha azzal a bizonyos egy százalékkal a Tiszatáj
Alapítványt segítenék olvasóink.
Adószámunk: 19082349 l 06
Az adóokmányokban található rendelkező nyilatkozatot egy szabvány méretű borítékba kell tenni. Ahhoz, hogy a rendelkezés teljesíthető legyen, a nyilatkozaton
a Tiszatáj Alapítványnak és adószámának kell szerepelnie. A borítékon a nevet, lakáscímet és adóazonosító jelet pontosan föl kell tüntetni.
A szerkesztőség

*

Februári számunk illusztrációit Deák Ferenc Betű
és rajz c. albumából választottuk. A kötetet a
szegedi Mozaik Könyvkiadó a Frankfurti Nemzetközi Könyvvásárra jelentette meg. Deák Ferenc Erdélyben született 1935-ben a Kovászna
megyei Kökös községben. Tanulmányait a sepsiszentgyörgyi Székely Mikó Kollégiumban végezte. 1958-ban a kolozsvári Ion Andreescu Képzőművészeti Főiskola grafika szakán diplomázott. Több száz könyv és kiadvány tervezője, illusztrátora. Előszeretettel műveli a kisgrafika
műfaját. Betű és rajz című, könyvgrafikusi munkásságának tapasztalatait összegző írott és rajzolt
műhelyvallomása korábban a bukaresti Kriterion
Kiadónál jelent meg. Deák Ferencnek az elmúlt
év decemberében a Kass Galériában (Szeged, Vár
u. 7.) nyílt kiállítása.

*

Néhány szerzőnkről: DÖBRENTEI KORNÉL József Attila-díjas költő, a Hitel szerkesztője. SZÁNTÓ T. GÁBOR a Szombat c. folyóirat főszerkesztője. NAGY GÁBOR költő,
irodalomtörténész a Széphalom Könyvműhely munkatársa. GYURIS GYÖRGY a szegedi Somogyi-könyvtár igazgatója, a Tiszatáj Alapítvány kuratóriumának elnöke.
Márciusi számunk tartalmából:
GERGELY ÁGNES, LÁSZLÓFFY ALADÁR, SCHEIN GÁBOR,
TANDORI DEZSŐ versei
DARVASI LÁSZLÓ, SÁNDOR IVÁN prózája
FÜZI LÁSZLÓ esszéje
„Honnan jövünk? Mik vagyunk? Hová megyünk?”
(BALLA D. KÁROLY, HEISZLER VILMOS írása)
Diákmelléklet: Vadai István Petőfi Sándorról

Ara: 120 Ft

