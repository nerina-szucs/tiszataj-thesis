Bertók László, Jász Attila, Nagy Gáspár,
Szepesi Attila, Szöllósi Zoltán versei
Grendel Lajos, Gyón László prózája
Tandori Dezsó esszéje
Fried István, Benyovszky Krisztián
tanulmánya
Szuromi Pál
Kohán György művészetéről

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:
HÁsz RÓBERT
A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

FJAJÓSJÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
Yvij ¡-ff
Nemzeti Kulturális Alapprogram
..
támogatásával.
M M Z H I M I M I A M S ÖRÖKSÉG

MiMs/nmi

,

,

,

Felelős kiadó: 1 iszataj Alapitvany.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a FIÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodain»
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 5. SZÁM
2003. MÁJUS
NAGY GÁSPÁR: Hatvan hónap: napra nap (1998–
2003).........................................................................
SZEPESI ATTILA: Ördöglátó (A karcsai templom szobrára) .........................................................................
GRENDEL LAJOS: Mátyás király New Hontban ..........
Az anekdotától a mítosz felé (Grendel Lajossal beszélget ELEK TIBOR) .....................................................
ITAMÁR JÁOSZ-KESZT: Anna-Mária apáca – házam vendége (Fordította: Báger Gusztáv) .............................
DOBOS MARIANNE: Rokonaim élnek Izraelben ..........
JÁSZ ATTILA: Sötét seb; Árnyékfoglyok; Legalább néhány perc; Hajnali fű ..............................................
SZÖLLŐSI ZOLTÁN: Séta; Színes képeslap; Parafrázis ..
TANDORI DEZSŐ: Két kísérlet (I. A kör négyszögesedésének kérdésköréről) ...........................................
BERTÓK LÁSZLÓ: Melegfront? Hideg?; Csak közelebb
ne .............................................................................
BÁTHORI CSABA: Jób; Ha nem talállak; Mióta nincsen; Látogatási nap ................................................
GYŐRI LÁSZLÓ: Möghalásig (Tömörkény István emlékére) ........................................................................

3
6
9
23
29
32
37
40
42
53
56
60

TANULMÁNY
FRIED ISTVÁN: A tegnapok ködlovagjai (Széljegyzetek
Krúdy Gyula kötetéhez) .........................................
BENYOVSZKY KRISZTIÁN: Modor vagy dialógus? (Szempontok az irodalmi stilizáció értelmezéséhez) ........

63
79

KRITIKA
KABDEBÓ LÓRÁNT: Báger Gusztáv: Tűnő ajtók ......... 88
URBANIK TÍMEA: Főút és mellékutak (Grendel Lajos:
A tények mágiája. Mészöly Miklós időskori prózája) ......................................................................... 92
BOMBITZ ATTILA: A világ foglya (Krasznahorkai László:
Északról hegy, Délről tó, Nyugatról utak, Keletről
folyó) ...................................................................... 97
WALKÓ ÁDÁM: Valóságon innen, ideológián túl (Kortárs horvát költők) .................................................. 104

MÛVÉSZET
SZUROMI PÁL: Tobzódó fények, baljós sötétek (Kohán György emlékezete) ........................................ 108
Szerkesztői asztal ........................................... a belső borítón

ILLUSZTRÁCIÓ
MESZLÉNYI JÁNOS alkotása az 5. oldalon
KOHÁN GYÖRGY alkotásai az 8., 22., 28., 36., 39., 78., 96.
és a 107. oldalon

DIÁKMELLÉKLET
CSERJÉS KATALIN: Da capo al fine
(Hajnóczy Péter egy hátrahagyott novellájáról)

NAGY GÁSPÁR

Hatvan hónap: napra nap
(1998–2003)
Kezdetben bizony
nem hittem el én
hogy túlélem ott
ezt a tőlem kért
ritka szolgálatot
hogy lennék kémlelője
fönt a hóhatár fölött
a gerinc szikláinak
miknek csúfos omlása
egyszer úgyis rámzudul
kerek hatvan hónapig
éltem itt barátaim
száraz kenyéren s vizen
kardélnél is élesebb
kövek társaként
és számolni kellett
minden szívzörejt
ami a gerinc felől
kígyóként kúszott
őrhelyem felé

4

tiszatáj
ahol a föld s az ég
mágnes sugártükörben
valómmal egybeért
veszteségemre így borult
nappal szemfedél sötét
de aztán szabadságos
csillagok hintettek
gyertyányi fényt fölém
orromig látni engedett
valami lázas vakremény
amit a világ üzent
ide az ég peremén
nyújtózó sziklaél alá
hányszor gondoltam
majd vége lesz talán
s szabadulhatok
ha jönnének májamért
griffek vagy sasok
de hatvan hónapig
csak bilincs-egyensúlyok
és sziklareszeléknyi por
minta-téridő mágnesként
szavamon fogott
minden megkarcolt követ
szóvá lapított
s te olvastál belőlem
hószín fehér palákról
amint ezredévek gerincben
ott fönt keresztként futnak egybe
ezért vagyok hát távol

2003. május

5
ezért nyelvemen a só
már víz nélkül is
halálomig fölérek
valami cél üldöz mint
az öngyilkos hajlamú gének
balek kárvallottjait –
a gerincen túlnan úgylehet
már lefelé húz a köd
s talán (valaki) utánam hajít
egy megváltó követ.
(2003)

MESZLÉNYI JÁNOS: KOHÁN GYÖRGY

6

tiszatáj

SZEPESI ATTILA

Ördöglátó
(A KARCSAI TEMPLOM SZOBRÁRA)
Ördögfajzat, rusnya vénség,
pohos hasad kőbe vésték,
kacska kezed s nyakad ványadt
karóját meg dongalábad.
Ama világ útján lakó
széllelbélelt kőfaragó,
neve-sincsen, arca-vesztett,
aki téged kőbe metszett,
megálmodott kocsmazugban
híd alatt vagy pincesutban.
Megálmodott, ki is vésett
hordóhasú kajla vénnek,
bűzös tócsák ivadéka,
bibircs-ékű varasbéka,
aki sárkánygyíkkal hátán
állsz azóta fönn a vártán.
Mintha szörnyű púpod volna,
tüzes rémmel megpakolva
gubbasztasz ott messze nézve,
görnyedezel évről évre.
Láttál pestist, tatár hordát,
mezsgye bölcsét és bolondját.
Makogót meg árnya-vesztőt,
lelkén tályogot növesztőt.

2003. május

7
Szüzet, ki banyává rozzant
s táncát ropta utcahosszat,
varjak árnyán lépdelt kószán,
himbált végül akasztófán.
Láttál szentet, ordas szörnyet,
aki foszló hullán görbed,
lába-vesztett lamentálót,
nyála-csorgó prófétálót.
Népet, ahogy rikolt tarkán
tovatűnő farsang farkán –
mindük szeme két komor lyuk:
bika- s tehén-maszka rajtuk…
Évszázadunk sem vigasztal,
trakták könnyel és panasszal,
lassítani esze-vesztét
felkap egy-egy torz rögeszmét,
ferde hitet vagy kimódolt
ábrándot – mind talmi hóbort:
kerít nyüzsgő hangyabolyként,
hol meg fojtó füstgomolyként.
Korgó szellettel hasadban
nézed egyre púposabban,
mint aki a holnapba lát:
ordasoké ez a világ.
Jön-e új kor új hitekkel,
új szörnyekkel s istenekkel?
Vagy csak romlás: patkányokkal,
csótánnyal meg liliommal.

8

tiszatáj
Fekete is? hófehér is?
Néha epe, néha méz is…
Te csak kandi szemmel nézed,
szegény ördög, kőbe-vésett,
észrevétlen, mozdulatlan
gubbasztva az útkanyarban,
sárkány-ülte görbe hátad
nekivetve a világnak:
idő s emlék hullik szerte
átabota cserepekre,
s remény sincsen égi Úrra,
aki újból összegyúrja.

KOHÁN GYÖRGY: KABÁT

2003. május

9

GRENDEL LAJOS

Mátyás király New Hontban
Kamaszkorában Schiller Mihály arról ábrándozott, hogy majdan híres költő
lesz, a szép szavak mestere, mígnem egy napon rá kellett ébrednie, hogy csúnya
világba született, amelyhez a szép szavak sehogyan sem illenek. Mint ahogy
Király elvtárs, a városi párttitkár sem vett föl szmokingot, amikor a hatvanadik születésnapjára rendezett banketten azt a sok színes televíziót kapta. S bár
Schiller Mihály még innen volt a harmincon, máris úgy emlékezett a közeli
múltra, mintha régi, megsárgult fényképek között turkálna. Semmi nosztalgiát
nem érzett kamaszkora bolond álmai iránt. Meglehet, azért sem, mert nagyot
fordult a világ. Ami fekete-fehér volt azelőtt, mostanra mind kiszínesedett, de
ez a színpompás tarkaság inkább lehangolta, mint lelkesítette. Amikor a textilüzemet, ahol segédraktáros volt, felszámolták és ő az utcára került, eleinte élvezte az ölébe hullott szabadságot. Ám az eufóriája nagyon hamar elmúlt.
A világ kiszámíthatatlan és ellenséges lett. Se pénz, se posztó, hajtogatta keserűen a barátainak, amíg azok meg nem unták a nyavalygását, s attól fogva nagy
ívben kerülték őt. Schiller Mihály magára maradt, mint egy bezárt bánya,
amely hiába rejt még tömérdek kincset, ha arról senki sem tud. Nagy nyomorúságából a Macával való megismerkedése húzta ki.
Maca a városka egyik ismertebb széplánya volt, noha még csak újonc a szakmában. Schiller Mihálynak régóta nem volt tartós kapcsolata, alkalmi barátnőivel három-négy hétnél tovább nem bírta ki, de az is megesett, hogy a lányok untak rá. Egyetlen nagy szerelme, gimnáziumi osztálytársnője, az érettségi bankettjükön lecserélte őt egy főiskolás srácra, akit nyilván perspektivikusabb partnernek talált. Schiller Mihályt a kudarc miatt érzett szégyen nagyon
letörte, s ettől kezdve félt a tartós kapcsolatoktól, félt a szerelemtől, a mélyebb
érzések örvényeitől, egy újabb kudarctól. Egy idő után az a határozott meggyőződése alakult ki, hogy agglegénysorsnak néz elébe, s úgy érezte, habitusának nagyon is megfelel az ezzel járó kellemes érzelmi kötetlenség. Így amikor
a majális délutáni forgatagában Maca belépett az életébe, ez az első pillanatban
éppúgy nem tűnt jelentős eseménynek, ahogy egy nyári zápor sem okoz mindjárt árvizet. Látásból régóta ismerte már a lányt, egy kicsit tetszett is neki a csinos arca és a filigrán, de arányos alakja, másfelől azonban hallott egyet-mást arról, hogy ez a szőke, ártatlannak látszó tündér miféle ipart űz valójában. Mert
bár Maca diszkréten űzte az ipart, azért az ilyesmi nem maradhatott titokban
egy kisvárosban, ahol mindenki a foltokat keresi a mások becsületén, csakhogy

10

tiszatáj

különbnek látszódjék. Schiller Mihály ezért, ha olykor megkívánta is a lányt,
közeledni nem mert hozzá. Ahhoz, hogy egymásra találhassanak, el kellett jutnia a kilátástalanságnak arra a fokára, ahol mindenféle morális skrupulus, előítélet és a jólneveltségből származó beidegződés egyik pillanatról a másikra elveszíti súlyát. Amikor a sztereotípiák nagyra fújt léggömbje szétpukkan.
Ezen a majálison az elkeseredésnek ehhez a pontjához érkezett el, s ennek
talán valami külső jelei is láthatók voltak rajta, mert Maca egészen biztosra
ment, amikor megszólította őt a céllövölde előtt. Schiller Mihályt előbb a szégyenpír öntötte el, de a következő pillanatban valami esztelen bátorság kerekedett felül a félszegségén, a mostantól kezdve semmi sem számít hatalmas, felszabadító érzése.
– Tudom, hogy tetszem neked. Te is tetszel nekem – mondta Maca. – Hát
akkor minek alakoskodjunk?
Máskor az ilyen egyenes beszédtől Schiller Mihály megrettent volna. Most
azonban Maca őszinteségét meghatónak találta. Semmi megtervezett színpadiasságot vagy ügyetlenül leplezett hamisságot nem hallott ki a lány vallomásából. Ettől a pillanattól kezdve azt sem bánta többé, hogy Maca, őszinteség és
egyenesség ide vagy oda, tulajdonképpen mégiscsak egy kurva. Mint azt többször is elmondta, a helyzet alapvető egyszerűsége és egyértelműsége ott, a céllövöldénél, abban a különös, elvarázsolt pillanatban lenyűgözte és lefegyverezte.
Később, immár este, Schiller Mihály kétszobás lakásában, egy jóval kevésbé
elvarázsolt, bár még így is kellemes pillanatban az egyszerű helyzet bonyolultabbra fordult. Schiller Mihály már akkor gyanút foghatott volna, amikor a lány
nem kért tiszteletdíjat az odaadásáért. Ezt Schiller Mihály az együttlétük legforróbb pillanatát követő, s bizonyára nagyon is érthető elbambulásában burkolt szerelmi vallomásként fogadta, s valami ezzel egyenértékű nagyúri gesztussal szerette volna rögtön viszonozni.
– Akkor kérj valami mást – vetette oda a pamlagról az öltözködő Macának.
– Igazán kérhetek? – csipogta a lány.
– Amit csak akarsz.
– Szeretnék itt maradni éjszakára – mondta Maca.
A lány kérését Schiller Mihály a legkevésbé sem furcsállotta, hanem újabb,
talán meg sem érdemelt ajándékként fogadta.
– Csak maradj – mondta kegyesen.
Az egy éjszakából azután, Schiller Mihály készséges beleegyezésének köszönhetően, nagyon sok éjszaka lett. Maca ugyanis másnap reggel, könnyeivel
küszködve, bevallotta, hogy többé nincs hová lehajtania a fejét, mert a bátyja
válófélben van és hazaköltözött, mert továbbá az csak egy garzonlakás, amely
a bátyjáé, s amíg ő ott lakik, semmiféle erkölcstelen légyottokat nem tűr meg,

2003. május

11

s ha akárki gusztustalan vén szatír odapofátlankodik, annak lemetszi és uborkásüvegbe rakja a farkát. Egyébként Maca, ha jó útra tér, maradhat, ameddig
akar, s talán valami tisztességes állást is tudna szerezni neki, persze nem holnap, mert ebben a kurva világban nem megy az ilyesmi egyik napról a másikra. Schiller Mihályt Maca töredelmes és érzelmileg kellőképpen átfűtött vallomása kijózanította, másfelől viszont helytelenítette Maca bátyjának szívtelenségét, amit megint csak másfelől, vagy talán harmadfelől, a lelke mélyén
megértett, s ilyenformán abba a bizarr helyzetbe került, hogy kénytelen helyteleníteni valamit, amit egyébként teljesen helyesel. S amint az vele nemegyszer megtörtént már, ismét a szíve érveire hallgatott az észérvek ellenében.
– Majd csak lesz valahogy – jelentette ki nagylelkűségétől némileg megmámorosodva. Macának pedig több sem kellett.
– Akkor fogjunk össze – mondta mindjárt, ösztönösen megérezve a pillanat
kivételességét, a pillanatét, amely ha nem cselekszik azonnal, tovaszáll, és többé
nem tér vissza.
– Mi az, hogy fogjunk össze? – kérdezte Schiller Mihály.
– Nincs vesztenivalónk – folytatta a lány. – Se neked, se nekem. Mi itt senkinek sem kellünk. Vagyis hát kellünk, de nem úgy, ahogy szeretnénk. De azt
is meg lehet szokni.
Ettől a naptól fogva Schiller Mihály nem gondolt többé elszállt ifjúságára,
az önsajnálatot kiirtotta magából, szívét és akaratát megkeményítve nézett
szembe balsorsával s foglalta el helyét a városka társadalmának peremén, az
árokszélen. Azt a helyet, amelyre mások nem pályáztak, amelyet senki sem irigyelt tőle, ahol végre a maga ura lehetett. Macának nem volt kiterjedt klientúrája, sosem a mennyiségre, mindig a minőségre tekintett, partnereiben a megbízhatóságot és hűséget részesítette előnyben. Hitelre azonban a legmegbízhatóbbaknak sem dolgozott. Ha új ügyfél bukkant föl a láthatáron, Schiller
Mihály dolga volt, hogy a fickó körmére nézzen, hogy földerítse magánélete zugait, anyagi helyzetét, hogy az előéletében kutakodjon, hogy egészségi állapota
felől megbízható értesüléseket szerezzen, hogy kipuhatolja, személyiségét nem
terhelik-e veszedelmes devianciák, s ha módjában állt volna, az illető álmait is
tüzetes vizsgálatnak vetette volna alá, hiszen az álmokban mutatja meg magát
fügefalevél nélkül a lélek. Az újoncoknak tehát ki kellett állniuk egy bizonyos
türelmi idő megpróbáltatásait is, mielőtt bebocsátást nyernének a paradicsomba.
Erre a legtöbben hamar ráuntak, s más, könnyebben megkapható lányok után
néztek, bár ezekből nem volt nagy választék a városban. Akik viszont a hosszadalmas procedúra ellenére is kitartottak Maca mellett, nem bánták meg állhatatosságukat.
Egy idő után Schiller Mihály leegyszerűsítette a felvételi vizsgát. A jelentkezőnek két ajánlólevelet kellett bemutatnia, amelyet megbízható személyek,

12

tiszatáj

lehetőleg Maca kipróbált, régi kuncsaftjai írtak, természetesen álnéven, hogy
a diszkréció nem várt események bekövetkezésekor se csorbuljon. Az ajánlók,
vagy más szóval lektorok, többnyire alapos munkát végeztek, bár előfordult,
hogy néha elfogultak voltak. Az ajánlások mellé a jelentkezőknek részletes önéletrajzot kellett csatolniuk, továbbá orvosi bizonyítványt és egy nyilatkozatot, hogy mások ilyesféle szolgáltatásairól lemondanak. Schiller Mihály és Maca
ezután kiértékelték az iratokat, ám a végső döntést Maca egyedül hozta meg.
Maca irtózott a kockázatoktól, s a jelentkezők közül igyekezett kiszűrni a kétes személyeket, zsebtolvajokat és más bűnözőket és bajkeverőket, akik a testi
épségét is veszélyeztethették volna. Schiller Mihály pedig azzal áltathatta magát, hogy lakása falai között nem holmi közönséges kurválkodás folyik, hanem
egy ősi iparág modernizálása.
Schiller Mihály élete ettől kezdve (hiába volt rengeteg szabad ideje) nagyrészt szobafogságban telt. Maca délután kettőkor, háromkor, néha négykor
kezdte a műszakot, s bár éjfél után nem fogadott látogatót, megesett, hogy az
utolsó vendég hajnalig maradt. Schiller Mihály feladata az volt, hogy a konyhában éber testőrként posztoljon, s ha kell, erélyesen közbelépjen. Erre a célra
egy rugósbicska meg egy gumibot állt rendelkezésére, amelyet egy leszázalékolt rendőrtől kapott ajándékba. Használni azonban egyik fegyvert sem használta. Maca vendégei, hála a körültekintő válogatásnak, egytől egyik kifogástalan úriemberek voltak. Schiller Mihály akár el is mehetett volna hazulról, ha
a kötelességtudata nem tartja vissza. Ha nagyon felajzották a szobából áthallatszó sikolyok, bekapcsolta a rádiót. Hiába próbálta azonban elfoglalni magát,
rettenetesen unatkozott. A tévézés vagy az olvasás csak rövid időre tudta lekötni. Keresztrejtvényeket fejtett, sakkfeladványokat oldott meg, máskor viszont csak bámult ki az utcára, isten tudja, milyen soká. Egy időben a festegetéssel is megpróbálkozott, de hamar rájött, hogy nincs hozzá tehetsége. Kamaszkorában egész jól gitározott, s most újra elővette a hangszert, ám Maca
megtiltotta, hogy játsszon, mert, úgymond, a gitárzene zavarja némelyik partnerét. Vannak, akik begörcsölnek tőle, akik úgy érzik, hogy ilyenkor mintha
kilesnék őket. Volt olyan vendégük is, aki kutyasétáltatás közben ugrott föl
hozzájuk, és bizony előfordult, hogy a kilincshez szíjazott kutya összepiszkította az előszobát. A legjobban Schiller Mihály mégis a szivarozó vendéget
utálta, aki amellett, hogy bebüdösítette és összehamuzta a lakást, még arrogáns
is volt. Az is megtörtént néha, hogy valamelyik ügyfél a megbeszélt időpontban érkezett ugyan, de a másik még nem távozott. Ilyenkor Schiller Mihály elbeszélgetett a sorára váróval politikáról, nőkről, a meglódult inflációról, a közeledő karácsonyról, gyereknevelésről és mindenféle egyéb hasznos és haszontalan dolgokról. Egy művelt egyetemista fiatalember valóságos kiselőadást rögtönzött a kínai kultúráról és a helyes táplálkozásról. Schiller Mihály úgy

2003. május

13

érezte, lakásában szinte lüktet az élet, ő mégis rendre kimarad ebből a lüktetésből. Érdekesebbnél érdekesebb emberek adják nála egymásnak a kilincset,
s hoznak magukkal egy-egy szeletet az élet mélységeiből, őt azonban kirekesztik a világukból.
Schiller Mihály szobafogságát csupán a vasárnapok és az ünnepnapok szakították meg. De az ilyenkor rászakadt szabadságnak sem tudott igazán örülni.
A szomszédok nem viszonozták a köszönését, az utcán megnézték őt és összesúgtak vagy összeröhögtek a háta mögött. Az utcán, érthető okokból, Maca
ügyfelei sem óhajtották megismerni. Mindenfelől néma megvetés áradt feléje,
s ez nagyon elszomorította. Még az a tudat sem vigasztalta, hogy végre nincsenek filléres gondjai.
Nemsokára olyan jól ment a soruk, hogy a következő év nyarán elutazhattak külföldre. Két hétig nyaraltak Svájcban, és bebarangolták a fél országot.
Amit látott, hallott, tapasztalt, elkápráztatta Schiller Mihályt. A rendezett kertek és udvarok, a pompás sajtok, a roppant gazdagság, még a mindenütt érezhető édeskés trágyaszag is. Elkápráztatták a fenséges hegyek, a völgyekben
megbúvó falucskák és városkák, a tisztaság, az árubőségben tobzódó üzletek
kirakatai, a nyugalmas élettempó. Minden. Ebben az országban minden óraműszerű pontossággal működött, rendet, biztonságot és eleganciát árasztott,
s ami különösen elnyerte rokonszenvét, ebben az eleganciában csipetnyi hivalkodást sem talált. Néhány nap után azonban mindez feszélyezni kezdte. Úgy
érezte, mintha egy múzeumba tévedt volna be. Sáros cipőben, szakadt ruhában, izzadságszagba pácolódva. Feszélyezettségét fokozta, hogy bárhová mentek, az emberek mindenütt keresztülnéztek rajtuk. Mintha ideérkezésük előtt
otthonról egy rosszakarójuk értesítette volna az összes svájci állampolgárt,
hogy ő, hiába is szeretne annak látszani, nem úriember, mint ahogy a társaságában levő nő sem úriasszony. Szorongásának az lett az eredménye, hogy napjában többször is megfürdött, cipőjét előbb reggel, majd délután is fényesre pucolta, s a legnagyobb hőségben is nyakkendőt kötött. Egy este, vacsora után,
néhány percre odaült az asztalukhoz a panzió üzleti úton levő tulajdonosának
a felesége, és megkérdezte:
– A maguk országában mindenki olyan, mint maguk?
Schiller Mihály meglepetésében és zavarában majd lefordult a székéről.
– Miért? Milyennek lát minket? – kérdezett vissza rossz németséggel.
– Egyszerűnek – mondta a svájci asszony. – Nagyon egyszerűnek.
Schiller Mihály nem tudta megállapítani, hogy ez most dicséret akar lenni
vagy elmarasztalás.
– Tetszik tudni – hebegte – , mi sokáig el voltunk nyomva.
– Ó igen – bólintott részvéttel az asszony. – Hallottam róla. Elnyomottnak
lenni az nagyon rossz lehetett?

14

tiszatáj

– Rossz volt – erősítette meg az asszony szavait Schiller Mihály olyan hangsúllyal, mint aki ezt kész írásba is adni.
– De most már arrafelé sem éheznek az emberek?
Schiller Mihálynak az lett volna a kötelessége, hogy fölháborodjék a fölöttébb tájékozatlan asszonyság jóindulatú naivságán. Ez legalábbis hazafias kötelessége lett volna. Mert mit képzel ez a bárgyú nőszemély? Hogy őt és Macát
talán bizony Etiópiából szalajtották? De aztán inkább lenyelte a mérgét, végtére is az asszony nem sértésnek szánta a kérdést, a hazafias pózokat pedig
Schiller Mihály világéletében utálta.
– Már nem éheznek – felelte a legnagyobb nyugalommal a panziósné várakozásának megfelelően, s lám, az asszony máris hálás mosolyt küldött neki cserébe. De azért továbbra sem tágított.
– És maguk is éheztek? – kérdezte.
Schiller Mihály készségesen bólintott.
– Hogyne. Rengeteget.
– Borzasztó – sápítozott a kedves svájci asszony, s úgy látszik, a fejébe vette,
hogy még ennél is komolyabbra fordítja a szót. – Na és ha… De nem szeretnék
tapintatlan lenni vagy sebeket föltépni, mégis… Megenged még egy kérdést?
– Hát persze – bólintott Schiller Mihály nagylelkűen. – Natürlich.
– Ön börtönben is ült?
– Hát hogyne – mondta önérzetesen Schiller Mihály, és imponált neki, hogy
a tekintélye szemlátomást megnőtt az asszony szemében. – Politikai okokból.
– Borzasztó – suttogta maga elé, a fehér abroszra az asszony. – Ön politikus?
– Nem.
– Hanem?
– Szabadúszó vagyok. Svimmerfráj.
– Svimmerfráj? – ámult el az asszony. – Az meg mit jelent?
– Verseket írok. Költő vagyok. Azért csuktak börtönbe, mert rendszerellenes verseket írtam – vágta ki a rezet Schiller Mihály.
– Fantasztikus – csillant föl a panziósné szeme. – Ez igazán bámulatos… És
a kedves fiatalasszony? Ő mivel foglalkozik?
– Ő is szabadúszó – mondta Schiller Mihály.
– Nahát ez igazán fantasztikus – csapta össze a tenyerét a kedves asszony. –
Ő is verseket ír?
– Nem.
– Regényeket?
– Nem egészen – mondta Schiller Mihály. – Tulajdonképpen…
– Igaza van – vetett véget váratlanul a Schiller Mihály számára kedvezőtlen
irányba kanyarodó beszélgetésnek az asszony. – Nem rám tartozik. Én min-

2003. május

15

denesetre nagyon sokat tanultam ma öntől. És büszke vagyok rá, hogy önök
a vendégeink lehetnek.
Azzal magukra hagyta őket, és átlibbent egy másik asztalhoz, Schiller Mihály pedig eldicsekedett Macának, aki egy kukkot sem értett németül, hogy
egyszeriben mekkorát nőtt a reputációjuk. Maca azonban nem örvendezett, inkább gondterhelten hallgatott, és laposakat pislogott a többi asztal felé.
– Csak baj ne legyen belőle – aggodalmaskodott.
– Miféle baj?
– És ha kitudódik, hogy ami hetet-havat összehordtál, annak a tizede sem
igaz?
– Ugyan már – legyintett fölényesen Schiller Mihály. – Honnan tudnák
meg? Kitől?
Erre Maca egy kicsit megnyugodott, s később, immár a szobájukban, azon
tanakodtak elalvásig, ugyan miféle hivatást vagy foglalkozást találjanak ki Macának, ha netán a panziósné vagy valaki más megint elővenné a dolgot. Színésznő legyen-e vagy zongoratanár? Végül azt sütötték ki, hogy citeraművész.
Ezt a hangszert úgysem ismerik Svájcban, míg a zongorát igen, s elképzelni is
szörnyűséges, hogy a panziósné, amilyen rámenős, kerít valahonnan egy zongorát, s felkéri Macát, hogy Chopin- vagy Liszt-darabokat adjon elő. Maca
azonban még így is pánikba esett.
– És mi van, ha mégis ismerik a citerát?
– Az lehetetlen – mondta Schiller Mihály.
– Biztos vagy benne?
– Nem – vallotta be kényszeredetten Schiller Mihály.
A legjobb lett volna tüstént utánajárni a dolognak, csakhogy Schiller Mihálynak fogalma sem volt, miképpen mondják németül a citerát. Ha nincs rá
szavuk, akkor minden rendben van. De az is lehet, hogy ők is citerának hívják,
s akkor az azt jelenti, hogy ismerik, sőt, a panziósné is rejteget egyet a padláson, s mindjárt hozza is. Akkor aztán tényleg itt a világvége!
– Majd azt fogjuk mondani, hogy te csak magyar citerán tudsz játszani – indítványozta Schiller Mihály.
– Miféle magyar citerán? – sikította Maca.
– Majd azt mondjuk, hogy a magyar citera az más – tört ki indulatban Schiller Mihály. – Hogy a magyar citera az nem olyan, mint a német citera.
– Mért, az milyen? – hisztériázott tovább Maca.
– Mit tudom én? – nyöszörögte Schiller Mihály. – Azt sem tudom, hogy
a magyar milyen.
Egy darabig döbbenten hallgattak, mintha kómába estek volna. Majd Maca
elkezdett bőgni.
– Kellett neked azzal a vén csoroszlyával szóba állnod! – zokogta.

16

tiszatáj

Azon az éjszakán mind a ketten nyugtalanul aludtak, reggel pedig Maca közölte, hogy beteget jelent, s többé ki sem teszi a lábát a szobából. Schiller Mihály hasztalan könyörgött és rimánkodott. Maca többé hallani sem akart citerákról, se magyarról, se németről, sőt más hangszerekről, még köcsögdudáról
sem. Schiller Mihály végül kénytelen volt egyedül lemenni reggelizni, s olyan
görnyedten, keservesen vánszorgott le a nyikorgó falépcsőkön, mintha homokzsákot cipelne.
Az étteremben pedig a panziósné lesben állt már, mintha csak azért kelt
volna fel egy órával korábban, hogy lecsapjon Schiller Mihályra, és leleplezze
a hazugságait. Ámde inkább kedvesen mosolygott. Elkísérte Schiller Mihályt
az asztalához, s útközben tapintatosan megérdeklődte, hol késik a kedves fiatalasszony.
– A feje – mondta Schiller Mihály.
– A feje?
– Das Migrén – vetette oda sajnálkozva Schiller Mihály.
Közben mindenfelől barátságos arcok fordultak feléjük, kétség sem lehetett
afelől, hogy a panziósné minden vendégét tájékoztatta már Schiller Mihály sanyarú múltjáról. Ez egy darabig legyezgette Schiller Mihály hiúságát, s szeretett volna sokáig sütkérezni a népszerűségben. Még a Nap is úgy tűzött oda
a teraszra, mintha ma kizárólag az ő kedvéért kelt volna fel.
– Van egy óriási kérésem – duruzsolta a panziósné, miközben kitöltötte
a kávét Schiller Mihály csészéjébe. – Tulajdonképpen nem is csak az enyém,
hanem mindnyájunké – mutatott körbe.
– Mi legyen az? – mosolyodott el Schiller Mihály.
– Arról lenne szó, hogy ma este a társalgóban tarthatna nekünk élménybeszámolót.
– Hogy mit? – hűlt meg a vér Schiller Mihály ereiben.
– Élménybeszámolót. A börtönről, az elnyomásról, a hazafias versekről, az
éhezésről. Nekem itt csupa német és osztrák vendégem van. Meg egy-két svájci.
Mi, hogy úgy mondjam, kimaradtunk ezekből a dolgokból… Nálunk csak az
éhezik, aki éppen fogyókúrát tart. És, sajnos, hazafias versekre sincs szükségünk. Nálunk anélkül is mindenki hazafias.
– Sajnos, nem lehet – tört ki a bánat Schiller Mihályból.
– Miért? – kérdezte az asszony.
– Láthatja, kérem, hogy én nagyon rosszul beszélek németül.
– És milyen nyelven beszél? – érdeklődött az asszony.
– Magyarul és szlovákul.
A panziósné ezen eltűnődött, de nemsokára kisimultak a ráncai.
– Nem probléma – mondta. – Frau Hildegard – mármint ő – nem ismer lehetetlent.

2003. május

17

Ez elég vészjóslóan hangzott. Ahhoz semmi kétség sem férhetett, hogy amit
Frau Hildegard a fejébe vesz, azt ezer akadályon is átverekszi. Schiller Mihály
megint kezdte sötéten látni a jövőjét. A citerázást feltehetőleg megúszták ugyan,
de ez az újabb erőpróba sem látszott veszélytelennek. Másfelől, ha elutasítja
a kérésüket, gyanúba keverheti magát, hogy ő csak egy felelőtlen szószátyár,
vagy egy pökhendi, fennhéjázó alak.
– Hát jó – mondta hangosan, hogy a szomszéd asztaloknál is hallják. Azok
pedig megtapsolták.
Fél órával a nagy érdeklődéssel várt előadás előtt a panziósné bemutatta
Schiller Mihálynak a tolmácsot, egy helyi orvost, aki a hetvenes évek elején
szökött meg Budapestről, Ziegler Csabának hívták, erősen kopaszodott és
őszült, s jó kedélyű, tréfás fickónak látszott. Frau Hildegard, mint aki megtette
a kötelességét, magukra hagyta őket. Az orvos azon nyomban udvarolni kezdett Macának az ötvenes éveikben járó, elvált férfiak gátlástalanságával. Szóáradatát Maca nehezen tűrte, s a férfi tolakodó kérdéseire kurta igenekkel és nemekkel válaszolt, nehogy véletlenül elkövessen valami modortalanságot, amiből a szemfüles orvos tüstént rájönne, hogy ő nem úriasszony. Aztán már
csak, fogait összeszorítva, hallgatott. Amikor az orvos belefáradt az udvarlásba, végre Schiller Mihályt is észrevette, de csak annyira, mintha a szép aszszony néma testőre lenne. Maca ekkor jobbnak látta, ha félrevonul. Az orvos
sóvár pillantást vetett utána, majd megragadta Schiller Mihály karját, s halkan
megjegyezte:
– Szép asszony a feleséged. És nagyon komoly. Nekem mindig is a komoly
nők voltak a gyengéim.
Schiller Mihály nyelt egyet, és megpróbált vicces lenni.
– Nem eladó – mondta.
Az orvos ezen nevetett, és barátságosan hátbaveregette Schiller Mihályt.
– Szóval, te költő vagy?
– Igen – mondta Schiller Mihály önérzetesen.
– Hm… – dünnyögte az orvos. – Szép hivatás. De egy kicsit archaikus.
– Nálunk nem az – felelte erre Schiller Mihály még önérzetesebben.
– Persze, persze… – bólogatott az orvos. – Tudod, én már nagyon régen elszakadtam a hazámtól. Nem is vágyom vissza.
Ekkor hirtelen megint ott termett a panziósné, és beinvitálta őket a társalgóba. Tizenhárom roppant elegánsan öltözött férfi és kikent-kifent, felékszerezett asszonyság ülte körbe az asztalokat. Schiller Mihályt tapssal fogadták,
mint valami hírességet, akit a képes magazinok lapjairól jól ismernek már, akit
csodálnak, másfelől viszont egy kicsit le is nézik, tudván, hogy a hírnév talmi
ragyogása hamar megfakul ebben a rohanó világban. Schiller Mihály külön-külön mindnyájukat ismerte már látásból, most azonban, ahogy így összecsődül-

18

tiszatáj

tek a kedvéért, s a nyárias vagy sportos öltözéküket ünnepélyesebbre cserélték,
éktelen lámpaláz fogta el. Megbotlott az egyik szék lábában, és majdnem hasra
esett. A hölgyeknek és uraknak azonban az arcizmuk sem rándult. A derengő
lámpafény viaszsárgára festette bőrüket. Sápadtaknak látszottak, mint meganynyi aszott múmia, rendíthetetlenül komolyak voltak, mint valami esküdtszék,
amely előtt a legelszántabb lélek is egyszer csak remegni kezd, s kicsinek érzi
magát, mintha tomboló vihar közepébe került volna.
Legelőször Frau Hildegard emelkedett szólásra, de olyan ünnepélyesen és
választékos szavakkal vezette be az estet, hogy Schiller Mihály csak minden tizedik szavát értette. Maca a legtávolabbi asztalhoz ült le, s nagyon szerencsétlennek és magányosnak látszott. Ijedtsége még fokozódott is, amikor Frau
Hildegard felszólította, hogy üljön át ide, közéjük, a férje mellé, hiszen bizonyára az ő kitartása és hűsége segítette át Schiller urat a legnehezebb akadályokon. A közönség Macát is megtapsolta.
És ekkor csoda történt, egycsapásra elmúlt Schiller Mihály lámpaláza. Mesélni kezdett. Először arról, hogy hiába szeretett volna érettségi után művészettörténetet hallgatni az egyetemen, oda a származása miatt nem vették föl.
Nem mintha a szülei burzsujok vagy földbirtokosok lettek volna, az apja csak
egy egyszerű cukrászmester volt, viszont vallásos, templomjáró emberként ismerték a városban, így a város kommunista urai is, akik a hit gyakorlását főbenjáró bűnnek tekintették. De mivel a vallásossága miatt mégsem csukhatták
börtönbe, másképpen próbálták megkeseríteni az életét. Bosszújuk része volt
az is, hogy megakadályozták fiának, vagyis Schiller Mihálynak a bejutását az
egyetemre. Schiller Mihály később Pozsonyba költözött, hogy ne legyen mindennap apja ellenségeinek a szeme előtt, azonkívül egy nagyobb városban
könnyebb elrejtőzni és munkát találni, mint egy vidéki porfészekben. Eleinte
alkalmi munkákból tengette életét, majd sürgönykézbesítő postás lett. Szabad
idejében sokat olvasott, és verseket írt. Hamarosan barátokra is szert tett, beiratkozott egy német nyelvtanfolyamra, és megismerkedett Macával. Nagy,
lángoló szerelem lobbant fel közöttük. Maca is sokat gürcölt és éhezett ezekben a nehéz esztendőkben, ráadásul egyedül gondozta béna, özvegy édesanyját,
aki az ő szerető gondoskodása nélkül már régen elpusztult volna. Schiller Mihály nemsokára Macához költözött, hogy megossza az öregasszony ápolásának
terheit Macával. Sokat nélkülöztek ebben az időben, de boldogok voltak.
Valamelyik szép, langyos tavaszi estén egyik egyetemista barátja elvitte
Schiller Mihályt egy zárt körű rendezvényre, hogy ott olvasná föl néhány versét. A felolvasásra egy külvárosi bérház alagsori, levegőtlen mosókonyhájában
került sor. Az összejövetelnek igen különös, már-már konspiratív hangulata
volt. A mosókonyhában csak három gyertya égett, s vetítette a csupasz falakra
a sok avantgárd művész roppant árnyékát. Schiller Mihály verseit ovációba

2003. május

19

torkolló elismerés fogadta. Valaki felajánlotta, hogy sokszorosítja a verseket.
Így is lett. A fiatal művészek minden hónap utolsó szerdáján gyűltek össze
a külvárosi bérház mosókonyhájában, ahol éjszakába nyúló, szenvedélyes vitákban tisztázták elképzeléseiket a jövő művészetéről. Schiller Mihályt, jóllehet nem is ő volt a legidősebb a társaságban, nemsokára mindenki mesternek
szólította.
Aztán valaki, talán egy beépített ember, följelentette őket, s egy napon
Schiller Mihályt letartóztatták. Államellenes izgatással vádolták, s törvénytelenül, per és bírósági ítélet nélkül tartották fogva tíz hónapig. Maca és a barátai
semmit sem tudtak a hollétéről, a hatóságok pedig eltűntnek nyilvánították.
Ezalatt a tíz hónap alatt még csak vizsgálat sem folyt ellene. Egyszerűen csak
kivonták a forgalomból, mint egy meghibásodott villamoskocsit. Nyilvánvalóan arra ment ki a játék, hogy megfélemlítsék. Egy éjszaka, például, beültették egy lefüggönyzött autóba, és kivitték az állatkertbe. Itt a két rendőrtiszt
közölte vele, hogy ütött az utolsó órája, majd betuszkolták az oroszlánketrecbe. Itt Schiller Mihály megtudhatta, mi is az a halálfélelem. Azt ugyanis
nem kötötték az orrára, hogy addig, amíg ő a ketrec lakója lesz, az oroszlánokat máshová költöztették. Bizony, abban a régi, elnyomó rezsimben a titkosrendőrség mindenütt jelen volt, még az állatkertben is. S ha úgy akarták, még
az oroszlánok is nekik dolgoztak. S amíg ő odabent, a ketrecben halálos verítékben fürdött, a ketrecen kívül a két martalóc jókat röhögött a heccen. Aztán
amikor elunták a szórakozást és Schiller Mihályt kiengedték az „oroszlánbarlangból”, az egyik rendőr kioktatta: „Jegyezd meg, apuskám, hogy mi akármit
megtehetünk veled!”
Idáig érve Schiller Mihály néhány kurta, de optimista mondattal befejezte
előadását. Elfogta az aggodalom, vajon az állatkerti históriával nem lőtt-e túl
a célon. Ösztönei azt súgták, eddig és ne tovább. Hallgatósága talán nem fogott
gyanút, a budapesti orvos azonban igen. Őt, aki az otthoni viszonyokat valamelyest ismerte, nehéz lett volna átverni. Ezzel szemben Frau Hildegardról sugárzott az elégedettség meg valami utálatos, cukros büszkeség, amilyet cirkuszi
idomárok arcán látni egy-egy sikeres produkció végén. Ha Schiller Mihály
néha rásandított, máris idomított majomnak érezte magát. Az előadást követő
csevely hullámai azonban egyszer csak összecsaptak Schiller Mihály feje fölött.
Az egyik különösen kidekorált osztrák hölgy felszólította, mondaná el néhány
versét, az sem baj, ha magyarul, egy versnek a hangzásából is következtetni lehet a mondanivalójára. Schiller Mihály hebegett-habogott, hogy talán majd
máskor, holnap, meg hogy ő fejből nem tudja a verseit, mert azok hosszúk és
tele vannak bonyolult költői képekkel, de a hölgy nem tágított, s mások is unszolni kezdték. Schiller Mihály egy pillanatra végképp kiesett a szerepéből.

20

tiszatáj

S hamarosan talán a legrosszabb is bekövetkezett volna, ha az orvos az utolsó
pillanatban nem siet a segítségére.
– Mondd el nekik az Anyám tyúkját, azt talán csak tudod – súgta oda Schiller Mihálynak. – Ezeknek úgyis mindegy, hogy mit mondasz.
És Schiller Mihály, szégyenpírban égve, meg-megremegő hangon, elszavalta
az Anyám tyúkját. Mérsékelt sikert aratott vele. Frau Hildegard is egy kicsit
mintha csalódott lett volna, de lehet, hogy ez csupán a magyar nyelv különösképpen egzotikus szavainak és dallamának szólt. Schiller Mihály elnézést kért,
és kirohant a toalettre. Most már száz százalékig biztos volt benne, hogy az orvos tudja, amit senkinek sem lenne szabad tudnia ezen a helyen. És ha ő tudja,
hamarosan mindenki tudni fogja. Zajos, tomboló hasmenése alighanem csupán
a nyitánya volt annak a vígoperának, amelynek a csúfos főszerepét kell nemsokára eljátszania. És kis híján szívrohamot kapott, amikor meggyötörten és
a közelgő megszégyenüléstől rettegve kilépett a vécéfülkéből. A mosdó ajtajából ugyanis Ziegler Csaba vigyorgott rá.
– Bravó – mondta ironikus éllel. – Most már elhiszem, hogy költő vagy.
Schiller Mihály megmosta a kezét. A mosdócsésze fölötti tükörből sápadt,
rezignált arc nézett vissza rá.
– Szélhámosnak tartasz, ugye? – nyöszörögte halkan, elcsukló hangon.
– Szóra sem érdemes – legyintett az orvos. – Ezeknek legalább néhány percig rossz lesz a lelkiismeretük. Rájuk fér. Aztán úgyis elfelejtik az egészet. Végül is azt kapták, amit vártak tőled.
Schiller Mihályt annyira meghatotta az orvos megértő nagyvonalúsága,
hogy hálából akár még Macát is átengedte volna neki éjszakára.
– Fel a fejjel – bátorította tovább Ziegler Csaba. – Jó csíny volt. Amolyan
jópofa diákcsíny.
– Mikor jöttél rá?
– Mindjárt az elején – mondta az orvos. – A mélyen vallásos cukrászmester… El is hittem volna. De az a pátosz, ahogy előadtad, az nagyon nem volt
hiteles.
Amikor nem sokkal éjfél előtt pezsgőktől pityókásan fölmentek a szobájukba, Maca Schiller Mihály nyakába borult, s könnyekig meghatódva, drámai
vallomásban tört ki:
– Eddig is nagyon kedveltelek. De most… most…
– Most mi?
– Azt hiszem, beléd szerettem.
Szerencsére, ennek a hirtelen jött szerelemnek csupán lokális kiterjedése
volt; talán az Alpok csúcsainak romantikusan fenséges látványa hívta elő, vagy
az idő rövidsége miatt kellően meg nem emésztett környezet- és levegőváltozás, esetleg a népszerűség és a siker, amely ott-tartózkodásuk utolsó napjait be-

2003. május

21

aranyozta. Mert hazaérve, nyoma sem maradt. Úgy látszik, a szerelem, amely
oly alattomosan és váratlanul ütött rajta Macán, nem volt hajlandó a boldog és
jómódú nyugatról olyan vidékre költözni, ahol az emberek vagy szegények,
vagy pedig még szegényebbek.
Lelke mélyén Schiller Mihály örült ennek. Attól, hogy eltöltöttek néhány
szép napot külföldön, nem lettek mások. És idehaza sem változott meg a világ.
A régi, hűséges és megbízható ügyfelek sem pártoltak el tőlük, s a türelmüket
még tovább próbára tenni kész öngyilkosság lett volna. Amint híre ment,
hogy hazatértek, már jöttek is szép sorban, mint forrásvízhez a szomjas vadak.
Azt a néhány napot odakint pedig Schiller Mihály mintha csupán álmodta
volna. Nem is emlegették, mintha szégyellnék. Vagy inkább fordítva. Ha sokat
emlegetnék és nosztalgiáznának, előbb-utóbb kénytelenek lennének meggyűlölni azt, amiből itthon élnek. Ügyfeleik kíváncsiskodását azzal hárították el,
hogy ez magánügy. Hazatérésükre úgy tekintettek, mint valamiféle kivonulásra a civilizációból, visszatérésre a természetbe, a primitívebb, de mégis ismerős körülmények közé. Mi szebb hát, kérdezte egyszer Schiller Mihály, egy
rendezett, gondosan ápolt park, vagy a kusza, burjánzó őserdő? Ő nem tudná
eldönteni, mondta. Számára mindenesetre az őserdő jóval ismerősebb. Miután
a dolog filozófiai részét így elrendezte magában, nem is vágyott egyelőre idegenbe.
A nyár derekán aztán olyasmi történt, ami jócskán megbolygatta a nyugalmát. Egy délelőtt felhívta őt Király elvtárs. Schiller Mihály gyűlölte, ha álmából zavarták föl, de amikor meghallotta a telefonban Király elvtárs jellegzetes
orrhangját, nyomban elszállt belőle az álmosság. Hiába volt bukott ember az
egykor nagy hatalmú pártfőnök, Schiller Mihály egy kicsit még mindig tartott
tőle.
– Miben állhatok a rendelkezésére? – kérdezte tisztelettudó és alázatos hangon, s arra gondolt, Király elvtárs nyilván szeretne feliratkozni az ügyfelek listájára. Mi lesz ebből? De Király elvtárs gondolatait nem Maca bájai foglalkoztatták.
– Lehet, hogy hamarosan visszaadom a nevét – mondta emelkedett hangon.
– Tartozom magának ezzel.
– Tessék?
Schiller Mihály fülébe is eljutottak azok a kósza hírek, hogy Király elvtárs
elmeállapotában az utóbbi időben, enyhén szólva, egyensúlyzavarok mutatkoznak.
– Nincs mit visszaadni nekem – mondta még mindig tisztelettudóan, de egy
árnyalattal kisebb alázattal. – Van nekem rendes nevem.
– De nem az igazi – replikázott Király elvtárs.
– Nekem már nagyon régen ez az igazi nevem.

22

tiszatáj

– A futballcsapatok is visszakapták az igazi nevüket.
– Én nem vagyok futballcsapat – mondta már csak leheletnyi alázattal Schiller Mihály. – De mégis… Ha szabadna tudnom, mért éppen most jutott ez az
eszébe, Király elvtárs?
Egy pillanatig csak Király elvtárs szuszogását lehetett hallani a kagylóban.
– Elmozdították az árulót – mondta aztán.
– Nem értem.
– Hallgassa meg a híreket. A többit majd megbeszéljük holnap délután – titokzatoskodott Király elvtárs, és letette a kagylót.
Schiller Mihály a déli hírekből tudta meg, hogy Gorbacsovot megbuktatták, és Moszkvában javában áll a bál. Sejtelme sem volt, hogy ez az ő számára
jó hír-e vagy rossz. Akárhogy törte a fejét, képtelen volt értelmezni a moszkvai
puccsot. Annak pedig csöppet sem örült, hogy csekélysége Király elvtárs látókörébe került. A félelem, mint mondotta, nagy úr.

KOHÁN GYÖRGY: ANYÁM

2003. május

23

Az anekdotától a mítosz felé
GRENDEL LAJOSSAL BESZÉLGET ELEK TIBOR
Kevés kortárs magyar íróról mondható el az, hogy annyira korának ütőerén tartja az
ujjait, mint Grendel Lajos. Arra gondolok, hogy már első regényeidben (Éleslövészet, 1981;
Galeri, 1982; Áttételek, 1985) is, miközben megidézed szülőfölded, a felvidéki magyar kisváros történelmét, akár évszázadokig visszanyúlóan, de általánosabb érvényű történelemés létfilozófiai problémákra is rákérdezel, a saját fiatal korod kis- és nagyvárosi világával,
a hatvanas-hetvenes évek kelet-közép-európai (akkor szocialistának nevezett) társadalmával,
az abban élő ember egzisztenciális, morális stb. helyzetével is szembesítesz. Aztán a kelet-európai rendszerváltozások után is Te vagy az első, aki a kilencvenes években megjelent regényeidben, például az Einstein harangjaiban (1992), az És eljön az Ő országában (1996),
a Tömegsírban (1999), vagy akár 2001-es Nálunk, New Hontbanban megírod, hogy mi
minden él tovább a változásokban, s aki a posztszocialista, vadkapitalista, egyáltalán nem
szép új világunknak kíméletlen tükröt tartasz. Mivel tudnád magyarázni ezt a felfokozott
korérzékenységet, a ma nem igazán divatos társadalomábrázoló törekvéseket? Összefügg-e
például azzal, hogy kisebbségi sorsban kellett és kell élni az életed.
– Részben összefügg. Ám nagyon távol áll tőlem a szándék, hogy valamiféle kisebbségi krónikát írjak, netán történelmi regényeket. Még csak társadalomábrázoló regényeket sem. Az kétségtelen, hogy magyarnak lenni és magyarul írni nem magyar
nyelvű környezetben, sajátos állapot. Nem is igazán értheti, aki ezt az állapotot nem
éli meg folyamatosan. Engem azonban az izgat inkább, hogyan szabadítható fel a mítosz ebből a sajátos léthelyzetből. Egyáltalán: felszabadítható-e mítosz? Persze, regényeket és novellákat írok, úgy, mint sokan mások. Természetes hát, hogy azzal az
anyaggal dolgozom, amely a kezem ügyében van, amelyet viszonylag a legjobban ismerek. Az én szememben az irodalom elsősorban a létről szóló beszéd, s mint ilyen, a világ írói újrateremtése a nyelv által. Vagyis, reményeim szerint, nem arról írok, hogy
milyen ma, tegnap vagy holnap magyarnak lenni Szlovákiában, hanem hogy az ember
helyét, jelenét vagy jövőjét, az őt körülvevő szűkebb és tágabb világot milyennek látja
egy magyar író, aki történetesen szlovák állampolgár. Az ilyen írói programnak vagy
írói beszédmódnak óhatatlanul része lesz annak a sajátos magyar világnak a beemelése
a művekbe, amelyben ezek a művek keletkeznek. Még egyszer szeretném hangsúlyozni azonban: számomra az az igazán érdekes, miképpen szabadítható fel az ebbe az
anyagba belezárt mítosz.
– Identitásválság, illetve az önazonosság hiánya és az értékek válsága, illetve az értékek
hiánya – jól látom-e, hogy ezek azok az alapélmények, amelyek a régebbi és újabb regényeid
létérzékelését, világképét, emberábrázolását egyaránt alapvetően meghatározzák? Hogyan
lehetséges ez?
– Hogyan lehetséges? Úgy, hogy érzésem szerint, alapvető fogalmakat, értékeket,
amelyeknek hajdan volt még tartalmuk, képtelenek vagyunk újradefiniálni. Ma mit jelent az, hogy szabadság? Becsület? Nemzet? Haza? Szerelem? stb. Vagy azért, mert az
intellektuális és morális kapacitásunk kevés hozzá, vagy azért, mert mára megragadhatatlanul bonyolulttá vált minden, amihez közünk van. A világ ma legföljebb külön-

24

tiszatáj

cök, remeték vagy őrültek tudatában áll össze egységes egésszé. Számomra erről szól
a huszadik századi világirodalom java. A fogyasztói mentalitás, amely bennünket is utolért, nemcsak természetes és semmiképpen sem elítélendő óhaj, hanem menekülés is az
értékhiányos jelenből, a lelki üresség elől. Mindennapi életünknek hovatovább csupán
rítusai, formái és sztereotípiái vannak, tartalma nincs. S ezt, majdnem másfél évtizeddel a rendszerváltozás után, olcsó dolog volna mindenestül a kommunisták nyakába
varrni. A heideggeri létfelejtés egyik újabb állomásán veszteglünk, sejtelmem sincs,
hogy még meddig. Azt azért hadd tegyem rögtön hozzá, képmutató volnék, ha azt állítanám, hogy én nem vágyom jobb, tartalmasabb és biztonságosabb életre. Viszont sokallom az árat, amit fizetni kell érte. A magyar irodalom eddig mintha vonakodna
szembenézni ezzel a problémával.
– Prózádtól nem volt idegen sohasem a fantasztikum, az ironikus, groteszk, szatirikus
stíluseszközök alkalmazása, de az elmúlt évtized műveiben ezek már-már uralkodóvá váltak.
Ez lenne az az „abszurdisztánul” szólás, aminek eljöveteléről az egyik 1990-es esszédben
írsz?
– Miért is ne? Az ember, végül is, amikor regényt vagy elbeszélést ír, olyan formanyelvet keres, amely a tapasztalatait és az észjárását, a lehetőségek határain belül, a leghívebben közvetíti. Már írói pályám elején szembekerültem azzal a problémával, hogy
amit elmondani szeretnék, ahhoz túl szűk és rugalmatlan a magyar próza karakterét
egész a hatvanas évek végéig markánsan meghatározó realista és szociografikus beszédmód. Vannak tartalmak, amelyek ezen a formanyelven nem fejezhetők ki maradéktalanul. Éppen a lényeg sikkadna el bennük. Annak az eszmei káosznak és tébolynak,
amelynek a rendszerváltozást követően a kellős közepébe csöppentünk, a tömegek manipulációjának, a hiúság vásárának, annak a hazudozásnak, képmutatásnak, fosztogatásnak és szabadrablásnak, amely a mi társadalmi-gazdasági transzformációnkat a legutóbbi évtizedben végigkísérte, aligha van párja közelmúltbeli történelmünkben.
A fantasztikum és a groteszk mindennapi valóságunk elidegeníthetetlen része lett. Minden eladó, s mindenre akad vevő. Tessék elolvasni a kilencvenes évek orosz irodalmából azt a, sajnos, keveset, ami magyar fordításban hozzáférhető. Például, Viktor Pelevin rémálomszerű regényeit. Én ujjongva olvastam, mert annyira az ő hullámhosszán
érzékelem a világot, amelyben ma élek. Vagy a közelmúlt néhány amerikai regényét.
A Meztelenek és holtak sokat elmond a második világháború őrületéről – „realista” regényben. De az egésznek a gyökerekig hatoló tébolyát mégis inkább a „nem realista”
Heller és Vonnegut fogta meg. Ezért a fantasztikum számomra kezdettől fogva a „realizmus” egyik dimenziója. S ezt érzem nemcsak a mai oroszoknál és az amerikai prózában, hanem Márqueznál és Cortázarnál vagy a legnagyobb szürrealista művészeknél:
Dalinál, Magritte-nál vagy akár Bunuelnél is. A realizmus az én szememben jóval több,
mint csupán a természetutánzás elvéhez ragaszkodó alkotói módszer.
– A realizmushoz, ha társították fantasztikummal, groteszkkel, ha nem, ha mágikusnak
nevezték (mint az általad is említett latin-amerikaiak által megvalósítottat) vagy dúsítottnak (mint Gion Nándor a saját gyakorlatát) vagy neo-nak (amit már a Te prózád kapcsán
is leírtak), ha nem, mindenkor hozzátartozott a valóságra vonatkoztathatóság. Prózád ismeretében, de az előbb elmondottak alapján is úgy vélem, hogy minden realizmus megújító
vagy átértelmező szándékod ellenére ezt Te is így látod. A nyelv által újrateremtett világ
– ahogy fogalmaztál – természetesen mindig is visszautalt arra a világra, amelyből a nyelv

2003. május

25

táplálkozott. „Világszerűség” és „szövegszerűség”, szerintem nem igazán termékeny dichotómiája számodra létező probléma-e?
– Az irodalom világszerűsége vagy szövegszerűsége körüli perpatvar, nézetem szerint, álprobléma. Kosztolányi vagy Csehov prózái talán bizony nem szövegszerűek?
A minimalista vagy a kihagyásos, elhallgatásos próza is egyfajta írói beszédmód. Nekem
például rokonszenvesebb a barokkosan zsúfolt szövegorgiáknál. A nyelvi-stilisztikai
piperkőcködés pedig kimondottan irritál. Ha ilyen szöveg kerül a kezembe, ritkán tudok szabadulni a gyanútól, hogy írója valamit el akar takarni vele. Akkor inkább valljuk be egyenesen, hogy nincs hiteles látomásunk a világról. És akkor írjunk arról,
hogy miért nincs. Valamely szöveg világszerűségét pedig ne tévesszük össze a lapos naturalizmussal.
– A Mészöly Miklós időskori prózáját faggató, tavaly megjelent művedet (A tények mágiája) nemcsak irodalomelméleti és -történeti szempontból, a rád kezdettől oly nagy hatást
gyakorolt Mészöly-próza újraértelmezése miatt tartom fontos vállalkozásnak. Az én olvasatomban ez a könyved önvallomás is, mintha a Mestert hívnád segítségül saját törekvéseid
megerősítéséhez, amikor például ilyeneket írsz: „a realista beszédmód művészi újrastrukturálódása, a történetelvűség, az idő- és nézőponttechnika újfajta, irodalmunkban eddig kipróbálatlan összjátékának kimunkálása”; „az irodalmi mű nyelvi megelőzöttsége és valóságreferencialitása viszonyát újradinamizáló alternatív írói stratégia”; a művészi újítások
bekapcsolása a magyar epikai hagyományba stb.
– Mészöly Miklós írói pályája hallatlanul izgalmas. Ellenáll a beskatulyázásoknak.
S ez érvényes az időskori prózájára is. Azt eszembe sincs állítani, hogy minden remekmű, ami a műhelyéből kikerült. Viszont azzal, hogy szüntelenül felülvizsgálta
a saját írói stratégiáját, olyan életművet teremtett meg, amely nagyon sokfelé elágazik,
s amely a magyar epikai beszédmód eddig kipróbálatlan útjait járja be. Kései prózáiból
ilyen izgalmas remekműveknek látom a Szárnyas lovakat, a Lesiklást, a Magyar novellát, a Bolond utazást vagy a Pannon töredéket. Ezekben a műveiben valamiféle magával
ragadó, lenyűgöző pannon mitológia körvonalai derengenek. A valóságutánzás és az
írói világteremtés elve páratlan egyensúlyba kerül. Bármihez nyúl hozzá, az szinte tapinthatóan valóságos, ugyanakkor viszont sejtelmesen jelképes is. Hamarjában a legjobb formáját hozó Krúdy jut róla eszembe, s talán furcsának találod, de Kassák egynémely időskori lírai remeklése is, amelyről bántóan kevés szó esik a magyar irodalmi
diszkurzusban.
Valaha, az Éleslövészet írása idején a magyar próza hagyományait dekonstruáló
Mészöly volt a fontos számomra. Ma inkább a mitológiát teremtő, az emberi sorstörténeteket történelmi és szociografikus beágyazottságukban vizsgáló időskori Mészölypróza inspirál inkább. Jobban mondva az, hogy mégsem tér vissza a tradicionális, anekdotikus, lineáris realista beszédmódhoz, hanem ebben az újrealista beszédmódban
valami újat, a tradicionális realista beszédmódhoz képest valami sokkal komplexebbet
talál ki. Ilyen irányba szeretnék haladni én is a Tömegsír óta. Ebben az értelemben valóban rejtett önvallomás is a Mészöly-tanulmányom. De említhetnék egy másik nem
szokványos újrealista beszédmódot is: Bohumil Hrabalét. Azt a látásmódot, ahogy prózáiban a történelem az úgynevezett cseh kisember alulnézetéből látszik, pátosz nélkül.

26

tiszatáj

– A fentebb említett élmények, írói törekvések az utóbbi években mintha kizárólag regényformába kívánkoznának (tudom, most is egy újabb regényen dolgozol), miért nem születnek mostanában novellák?
– Mert a regény tere tágasabb és levegősebb. Amit az utóbbi időben írok, annak jobban megfelel a regény, vagyis hát a kisregény műfaja, mint a novelláé. Úgy érzem, az
a beszédmód, amelyet a Tömegsír és a Nálunk, New Hontban című regényekben kipróbáltam, még folytatható. Egy regényt biztosan elbír még. Aztán majd elgondolkodom,
hogy hogyan tovább.
– A legutóbbi regényed, a Nálunk, New Hontban, amit a kötet hátsó borítóján történelmi alulnézetből láttatott szlovákiai magyar karneválként határozol meg, számos régi témádnak, kérdésednek ad, talán minden korábbinál rezignáltabb, de éppolyan szatirisztikus
és parodisztikus megfogalmazást. Köztük is elsőként a szabadság fogalmának, amit az
előbb, az újradefiniálandó fogalmak között is elsőként említettél. Azon túlmenően, amit
már elmondtál, miért nem tudsz szabadulni ettől a problémától?
– Legutóbbi regényemben azt a bizonyos mítoszt szerettem volna megtalálni és felmutatni. Ezért is nincs főszereplője a regénynek, legföljebb főbb szereplői vannak.
A főszereplő maga a fiktív város, New Hont. Ahogy Mándynál a nyolcadik kerület,
Mészöly időskori prózáiban a Dél-Dunántúl. Azonkívül szerettem volna visszakapcsolódni a magyar prózának ahhoz a vonulatához, amely az anekdotából indul ki, de
a mítosz felé halad. Hamarjában Mikszáthot és Krúdyt említeném, a Tömegsírt illetően
pedig még Móricz Zsigmondot is. Nemrég olvastam egy kitűnő amerikai regényt.
Michael Cunningham Az órák című regénye voltaképpen egy másik regény, Virginia
Woolf Mrs. Dalloway című regényének az újraírása. És a végeredmény mégsem lesz
plágium. A posztmodern kedveli az ilyen merész játékokat.
Az egyén szabadságát ma nem totalitárius diktatúrák veszélyeztetik, hanem a médián keresztül megjelenő tömegmanipuláció. Hiába élünk ma szabad és nyitott társadalomban, ha ezzel a szabadsággal nem tudunk jól sáfárkodni. Látva, hogy milyen könynyen tudnak nagy tömegek is bedőlni politikai hordószónokok demagógiájának, azt
kell mondjam, nagyon is törékeny az a szabadság, amelyet mintegy ajándékképp 1989
után megkaptunk. Az én világképemben nyugati civilizációnk legfőbb értéke az egyén
szabadsága, mert alapföltétele ez mindenféle kreatív munkának. Aki bármilyen vélt
vagy valós, ilyen vagy amolyan előjelű kollektivista szempontnak ezt alárendeli, olyan
veszélyes ösvényre lép, amelynek végállomása újra csak valamilyen autoriter rezsim
lehet. Mi ezt a leckét Vladimir Meciar basáskodása idején alaposan megtanultuk. Vagyis, véleményem szerint az egyén szabadságának a kérdése 1989 után sem veszített fontosságából.
– A Mészöly-könyvben és a nemrég egy Somorján, a felvidéki magyar irodalomról rendezett konferencián az irodalom és a kritika viszonyáról elmondott kisesszédben is hitet teszel amellett, hogy az irodalomban természetes az egyenrangú írói beszédmódok pluralizmusa. Miért tartod ezt nyomatékosan hangsúlyozandónak?

– Mert a kilencvenes évek magyar irodalomkritikai diszkurzusát bántóan egyoldalúnak, olykor már-már fennhéjázónak és tudálékoskodónak látom. Megint van egy
„fősodor”, s aki ezzel szembemegy, az megnézheti magát. De még ennél is jobban irritál, amikor azt látom, hogy az irodalmi diszkurzust alárendelik a pártpolitikainak. Ez

2003. május

27

az én kutyám kölyke, ezt ne bántsátok… Amazt nyugodt szívvel csepülhetitek, mert
az egy gaz áruló. Persze, némiképp ez az ábra a szlovák irodalomban is. Úgy látszik, ez
egy posztkommunista gyermekbetegség, amelyből épp ideje lenne kigyógyulni.
– Sokszor szóvá tetted az elmúlt években a felvidéki magyar irodalom megfelelő magyarországi recepciójának hiányát is. Hogyan látod ma a Magyarország határain kívül születő irodalmak integrációjának kérdéseit? Helyükre kerültek-e már ezek az irodalmak a magyar irodalom nagy egyetemességében, nagy egészében? Ha nem, miért nem, mit tehetne az
állam a maga intézményeivel, eszközeivel és az irodalom a maga intézményeivel, eszközeivel?

– Ezt a kérdést több szempontból is érdemes lenne megvizsgálni. Nézetem szerint
minden magyarul írott szépirodalmi mű a magyar irodalom oszthatatlan része. A fajsúlyosabb művek (vagy életművek) előbb-utóbb úgyis beemelődnek a magyar irodalmi
kánonokba, nem kell az ilyesmit felülről erőltetni. Egy regénynek vagy versnek önmagáért kell helytállnia. Más kérdés, hogy aki Budapesten él és alkot, helyzeti előnyben van a nem budapesti kollégákkal szemben. A centrumban van, munkáit rendszeresebb figyelemmel kísérik, mint másokét. A kisebbségi író „hátrányos” helyzete azonban ledolgozható, mert ma már nincs ennek semmilyen adminisztratív akadálya. Az
persze lehet, hogy amit és ahogyan ír, az nem mindig korrespondál az éppen kurrens
divatokkal. De ez talán nem is igazán nagy baj. Persze, az ember zsörtölődhet amiatt,
hogy, például, Bálint Tibor, Bakucz József, Kibédi Varga Áron, Szőcs Géza, de még
Gion Nándor (és a sor folytatható) életművét sem becsüli igazán rangjának és értékének megfelelően a magyarországi kritika. A kilencvenes évek könyvdömpingjében,
például, teljesen elsikkadt az egyik legjobb Szlovákiában írt magyar regény, Fülöp Antal Piszkos embere. Ugyanakkor Isten őrizzen attól, hogy a kisebbségi magyar író valamiféle irodalmi „magyarigazolvánnyal” hadonásszon a budapesti szerkesztőségekben,
s elvárja azt, hogy mindenki hajbókoljon előtte.
– Ne haragudj, de ezt egy kicsit dodonai válasznak érzem, legalábbis a korábbi karakteres álláspontjaidhoz képest. Sem az nem derül ki belőle, hogy végül is megnyugtatónak látod-e már a mai helyzetet, sem az, hogy van-e szerinted teendő ezen a téren.

– Sajnos, ezzel a határontúlizással ma nemigen tudok mit kezdeni. Az írói világom,
a nyersanyag persze ideköt, de egyébként minden jelentősebb magyarországi irodalmi
fórum nyitva áll előttem. Sőt, a szlovák irodalmi műhelyek is. A New Hontot például
jobban észrevették a szlovákok, mint a magyarok, még az év könyvévé is megszavazták egy ankéton. A magyarországi kritika pedig sokszor még jelentős magyarországi
műveket sem regisztrál értékének megfelelően. Példaként most csak Pályi András prózáit említsem. Ez az egész azonban nem az én gondom. Író vagyok, nem irodalomkritikus.
– Egy ilyen korérzékenységgel, az esztétikai mellett a társadalmi problémák iránti fogékonysággal rendelkező írótól, aki egy rövid ideig, a legforróbb pillanatokban, még politikai
szerepet is vállalt, végül meg kell kérdeznem azt is, hogy a közösség szellemi közérzetének
befolyásolására látsz-e ma az alkotó ember, a művész számára társadalmi szereplehetőségeket? Vagy ilyesmire nincs is már szüksége, sem neki, sem a közösségnek, elegendő, ha létrehozza a maga műveit?

28

tiszatáj

– Fogas kérdés. Az író társadalmi szerepvállalására ma minimális igény van csupán.
S ezt nem tartom tragédiának. Valamire való irodalmi mű, remélhetőleg, nem egyszeri
használatra készül, mint, teszem azt, a papír zsebkendő vagy a toalettpapír. Az író, ha
akar, vegyen részt a közéletben, ha nem akar, vonuljon ki onnan. Attól se jobb, se
rosszabb nem lesz a verse vagy a regénye. Csak lehetőleg ne messiáskodjon, messiásokból a politika színpadán van elég figura. Sokkal több a kelleténél. Én nem hiszem,
hogy az írónak mindenbe bele kell ütnie az orrát. Hogy közben én politikai publicisztikát is írok? Hát persze. De akkor is írnék ilyet, ha nem lennék író, hanem orvos lennék vagy valami más.

KOHÁN GYÖRGY: PARASZTASSZONY II.

2003. május

29

ITAMÁR JÁOSZ-KESZT

Anna-Mária apáca – házam vendége
Mikor leszállt a gépről,
libbenő palástja templomok harangszavát idézte bennem.
Mikor leszállt, vakító mediterrán nap vonta ragyogásba
s egyszerre fölsajgott bennem a múlt:
hóborította fenyők, ünneplő gyermekek kórusa
s egy bizarr mosolyú kereszt, mely fölém tornyosul –
házam vendéglátó szobájába
egykor Ő Makó keresztes lovagjaival érkezett volna.
Szigorú zarándok-lelke házirendbe,
a föld szent titkaiba zárva.
Falakon vándorló ujja apró lángokat fakaszt.
Maradj csak velünk – biztatom mégis.
Előtted megnyílik minden porszem,
mi szétfénylett Megváltód sarui alatt
– s közben, ahogy reám szálló hálóként szétterülnek a szavak
az agy mély-rejtett zugaiba, hosszan fürkészem:
fészkel-e ruhája alatt s arcában
gyűlölet-madár:
A jeruzsálemi nyárelő napsütésében
Anna-Mária testében vibrál az izgalom,
amint sikátorok városában tapodunk vala,
házam vendége, a szerzetes nővér s én, a túlélők sarja,
véget nem érő vergődés anyja emléke.
A Dormició templom felé az ösvény csak közelít
mint visszafelé a tömjénfüst s latin zsolozsmák
a dárdás – lehet, csak képzelt – pillantások erdejében.
S Ő, szemet ütő denevér-öltözékében a reszkető táj karjaiba hull,
letérdepel és keresztet vet sűrű egymásutánban,
tanácstalanul állok –
Ő sír …
és ekkor anyám hangja zokog bennem
menekíteni tűzből kitérés volt a hite,
sorsot sorsért: csillagot kínált arany keresztért cserébe –

30

tiszatáj

hat szögletébe zárva a csillag magát sebzi szüntelen,
a végtelen felé fordult kereszt az örökség átkától szabadít ezreket és ezreket.
Anyám, ki gyermekeiért templomtól templomig
görgette a járvány, tűz, éhség súlyos köveit,
hallgató apám előtt
térdig koptak lábai.
Atyák hite kattinthatott néma lakatot,
vagy bölcs ingadozás: vakszerencse vágányaira állítani a jövőt.
Otthonunkban minden évben nyolc Chanuka-gyertya lobogott,
nyolc ujj fényesített matt karácsonyfát
a „Máoz cur jesuati” dal lélegző ütemére pislogva,
papír-ezüsttel díszített fenyőágak,
s a „Menyből az angyal” csendes imája alatt,
míg a pörgettyű apró ördöge táncolt, nyelvelt
a fölnyújtózó lángok erdejében.
Házunk nyolc Chanu-Karácsony gyertyája között
véreink arcát sejtette az elfolyó viasz.
Volt köztük versenyből is hadakozó,
rövid vonaglás után kihunyó
mint Imrus bácsié,
ki, hogy bőrét mentse,
megkeresztelve szelte át az óceánt.
Chile Napja süt reá, vagy talán elhunyt rég,
hogy árkádos sírjában gyermekszív mellett aludjon
a nagy kereszt árnyékos csendjében.
Vagy: mint Ármin bácsi gyertyája,
ki szintén hasztalan tért ki,
Auschwitzba vitték
mártírként meghalni.
Ez idő tájt otthonunkból
kiégett már régen a karácsonyfa.
Helyén irtózat-fa vert gyökeret a szívemben.
Talán, a Dormició templomtól araszoló menet láttán
rémlett:
élén a püspök ájtatoskodóknak keresztet nyújt csókra
– meghökkenve hátráltam
a kijárat felé,
de a perc visszahozott, ellágyult szégyenkezőt,
felszívódtam a tömegben

2003. május

31

a szertartás füstjétől távolabb.
S ekkor, én, anyám hit-elhagyási lelkületének fia,
marannusnak éreztem magam,
ki önmagát jogtalanul küldi inkvizíció elé,
ártatlanságért fellebbez, badarságokon tépelődik,
a tűzből menekülők tettein
miként írva vagyon:
„Miután a bebörtönzöttet háromszor kihallgatták és még mindig tagad,
előfordul, hogy egy évig s azon túl is ott marad,
megfelelően felkészített, kimerült, tökéletesen megtört legyen:
kezdetben – a hurok,
másodfokon – a víz,
harmadfokon – a tűz,
a padlóra helyezik, lábait tűzhöz hozzák,
gyúlékony kenőccsel bekenik s tagjait átjárja a hőség,
a kivégzést fölülmúló eredmény.”
Nem volt mit letagadnom,
nem volt mit bevallanom.
És mégis: a fekete-fehér kámzsás papok körmenetének közeledtével,
a Dormició templom falai között,
a jeruzsálemi napsütés hanyatlásának idején
öntudatlanul motyogni kezdtem,
ajkaim szavakat duruzsoltak mint ki szomszéd fülébe súgja:
„Smá Jiszráél”!
Aztán összeszedve minden bátorságom
jó hallhatón megismételtem:
„Smá”!
S a szó teljes valómmal együtt fénylett.
A mellettem álló megrökönyödve mért végig,
hangom a révült imádságok tengerébe fúlt
s én, mint akit bekentek gyúlékony kenőccsel,
mire kibukott számon a szó „Echád”, már minden testrészem égett,
állig burkolóztam
a pernyeként szálló szavak halotti köntösébe,
idegen áldásoktól óvjam magam,
mik addigra már sziszegve szóródtak szét köröttem.
Fordította: BÁGER GUSZTÁV

32

tiszatáj

DOBOS MARIANNE

Rokonaim élnek Izraelben
„… mi nem egy univerzális, sokkal inkább egy perszonális –
mélységesen személyes vallásossághoz közeledünk, egy olyan vallásossághoz, amelyből kiindulva mindenki rátalál az ő személyes,
saját, eredeti nyelvére, ha Istenhez fordul.
Ez természetesen még távolról sem jelenti azt, hogy nem
lesznek közös rituálék és szimbólumok. Sok különböző nyelv
van – mégis: soknak közülük közös az ABC-je. Így vagy úgy,
a maguk különbözőségében a különböző vallások a különböző
nyelvekhez hasonlítanak: senki sem mondhatja, hogy az egyik
nyelv a másik nyelv fölött áll – minden nyelven el tud jutni az
ember az igazságig – az egy igazságig, és minden nyelven tévedhet
vagy hazudhat. Így találhat el az ember minden vallás közvetítése
által Istenhez – az egy Istenhez.”
Viktor E. Frankl: Az ember az értelemre irányuló kérdéssel szemben

Meleg júniusi reggel. Helyesebben forró kánikula, bár még csak kilenc óra.
Az Astoria kávézóban találkozunk. Lassan évtizede nem láttuk egymást. Egyedül ül az egész teremben, türelmetlenül vár már. Naftali ben Dvora Kraus,
a néhai lubávicsi rebbe, Menáchem M. Schneerson tanítványa. A könyvhétre
érkezett, új könyve „Az áldozat visszatér…” premierjére.
Első kötete 1990-ben jelent meg „Az ősi forrás” címmel. Boldogan segítettem a megjelentetésében. Feladatát hasonlónak éreztem ahhoz, amivel éppen
akkor én magam is foglalkoztam. A heti szentevangéliumról írtam interjú formájában, amolyan elgondolkodtatókat, ismertetőket, magyarázatokat, ökumenikusan, magasrangú egyházi személyiségekkel beszélgetve. „Örömhír” volt
a címe. Közel egy évig jelentek meg a pécsi „Helyzet” című folyóiratban. Nem
sokkal voltunk a rendszerváltás után. Divatba jött a vallás akkortájt. Magam
ugyan, maholnap már hatvan évesen bevallom soha sem voltam vallásos. Hát
akkor…?
Valamikor a ’80-as években a tököli fiatalkorúak börtönében egy kislány,
a tizenhatodik éves Éva egy ici-pici Évának adott életet. Az apróság priusszal született. A nagyobbik Éva hivatalból kirendelt védője barátnőm volt, tőle hallottam az árva kislány megrendítő történetét. Akkorában a „Deus est caritas” sarkallt: gyakoroljam a caritást. Volt köröttem már börtönből kikerült fiatal, halmozottan hátrányos helyzetű leányanya, még pár is lett egy másik Évából és
Attilából, akik az én – ahogy barátaim viccesen nevezték – „Mi anyánk szolgálatomon” belül ismerkedtek meg, s ma is együtt vannak immár három gyermekes családként. Amikor az Évák szabadultak, mentem értük a börtönbe. A pa-

2003. május

33

rancsnok asszony erősen méregetett, nehezen tette fel a kérdést, mely már
1987-ben is, az egyetlen logikus választ várta cselekedetemre: „Vallásos? Azt hiszem, ilyenek az úgynevezett vallásosok…” Válaszom igencsak meglepte: „Nem,
rosszabb annál: hívő!” „Hívő, akinek a vallása a szeretet.” Ugyanis „aki nem
szeret, nem ismeri az Istent, mert az Isten szeretet.” „Istent soha senki nem látta.
Ha szeretjük egymást, bennünk marad az Isten, és a szeretete tökéletes lesz
bennünk. Abból tudjuk, hogy benne élünk, ő meg bennünk, hogy a Lelkéből
adott nekünk.” Mindegyikünknek. Isten lelke lelkünk lelke. Lelkünk egyforma Lelke. Egyformán bennünk él egy pici szikrája annak a Léleknek, aki az
első Pünkösd ünnepén heves szélvész zúgásával töltötte be a teret, s töltötte el
a lelkeket. A Szentlélekkel eltelt lelkek pedig ha nem is egy nyelvet beszéltek,
de „mindenki a saját nyelvén hallotta, amint beszéltek”.
1987 pünkösdjén a Szent misét a Dormicionban hallgattam – Jeruzsálemben. Kísérőm, s egyben legfőbb vendéglátóm – meghívóm – Itamár Jáoz-Keszt
volt.
Itamárral 1984-ben ismerkedtünk meg. Férjemet kereste, adjon tanácsot abban, kiknek mely versét fordítsa a XX. század magyar irodalmából héberre.
A XVI–XIX. sz. költészetének gyöngyszemeit ekkorra ugyanis már áttette
a biblia nyelvére.
Mivel váratlanul érkezett, férjem vidéken volt, így ketten beszélgettünk. Interjút akartam tőle kérni akkorában készülő kötetemhez, mely „Világ tenyerén katicabogár” – második kiadásban, már a rendszerváltás után „Isten tenyerén” – címmel jelent meg később.
Itamár kikapcsolta a magnót: „Előbb szeretnélek megismerni!” Két, három
órát beszélgettünk. A két parányi lélek darabka nem egy nyelven beszélt, de
tökéletesen megértette egymást. Bár saját anyanyelvükön beszéltek, a hallgató
mégis az ő saját anyanyelvén értette a szavakat.
Először beszéltem olyan emberrel, aki a holokauszt túlélője. Az én „Mianyánk” szívem rohant volna vissza a történelembe: megszabadítani láger börtönéből a kilenc éves Keszt Péter Ervint és családját. Rohantában üvöltve: Ember, hogy tehetted…!! Ember mit csinálsz? Káin megint megölöd a testvéredet?
Ne!! Ne!! Nem tehetitek!! Emberek szeressétek egymást, hiszen csak így szerethetitek Istent. Istent, mindannyiunk egyetlen közös Istenét!!
Visszaút azonban a történelembe nem vezet. Nem támaszthatók fel a gyűlölet áldozatai. Az Isten nevében legyilkoltak. A Kereszt keresztre feszített áldozatai. Az áldozatok, Ábel vére Istenhez kiált.
A keresztény ember zsidó felebarátja bocsánatáért könyörög, mély szégyentől lehajtott fejjel.
A legfőbb főpap, II. János Pál, Krisztus földi helytartója, s vele együtt milliók 1979-ben elzarándokoltak Auschwitzba. Egymillió vagy másfélmillió ember emlékezett a hajdaniakra. „Korunk Golgotáján” a tizenkét méter magas ol-

34

tiszatáj

tárkereszten szögesdrótból font a töviskorona. A kereszt lábánál pedig II. János Pál a hitről beszél, mely szeretetet szül, Isten és felebarátaink szeretetét:
a szeretet győzelméről beszél, Kolbe atya és Benedikta nővér, Edith Stein győzelméről. Hogy is mondta: „Azért beszélek, mert kötelez az igazság, kötelez
engem és mindnyájatokat kötelez az emberért érzett aggodalom.” Földi helytartója 4 millió ember mártíriuma helyén mutatta be Krisztus áldozatát, oldani
akarván az átkot. Az oltárt körülvevő másfélmillió emberi arcból álló tömeg,
önkéntesen, vezeklő szándékkal odazarándokolt tömeg, az imádkozó és beszélgető, éneklő tömeg, a természet és a természetfölötti élet törvénye szerint ünneplő tömeg az életet hivatott gyászolni és ünnepelni akkor ott, elűzni a rontást, megbánni a bűnt, jóvátenni a jóvátehetetlent.
Jöjj, Szentlélek Úristen – fohászkodik szentbeszéde végén, pünkösd vigíliáján II. János Pál –, és újítsd meg a földet. Ezt a földet…
Ez a föld most a mi világunk, itt élnünk, s miénk a felelősség, és kötelez az
emberért érzett aggodalom, kötelez az igazság, kötelez a szeretet. Isten kötelez
a hitemen keresztül. Szabad akaratommal mondhatnám: Igen, Uram, hallja
a Te szolgád! De nincs lehetőségem semmit sem tenni. Akkor sem volt. 1944ben alig két éves voltam, és most sincs. Tudom, mit kell tennem, de nem tudok mit tenni, hogyan megpróbálni jóvátenni, s hogyan megakadályozni,
hogy soha többé, soha, soha, soha…
De ha az embernek, hadd mondjam viccesen, bár fele se tréfa, Istene azt
adja napi parancsba, hogy fesse át az eget, akkor erre csak azt felelheti: – Igenis,
Uram, milyen színűre?
Láss csodát, ha ezt kimondtad, jól nézz körül, mert csakhogy bele nem botlasz a lajtorjába, mely az égig ér, s ott vannak a kívánt színű festékek is, csak
ragadd meg jól az ecsetet.
Az én lajtorjám a KLM Bécsből induló Tel-Avivi járata volt, hisz Izrael és
Magyarország között akkorában sem diplomáciai kapcsolat, sem légi közlekedés nem volt.
Lajtorja? Boing? Egyik se! Isten tenyere… A mi Urunk Jézus vitt ki a tenyerén, s vendégül láttatott a rokonaival. Varázslatos két hét. Interjúkötet lett belőle: „A szívek kötelessége megmarad”.
Figyelmes, szerető vendéglátók, akik elmenekültek egy országból, melyet
hazájuknak éreztek egykor, s melyből kitaszíttattak. Hazát építettek maguknak a sivatagban, a földjükön, melyet Isten hajdan nekik adott. Büszkén óvják,
büszkén mutatják a jószándékú látogatónak. Itamár és Hanna vendégszeretete,
szervezése fogta össze ezt a mozgalmas munkával és egyben gyönyörű utazásokkal tele leírhatatlan tizennégy napot. Két hét után sok jó barátot hagytam
Izraelben, kapcsolatainkon a tér és az eltelt idő mit sem rontott.
Míg én Pünkösd vasárnapján a Dormicionban szinte a föld fölött lebegtem,
s a templom lépcsőjéről a járdára érve Itamár szemében valószínű félőrültként

2003. május

35

csodáltam rá egy magyar rendszámú TRABANT-ra, a két hengeres műanyag
karosszériájú, kelet-német autócsoda Jeruzsálembe eljutott egyedére, hátsó ülésén egy puli kutyával. Szóba is elegyedtünk a középkorú magyar úrral, aki hű
kutyájával a „papír-jaguáron” tette meg az utat, ha nem is Makótól, de Szegedtől Jeruzsálemig.
Drága, kedves, fegyelmezett, Nobel-díjra érdemes ember, és költő Itamár,
nem sejtettem, dehogy is sejtettem, azaz ennyire nem sejtettem, bocsáss meg
nekem. Versed tárja fel igazi mélységben, ami akkor benned izzott. Hiszen
tudhattam volna, még az első budapesti találkozás óta tudhattam volna. Hiszen
megmondtad: – Hogy szerethetlek? Ha keresztény vagyok, hogy mondhatom,
hogy csodálatos ember vagy, mikor Te zsidó vagy. Templom? Nem, nem
mersz bemenni. Műemlékként sem mered a keresztény Isten-házát azóta látogatni. Pünkösd vasárnap volt. Zúgott a Szentlélek, s a szellő az ember lélek
hárfáját zengette. És most, tizenöt évvel később könnyek közt hallgatom a Te
eolodat. Tragikusan nagyszerű versedet.
Ma ismertem meg ezt a versedet. Nagyságod, hogy nem akartad, hogy ismerjem, féltél megbántani vele.
Tizenöt év elmúltával, ezen forró-forró nyári délelőttön hallottam először
róla, az Astoriában. Furcsa körülmények között. Kezdetben szóhoz sem jutottam.
„A visszatért áldozat…”, Naftali Kraus büszkén meséli kötete történetét,
majd hirtelen vágással mesélni kezdi nekem Dobos Marianne történetét. Az ő
Dobos Marianne-ja árva gyerek, megjárta Auschwitzot, édesanyja megégett
a gázkamrában, utóbb édesapjával Izraelben élt sokáig, majd visszatért Magyarországra. Zsidóságát kikeresztelkedéssel hagyta hátra… – s én most mindjárt
valljam be neki, hogy ez így igaz. Olyan empátiával íródott ez az izraeli könyv,
„A szívek kötelessége megmarad”, hogy szerzője, még ha zsidóságát már el is
hagyta, születetten csak zsidó lehet. Tulajdonképpen nem is szép tőlem, hogy
született zsidó létemre, szegény Itamárt ilyen csúnyán becsaptam. Döbbent
néma kérdő tekintetemre, visszakérdez: „Hát nem ismered Itamár versét rólad
és a Dormicioni kirándulásotokról?” Nemleges válaszomra megígérte, elküldi,
s megígérte, kapok az új könyvéből is, kaptam. 711. oldalán ez olvasható:
„Vissza az írókhoz. Már említettem Dobos Mariannét, aki segítette első könyvem megjelenését. Buzgó katolikus lévén egy neves izraeli író versében apácának titulálta. Aztán kiderült, hogy született Rosenberg, rokonai élnek Izraelben”. Miután ötödször is elolvastam, elhittem, valóban az van odaírva, amit
először olvastam. Nem hittem mégse a szememnek.
Az ember arról nem tehet, hogy annak a háznak az ajtaján, melynek kéményén beadja a gólya van-e mezüze, illetőleg kereszt függ-e édesanyja nyakában.
Az ember arról tehet, hogy ember legyen. Mindig, mindenhol, mindenkor ember legyen. Az ember fő ismérvével, hogy az igazat, az igazságot mondja. Ha

36

tiszatáj

rólam a Naftali mese lenne az igaz, akkor én egy becstelen, hazug lény vagyok,
aki letagadtam a hitsorsosságot, s a rokonaim helyett Itamárék, s a többiek
vendégszeretetét élveztem.
Megint szégyellnem kellett valamiért magamat, amit nem tettem.
Felvettem a telefont. Itamárt hívtam. Nem lepte meg, amit mondtam, Naftali neki is elmesélte, amit könyvében leírt. Emlékeztettem, hogy édesanyám,
brenenbergi Rőmer Adél, akivel személyesen is találkoztak, első izraeli utamat
2 héttel megelőzően, 80 éves korában Budapesten szenderült el örökre.
Bocsássunk meg Naftalinak, mert meséjét rólam lehet hogy még ma is hiszi,
de legalább elküldte a verset. Amióta pedig a verset elolvastam, igazolhatom,
ha nem is úgy, ahogy Naftali írja és gondolja, de valóban rokonaim élnek Izraelben. Ott él egy édes bátyám, és családja. A testvérem nem a vér, de a lélek
szerint: Itamár Jaoz Keszt, és felesége Hanna, fia, lánya és unokái.

KOHÁN GYÖRGY: EURYDIKE

2003. május

37

JÁSZ ATTILA

Sötét seb
Van olyan, hogy nem azt írjuk meg,
amit szeretnénk. Ahogy kinézel az ablakon,
szikrázó, kemény hópáncél a szemközti háztetőn.
Feladtál mindent.
Néha olvad már, néha pedig azt hiszed,
a vékony tükörréteget nem szúrja át
semmiféle napsugár vágyott fénydárdája.
Érzéketlen maradsz a külvilág költészetére.
Nem üt rajtad sötét sebet.
Néha csak nevetsz,
egészen könnyedén írod meg, amit mindig is
szerettél volna. Pedig most nem is akartad,
csak úgy alakult, váratlanul. Valahogy.
A látvány szóláncokká fűződött össze.
Majd az első mondat ütötte lukon át kimásztál
a kertbe. A mondatok meg jöttek utánad. Mint a vér,
láthatatlanul a lélek ütötte sebekből.

Árnyékfoglyok
Árnyékfoglyod vagyok. Mondod,
mondogatod magad elé. Próbálod
kitalálni az élményt, honnan jöhet a szó.
Árnyas, könnyű séta nyomán a több száz
éves fák lombrajzolata pupilládon.

38

tiszatáj
Fagyott levél alatt lassan rothadó emlékfoszlány
a nyárról. Akár az olvadó hólé szomorú
vidámsága és a gyerekkori jégcsapok
vasízű gondtalansága. Együtt is
előhívható.
Most éppen bármit sorolhatnál,
ami éppen eszedbe jut,
de csak motyogsz magad elé értetlenül.
Árnyékfoglyok, árnyékfoglyok vagyunk.

Legalább néhány perc
Tekintetemet átfúrtam az ablaküvegen.
A télvég bágyadt fényei minden este
elém varázsolják ezt a megunhatatlan látványt.
Minden este más, holott ugyanazon az ablakon
nézek ki, és ugyanakkor.
Aztán leeresztem szép lassan a redőnyt,
tudjak dolgozni végre, és képes legyek
elszakadni az ablakkeretből. Megvárhatnám
a teljes sötétséget, de tudom, veszélyes dolog
lenne, mert az időveszteségtől eltekintve,
ott van már az utcai lámpák misztikus fénye,
ahogy sárgás szeretetükkel megértően borítják be
a töredezett aszfalton kóborló faleveleket.
Akkor inkább a redőny, a munka, meg az alvás,
hogy másnap újra lehessen alkonyulat,
és legalább néhány perc megváltás
a redőny leeresztése,
a tekintet átfúrhatatlansága előtt.

2003. május

39

Hajnali fû
A hajnali fű még mindig ott szárad a cipőm sarkán.
Mostanában ilyesmiben látom a költészet lényegét.
Ahogy a mezőn hagyott reggeli lábnyomok kihűlnek,
majd szinte észrevétlenül visszatérnek a déli napsütésbe.
Kissé bágyadtan és száradtan ugyan, de itt vannak.
Benne a szavakban. A séta emlékműve, a hajnali fű
győzelmi oszlopa okozta láthatatlan horzsolások
cipőm sarkán, meg egy kis tintaszínű sár. Hogy
biztos legyen az élmény, miközben várakozva ülök.
Vonatra, hogy jöjjön már végre, ne késsen folyton.
A jelen a jelenről hallgasson. Ne beszéljen bennem senki.
Hallgassanak a szavak. Csak képeket vetítsenek, ha lehet.

KOHÁN GYÖRGY: BIVALYOS SZEKÉR NAPKORONGGAL

40

tiszatáj

SZÖLLÕSI ZOLTÁN

Séta
Felrobbantak már a gömbakácok,
lépteimben égett levél csörgedez,
és sötét páston, betonon srácot
bóklászni még ösztön, vak labda vezet.
Díszlet alkonyég és panel izzott,
már neonok fehér hologramjai,
s vízjel-sápadtan lebegnek arcok,
a skizofrén Isten emberarcai.
A kásás zajtól mind sugallat-süket –
óriási membrán, estsötét rezeg,
a Titok arany holdkönyékre dőlt.
És talpukról lent leásít az aszfalt –
fehér kopogás deszka pingpongasztalt,
csillag hiába veri fel az űrt.

Színes képeslap
Tarkóra lökött vászonsapkában,
tán a sirályokat, a Megfeszített torkán
kiszakadt, Istent és Allahot
egyaránt bántó, fénybe ékelt kiáltásokat
észre sem véve, átköpve árnyékomon
és rugdalva szemetet, halhulladékot,
haladva a mindig tengerre lejtő
utcák szárazon is csúszós kövein, hogy

2003. május

41
végül belépve e képbe, beforduljak
a tenger vakító sikátorába –
késve érkeztem Magyarországról,
de hiányomat a fény rögzítette.

Parafrázis
Még Godot-hoz

majd annyi éggel amennyi a föld
majd esővel felnagyított
szívveréssel
vagy fénnyel
villanyfény sárga hímporával
hogy teremjenek az éjszakák
eljössz tudtam
rázd ki cipőd
a tenger homokot
elporladt még a lábad is
fluoreszkálnak hideg sejtjei
sírásom majd melengeti összegyúrják
könnyeim
vége van ma tán a télnek
tán egy messzi háborúnak
dőlj le hát aludj csak nagy a világ
elférünk keresztben is

42

tiszatáj

TANDORI DEZSÕ

Két kísérlet
I.
A KÖR NÉGYSZÖGESEDÉSÉNEK KÉRDÉSKÖRÉRÕL
Vadai István munkáihoz (is)

A címet valamelyest meghatározza egy bizonyos „zavarom”, mert valóján
inkább „A kör↔négyszög”-ről lenne szó közel egy év múltán, hogy ez a dolog
foglalkoztat, ez a geometriai-abszurd-poétikai logika, ám mivel Vadai István izgalmas könyvében Örkény is jócskán előjött, belopózott ide, rögtön indításul,
egy ilyen vicc(nek látszó valami). Dolgom (bocsánat!), komolyságát ama rettegésemen túl, hogy netán a spanyolviaszt találom fel, motiválja (nem mentegetőzöm!), hogy rokonomnak, családunk – mondhatni – doyenjének, Tandori
Károlynak (Szeged) is megpróbálok beszámolni róla. Mondom, Neki aztán
végképp rettegve. (És bízva is. Íme, egy↔eset. Megint.)
Vadai Istvánnál az úgynevezett sakkverseimmel kapcsolatos elemzések ragadták meg figyelmemet (elsőül), majd ahogy az e. e. cummings munkásságát
illető makacskodásaim – inkább: kitartó, régi foglalatosságaim – is előjöttek, és
mert az ő kötetének címe tükörben tükröződő tükröt idéz, megidézve éreztem
magamat ekképp, s itt, e dolgozat második részeként a sakk kérdéseire is kitérek. Szándékkal nem készítek két dolgozatot. Ki fog derülni, tévedtem, lévén
hogy a kör-dolgot minden példájánál igen rövidre fogva szeretném szóban ismertetni; mert hiszen épp Vadai mondja: ezek a költészeti (vagy azon túlmutatgató) históriák bizonyos jártasságot tételeznek fel (az olvasónál), és mostani olvasóim, nézői e rajzolatoknak stb. szintén ebbe az alaphelyzetükbe képzelendők, affinitásukat tételezem fel (a kérdéskör ill. kérdésnégyszög iránt),
vagyis némiképp egymás közt vagyunk. Nem kizárólagossággal értem, s végképp nem antidemokratikusan. Azt is elképzelem, hogy valakiben most ébred
föl ily érdeklődés.
*
Közbevetőleg hadd jegyezzem meg: a címben semmiféle trükk nincs elrejtve (kör…kör), és semmilyen körkörös romokra vagy egyéb képződményekre nem kell gondolni. A dolgozat nem az esztétikai szépségre, hanem
a pontosságra törekszik.
*

2003. május

43

Elsősorban mégis: létezhet-e itt pontosság.
Kezdem azzal – s végzem is ezt mindjárt –, hogy nincs fogalmam a kör
négyszögesítésének stb. problemameghatározódásáról. Mennyi ebben a vicc?
Mennyi a lehetőség, mennyi a lehetetlen? Négyszög…négyzet… magam úgy
fogom fel, hogy itt ez eléggé mindegy. (Matematikus gondolkodó elme borzadva nézhet szembe ily szavaimmal, mint „eléggé” etc. Bocsánat. Mindjárt kiderül, miért nem baj itt sem az ebbéli szóhasználat.) Keresgélni fogok szakirodalom után!)
Ám hadd indítsam dolgom inkább itt. (Jelzi ez is, merre – milyen srófra,
mely „kulcsokra” – jár… mim? gondolkodásom? „poétikám”? azért itt óvatos
lennék. Megkockáztattam a kulcs-ügyet egy kis versben:
Annyi könyvről kérdezik,
milyen kulcsra jár? –
Ennyiféle kulcshoz itt
hol van az a zár?
Ha Zelk nevezetes hol az ág, Ki az ág, ha jól idézem kérdését veszem most,
ahol is szélfútta levél a világ stb., úgy érzem, lejjebb szorítottam a históriát, kiiktattam majdnem minden érzelmességet. (De csak majdnem mindet! Csak
majdnem!)
(Most sejtettem meg: két dolgozat lesz. – Pontosságot!)
Itt azonban, e dolgozatokban, mint az majd ki is tűnik, remélem, itt főleg
egyetlen kulccsal bajlódom – igaz, itt sem tudom, miféle zárat nyit, ha nyit.
Mivel szavam feledném, serényen visszatérek egy félbehagyott kezdeményemre. Mert mondható az is: a kör↔négyszög dolga (főként így nevezem
kérdésemet eztán, és fülem belehallja, így is érthető ez: a körnégyszög! mintha
lehetne efféle; a négy szögesíthető kör: a körnégyszög; ábrázolási kötelezettség
nélkül… s már nyakig vagyok dolgomban itt, és félek, a drága T. K., akit többet itt szeretet és tisztelet okán, meg jó ízléstől is vezérelve, többet említeni
majd nem merek! bizonyára elnézéssel csóválja fejét ügyem láttán – s főleg
rossz lenne, ha értékesebbekről rabolnám figyelmét), tehát hogy e kör-dolog
nekem: hasonlat. Mielőtt ezen magam is elgondolkoznék (mert ha valami hát
ez talán „fontos”: minek a hasonlata?), kis versem régiessége alkalmasint harmonizál a goethei verseszménnyel, s a költőfejedelmet idézem: „Minden – hasonlat”. Vagy így valahogy. Félretéve kétes vicceimet ezzel kapcsolatban (manapság: „Minden hasonlat”, tehát sok a praktikumos latolás itten nálunk újabban), de gyanítva, hogy sokszor tévutakon jutunk valami igazabb útra, e poétikai-geometriai gondolatmenetemmel ide jutottam:
Ha minden hasonlat, akkor az, amiből egy hasonlat lett, szintén hasonlat…
és így visszafelé, ad infinitum. Nem? Mi volt az első „dolog”, létezhetett-e
ilyen? Ha minden hasonlat! A matematikus borzadályát és fejcsóválását foko-

44

tiszatáj

zom, nyilván ha azt mondom: a „minden” szó furcsa funkciókban jelentkezik.
Mert hadd mondjam azt: „sok”. A „sok”: na, „ami sok, az sok”. A „sok”, nem
„kevés”. Valaminél nyilván több. A „minden” meg – ha nem henyén használjuk –, hát az a „minden”. Például ha a költő azt mondja, „minden ellenemre
van”, sajnos, úgy érti, hogy szerettei, a karbidlámpa, a lottóhúzás eredménye,
a víz alatt rozsdásodó tengeralattjáró-maradvány, a víz képlete, sőt, a hypsumcradmum lapuntánium is, ha létezik. Minden. Vagy henyén szólott ő.
De a „sok minden”, íme, kevesebb, mint a „minden”! A „sok” ebben az
esetben „apasztó szorzó” v. „porzó”. Tessék.
Rendben, ilyesmiket Musil tízesével „dobált” fel, kapkodott el, sok újat
nem mondtam, lehet, nyelvészetileg is spanyolviasz etc.
Ám menjünk tovább: ha minden hasonlat, és ha Goethe pontos volt, bajban vagyunk. (Bajban van ő, a Fejedelem. Vagy épp nincs bajban, mert épp így
érezte… vagy még nem találjuk a zárat, netán a kulcsot nála, hozzá, ebben.)
Ismétlem: nem bárminek a megoldásáról van itt szó „nálam”, mégis – hasonlatáról legalább. Csak nem tudom, mi az a zár, melynek hasonlata az én gyarló
kulcsom.
Nemcsak az van ugyanis, hogy minden hasonlat. Hanem vegyük – másutt
feldolgoztam, megpróbáltam – e mondást: „A legrövidebb út két pont közt az
egyenes”. Ezzel nem foglalkozom, nem ismerem a tudomány álláspontjait.
(Erre vonatkozóan.) Hanem történt egyszer, hogy léhaságból (??), ráadásul
egyetemi asztalnál ilyet mondtam, mintegy 10 éve: „A legrövidebb út egy pont
közt.” Ezen nevettek, mert divatos ilyet mondani, ilyeneket. Ám én sosem szerettem divatosakat mondani, ellenkezőleg! (Gyakorlati pályám ezt „sikerrel”
igazolta is. Hogy ilyeneket mondani nem szerettem.) S mert nyugtalanított
a tetszés is, az enyhe gúny is (jobbak részéről), akaratlanul foglalkoztatni kezdett a kérdés. Rájöttem végül: a badarságnak van – nyelvi – megoldása. Csak
nyelvi?
*
Ismétlem.
Csak nyelvi? Itt jön egy merész forduló.
Sokszor hangoztatjuk: nem beszélünk úgy, ahogyan írunk. Félő, ennek
nem megoldása az „osztán”, nem megoldása a „don’tcha” az angolban a „boyz”,
a „wizo” etc. Hagyjuk, nem dolgunk most. De az élőszó megenged hangsúlyokat.
A legrövidebb út egy pont közt.
Ekkor a „pont” nem a geometriai (szabad így mondanom?) s egyéb szaktudományos pont, le se rajzolom, mi nem, hanem a kicsit köznyelvi, már-már
nyegle „éppen”. Pont, „punkt” (brr), pontban (tíz órakor pl., brr). Ergo mi
a legrövidebb út?

2003. május

45

Ami pont közt van, közte van két pontnak stb. De akár két vonalnak is?
Nem? mert a vonalak még a végesben találkoznak, ha nem párhuzamosak…
brr, itt tart egy író geometriai tudása v. tudatlansága? Tehát a legrövidebb „út”
az, ami két pont közt van, azaz épp hogy „köztes”. Jó vicc, miért kell ezt külön mondani?
De ez utóbbi kérdés oly messze vezet, hogy nem foglalkozhatunk vele
most. Kiderült, látszólag léha mondásomnak igenis van értelme.
Csak ezt nem lehet lerajzolni! Rajzolj le (akár a legfantasztikusabb géppel
is) egy „pont közt”-et. Itt nem tudom, spanyolviaszról van-e szó, tény, hogy
nekem fogalmam, létemnek egyik alapvető kis eleme lett ez a távolság-fogalom… azaz nem is a fogalom, csak hogy nem lehet lerajzolni.
Le lehet? Komolyan kérdezem. Ha meg nem… akkor rajzolhatóság és
szóba-foglalhatóság köztese is ez a „pont közt”, vagyis mértékegység… de mit
mér?
Ha nem geometriailag vesszük, nagyon sok mindent. Ám itt már a szakemberek elnéző mosolya kísérhet.
Meggyőződésem, hogy nem az irodalmi szakembereké. Nekünk, íróféléknek ezzel a kérdéssel igen sokat lehet még foglalkoznunk.
Valahogy így jöttem a kör négyszögesülésének stb. fontosságára is. Rájöttem? Nem jöttem rá. (Ez is egy ilyen „pont közt”.) Így jött ez. Hagyjuk azonban ezt.
*
Félő, hogy Vadai István sokkal lényegesebbeket mond nálam zárójelhasználó E. E. Cummings (e. e. cummings) és csekélységem írói kapcsolatáról.
Hogy segítek őrizni e. e. c. emlékét, zárjeleinek szent emlékezetét stb. Igen,
biztos, de el kell hárítanom magamtól minden érdemet. A lerajzolhatatlan és
ügyességgel kifejezhetetlen „pont közt” esete fennforogván, azt gondolom, ha
a költőt bizarr fájdalmakkal és kellemes mókákkal egyképp jellemző, a nyelv és
a betű, a szó és az értelem strukturálását szolgáló zárjeleket így rajzolom le:
)
(
hát valami olyasmit fejezek ki (mert hogy ez a két zárjel halottas urna két füle
lenne e. e. cummings magángyűjtéséből), olyasmit, hogy nem bezárva, „bennfoglaltatva” van az élet, hanem ki van zárva. Ugyanis, ha két sornak veszem
a két zárjelet, egyrészt elértem az a triviális eredményt, hogy betű nélküli vers
keletkezett (ah, ezt Morgenstern is elérte, mások is nyilvánvalóan), másfelől
valami rám mindig is nagyon jellemző szomorúságot fejeztem ki (melynek
okán tiszta szívből mókázni hosszasan nem is tudok, inkább: nem szeretek),
hogy az élet ki van zárva, meghalt e. e. cummings is, meghalt… én nem tudom,
ki mindenki, elhullt a virág, eliramlott az élet, enyészett, mint a kis nefelejcs,

46

tiszatáj

és a pennysuttoni Daisy néni kedves Jaco papagája elszenderült, netán Jack fiacskája Észak-Dél harcában elesett. Meg minden, a szó helyes értelmében.
Egy „meg minden”-t kifejező e. e. cummings-verset véltem alkothatni, kötelességem szerint tovább akarván fejleszteni a poétikát… a költészetet.
Megj. a zárjelek helyzete: ) ( miatt van kizárás.
*
Vicc: tegyük zárójelbe értelmesen ezt: hogy ) ( ! Haha! – Mármost: magam
által vállalt versem (Vadai jól látja!) egy sincs olyan, melynek értelmi megfejtése ne lenne. Hagyományosan „avantgárd” képalkotmányt én nem készítettem soha, avagy ha igen, „kitagadom” az effélét. Nem irodalom volt az akkor.
Más kérdés, ha amatőr rajzolóként lovat, arcképet, nádast kentem papírra.
Nem költészeti munkásság része, más reláció. Kivéve, ha a lófej emberi testet is
mintáz, minden féle résszel, hajlattal, vágattal, likkal, s ennek megfelelő pacinév van feltüntetve a papíron; és hasonlók.
Még ezt: Vadai nyit-zár elve itt tökéletes. Hajlamos vagyok a kizárásokra,
az újranyitásokra.
*
A költészetben az úgynevezett verslábak jelölése (a mi szokásunk szerint!)
félkör és hosszúkás-forma vonal.
Így van: ∪ 
Pl. S ez a jambus jele. Nyelvünket mi magunk szerencsésnek érezzük, mert
van elegendő ilyen szó-belritmus-lehetőségünk.
„Naná”. Ez jambikus szó. Az „a” rövid, az „á” hosszú magánhangzó. Nálunk, a németekkel ellentétben, sok a nem-torlódásos mássalhangzóhely. Szigorúan hosszúnak kell venni akkor azt a szótagot. Más kérdés, hogy olykor
a legrigorózusabb mesterek (Kosztolányi etc.) sem tartják be e szabályt. De
többnyire betartják.
Nem „mesélek” itt. Ergo vigyázok, ne alakuljon így e dolgozat: „Mármost,
amiképpen élt egy öreg anyóka meg annak két fia, engem is sokat foglalkoztatott e. e. cummings zárjelei és Morgenstern stb. alapján a félkör és a vonal.”
Nem. Nyilván foglalkoztatott, ám ez nem az én poétikai életrajzom itt.
Foglalkoztatott Marcel Duchamp. Nála a biciklikerék. (Még sok lehetőség
van „benne”.) Előkereshető régi kötetemből (több kiadásából is), hogyan írtam
körbe valami efféléket: „A létige átalakulása hat személlyé.” S adtam efféle címet: „A puszta létige szomorúsága”. Megint az én szomorúság-hajlamom. Szeretem a változatlanságot. Konzervatív vagyok! Szegény létige, folyton át kell
alakulnia személyekké. Én, te, ő, mi, ti, ők. Az angolban ez nem valami jó
vicc, az angol igeragozás stb. folytán. De nálunk? Strapás (brr) a puszta létige
sorsa. Mármost a tudós ember ezt mondja nekem: létige? Jó, a „lenni”. Nincs

2003. május

47

más változata is? Van, biztos, de az is 6 személlyé alakul. Vagy DuchampÖröknap-nak neveztem. S a puszta létige szomorúságát más vers fölé írtam.
Most nem is emlékszem pontosan. Duchamp szellemében létrejött megoldásnak tartottam ezt a létigézést. Öröknap ez a körszöveg, mert folyton átalakul
a létige valamilyen személlyé. (Én vagyok, te vagy… ők vannak.) Megj. A puszta
létigét másra „vettem”.
Így jött a kör. (Ha az „o” betű tévén nem lett volna már elemi!)
*
Bocsánat, hogy régi-régi-régi verseimet s címeiket kombinálom már. Megj.
a ∪  sok viccet enged. Pl. ∩
 Csak jó címek kellenek. Mostanság ilyesmi
∪
nem nagyon izgat.
Ellenben végképp nyilvánvaló, hogy a „Két kísérlet” körül a II., a „sakkos”
a Tiszatáj köv. számában jön, remélem. Az ezt egyáltalán elfogadja kedves Lapom.
*
De ez a kérdéskör – már magam is nevetek – főleg négyszög-alakban mutatkozott eleinte.
Mely kérdésről van szó?
A „pont közt” kérdéséről. Meg a „mi volt a pont előtti pont”. Hiszen egy
adott pontra csak úton lehet elérni stb. (Félek, nincs igazam, a geometrikusok
etc. szerint.) Nézzék el nekem (ők), hogy itt egy korlátolt (nagyon korlátozott!) geometriai-matematikai tudású (nemtudású) íróféléről van szó. Rólam.
Az út pedig egy előző pontból indul.
És így tovább. „Poétailag ez a „Minden – hasonlat” abszurditásához vezet.
Mi volt (ha nem vallásosan nézzük, de most ne nézzük! sem az indiaiak vagy
kicsodák ős-elemi-elefántjának ne lássuk az eredetet), eredetileg és eredendően
mi volt, ha aztán minden: hasonlat. Jó, persze, kiabálást hallok, bekiabálást:
a vasdarab, mely lábadra esik, ugyanúgy nem hasonlat, mint a még feltalálandó
cuncium, elemi részecske, netán a Gellérthegy vagy a nitrogén sem hasonlat.
Ezek tényleg nehéz kérdések. S mert ha tudós messze nem voltam is soha
(s nem leszek, sajnos, sem sebész etc.), elégedetlenséget éreztem saját szakmám
(az irodalom) ebbéli henyeségei miatt.
Ez is vezetett ily kulcsok-zárak dolgaihoz, mint a kör↔négysz.
*
Az ív (a zárjel-ív is) életet zár netán, életet nyit. A jambus „csak” verstani
eszköz. (?)
Az út kérdéséről még annyit, hogy nyilvánvalóan nem az általam annyira
favorizált nyugalmi-állapot-vagy-egyenes-vonalú-egyenletes mozgás jegyében

48

tiszatáj

érünk el innen amoda, például, hogy valami „foglalkoztatni kezd” minket. De
hagyjuk. A „pont közt” kérdése ebben is benne van.

Felrajzoltam korábbi köteteim egyikében ezt.
„A kör négyszögesedése” (jambikus)
Vagy vegyük e címet, ahogy akarjuk.
Géppel is lehet rajzolni. Akkor pontos. Cérnát hajlítani, oly hosszút, mint
a félkörök, s az egyenes vonalak (bocsánat a fenti hullámzásért, egyáltalán, a rendetlenség látszatáért, ám ezek mind csak jelzések).
Ez az ábra olyan tükör-szerű. (Nem ide illő megjegyzés. De a tükörben-azábrázat jelleg fokozható. Még látni fogjuk.
Természetesen a teljesség igénye nélkül említgetek itt pár próbálkozást.
A kör↔négyszög kollekcióból ezt kedveltem a legjobban:

Itt, mert ezt 2001/2002 határán (mi az? pont közt) rajzoltam, azt mondtam:
2002, az új év megcsinálja az „új” T. D.-t (Tandori Dezsőt), aki azonban
a 2002-es évet is alkotja a maga módján, ez alkotja tovább T. D.-t, majd ez a TD.
tovább a 2002-es évet… s az egész…? kör jár? négyszöget alkot? a négy idomféle a nyilakkal… nos? Igen, itt van egy „plusz-négyszögesedés” is. Az egészé.

2003. május

49

Vagy erőltettem ilyesképp is:

Már nem számított a hossz-azonosság. Vagy mégis? Esetleg:

(Durván rajzolva, Durva szöveggel: most így jó??)
Mivel pedig „Vázlatok homokórára” címmel már írtam jó harminc-harmincöt éve képverset (csináltam szöveges rajzolatot), meg A. Rimbaud is átpergette ujjai közt az ábécét:
a b c d e f g h … etc. s
„„„„„„„
„„„„„„
stb., elfogyólag, jelezvén, Rimbaud végül abbahagyta, sivatagokban járt (homok), az Idő (homokóra, végül ua.? nem?)

50

tiszatáj

– eljutottam (kicsit orcátlanul) a homokórás-változatokhoz. Ezek, már nem ízlésem, tetszés szerint variálható dolgok.
Végre beugrottam a szerintem legjobb rajz-szöveg (rajz-fogalom) változat.
Ahogy én kedvelem; s a felső cím azért lehet ez, mert az olvasó már tudja, mi
a kérdés… meg… meg…
A kör-négyszög

„Megegyezünk!” jeligére
Ez komlex, ugye. S nem is kell megegyeznie a hosszaknak (a kör vonala,
a négyszögé), hiszen azt mondja valamelyikük (azt mondják), megegyeznek
majd (hogyan is lesz a kör↔négyszög művelet) ám a dolog nagy ravaszsága az,
hogy a jelige („Megegyezünk!”) olyasmit is kifejez, hogy máris megegyeznek.
Ezért nyelvi ügy ez (részben, megmentőleg), mert a megegyezni kettőt jelent
(más egyebek mellett, gondolom):
azonosnak lenni,
kiegyezni.
Persze, az „azonosnak lenni” olyasmi is, hogy „azonos-félének” stb. De ezt
hagyjuk. Nem sértem meg olvasómat agyonmagyarázással sem.
*
Tovább „szemtelenedtem”. S épp a „pont közt” nem geometriai, inkább
gondolati – s nem is poétikai gondolati; hanem akkor? – maximalizálására törekedve (ösztönösen), így gondolkodtam… s persze, nem egészen „gondolkodásról” van itt szó! –:
ha elfogadjuk, hogy egy adott kör négyszöggé változott, nem is kell lerajzolnunk (bemutatnunk) ezt a négyszöget, hanem csak magát a kört. De mert
az silány kis ötlet lett volna, hogy „visszaváltozás” stb., lapos, adódott a következő:

A kör önmagába visszatérő négyszöggé-alakulása

2003. május

51

Ez a cím. Rájátszottam (kicsit impresszionisztikusan) az „önmagába visszatérő kör” frázisra (szokványmondásra).
Hát nem tehettem meg? S akkor a következőt:

Címe: Egy négyszögesült kör
Valószínűleg jól érezhető, hogy itt akár „emberi jelenségek” is szerepelnek,
utalásosan. Egy négyszögről nem mondhatom meg, körből alakult-e netán
vagy sem. A kiváló rejtvénymester és ravaszdian jó gondolkodó Raymond
Smullyan professzor, akinek sakk-könyvét tíz évig olvasgattam s az idén, számomra „a sakk évében”, lévén T. D. (64), lefordítottam, számos példát hoz
ara, hogy „végül, utólag” eldönthetetlen valaminek a mibenléte.
Mivel pedig nyugtalanított rajzolataim tökéletlensége, hogy a körök krumplik etc., egyelőre ezzel zártam kör-négyszög dolgomat (körnégyszög, kör↔
négyszög, jelöljük bárhogy):

52

tiszatáj

Azért adtam ezt teljességgel rajzolatként, kézírásos címmel és magyarázattal, mert végképp nem geometriai-logikai ügy (csak), sőt, végképp nem, bizonyítván, hogy szerző nem hibbant meg, nem amatőrködik. A kör is, a négyszög is csak „kb.”, hozzávetőleges… ráadásul a tükörbéli ábrázat is mutatkozik.
(Nagy és lelkes elismeréssel Vadai Istvánnak!)
*
Hogy legalább utaljak a II., befejező rész sakk-dolgára, iderajzolom kiindulásomat (nem sakk!) Innen lett, ami lett.
Természetesen régi sakk-dolgokra is kitérek.
Tehát:

Mindenki: sziget
Ez a címe. Sőt, kettőspont nélkül jobban szeretném, csak nem akartam,
hogy félreértődjék. Maradjunk is ennyiben. Mindenki sziget.
(Folyt, és bef., a „sakk” – következik)

2003. május

53

BERTÓK LÁSZLÓ

Melegfront? Hideg?
Melegfront? Hideg? Vagy csak rosszul feküdt (fordult?)
alvás közben, s beszorult a szivacs a bordái közé,
képtelen visszaszívni, amit az előbb kipréselt magából,
s valaki, aki ilyenkor is ébren van, lekiabált a létra
tetejéről (a rendőrségi helikopterről?, az égből?), hogy
mozduljon már meg, nincsen oxigén? Meghúzódott,
összenyomódott (beleakadt az oszlopba) a gerincvezeték
egyik szála, sötét lett, döglik a villamos, elzsibbadt a
bal válla, karja, mígnem sebbel-lobbal kiszállt az ügyelet,
s megindította az áramszolgáltatást? Mitől az ijedt zihálás,
a nincs-levegő, a vér tétova szivárgása, az agyon átlebbenő
hideg lepedő? A hidegfront azelőtt bizonyíthatón jó hatással
volt rá, órák alatt elintézett összegyűlt, megoldhatatlannak
tetsző, nyomasztó ügyeket, hirtelen jókedvre derült,
verset írt, régi ismerősök köszöntek rá, létra nélkül a tetőn
termett, repülő alkalmatosság nélkül a magasban.
Olyannyira magabiztossá vált, hogy lépten-nyomon
kikotyogta, eldicsekedte a szerencséjét (a titkát?),
a számára legfontosabb, s a rá nézve kimondottan hízelgő,
semmiért egészen szerelmet (viszonyt?), amiről (most úgy
gondolja, hogy) bizonyára hallgatnia kellett (illett) volna…
S talán mert fecsegett, azért a változás (a szakítás?,
a büntetés?), azért , hogy egyik front olyan, mint a másik,
s mindegyik, még a nincs-front is ugyanúgy viselkedik,
ahogy azelőtt a melegfront szokott(?)… Levert, kimerült,
ideges lesz, ritmuszavar, légszomj, álmatlanság,
halálfélelem kínozza, s ahelyett, hogy az éjszakai
fölébredésből bizonyos idő eltelte után visszaaludna,
egyre inkább beleforog a gondolataiba (félelmeibe), s még jó,
ha valamelyik bugyorban véletlenül eszébe jut (bár ezt is
kilocsogta már), hogy a rekeszizma szándékos és ütemes
mozgatásával megpróbálhatja fenékig teleszívni a tüdejét,

54

tiszatáj
s ha sikerül visszatartania a levegőt, s lassan engedni ki
(s ezt többször meg tudja ismételni), előbb-utóbb kitisztul az
agya, egyre bátrabban képzelődhet, tűnődhet, magyarázkodhat,
hogy a frontok talán nem is az ő megbízhatatlansága (erkölcsi
romlása) miatt keveredtek össze (s talán össze sem keveredtek),
csak a tőle mindinkább függetlenedő érzékelőjében
(őrző-védő szerveiben?) keletkezett javíthatatlan változás
(romlás?, árulás?), s ahelyett, hogy a saját hatáskörükben
elintéznék az efféléket, szégyenteljes helyzetbe hozzák,
amikor már nemhogy ellenállni, de tapasztalatot szerezni is
lehetetlen, hiszen rajtuk kívül semmi (senki), ami (aki) a
váratlan támadást jelezné, a védekezés vagy a menekülés
szükségességére, lehetőségére, módozataira, s a kibeszélés
veszélyeire figyelmeztetné, felkészítené.

Csak közelebb ne
Csak közelebb ne, csak ott tartani, ahol éppen van,
a pajzsa (a fegyverei) mögött, a saját bilincseiben,
miképpen te is maradsz (maradnál) a magadéban,
ha meg elmozdul, akkor ugyanarra és ugyanannyit
mozdulni el, amerre és amennyit ő, figyelni
folyton a rezzenéseit, a szándékait, s ha mégis
sikerülne közelebb kerülnie, netán veszélyes
közelségbe hozzád, akkor megfeszülni, sündisznóállásba merevedni, maximumra kapcsolni (ha
működik még) az állítólagos sugárzásodat, hogy
mielőtt erővel, kénye-kedvére és végérvényesen
bármit is megtenne veled, csekélyke nem várt
kellemetlenséget okozz neki (késsen csak le az
aznapi teájáról, piszkálgassa a szájpadlásába
fúródott tüskéket, borogassa a sajgó hátsó felét,
lássa be, hogy ha veled próbálkozik, neki is
változnia kell)… csak csendben maradni, amíg

2003. május

55
rendet nem raksz magadban, vagy úgy nem
érzed, hogy tőled függetlenül rend lett, sőt, akkor is,
mert rögtön észreveszi a maradék bizonytalanságot,
az árulkodó kényszerűséget (készületlenséget),
az idő előtti kibuggyanást, a gyengeséget,
s mivelhogy te is tudod, hogy észrevette,
még zavarodottabb, kiszolgáltatottabb leszel,
még közelebb jutsz ahhoz az állapothoz, amikor
várod már (szinte kikényszeríted), hogy üssön le,
taposson meg, tiporjon a földbe, hogy többé ne is
legyél, mert nem is akarsz lenni már, mert
szégyelled, hogy vagy, s hogy eddig voltál, s
oda leskelődsz (kívánkozol?, igyekszel?), ahol
ő van, ahol végképp benne, a legyőződben
leszel immár … csak tudni s várni, hogy ami
se tegnap, se tegnapelőtt, se ma (eddig a percig)
nem történt meg, az a következő percben, vagy
holnap, vagy holnapután, bármikor megtörténhet…
csak emlékezni és képzelegni, hogy mi lett (lehetett)
volna (mi lenne), ha minden, vagy legalábbis a
legfontosabb dolgok (például a születésed)
másként (máshol, más időben) történtek volna,
vagy meg sem történtek volna veled…

56

tiszatáj

BÁTHORI CSABA

Jób
Holdaktól holdakig
haboztam, s azalatt
egyet, egyetlenegyet rebbent
az égbolt lomha hidrateste.
Négy mázsát pihent a vérem.
És most zendülök.

Ha nem talállak
Éltem. Hosszan kutattam
sokban az egyet:
föld alól kikotortam
késve szerelmet.
De az egyben is más van,
ezer a lépte:
mindenkit megsokszoroz
a szenvedése.
Megsokszorozza szerelme,
majd szerteszórja:
másnak foglya az elme.
Önmaga foglya.
Kerestem. S ím, találok
egyet a sokban –
de egyben is világok
sugara lobban.

2003. május

57
Dolgokhoz közel álom
sodor tehozzád:
magamat kitalálom,
mint a komorság.
Újra parányi lettem
most, hogy te vársz még:
csökken a szerelemben,
kisül az árnyék.
Ha soha nem talállak,
úgy is szeretlek –
nevezzelek halálnak
vagy félelemnek.

Mióta nincsen
Van Gogh dőlt zsugorszaltó színei,
e vadlátványt befogó eszme-pányvák,
vagy Beethoven szóródó kései
harmóniája, melyben eltakarják
egymást a lefegyverzett szenvedések,
hogy nekem, az élvező semlegesnek
adják a haragban kelt könnyűséget,
melyben érett bánatok gyülekeznek,
vagy még ministránskori kisagyacskám
zsenge kirezgései, amikor
a kiszáradt sekrestyeillat alján
vagy a megbűvölt áldozati bor
cseppjeiben egy égi kirakat
csöpp kínálatát véltem felfedezni,
jámborságon nyert fönti feladat
szemellenzőjét, mellyel a hetyke semmi

58

tiszatáj
puhítja eretnek kutacsainkat,
vagy amikor a bezárt véceajtó
mögött könnyen lesodortam legifjabb
unokahugomról a kipirosló
bugyit, és a papás-mamáskodásban
felkínáltuk egymásnak azt a furcsa,
összes sejtjeinket haptákba rántó
látványt, amely azóta is uralja
zsarnoki mellékgondolatainkat,
vagy Rilke szomorú szépségbe mártott
verse, a mártír magány egyre nyíltabb,
kíméletlenebb, másokról lehántott
zsákmánya, amely a költői önkény
és önzés ceremóniáiban
zsarol igazolást s csak azok örvén
nem megvetendő és igazságtalan…
Nem ez és nem az. Nem mindez a semmi:
Látomásom, vagyonom életemben
az édesanyám volt. Amint a vekni
kenyérből leszelt egy szép, hihetetlen
vékony karéjt, s megzsírozta, megszórta
cukorral. S bár emlékek rég gyötörnek,
ezt csak most tudhatom, mióta nincsen
s én mintáját keresem örömömnek.

Látogatási nap
Keddenként, a fehér lyukban, a kórház
ágyain, ahol – mint parkolók jeges
szelében – mozdulatlan öregasszonyok
fekve rostokolnak, és elveszítik
utolsó titkaikat, sárga lázban
nevetve, viszonzatlan odavetve

2003. május

59
szerveiket a megsemmisülésnek,
és jövőt morzsoló reményeik
füzérén morzsákat hódítanak
vissza az öntudatból, – keddenként
megsejtem az örvényt, mellyel a nem-lét
fenyeget, s azt a néhány percnyi hosszú
visszazökkenést a földre, melyet
kint, szürkén kiérve a mázsa fénybe,
míg a zár bekattan hátam mögött,
kormos szívpitvaromban hirtelen
megérzek. Mintha új kulcsot keresnék.
Mintha újra ki kellene magam
tapogatni, vagy árnyam letörölni
a földről, hogy létezzem, legyek ismét,
terhesen azzal a kicsi halállal,
amelyet az öregek létrehoznak
ott benn, mentve még azt a véres és
vörös kis dolgot, sorvadt testüket.
Nem csak a holtaktól, az öregektől
is külön kerít a föld. Bár mibennünk
is készülődik a vég, és őbennük
is integet még egy csöpp elevenség,
névtelen fájdalmak vízválasztóin
túl nem látjuk már színről színre egymást,
nem egymás nyomaiban lépdelünk,
hanem rettegésünk nyersanyagában.

60

tiszatáj

GYÕRI LÁSZLÓ

Möghalásig
TÖMÖRKÉNY ISTVÁN EMLÉKÉRE
Van abban egy kis regényes játszódás, ahogy a nap a télnek kellő közepén
fölkel a vastag ködök alól a pusztán, mert az idő olyan vén ilyentájt, hogy azt
hinné az ember, sohase tápászkodik fel, a nap azonban mást gondol efelől, s ifjan, fiatalon nyújtóztatja a sugarait, s végül csakugyan fölkel, mintha tavasz
lenne, amikor egészen közönséges, hogy fényesen, ropogósan könyököl ki
a láthatárra.
Ködmön Vacok János nem játszi ember, a napot nem veszi észre, hiába
csiklandozza, dehát van-e, ami Ködmön Vacok Jánost egyszer is megérzékenyítené. Vele már nem játszadoznak, ennél fogva ő sem fickándozik a világon.
Olyan konok, akár a puszta. Vastag ködökbe gubózva alszik, a birka régen lehántolt bőrében, amelyről nem tudni, a szaga vagy a vastagsága hevít-e jobban.
Szépen legyen mondva: a birkabőr, kiváltképp, ha olyan ó, mint Ködmön Vacok Jánosé, nem éppen úrias szobába illő, ahol rozmaringillat lengedezik, hanem sokkal inkább ama füstös gerendák alá, amelyek alatt Ködmön Vacok János aludni szokott, mert nem szokhat máshol, ez az otthona időtlen idők óta,
s immár időtlen időkig az is lesz; ide van teremtve, innen viszi el a hóhér. Arra
azonban egyelőre nem gondol, sőt egyáltalán nem gondol semmire, a másik
oldalára fordul, s valamiféle pecsenyesugár illeti inkább, semmint az egeké.
Álmodik. A vásár hosszú, töméntelen, sok idejébe telik, mire a hígjába ér, ahol
már csak egy-egy savatlan lélek fogyatkozik a vásárból kifelé. A gönye, hitehagyott emberekkel Ködmön Vacok János azonban egyáltalán nem foglalatoskodik, a kedve egyenes, mint a nyárfa, rügyezik, duzzad, hogyisne, hiszen
amint mondani szokás, neki áll a vásár. Telik a bőrtárcából, tűzi a pecsenyehúst a népek között bicskavégre.
Ilyen jó álma van, csoda-e, ha rá sem réved: idestova fölkelt a nap, ideje dolog után nézni. Nyáron meg kelletik adni, télen azonban nem kelletik annyira
megadni. Tehát egy kicsit ráér, – sőt úgy vélekedik – a kicsinél is jobban ráér,
s igen lassan ereszti le a földre a talpát. – No, né – mondja magában – ez meg hideg! – s visszavonja. A föld csakugyan áthűlt az éjszaka. Összedörzsöli a talpát,
úgy mártja ismét a hidegségbe. Az emberi természet már olyan, hogy erős lélek van benne, ha úgy óhajtja. A pusztán a cicoma nem sok, egykettőre kész
van az öltözettel. Egy kis pálinka jólesne, dehát az nincs. Muszáj dologhoz
látni. A nehéz, nagy csizmák ideje van, úgy is indul, nagy, nehéz csizmákban

2003. május

61

kifelé. A sugarak a szemébe mennek, egy szikrát elcsodálkozik, mert már hetek óta csak borulat üli a tanyát, aztán a kúthoz igyekszik vízvétel végett.
A tanya mélyen van, a kútban magasan áll a víz, a káva felé tolul, s mivelhogy
majdnem eléri, éjszakánként merevre fagy. Ennek okából van oda téve a csáklya. Ködmön Vacok János léket vág a kúti békáknak, s jégdarabostul vizet von
a jószágnak. A törmeléket kihajigálja a vödörből, a jegek nagyot csúsznak
a földön. Egyet arrébb is rúg: – A fene a koloncát!
A jószág nem sok. Ködmön Vacok János nemigen tehetős, affajta szegényember, soványosan van, de azért megél. Van, aki sóhajt: – Hej, Istenöm, Istenöm, de leesött rólam a tekintetöd. – Tudniillik van olyan, aki sehogyan sem
bír a szegénységbe szokni, pedig lett volna rá ideje elég, meg nemcsak ideje,
módja is, kiváltképp, hogy jött az új világ, az új rend, nincs már Kádár, nincs
már szocializmus, a termelőszövetkezetök úgy lógnak az ágon, mint valami
odafújt rongydarab, s friss, ropogós vászonnak még se híre, se hamva. Ködmön
Vacok János a sóhajtozásokat illetőn sem tehetősebb, neki a lehelete is vékonyabb, mint másnak. Egykedvűnek lehetne mondani, az egykedvűség azonban
csak azoknak szokásuk, akik más kedvvel is bírnak, a mi pusztai emberünknek
viszont egyáltalán semminemű kedve; a sugarak neki csak a szemébe mennek,
őmaga szintén csak természeti jelenség, alakzat, a világ ténybeli darabja, mint
a jégcsörmő, amit az imént arrébb csuszamított.
Az etetés-itatás nem nagy teher, egyetlen vékony rovás a pálcán. Vacok János megreggelizik. A kis, görbe asszony, aki a felesége, lecsókolbászt süt, az
uram azt szereti, s Vacok János úgy veri el az éhét, hogy abban is kedvetlen.
A konyhasarokban láda, mellette ugyan áll egy asztal két székkel, de János asztala a láda; csizmája kilóg, dereka kifacsarodik, az evés azonban így szokódott
meg, ma is ekként történik tehát. Erzsi néni már túlvan rajta. Együtt élnek,
még sincsenek együtt. Ködmön Vacok János igazából nem szereti a lecsókolbászt, igazából reggelizni sem szeret, de hogy mit szeret igazából, azt már ő
sem tudja.
A bort sem szereti, inni azonban muszáj. Emiatt elindul. A pénz a második
szobában, titkos helyen, ami csak regényes játszódásból titkos, hideg van benne
télen-nyáron, ormótlan, rideg, sötét, onnan veszi el a mai napra valót. A csárda
nincs olyan messze, mint hajdanán. Hiába pusztai, a puszta hiába nem mozdult egy tapodtat sem arrébb, inni már közelesebb lehet, s nemcsak lehetséges,
kötelességes is.
Lassú István lábánál tejeskanna.
– Berci, hé! – köszön rá Ködmön a bajusza alá tolt meggyfaszipka mögül.
Örvendeznek egymásnak, ez az egy öröm van az életben, hogy lehet azt mondani a másiknak, ha nem is Berci, hogy Berci.
A két Berci iszik, hajtogatja a poharakat, nem sietősen, minek az, telik a sík
időből, elég nagy darab, kortyingatnak tehát, és megemelkedik a kedvük.

62

tiszatáj

– Ostoba, mi van, Ostoba?! – kiált oda Ködmön Vacok János Berci az egyik
fiatalemberre, aki tudvalevőleg elég okos ahhoz, hogy munkanélküli lévén is
átevickélje a napjait. Kőmíves Máté hasonlóképpen válaszol; eleink elszörnyednének, mimódon megy szó a szóra két nemzedék messzeségből, mert Kőmíves
akár a fia is lehetne.
Ahogy a pusztához közel ment a csárda, közel ment egymáshoz a két világ
is, a mezsgyék már igencsak el vannak szántva. Ha akadna szónoklati férfi, azt
mondaná: – Vannak olyan dolgok, amiknek az okát senki sem tudja megadni.
– Szónoklati férfi azonban nem akad errefelé, a szentenciák szárnya meg sem
érinti őket, érdesen évődik az időt egészen a déli harangszóig, ami azért nevezetes, mert akkor eresztik le muszájból az utolsó pohár csigert, s mindenki
mehet, amerre lát.
A tej a kannában magába fordul, egészen elveszti a kedvét, hasonlatosan
a két Bercihez. Egyfelé visz az útjuk. Kicsit még legénykednek, két öregek, két
egyformák, hetykén rakják a szavakat, de csak addig, amíg be nem fordul egyikük is, másikuk is a maga ösvényére. A léleknek rövidebb, mint a lábnak, a lélek pedig igen-igen rosszacskán nyűvi az utat. A célszerű szegényember most
más iránt óhajtana lenni célszerű. Más azonban nincs: muszáj hazamönni. Kiki a maga módján lépked. Lassú is a magáén, Vacok is a maga módján. El vannak határozva, de hogy mire, a tanya sarkánál elfelejtik.
Aztán – tisztesség ne essék szólván – ledöglenek. Az ebéd a kutyáké. Múlik
a világ, a nap regényes játszódással vastag esti ködökbe bújik, a kútban hártyás
lesz a víz, s Ködmön Vacok János, Lassú István ismét elindul ócskán, kedvetlenül, hogy adjon egyet a nyugdíjnak. Möghalásig.

TANULMÁNY
FRIED ISTVÁN

A tegnapok ködlovagjai
SZÉLJEGYZETEK KRÚDY GYULA KÖTETÉHEZ1
„A képzelet (ficción) szüleménye? A valóság szüleménye? A képzelet valósága a valóság képzelete”.
(Miguel Unamuno: Köd-Niebla)2
„VI. Ferdinánd már nem foglalkozott
semmi mással, mint egyedül azzal, hogy
mit tenne ő, ha király lenne. Ha valóban
belefog egyszer életrajzának megírásába:
számtalan olyan déli harangszót kell feljegyeznie, amely nem hívta őt sehová ebédelni”.
(Krúdy Gyula: VI. Ferdinánd)3

Az író, fogjuk látni: a rendkívüli tudatossággal építkező, köteteinek anyagát patikamérlegen mérlegelő és e tapasztalatok birtokában megszerkesztő Krúdy Gyulának
viszonylag kevés szerencséje volt kritikusaival. Mivel fölismerve és olykor tanácstalanul kommentálva retorikájának „másság”-át, azt ugyanis, hogy a magyar prózahagyomány anekdotikus vonulatát „deheroizálta”, humorisztikusabbra formálta, valamint
azt, hogy az emlékezést nem egyszerűen magatartásként, epikus felfogásként („epikus
praeteritum”-ként) tette alkotásai középponti tényezőjévé,4 ellenben kialakította
a maga memotechnikáját, e felismerést és kommentárt a kritikusok többnyire úgy realizálták, hogy az író személyes világát vélték leírni a művek ismertetésekor, a művekbe
„lopakodó” egyes szám első személyt, de nem egyszer még egy heterodiegetikus elbeszélés narrátorát is írói-szerzői hangként emlegették. Minek következtében olykor
bámulatos kritikai rátalálás fúlt bele egy szerzői életrajz „ihlette” legendásításba, értelmezés és biografikus jellegű rövidre zárás kontaminálódik még a jószándékú írásokban
is.5 Kapcsolatba hozható ez azzal, hogy az emlékezésnek (és nem ritkán maga Krúdy is
sugallni látszik ezt publicisztikájában, közönségcsalogató nyilatkozataiban) elsősorban
nosztalgikus árnyalataira hívják föl a figyelmet,6 elválasztva egymástól az időszakaszokat; és kevésbé arra, hogy a Krúdy-életmű a tényszerintit és a képzeletit, az oly értelemben vehető fikcionálisat, amely a megfigyelt, összegyűjtött, tárolt adatok elrendezését, egymáshoz viszonyítását, egymás függvényében történő értékelését/értelmezését
annak tudatában engedi érvényesülni, hogy a századfordulós modernség álom-valóság,
lét-látszat, maszk-”eredeti” arc dichotómiát az irodalom alapvetően ambivalens, de az
ambivalenciát alkotó tényezők „természetes” párbeszédének során jeleníti meg. Míg ez
utóbbit, azaz a fikcionálisnak a Krúdy-művekben játszott szerepét, illetőleg a kritika
tanácstalanul tévelyeg, a századfordulós modernség, így a később Krúdy-előzményekké
avatott „ködlovag”-nemzedék és Krúdy írásművészete összeolvasódik, Krúdy mintegy
reflektálatlanul ennek a modernségnek folytatójává lép elő (vagy hátra). Ezt a némi fe-

64

tiszatáj

lületességgel megrajzolt Krúdy-életmód/rajz és néhány motívum egymásra olvasása
látszik segíteni.7 A motívumok közül különös jelentőségre tesz szert a ködé, amely
Ady Endre szimbolizmusában is, a századelős novellisták írásaiban is a megtévedtség,
az utat vesztettség, az egyetemessé mélyüléssel/szélesüléssel fenyegető elbizonytalanodás (a szubjektum utat tévesztettsége „ködlik” föl) jelentését tartalmazhatja. Nem feledve, hogy Közép-Európában a XIX–XX. század fordulóján még mindig Turgenyev
a nagyon kedves orosz regényíró (Krúdyé is ő marad), az ő „felesleges emberei”, kiváltképpen a Magyarországon pusztuló vagy jórészt már elpusztult régi udvarházak létharcban megfáradt anti-személyiségei valóban egy bizonyos olvasat szerint nem állnak
oly nagyon messze a Krúdy-hősöktől. Krúdy a maga figuráit nem emeli ki a történelmi
időből, jóllehet az állandó utalások, a „kiszólások” szüntelen elbizonytalanítják az olvasót, aki már-már (referenciális olvasás-felszólításnak eleget téve) ráismerne a korszakra, amelyben a Krúdy-történések zajlanak. De ez a történelem – mint arra a legtöbb Krúdy-kritika céloz – az emlékezésé, méghozzá olyané, lehetne hozzátenni,
amely egyszerre akart és akaratlan, önmagát realitásként elfogadtatni sugalló és ebben
(mindegyikben) a realitásban erősen kételkedő.8 Fényes László „irodalmi gobelinszövő”-nek látja Krúdyt, akinek „látomásait jól látni”…9 Ez a Krúdyhoz sem teljesen
méltatlan paradoxon a dolgozat mottójaként funkcionáló Unamuno-idézetet fordíthatja le az 1920-as évek magyar újságíró-nyelvére, lényegében annak a modernségnek
jellemzéséül, amely az értékek szétesése, sőt: az érték-vákuum (Hermann Broch) korszakában10 volt kénytelen megteremteni művei révén a koherencia látszatát, egyúttal
annak a folyamatnak részeseként, amely a szubjektum széthullását és a szubjektum
megteremthetőségét egyként kísérelte meg tematizálni. Így A tegnapok ködlovagjai már
a címmel jelzi, hogy a portrésorozat egyben a portré-alkotás problematizálódása, alig
titkoltan az arckép-roncsolódások egymásutánja, annak próbája, sikerülhet-e megalkotni a megalkothatatlant. Hiszen ködlovagokról lesz szó a kötetben: múlt idők valaha létezett szereplőiről, amely múlt a ködbe veszett. S itt ezen a ponton tér el Krúdy
ködszimbóluma elődeiétől, és rokonítható például az Unamunoéval. Nála a niebla,
azaz a köd zavarodottságot is jelenthet, s mint az Unamuno-regényből kitetszik: a fikció metaforájaként is értelmezhető, s a vele rokon (a nieblával fonetikailag rokon!), alcímként használt nivola mintegy kifordítása a XIX. századi realista-mimetikus novellának.11 S hogy Krúdy esetében a ködlovag igen határozott jelölés, mintegy a szubjektumra vonatkoztatott, a színre állítandó figurákat karakterizáló jelzés, a történések
mögött rejtőző narrátori intenciók mutatják, pontosabban szólva a narrátor feltételezett pozíciójának fölvázolódása, amely egyszerre jelenti be a történet megírását és megírhatatlanságát, ennek következtében a szubjektum összerakhatóságát és összerakhatatlanságát. A tegnapok ködlovagjai első mondata: „Kísértetnek kellene lenni Budán, a Várhegyen, hogy mindent pontosan elmondhatnék róla…” A feltételesbe, azaz nem a lehetségesbe, hanem a bizonytalanba lokalizált (merthogy azért Buda is, a Várhegy is
máig létező helyszínek) tér egyben az elbeszélő-szubjektum kompetenciájában való kételkedésre is emlékeztet, a narrátor olyan „maszk”-ban lehetne a történések hív közvetítője, amely eleve az irreális racionalitását (a paradoxont, az ambivalenciát)12 igényli.
S ha a tér megnevezése még fogózót kínál is a történet olvasójának, a következő mondatban az időtényező „paradoxiá”-ja fokozza tovább, az elbeszélhetetlenség „illúzióját”: „Azon a titokzatos lépcsőn kellett volna járni, amely a vérmezei oldalról vitt fel
a budai várba, amikor azt a mezőt még »generálisok kaszálójának« nevezték”. A jelen
idejű elbeszélő egy múltban élt narrátor maszkjában beszélhetne csak hitelesen, ám az

2003. május

65

idézőjelbe tett megnevezés sem a történet, sem az elbeszélő idejére nem vonatkoztatható, nem is szólva arról, hogy (nem a misztikus, csupán) a misztifikáló jelző a történet „ficción” jellegét van hívatva sugallni. S hogy tér és idő még inkább a ködbe veszszen, s a történet címadója, „I. Ferenc József/Európa legelső gavallérja” ködlovagként
legyen körvonalazható, egy zárójeles megjegyzés ugyan a magyarázat, a kiegészítés, az
értelmezés retorikai eszközeként szolgál, ám egyben előrevetíti az egész ködlovag-kötet műfaji emlékezetet idéző és mind a műfajt, mind az emlékezetet ironikusan megkérdőjelező előadási sajátosságát: az anekdotás szerkesztést és az anekdotát humorba,
olykor jelentéktelenségbe fullasztó beszédet:
„(F. J. idejében kétszer vették igénybe ezt a rejtek-folyosót: egyszer a régi Népszínház könnyezve szeretett csalogánya, aki valamely titokzatos okból közvetlenül az éjféli óra előtt »volt kihallgatásra rendelve« a Népek atyjához, – másodszor egy dunai
vidra, amely télvíz idején fürgén felszaladt a grádicson a legnagyobb magyar uraság
dolgozó szobájáig, hogy az inasok alig tudják vala elhessegetni a hívatlan vendéget)”
A Jókaitól és/vagy Gárdonyitól ismert „rejtek-folyosó” demisztifikálása, amely éppen a misztifikálás túlzásával hat az „eredeti” szándék ellen, éppen úgy anti-romantikus elbeszélői attitűd, mint a regényesnek tetsző anekdota szintén idézőjelek közé
helyezése, az egymástól eltérő szociolektusok (a katonai-állami, az örökletes: „a legnagyobb magyar”, némileg archaizáló-romantikus: „tudják vala”) ütköztetése, a közhelyes előadás (könnyezve szeretett csalogány) meg az a tény, hogy a zárójel egyszerre
kiemelés és mellékessé tétel, az anekdotikus műfaj paródiáját adja. Hogy aztán a továbbiakban szó essék egy befalazott vitézről a kémény falában, mint megfigyelő pozícióról, a király hálószobája előtt posztoló „eleven testőr”-ről, hogy a megindulni semmiképpen sem akaró történet I. Ferenc József helyett pusztán a feltételesbe szituált,
potenciális elbeszélői aspektusról szóló gondolatokat adja vissza. A történet elbeszélőjének feltételes módja a bizonyosság és a bizonytalanság között lebegtet, s amit az
uralkodóról közölni képes, legfeljebb ennyi, nem tudni, „hogy miért volt F. J. arca
olyan piros, mint egy ritka falevél”; s ha mégis lényeginek felfogható személyiség-jegy
leírására kerülne sor, a hangsúly akkor is áttevődik az előadásba bevont, névtelen szereplőre: „Csak lapírónak nem kellett volna lenni F. J. korszakában, mert ez az úr nem
sokra becsülte a legbefolyásosabb szerkesztőket sem, akiknek a szavára a színházigazgatók házmester-kisasszonyokból primadonnákat neveltek”. Amihez annyit tennék
hozzá, hogy ebben a bekezdésben az előadást kétszer is megakasztja, félbe-hagyatja
a három pont, mintegy e retorika töredékességére célozva, illetőleg arra hívnám föl a figyelmet, hogy a korábban emlegetett primadonnára, a nemzet csalogányára is furcsa
fény vetődik, ha az utóbbi idézet félmondatát újra-olvassuk (a lapszerkesztők „fölfedezte” primadonnákról), nem is szólva arról, hogy I. F. J.-nek „ez az úr”-ként címkézése akár anti-retorikus fordulatként is elkönyvelhető lehetne. Krúdy számára (és így
műveinek időszemléletében) I. Ferenc József korszaka részint a történelmi idő jelződése, ám talán erőteljesebben a kötetünk címe szerinti „tegnapok” játékba hozása.
A többes szám a pontosabb idő-jelölés ellen hat, s a kötet bevezető írása bevezető passzusainak néhány eleme az emlékezésbe emelt vagy az emlékezés által élővé tett időre
utal. Talán nem haszontalan Rónay György idevonatkoztatható meglátásait idézni:
„Az emlékezés birodalma ez: belső világunk, a maga szubjektív, időtlen idejével –,
az irrealitás realitása,13 amelyben a halottak addig élnek, amíg emlékezünk rájuk, s a világ mindig olyan, amilyennek az emlékezés látja és teremti, képzettársításainak külö-

66

tiszatáj

nös törvényei szerint. Hősei halottak, legendák kísértetei, álomalakok s egy hanyatló,
legendává oldódó világ furcsa figurái. (…)
Létünk minden egyes pillanatában – ahogyan Bergson tanítja – benne él egész múltunk. Életünknek a külső realitás mellett van egy nem kevésbé hiteles belső realitása.
Ez a belső realitás időben és térben határtalan. Az egyéniség szilárd keretei széthullanak. Az időnek nincs többé erkölcsi értéke; a jellem nem fejlődik, nem alakul; az életben nincs többé szerepe az akaratnak”.14
Rónay György finom meglátásait fölerősítendő ismét a századfordulós modernség
szubjektum-képzetét újra-gondoló Krúdyra és európai irodalmi kontextusára figyelmeztetnék, amely egyfelől a Krúdy által is hitelesített Monarchia-koiné szerzőinek alkotásaiban hasonló figurákat hoz létre: a trieszti Italo Svevo regényeinek nemcsak
a pszichoanalitikus narratíva tekintetében a Krúdyéval némely tekintetben tipológiai
analógiába hozható figuráira s a turgenyevi felesleges embert, illetőleg az oblomovizmust felülíró inettojára utalnék, hanem az Unamuno megfogalmazta noluntad-ra,15
a nem-akarásra: I. F. J. a már idézett bekezdésben úgy jelenik meg, mint aki a „régmúlt
időkben még javában forgolódik katonapokrócos ágyán (…), mert a várgrófné, ama
wittelsbachi, nem nyitja ki szelíd kézzel a hálószobába vezető ajtót, hogy ura és parancsolója álmatlansága felől tudakozódjék”. S itt nemcsak a kihallgatásra rendelt primadonna és a feleség magatartása között támadhat feszültség, hanem az „ura és parancsolója” keserű iróniaként hat ebben a szövegösszefüggésben, s ez megint csak Unamuno
felé mutathat, másfelől viszont Kristevának Bahtyin-értelmezését idézheti föl, azét
a Bahtyinét, aki a szöveget a történelem és a társadalom összefüggései között szemlélte,
tudniillik a történelem is, a társadalom is szövegként „van szemlélve”, amelyet az író
olvas, amennyiben feloldódik benne az író, illetőleg amennyiben átírja az író.16 Valójában Krúdy szövegközisége szintén eszerint lehetne értelmezhető. Annál is inkább,
mert A tegnapok ködlovagjainak térideje akképpen összetett, azaz ambivalenciát megjelenítő, hogy az elbeszélt és az elbeszélő ideje között többnyire létező, ám egy mindentudó elbeszélő által viszonylag könnyen (nem teljesen megszüntethető, ám) feloldható feszültséget az irodalomnak, a fikcionalitásnak részint szubjektív, részint antiszubjektív terével-idejével rétegzi, teszi kevésbé átláthatóvá, hogy a kötetcím mindkét
tagjának megfeleljen. A kritikusok jelentős része ezt úgy értelmezi, hogy maga, a szerző
lép be a maga teremtette fikcionalitásába, vagy úgy, hogy jelenlétével kiteljesíti az elbeszélést, vagy úgy, hogy nemtudását árulja el. Schöpflin Aladár17 például nem ott
viszi félre érdekes megfigyelését, hogy a Krúdy-művek úgynevezett dokumentaritását
jó értelemben vett megtévesztésnek minősíti, hanem ott, hogy azt feltételezi, miszerint
léttapasztalat és fikcionalitás közvetlenül megfeleltethető. Azaz a Krúdy-mű „referenciája” a Krúdy-életrajz (és megfordítva):
„S Krúdy az emlékezés írója akkor is, ha a jelenről beszél: a jelen azonmód múlttá
válik benne. Rengeteget írt a múltról és a félmúltról, de nem ajánlanám, hogy valaki
adatszerű forrásnak használja műveit: valóság, fantázia, szeszély formálja a tényeket és
sokszor összefolyik a múlt a jelennel. Tegnapok ködlovagjai egyik könyvének címe.
Ő maga volt a vezér a ködlovagok között. Írásából következtetve mindig valami finom köd volt a gondolatain – ismerik ezt azok, akik alkoholmámorból ébredve néznek körül a világban.”
Szegi Pál az esszé kötetlenebb formáját választotta, és a vázlat alakzatát vélte adekvátnak a Krúdy-portréhoz:

2003. május

67

„Saját álmainak ködébe burkolózva járt a budai utcák csöndjében és a körút zűrzavaros hangosságában is. Bár senki se tudta jobban, mint ő, hogy melyik vendéglőben
adják a legszebb csonthúst, ecetes tormával, vagy melyik virágkereskedésben kapni
a legfrissebb fehér szegfűt, mégse volt e világból való ember. (…) Az életet csak az emlékek visszfényeiben látta. Sohase énekelt, csak régen hallott nóták visszacsengő foszlányaira figyelt.”18
Néhány megállapítást kiragadnék a dolgozat más részeiből: „Realizmusa démoni”.
„Nem követte a regényírás hagyományát”. Majd az „ábrándok és eszmék ködlovagjai”ról ír.
A „profi” olvasó Hatvany Lajos sokat idézett levélrészlete szerint: „Biedermayerbe
göngyölt bombák, ártatlan, sőt mi több hívogató „Tokaji aszu« vagy »Egri bikavér«
felírású palaczkban vitriol”…19
Összeolvasva az önkényesen kiragadott szemelvényeket, Hatvany az egyetlen, aki
a referencialitással rejtett iróniát, sőt: gúnyt konstatálja, Szegi azonban Krúdy „realizmusá”-nak többjelentésességére figyel föl, míg Schöpflin a központi motívum átható
erejét hangsúlyozza. Ez a fajta összetettség: álomvilág és nyers realitás nem ellentétként
fogalmazódik meg a Krúdyról írók tollán, de szerencsére nem tételezik az ellentétek
magasabb fokú szintézisét vagy kiegyenlítését. A nem hagyományos regényírásra célzás meg a köddel együtt játékba hozott rejtettség az irodalmiságnak a megszokottól eltérő változatára utalnak. Éppen A tegnapok ködlovagjai lépteti be a Krúdy-életművet is
az emlékezés-technikát alakító tényezők közé, megfontoltatva az egyes művekben
színre állított történések és a jelen mű lehetséges összefüggéseit, ami kronológiailag
múlt (már kiadott regény) és jelen (éppen megíródó, elolvasandó műrészlet) egymást
tételező, egymást átvilágítani segítő kapcsolata. Ami feltehetőleg hangsúlyozandó,
hogy nem bizonyos, miszerint a múltból következik a jelen, inkább adódhat az a lehetőség, hogy a jelenbe építendő be a múlt, a jelenből érkezik a „felszólítás” a múlt integrálására. Hogy a Krúdy-regényeket és A tegnapok ködlovagjait irodalmi utalások járják
át (Dickenstől Jókaiig, a jelen esetben Thackeray-től Gyulai Pálig, Ady Endre és Kiss
József, valamint újságíró-szerkesztők szereplői ennek az arcképcsarnoknak), jól ismert.
Ezúttal azonban a följebb már megcélzott és egy belső szövegköziség vonhatja magára
az értelmezői figyelmet. Az elbeszélő úgy tesz, mintha a regényíró maga szólalna meg,
visszautalná a történéseket egy korábbi időszakra, amelynek során megjelent a mű:
„Én ezt annak idején megírtam egy Pesti Levelemben, de az emberek akkor még jobban hittek a csésze fenekén lévő tealevél maradványának, mint az én levelemnek”. („Írtam én erről a dologról egy regényt, amelynek címe Aranybánya volt és én húszesztendős voltam. Húszesztendős régen elmúltam és a kétkötetes regényből egyetlen példány sem maradt meg, nekem se, másnak se… Állítólag olyan papirosra nyomták Wodiánerék, amely papiros csak tíz esztendeig »él«. Aminthogy Csávolszky Lajos s kora
elmúlott ebből a városból.”) „Egy egész könyvet (»Őszi utazások a vörös postakocsin«
címmel) írtam egyszer azokról a fantasztikus vadászatokról, rejtek-kastélyokról, titkos
mulatozásokról, amelyeken Rudolf trónörökös tiszteletére hölgyek szó nélkül engedelmeskedtek az udvarmester felhívásának, aki a hölgyeket csak abban az esetben volt
hajlandó a tánchoz beereszteni, ha előbb megfosztják vala magukat gondosan összeválogatott ruházatuktól.”
Az első megközelítésben nehezen tagadható, hogy az „empirikus” szerző lép az elbeszélő elé, s fordul közvetlenül olvasóihoz. Feltűnhet azonban, hogy az írói bejelentés sosem szorítkozik a merő tényközlésre, az első esetben mintegy elidegenít az iroda-

68

tiszatáj

lom, a mű „fenségességé”-től. a második esetben korjelzőként funkcionál a „saját” mű,
s a mondat csattanója eltérít az író–olvasó párbeszédtől, a harmadik esetben pedig részint összegződik egy műnek a jelen írással dialogizáltatható epizódja, részint a következő mondatban már legendává minősíti azt, amiről szó volt, s a művet tágabb kontextusba építi: „Legendák… A régi Magyarország szájról-szájra járó történetei, amelyek
vándorlásaikban elmentek a főúri szalonokból, az előkelő kaszinók társalgóiból a gólyafészkes falusi házakig, »A királyfi boldogtalan!« – mondják azok, akik szeretnek
bekandikálni a függönyök mögé”. S így Az Őszi utazások… szerzője a voyeur-ök közé
kerül, s hasonlóan az előző idézetek szerző-figuráihoz belép (önnön?) fikciójába, fikcionálttá válik maga is. Hogy aztán a kötet egy aligha jelentéktelen helyén kiszolgáltassa az „empirikus” szerzőt az elbeszélőnek: régimódian szólva önmagáról egyes szám
harmadik személyben nyilatkozzék, másképpen fogalmazva: a Krúdy-életmű belső
összefüggéseit tematizálja: „Miképpen festegetik le a tatai Esterházyt, – a »Niki grófot«, amint a bécsiek elnevezik, – aki letört uraknak kvártélyt tart kastélyában, amely
eseményről valaha regényt is írt egy magyar író »Mákvirágok kertje” cím alatt”. (Az
ironikus rejtőzködés a „valaha” „köd”-be vesző időjelölésével teljesedik ki.) S bár a következő idézetben egyes szám első személyű a történetmondás, nem egyszerűen az elidegenítés, az (ön)iróniába oldás érdemel figyelmet, hanem az egymással össze nem
egyeztethető minőségek (uralkodó-író) egy mondatba fogása, egymás mellé rendelése,
minek következtében a meglepő fordulat látszik (legalábbis) semlegesíteni az íróságot.
Részben azáltal, hogy mégis egy mondatba kerül író és uralkodó, részben azáltal, hogy
az uralkodói történet egy kevéssé megbízható elbeszélő (a feltételes módokról volt szó)
anekdotáiból és anti-anekdotáiból, az anekdota műfaji emlékezetéből és ellen-emlékezetéből tevődik össze. Minek következtében semmi nem szavatol azért, hogy az íróságot emlegető félmondatnak több az igazsága, mint az uralkodót bemutató történetfüzérnek, de az sem bizonyos, hogy időrendileg igazolható az, amit ez a (talán) fikcionált szerző mond (jóllehet az az adat bizonyítható, miszerint Krúdy Gyulának van
olyan műve, amelyben I. Ferenc József szereplő): „Álltam és köszöntgettem, bár nem
hiszem, hogy F. J. különösebben törődött volna velem, még azután sem, hogy némely
regényemben megemlékeztem róla.”
A saját író-szerep rejtése ott is „előbukkan”, ahol pusztán tervezett vagy másképpen létrehozott műről esik szó. Igaz, hogy regényeket elemez Rónay György, de fejtegetései A tegnapok ködlovagjainak műfaji emlékezetére is illeszthetők (majd módosítással). Szerinte: „A műfaj bomlása – a cselekmény elveszése, az alkotó erkölcsi idő fölcserélődése az esztétikai értékű idővel, tettek helyett hangulatok a regény gerinceként,
s az egyéniség föloldódása a lélek asszociatív végtelenségében –, a regény szilárd formáinak meglazulása – novellisztikus és esszészerű betéteivel… mintegy irodalmi tükre,
irodalmi megnyilatkozása a lélek dekomponálódásának.”20
Amit a jelen tanulmány kontextusában továbbgondolni feltétlenül szükségesnek
tartanék, az egyfelől a Krúdy-regények novellisztikus és esszészerű betéteinek átalakítása A tegnapok ködlovagjai portrésorozatában (amely – láttuk – reflektálás az írói életmű eddig elkészült darabjaira, de reflektálás a szóbeliségben sosem „végleges” alakot
kapó hagyományra is), másfelől ezzel összefüggésben regény- és személyiségfelfogás
kapcsolatrendszere; talán a Rónay Györgyénél valamivel kevésbé metaforikus megfogalmazásban: a regény és általában a fikció a magasfokú szervezettség ellenére a mimetikus-realista prózai epika korszerűtlenségét tanúsítja, hiszen az a tény lett több
mint kérdésessé: vajon a cselekmény során alkotódik-e meg és megalkotódik-e a szub-

2003. május

69

jektum; illetőleg személyiségek konfliktusai gerjesztik-e a cselekmény kibontakozására
irányuló „látványos” elbeszélői erőfeszítéseket. Az az eljárás, melynek eredményeképpen az elbeszélő kénytelen kitérőket beépíteni történetmondásába, s olykor ezek a kitérők, mellékszálak a történet elmondását, de legalábbis egyenesvonalúságát veszélyeztetik, okozza, hogy a szubjektum megbízható és nyelvileg homogén leírásának csődjéről tud már csak beszámolni. Azaz a regényforma olyan új alakban létezik (de ez
mondható el a portréről, mint műfajról), amely egyrészt nem bizonyosan szerves folytatása a XIX. század „szubjektiv eposzának” (Goethe) vagy a polgári kor eposzának
(Hegel), másrészt éppen a totalizáló örökségtől fordul el, a prózai epikában irodalmi
formában megnyilatkozó fejlődéselvtől, a világirodalmi és/vagy nemzeti irodalmi folyamat majdnem problémátlan kontinuitásának képzetétől. Ennek ellenében meghatározott alakzatok létrehozhatatlanságára vetődik a hangsúly, búcsúzva a regény-világ
megteremthetőségének illúziójától. Magam is kitérőképpen idézem ide Tersánszky Józsi Jenő Krúdyról szóló írásainak egy-egy jellemző helyét. „Mert meglehet, hogy ebből
a regényanyagból két kötet is futott volna, de ennek a kis regénynek a legnagyobb
ereje, bája ez a fura elbeszélésmód”.21 „Boldog Isten! mennyivel fakóbb, köznapibb
maradt volna a világ nagy része előttem is s bizonyára más előtt, ha újjá, mássá, színesebbé, ilyenné nem teremted soraiddal.”22
Hogy a Tersánszky megcélozta „fura elbeszélésmód”, valamint a megszokott regény-világ újjá/újra-teremtése Krúdynak is problémája, éppen a nem regényi epikai
változatokból olvasható ki. A mottóban idézett elbeszélés hőse, VI. Ferdinánd jellegzetes inetto-figura, akinek potenciális történetmondása negativitás, illetőleg aki a már
említett noluntad példázatszerű „esettanulmány”-a. A tegnapok ködlovagjai elbeszélője
nemcsak a már megjelentetett Krúdy-regényekkel számol, hanem az esetlegesen megjelenendőkkel vagy a megírhatatlanokkal is. Mert az mindenképpen töprengésre késztet, hogy a történetek/portrék megírásának esztendeiben, 1924/25-ben23 egy reprezentatív nagyregény lehetősége vetődik föl, hogy aztán elvetődjék, miközben annak célzatát meglehetős világossággal, majdnem úgy írtam: egyértelműséggel írja körül az elbeszélő. Másképpen fogalmazva, a nosztalgikusan megközelített XIX. század (amely
természetesen nem azonos a Krúdy által Jókai-portréiban fölvázolt Jókai-Magyarországgal) regényileg olyan műbe foglalható bele, amely a századra jellemző „nagyelbeszéléseket” a visszájáról láttatja, olyképpen, hogy megőrzi azt a formát, amelyben
e nagyelbeszélés megnyilatkozhat. Az előzményeket az elbeszélő kurtán összegzi: „Az
öreg Tisza adta ki a jelszót, hogy magyar középosztályt meg kell menteni a biztos
pusztulástól”. S a bekezdést záró szómagyarázat a gentry-t értelmezi, horizontálisan és
vertikálisan, történetiségében és európai, nevezetesen: angol látszatrokonságában. Ami
a megfelelő regényalakzatot illeti, arról (éppen Szemere Miklós portréját vázolgatná az
elbeszélő) ezt állítja:
„Ha történelmi regényt írnék, sok mondanivalóm lenne erről a dologról, – utóvégre itt kezdődött Magyarország egyik legkülönösebb korszaka, az emelkedés, a dölyf,
az uraság, a panama atyafiságos korszaka, amely nem is végződhetett másként, mint
a bekövetkezett hősi halállal.”
S ha kételkednénk a feltételes mód „sugalló” erejében (ti. ezt a történelmi regényt
Krúdy nem akarta vagy nem tudta megírni, helyette [?] megírta a XVI. század húszas
éveinek, nem kevésbé a szétesésről, a romlásról szóló, hősi halállal végződő történelmi
regényeit),24 a megfogalmazás többértelműségével fedi el a történeti korszak határozottabb minősítését: a „legkülönösebb” önmagában lehet pozitív és negatív töltésű, ám az

70

tiszatáj

emelkedéstől a panama atyafiságosságáig ívelő évtizedek immoralitása nemigen hagy
kételkednivalót, viszont a korszak és az ezt a korszakot történetté író regény egyként
hősi halállal ér a végére, amely a pozitív megítélés javára billentené a mérleget. Csakhogy részint az elbeszélő távoli lehetőségként pendíti meg a megírandó művet, részint
egy olyan személyiséget bemutató narratívában, aki ennek a korszaknak jellegzetes,
mérvadó, regénybe foglalt szereplője. Annál is inkább, mivel az írásos dokumentáció
mellett Szemere Miklós a szájhagyományt élteti, amely viszont az ő tetteit-mondásait
őrzi. A „Nem boldog a magyar!” szóban hangzik el, majd „Egyik-másik újság terjedelmes kivonatban közölte a nevezetes pohárköszöntőt”, egy kis idő múlva a teljes beszéd napvilágot lát. „De már a keddi napon jelszó lett Pesten”, sőt: „télre már azt vágták oda az adósok hitelezőiknek, hogy / – Nem boldog a magyar!” Csakhogy az axióma életútja párhuzamos a korszakéval, amely a szétesés irányába rohan, a közhelyesedés, a jelentések kiürülése, a jelöltek tartalmatlanná válása igazolódik vissza ennek
a mondásnak és a mondás kimondójának sorsában. Összegzésül az arckép „modellje”
fikcióvá lényegül. Az elbeszélő szerint, előbb: „Anekdotás-könyvet lehetne írni erről
a furcsa-magyarról, akinek életét legendákba foglalta a köztudat”, utóbb: „Bizonyos,
hogy egyszer majd regényes könyvet is írnak róla, mint akár Benyovszky Móricról,
akár Kinizsi Pálról, akár Háry Jánosról.” Aligha érdemes az elbeszélőre ráolvasni,
hogy Szemere Miklóst több ízben tette meg regényeinek szereplőjévé maga, Krúdy
Gyula, Benyovszky népszerűsítését Jókai vállalta, Háry alakját elsősorban Garay János
elbeszélő költeménye őrizte. Inkább a popularizálódás folyamatának eshetőségével játszik el az elbeszélő: a népszerű, a nép számára készült olvasmányok, történetek közé
léphet a Szemere Miklósé (nem lépett), személyisége inkább példázta a két évszázad
között létrejött törést. „Ő az a tizenkilencedik századbeli magyar különc, aki épen,
változatlanul jött át a huszadik századba”. Amit (idegondolva a teljes portrét, a portréhoz szükséges történetdarabokat) úgy is lehetne érteni, hogy a XX. század már csak
különcként tudta szemlélni azt, aki „A játéknak volt nagytehetségű költője”. Lényegének a magánossága bizonyult, aktivitásának terepe a lóverseny és a kártyaasztal, környezete: „a soha ki nem pusztuló különcök, megszámlálhatatlan tömegű furcsaemberek, ál- és valódi bolondok, ezermesterek, találmányosok, svindlerek”. Olyan életforma
reprezentánsa, amelynek a XX. század világa idegen maradt, de amely világ idegenül
tekintett rá. A törés a két század között nem pusztán egy változatlanul őrzött életforma megítélése között húzódik: „Mint a tizenkilencedik század magyar gyermeke,
telve volt ábrándosságokkal, amelyeket csak egy paraszthajszál választ el az igazi költészettől”. De elválaszt, lehetne hozzátenni, mivel A tegnapok ködlovagjai Szemere Miklós életének menetére fordítaná le az „igaz költészet”-et; a franciától és az angoltól alapjában eltérő, nagyon is az Osztrák–Magyar Monarchia „vidékiességé”-hez, sőt: periféria-tudatához fűződő dandyzmusa25 kívánkozik anekdotás könyvbe, ponyvanyomtatványba, közönségigényt kielégítő, a különc történéseket tartalmazó műbe. Krúdy
Gyulától, az empirikus szerzőtől természetesen nem állt nagyon távol az anekdotikus
hagyomány (bár a magam részéről kissé elnagyoltnak hiszem a „mikszáthos korszak”
megjelölését az ifjú Krúdyval kapcsolatban, annál is inkább, mert az anekdota epikát
szervező teljesítménye már Mikszáthnál sem probléma-mentes), ám éppen a Szemereportré mutatja, hogy az anekdotikus szerkesztés mennyire az anekdotától különböző
rövidtörténetben deformálódik. A „paraszthajszál”, amely Szemerét elválasztotta a(z
igaz) költészettől, az írás első mondatában tematizálódik: „Ama másik Szemere Miklós, akiről az irodalomtörténelemből úgy emlékezünk, mint a lasztóci remetére, főleg

2003. május

71

verseivel tette magát nevezetessé: – mai hősünk verseket nem írt, de annál több följegyzést tett noteszkönyvecskéibe lóverseny-fogadásairól, kártyaveszteségeiről”. S hogy
még nyomatékosabb legyen a különbségtétel, az idézet így folytatódik: „De naplóz is,
de ennek a naplónak nem emberek voltak a szereplői, hanem nemes paripák, amelyeknek futamodásait napról-napra figyelte.”
A portrévázlat eleje és befejezése mintha vitatná állításai érvényességét. A költészettől és általában a szépirodalomtól való elválasztottság és a létnek majdnem költészetté élése „retoriká”-jában semmiképpen nem képviseli az egynemű megnyilatkozás
célirányosságát. S még akkor is az így és úgy szemlélhető személyiség rögzítetlenségét
tanúsítja, hogy az életpálya nem kerüli meg a szépprózai megszólalás alkalmait (szónoki beszéd, röpiratok), csakhogy az igaz költészet mércéjével csupán az életpálya
mérhető. Hogy mennyire teljes értékű irodalom a különcként-lét, azt talán az Ady- és
a Kiss József-portréval szembesítve lehetne megítélni. Az Adyról szóló írásban az élet
egyik fontos epizódja körül bonyolódnak a lét eseményei, emlékei, elhallgatásai, és
nem az igaz költészetről kapunk információkat, az „kontextus”-ként beleértendő
a történetdarabokba. A Kiss József-figura szintén lírája értelmezhetőségét függeszti föl,
a költőileg élt életre a hétköznapok borítanak árnyat, s az időből kimaradó poéta megidézése a Szemere-portrééhoz hasonlóan a tizenkilencedik századiságnak itt egy (költői) változatát adja. A Szemere-írásban egyrészt a fikció személyisége lesz regényhőshöz hasonlóvá” („Szinte gyűjtötte maga körül a csodabogarakat, mint a Jókai Magyar
nábobja”), másrészt a megírásra váró élet léphetne át a fikcionalitás maradandóságába,
ha valóban fikcióvá tudna válni. Ehelyett a szóbeliségbe rögzül, egy póz, a póz révén
a létforma válik a hagyomány darabjává, anélkül, hogy az elbeszélő által irodalomlehetőségként emlegetett műformákban egészülne ki az a személyiség, akinek ábrándosságaiból végül is nem lett „igaz költészet”. A legendaként emlegetés immár nem az anekdotikus hagyomány továbbéltetése, valahol a szóbeliség (itt: anekdota) és az írásbeliség
(itt: anekdotás-könyv, ponyvanyomtatvány) között elterülő mezőn lehet (paradox
módon) körvonalazottá az életében sokféleképpen látott-megítélt személyiség. „A lóversenytéri tribünön a cél felé törekvő paripák lovasai még sokáig látnak izgalmaikban
egy holt úriembert, aki halálában megmerevedve emeli szeméhez a látcsövet és akiről
majd csak akkor veszik észre, hogy halott, amikor tisztelői gratulálni akarnak neki
lova győzelméhez…”26 A halálban az életbeli tartást őrző és így a halálon győzedelmeskedő férfi figuráját akár Jókainál is föllelhette az elbeszélő27, ha már Jókai-alakhoz
hasonlította e történetének hősét), ám az írást záró mondatban kétséget kizárólag azonosítja a legendás alakot Szemere Miklóssal, ha úgy tetszik: az „empirikus” személyiséggel: „Amint Szemere Miklós halála a bécsi lóversenytéren bekövetkezett.” A csattanós zárás azonban nem gyengíti a „fura elbeszélésmód”-ot, a dokumentaritás és fikció
egymásra olvashatóságát. Hiszen – bár nem a történtek kronológiája szerint – egy
esemény fikcionálódik, vagy: a fikció válik „valóra”; hogy melyik változat érvényes
ebben a történetben, nagyon kevéssé fontos és érdekes. Inkább esemény és fikció kölcsönös függése, kölcsönös kiszámíthatatlansága. Hiszen mindkét információ attól az
elbeszélőtől származik, aki akképpen kezdi el hőse történetét, hogy abból szervesen
nem következik minden, amit szükségesnek vél elmondani. Egyhelyütt az elbeszélő
ugyan megjegyzi: „tudomásom szerint”, de ez éppen a nem teljes körű ismeretről árulkodik („volt valamely naplója, amely vörös marokénba volt kötve és ebbe a naplóba
írta bizalmas följegyzéseit, esetleg adósságairól, valamint bizonyosan követeléseiről”);
másutt „sejtetés” alapján nyilatkozik, illetőleg egy „nem valószínű”-vel indított mon-

72

tiszatáj

dat jelzi mindentudása korlátozottságát. Így hát az elbeszélő lényegéből fakadhat az
ismeretek, kiváltképpen ha nem egészen bizonyosak, fikcióvá alakítása. Különös tekintettel arra, hogy viszonylag nehézség nélkül tárható föl az „irodalmi” előkép.
Még annyit a Szemere-személyiség rögzíthetetlenségéről, hogy a vidékies dandy
megjelenésének csak egyik (a többivel persze egyenrangú) formája. „Külsőleg zordon
volt, mint ahogy gyermekkorunkban a rablólovagokat elképzeltük”; „Egyébként külseje mindenben egyező volt azzal az embertípussal, ahogyan a történelemtudósok az
ős magyarokat leírták”; „Még a kezéről kell elmondanom, hogy az ápolt volt, mint egy
orvosprofesszoré”; „tatárképű követségi titkár”; „A sarcvető mélyen behúzódva, félig
lehunyt szemmel, pipa-barna arccal, mint egy ópiumfüstös keleti bálvány, ül a magasra
épített kocsiablakok mögött”; „Ő volt talán az utolsó magyar gavallér, aki évtizedeken
át valósággal kitartotta a leszegényedett kaszinóbeli társait, – igaz, hogy előzőleg néha
ő nyerte el a pénzüket”; „Hiú volt, büszke volt, nagyigényű volt, – a legenda szerint
többször kijelentette, hogy nagyobb rangúnak tartja magát, akármilyen római szent
birodalmi hercegnél… sőt, ha egyszer netán Magyarországon új királyválasztásról lehetne szó, honfoglaló családja nevében igényt jelenthetne be Szent István koronájára”;
„különc uraság”; „Egyáltalában nem ok nélkül nevezte el őt »Traktárovics«-nak egy
szellemes magyaruccai hölgy (…) Ez úr ebédet adott minden lehető vagy lehetetlen alkalommal”; „jó gazda volt minden pazarlása mellett”, az utolsó bekezdésben pedig
megismétlődik a cím: „magányos gavallér”. Különféle aspektusokból szemlélhető Szemere Miklós, gyermeki, történettudori, „magyaruccai”, elbeszélői, legendás; nem feltétlenül harmonikus személyiség bontakozik ki, az önszemlélet különössége ritkán találkozik a beavatottak és a be nem avatottak véleményével. A különösség, a különcség,
a közösségi normáknak meg nem felelés tizenkilencedik századisága valóban anekdoták létrehozója lehet, csakhogy a már „fény”-korában egymással meglehetősen ellentétes megítélések kereszttüzébe került „magányos gavallér”-nak nincs mondandója a XX.
század számára, miképpen a XX. század beszédét is hallatlanul hagyja elzúgni. Megelégszik, kénytelen megelégedni sokrétegű legendájával, amelynek jegyében él és (szó
szerint értendő) hal.
A Kossuth fia annyiban eltér az eddig bemutatott portréktól, hogy benne az elbeszélő nem nyilatkozik meg közvetlenül íróként, nem veti föl egy másik történetté
alakítás eshetőségét, ám annyiban mégis íróként fungál, hogy nyelvszemléletére enged
következtetni. Méghozzá több nézőpontból közelít a nyelviséghez, közelebbről megnevezve az anyanyelvi megszólalás és individualitás tételezett összefüggéseit. Először
Kossuth Ferenc magyar nyelvű beszédét jellemzi az elbeszélő:
„K. Ferenc úgy beszélt, mint egy angolból fordított lexikon, amelyhez fordítója
hiányos nyelvtudása miatt kénytelen volt szótárt is használni. És tudvalevőleg ezek
a szótárak nem mindig a legmegbízhatóbbak.”
Nem általában a nyelv mondott csődöt, vagy volt elmarasztalható, hanem másutt
kell keresni a hibás nyelvhasználat okát. Itt egyelőre a szótárak a felelősek, mivel képtelenek közvetíteni a nyelvek között, az egyik nyelv sajátossága nem vagy kevéssé érvényesül a fordításban, a hasonló jelentésű szavak mégsem szinonimái (vagy nem teljesen szinonimái) egymásnak. Így a használt nyelv valami megtanultnak, később elsajátítottnak jelzése, mögötte (feltehetőleg) egy másik, elsődleges, „természetes” nyelv rejtőzik, amely a nyelvi cselekvéseket meghatározza. Ugyanis a szótárak már csak azért
sem megbízhatóak, mert statikus állapotot rögzítenek, nem létesítik, pusztán lehetővé
teszik a gondolatcserét. Mielőtt az elbeszélő visszatérne Kossuth Ferenc nyelvhaszná-

2003. május

73

latára, lényegében ugyanebben a viszonyrendszerben tesz két megjegyzést: „Idegenszerű volt, – mintha nem is ama, magyar álmokban égig érő Kossuth Lajos fia lett
volna.” „Már a ruhája szabása se nekünk való volt…” Az első kijelentés egy legenda
szétfoszlásáról hoz hírt, a mesék/mondák Kossuth-elképzelésének nem felel meg Kossuth fia. A népképzelet nincs alávetve a „történeti” időnek, sem a valós földrajzi távolságnak. A valóban idegenből érkezett Kossuth-fi egy másik, kevéssé legendás korszak
gyermeke, aki e másik korszak önmagában idegenül ható nyelvszokásait, divatát, tartását, magatartását hozza a legendáiban élő és e legendát valóra váltani törekvő közönségnek. S bár a magyarra fordítás egyelőre inkább kudarcos, mint sikeres, ez a szociolektusok különféleségének is tulajdonítható. Kétfajta monologikus nyelvfelfogás és
nyelvhasználat számára nemigen nyílik esély a találkozásra, a dialógikus nyelvhasználatba lépésre. Ezután lép elő fedettségéből az elbeszélő; mintegy ő fogalmazza meg
nyelvi kétségeit, nyelvi elvárás és nyelvi közlés feszültségeit ő értelmezi, az anyanyelvi
beszédnek mint létet meghatározó élményt rajta kívül csak Kosztolányi Dezsőnél és
Márai Sándornál (jóval később) látjuk meghatározódni. Hogy a nyelv az igazi haza, ezt
már Wilhelm Humboldt leírta, a XX. század magyar szerzőinél a szubjektum megalkothatóságának nélkülözhetetlen feltétele. A nyelvi idegenség éppen ezért a nyelvközösséghez való viszonyban, a kölcsönös értés esetleges hiányában érzékelődik. „Vajjon milyen nyelven gondolkozik? – vetem fel magamban, amint beszélni hallom, mert
hiszen ez a drága magyar nyelv olyan különös portéka, hogy megismerszik nyomban,
mint a gabonában a tiszavidéki vagy a bácskai búza”. Innen aztán az asszociáció-lánc
viszi tovább az elbeszélő „átélt beszédét”, az anyanyelvi közösséghez tartozás egyetemes felismerhetőségét leírva, az elbeszélő tájak, vidékek, jelenségek és jelenések hazaiságát érzi kihallani a beszédből. „K. F. beszédén nagyon is megérzett, hogy sokáig külföldön élt. Nem volt beszédében amolyan szarvashiba, amelyen Magyarországon mosolyogni szokás, de első, országos körútja alatt elmondott szónoklatain még nagyon
érződött, hogy külföldi iskolába járt, külföldi egyetemeket végzett, idegen könyveket
bőségesen forgatott és nemzetközi emberekkel gyakorta érintkezett.” Kossuth fiának
szembesülése a tőle idegen szokásokkal, gesztusnyelvvel, elvárásokkal, előre vetíti
a kölcsönös csalódást, egyik fél sem áll a nyelvek között, a létrejövő dialogicitásnak itt
árnyoldalai kerülnek az előtérbe, nevezetesen az, hogy a kulturálisan, ideológiailag,
szokásilag az idegennel való dialógus elbizonytalaníthat, félrevezethet.28 Kossuth fiának első ismerkedése a magyar közönséggel nemcsak a kölcsönös várakozás, hanem
a kölcsönös megérteni akarás jegyében áll. Mindama idegenség, amely Kossuth Ferenc
beszédéből kibukik, egyelőre nem okoz zavart. „De mégis könnybeborult szemmel
hallgatták a régi magyarok, akármilyen különösen is hangzottak a szavai itt a Hajduságban vagy később a Nyírben. –” Az elbeszélő tudja, miért, vagy találgatja a miértet.
Elbeszélőként elbeszélést von be a magyarázatba, irodalmivá stilizálja ezt a találkozást.
„Olyanformán nézegették őt, mint ama Jávorka vezér rajtafelejtette a szemét Rákóczi
Ferenc urunk és fejedelmünk kisebbik fián, a bécsi vásáron, akiről Jókai Mór legszebb
regényét írta”. (Itt az elbeszélő a Rákóczy fia Jókai-regényre céloz.)
Több szempontból is tanulságos ez az értelmezés. A narrátor a maga narrációjának
igazolására a legfőbb tekintélynek elismert szerzőhöz, Jókai Mórhoz fordul, aki 1925ben amúgy is a közfigyelem középpontjába került, lévén születésének századik évfordulója. A megidézett regény aztán a két, a száműzetést tekintve rokon figura egymásra
olvasása révén időszerűségre tehet szert, nem is szólva arról, hogy a Rákóczi fia főszereplőjének idegenben történő nevelődése és a Kossuth Ferencé között szintén vonható

74

tiszatáj

párhuzam. Olyan szövegköziségről van szó, amely nem jelölt vagy jelöletlen idézet segítségével von egy tematikai mezőbe és értelmezési körbe egymástól viszonylag távoli
történelmi/művelődési/irodalmi jelenségeket, hanem az értelem-keresés és ezzel összefüggésben a kölcsönös szubjektum-létesítés céljából keresi és leli meg a hasonlónak ítélt
és ezért egymásra vetíthető szövegeket. A Jókai-regény analógiája áthidalni segít a kölcsönös nyelvi idegenségből fakadt (világ-)elképzeléseket, s a nemzeti narratívába integrálja azt, ami valójában ott idegen elem. Az elbeszélő a nyelvközösség hangján szólal
meg („Rákóczi Ferenc urunk és fejedelmünk”) még akkor is, ha távolságtartását nem
titkolja is („Nézegették őt…”) Mindez azonban csak elodázhatja a kölcsönös félreértések artikulálódását. Kossuth fiának története ebben a kötetben még annyira sem fejeződik be, mint a többieké, az értetlenség csöndjébe kihangzó kérdő mondat mintegy
a történet aligha megnyugtató lezárhatatlanságát tematizálja.
Visszatérve az elbeszélő „írói” státusára, itt éppen a párbeszédek, az idegenségekre
ráismerések, a félreértések kommentárokat mellőző közlése jelzi, mily fölösleges volna
az elbeszélő beavatkozása a történetbe. Amit íróként el akart mondani, a nyelv, az
anyanyelv, illetőleg a Jókai-regény ideidézhetősége ürügyén, azt korábban elmondta,
nincs szüksége arra, hogy felhívja (persze a maga módján) a figyelmet a nyelv ideológiai természetére, arra ugyanis, hogy a valóságban nem szavakat mondunk vagy hallunk, hanem igazságot vagy hazugságot, jót vagy rosszat, kellemest vagy kellemetlent.29 Az a tény, hogy az elbeszélő nem foglal állást Kossuth fiának és id. Krúdy Gyulának (az író nagyapjának) elbeszélgetésekor, valójában fölfogható úgy is, hogy a maga
részéről a nyelv dialogicitását, nyelvek, szociolektusok azonos értékűségét képviseli.
S bár korábban az anyanyelvi haza képzetét körvonalazgatta, a Jókai-regénynek integrálásával lépést tesz egy más nyelvhasználat elfogadásának irányába. Az elbeszélő írót,
irodalmat szembesít nyelvhasználatokkal, és így nem kiegyenlítődésre, az ambivalencia
felszámolására tesz kísérletet, hanem annak fenntartására.
Lényegében oda jutottunk vissza, ahonnan elindultunk, a Ferenc Józsefről szóló
történések értelmezéséhez. A kötet első mondata egy létre nem hozható elbeszélői pozíciót említ meg, az elbeszélőt kísértetként képzel(tet)i el. Nem a transzcendenciának
tesz engedményt az elbeszélő, inkább iróniáját érvényesíti a maga elbeszélte történettel
kapcsolatban. Visszafogva iróniáját, az elbeszélő pozíciója helyett „látomás”-át fölelevenítve, nem az irodalmiba, hanem a történetibe lokalizálja a „kísértet”-jelenést Tisza
Istvánról szólva:
„Belépdelt az árnyék és ott állott előttem, mellén összefont karokkal, jéghidegen,
földi szenvedélyt szinte nem ismerve, mindentudóan, mintha már megjárta volna
a másvilágot, a poklokat, a frontokat és egyedül ő tudja azt, hogy mi lesz Magyarországgal a háború alatt és után.”
Talán nem hat túl-értelmezésnek, ha a Don Juan kővendégét, az apai hatalom reprezentánsát vélem fölfedezni a jelenésben, amelyről később (sem?) tetszik ki, hogy emlékidézés-e avagy valóban a visszatérő árny. „Így állott emlékezetemben, olvassuk
alább, ama felejthetetlen képviselő házi ülésen: horgasan, karbafont kézzel, végzetszerűleg eltökélten, mint egy gladiátor, aki az egész világgal hajlandó megvívni, amikor
a véletlen révén az újságírók karzatára kerültem.” A Tisza-portré 1918 vészterhes hónapjait jeleníti meg, amiként az emlékezetben fölmerül, a középpontban az önsorsa
fölé növő Tisza István, s aki megfigyeli, visszaemlékezi, újraéli a kort, az az elbeszélő,
és ott sorakoznak mellékalakokként, akik nélkül azonban nem történhetnek meg az
események: „kis boltosok, házalók, ügynökök, félénk tulajdonosok, remegő bérlők,

2003. május

75

kofák, hajcsárok, pöfögő kis bögrék az élet konyháján, fejszék a a hatalmas favágók
kezében, árva kis verebek a magyar sors országútján”. Az apai hatalom letéteményese
és gyakorlója, „a láthatatlan szemű vasálarcos”, aki úgy áll posztján, „mint maga az
Igazság, az Erő, a megingathatatlanság, aki fejvesztettség nélkül, mint egy torony áll
a helyén, amikor a falu házai már egytől-egyik égnek körülötte”, akire nemcsak a súlyos
napok megpróbáltatásait fölidézve gondol, hanem a Magyar Figyelő vacsoráira gondolva is, a „titokzatos ember” a lapba írókat hívta meg, majd az elbeszélő a villamoson
látja Tiszát, aki utóbb befordul a Dohány utcába, ahol végül is eltűnik, oly váratlanul,
miként kísértetként elé állt. „Milyen kiismerhetetlen ember volt” – állítja az elbeszélő,
aki a legkülönfélébb helyzetekben figyelhette; s legföljebb az árnyra emlékezés döbbenti rá, hogy mennyire nem állt sem „valósággá”, sem ismeretté össze mindaz, amit
tud(ott) róla. Joggal sorolódik be a ködlovagok közé, apai hatalma megingását csupán
a történeti fordulatok igazolják vissza, a megidézés még mindig hihetetlennek és fölfoghatatlannak véli azt, ami bekövetkezett. Ritkaság a kötet történetei között, hogy ily
sok kérdő mondat viszi előbbre a történéseket. Az árnyék nem adta ki magát, az elbeszélő hiába rakja össze emlékeit.
A kötet zárómondata aztán az első írás indítására, a Tisza-történet idézett részletére
is válaszol. A haldokló Kiss József társalog a K.-nak nevezett elbeszélővel, aki az írás
egy korábbi passzusában azonosul a szerzői alteregóval. „Nézze K., fordul hozzá K. J.,
a lapszerkesztő, magából úgyse lesz semmi, ha így folytatja. Írjon az új évfolyam részére egy regényt A Hétnek. Vízkeresztkor elkezdjük. Száz koronát adok folytatásonkint.” A nem oly ritka zárójeles „kitérés” A Vörös Postakocsi (ezzel a helyesírással)
születését iktatja a történetbe. Így K. azonosulhat a regény szerzőjével, aki viszont K.ként beszéli el Kiss József pályáját, a leginkább A Hét körüli fáradozásait, majd utolsó
művének önterápiás értelmezését. Ez a K. nincs egyedül a haldokló poétával, beszélgetésük tanúja „Lévy doktor”, aki „már tréfálkozó, vidító mosollyal nézte a beteget, ami
talán a legrosszabb diagnózis ebben az életben”. K., az elbeszélő („kenetlen kerekű
prózaíró”, ironizál önmagán) nem fél „megidézni a szakállas kis költő csengő, csilingelő emlékét”. Az emlékezés szubjektív idejében értekezést mímelő laptörténet és írói
személyiségrajz másolódik egymásra, ugyanakkor a Krúdy-regények rekvizitumai
(„a még megmaradott falusi udvarházakban eddig a Puskin-láz hatása alatt egyszerű
Tatjánák módjára éldegéltek”) A Hét irodalomba-létbe robbanásának környezetét adják;
az írói seregszámla egyben a pályatársak „hangjának” megszólaltatása is: „fanyaran,
mint Kóbor, dunántúlias lelkesedéssel, mint Cholnoky Viktor, groteszk tréfával, mint
Molnár Ferenc, a lehető legsavanyúbban, mint Wallesz Jenő, preciőzen, mint Szőllősi
Zsigmond, elmondja véleményét a legújabb K. J.-vers felett”. Mindez azonban a történet befejező mondatával enigmatikus magyarázathoz jut. „A doktor, aki végighallgatta
a beszélgetésünket, földöntúli vidorsággal bólintott”. A mondat jelentőségére az elbeszélő külön fölhívja a figyelmet, ugyanis csillaggal választja el a történettől, jóllehet
a vidorság ott ül a doktor arcán az egész beszélgetés alatt. Nem is a vidorság töprengtet
el, hanem jelzője, a földöntúli. Hogy K. J. haldoklásával kapcsolatba hozandó, talán
túlságosan egyszerűsítő, egyneműsítő magyarázatnak tetszik. Hogy Lévy doktor akképpen tudja diagnosztizálni a jövőt, mint a politikában Tisza István, merész föltételezés, de aligha egészen elképzelhetetlen. Csupán ennek a beszélgetésnek szólna a tudó
doktor földöntúli vidorsága? Vagy a K. J.-pályával részben együtt haladó, kibontakozó
K. pályájának is? K. J. sorsában előre vetülne K.-é? S a földöntúliság pozíciójára célzó
elbeszélőt, nevezetesen az első történetét, ugyan miféle viszony fűzi ahhoz a doktor-

76

tiszatáj

hoz, akinek arcán földöntúli a vidorság? Lehetséges volna, hogy a kötet első és utolsó
mondata valami módon mégis egymásra vonatkoztatható volna?
A tegnapok ködlovagjai az emlékezés téridejébe helyezi a századforduló, a századelő
Magyarországának reprezentánsait. Az emlékezet szüntelen történő, a jelenben is alakuló történelmet prezentál, amelynek során az írói mű megalkotottsága szavatolhatja
Krúdynál csupán azt, hogy legalább a megosztott személyiségről szerezhetők (igaz,
olykor kétes értékű) információk. Ugyanakkor az írói mű olyan vonatkoztatási rendszerben helyezkedik el, amely lehetővé teszi, hogy egy szövegegyüttes kiragadható darabjaként legyen elgondolható. Az öntematizálás és önautorizálás ennek és más Krúdykötetnek nem egyszer játékos, máskor a rejtőzködést segítő módszeres eljárása; az emlékező törekedne arra, hogy szubjektumát és annak hangját hitelesnek fogadtassa el, de
igyekezete általában még önmaga számára sem eredményez megnyugtató megoldást.
Az öntematizálás az életmű egységét volna hivatva megjeleníteni, ám a töredékesség,
a (kényszerű?) lemondás az egységről, az egész képzetéről legfeljebb azt tudatosítja, hogy
az életmű egymásra reflektáló darabokat tartalmaz. A tegnapok ködlovagjaiban nem
egyszer a megíratlan, mert talán megírhatatlan regény kérdése vetődik föl, az egyes
portrék, arcképvázlatok ugyan nem ötletszerűen megszerkesztettek, mégis: az emlékezés logikája és a legkevésbé sem a formális logika szerint rendeződnek el. Az anekdota
műfaji emlékezetét bomlasztva értekezés, líra, irónia, portré „vegyületé”-vé válnak az
egyes fejezetek, a mimetikus-realista prózapoétika ellenében.

JEGYZETEK
1

2

3
4

5

Az 1925-ös, első kiadást használtam. Sajnálatos módon ugyanezzel a címmel egy, a korszak
hivatalos „elvárásai”-nak megfelelő kötet jelent meg 1961-ben, Budapesten, deformálva a ködlovag-jelkép krúdys értelmezési lehetőségeit (és kimondatlan vitában a magyar századelő
„ködlovag”-jainak az 1940-es évek elején általánossá vált értelmezésével). A sajtó alá rendező
nem egyszerűen kibővítette (többnyire) „rokon” tematikájú írásokkal (az 1961-es kötet 683
lap az 1925-ös kötet 291 lapjával szemben), hanem részint szétzilálta az „eredeti” kötet megszerkesztettségét, részint cenzúrázta a kötetet, ennélfogva Krúdy-írásokból egy másik, „szellemiségében” az 1925-ös kötettel szinte ellentétes könyvet konstruált. Így a tegnapok ködlovagjai közé sorolódott számos, oda be nem illeszthető figura; publicisztika, novella stb.
keveredett, nem egészen világos (egészen nem világos?) szempontok szerint. A továbbiakban
az 1925-ös kötetből vett idézeteket külön nem dokumentálom.
Az 1978-as spanyol és az 1997-es német nyelvű kiadásból idézi Peter V. Zima: Das literarische Subjekt. Zwischen Moderne und Postmoderne. Tübingen und Basel 2001. 170. Magyar nyelven 1924-ben, Budapesten jelent meg Unamuno regénye, Garády Viktor tolmácsolásában.
Krúdy Gyula: Telihold. Elbeszélések 1916–1925. Vál. Barta András. Budapest 1981. 436–439
A narratológia terminológiájához vö.: Matias Martinez, Michael Scheffel: Einführung in die
Erzähltheorie. München 2 1999.
A Krúdy-szakirodalomban jól használható, számos vonatkozásban inspiratív mű a Fülöp
Lászlóé, de rá is jellemzőnek vélem állításomat: Közelítések Krúdyhoz. Budapest 1986. Az
ún. tényregény-dokumentum-, riportregény problémakörében újabban figyelemre méltó
teljesítmény Sturm László: Hagyományok metszéspontján. Források, műfaji klisék és elbeszélésmódok Krúdy Gyula egy regénycsoportjában. Budapest 2000.

2003. május
6

7

8

9

10

11
12
13

14
15
16
17
18
19

20
21
22
23

24

25

26

27

28
29
30

77

Fülöp: i. m. 211. Krúdy Gyula: A békebeli tavasz. In: Pesti levelek. Publicisztikai írások. Vál,
szerk. Tóth Lajos és Udvarhelyi Dénes. Budapest 1963. 500.
Kortárs kritikai szemelvények, Krúdy önértelmezései: Krúdy világa. Gyűjtötte és írta Tóbiás
Áron. Budapest 1964. 218, 221–223. Vö. még: 655-658.
„Krúdy Gyula mind életében, mind írásaiban emlékező ember”: Kelemen László: Krúdy
Gyula. Szeged 1938. 9.
Fényes László: Irodalmi gobelin-szövő. Krúdy Gyula: A tegnapok ködlovagjai. Népszava
1925. december 10., 3.
A késő-modernség individuális szubjektumát az „értékek szétesése”, valamint az fenyegeti,
hogy az ideológiák „felfalják”. Vö. Peter V. Zima: Theorie der Subjektivität und Identitat
zwischen Moderne und Postmoderne. Tübingen und Basel 2000. 75.
A 2. sz. jegyzetben i. m. 170-171.
Vö. erről a 10. sz. jegyzetben i. m. 168.
Messze nem érdektelen értekezők szubjektumelméleti pozíciójának egybevetése. Hermann
Broch egy regényszereplője az irracionális racionalitásáról töpreng, s az értékek fölcserélhetőségére következtet. „Egy abszolút racionális világban nem létezik abszolút értékrendszer,
nincsenek bűnök, csak kártevők”. Erről a 10. sz. jegyzetben i. m. 168. Rónay György hasonlóképpen helyezkedik bele egy késő-modern gondolati rendszerbe, a késő-„Nyugat”-os irodalom felé közelítve ezt a nézetet.
Rónay György: A regény és az élet. Budapest 1947. 280, 282.
A 2. sz. jegyzetben i. m. 154-155, 172.
Idézi Zima: a 2. sz. jegyzetben i. m. 205.
Schöpflin Aladár: Krúdy Gyula. Nyugat 1923. I. 629-631.
Szegi Pál: Ceruzasorok Krúdy Gyuláról. Magyar Csillag 1943. II. 691-693.
A 7. sz. jegyzetben i. m. 233. Más összefüggésben hivatkozza Szauder József: Utak Krúdyhoz. In: Tavaszi és őszi utazások. Tanulmányok a XX. század magyar irodalmáról. Budapest
1980. 197.
A 14. sz. jegyzetben i. m. 187.
Tersánszky Józsi Jenő: Krúdy: Aranyidők. Nyugat 1923. I. 649-650.
Uő: Krúdy Gyula ötven éves. Uo. II. 567-568.
A kronológiát illetőleg Gedényi Mihály bibliográfiájára támaszkodtam: Krúdy Gyula. (Bibliográfia) Budapest 1978.
Ezeket a regényeket Kelemen Zoltán elemezte a legutóbb a Szegedi Tudományegyetem Bölcsészettudományi Karán sikerrel megvédett PhD-értekezésében, 2002-ben.
A dandyről Márai Sándor írt szempontunkból is igen érdekesen: Dandy: In: A négy évszak.
Budapest, 2001, 67; Vö: A dandy és világa. In: Ihlet és nemzedék. Budapest 1993. 194-197.
Vö. még: a 2. sz. jegyzetben i. m. 35–52.
Az elbeszélő fölkínálja az egybevetési lehetőségeket Krúdynak mindazon írásaival, amelyekben Szemere Miklós előfordul, valamint szépprózájával, amelynek egyik jelentős személyisége: Alvinczi Eduárd. (Vö. 30. sz. jegyzet)
Például A jövő század regénye című műben az öreg Tatrangi halálon túli „léte” említendő
itt.
A 10. sz. jegyzetben i. n. 421.
Uo. 327.
Az utóbbi művekre hívom föl a figyelmet, mint amelyek A tegnapok ködlovagjai egyes fejezeteivel egybevethetők: Ady Endre éjszakái. Budapest 1948.; Utazás egy Habsburgi temetés
körül; Őszi alkonyat az infánsnő fehér lábánál és egy halott Habsburgnál; Régi császárok ravatalánál; Császárok és bankárok, házmesterek és toronymászók egy habsburgi temetésén.
Magyarország 1916. november-december; A Kossuth-fiúk. Esti Kurir 1931. November–de-

78

tiszatáj

cember; Jockey Club. Színházi Élet 1925. Július–szeptember; Velszi herceg (1920). Pesti Napló
1924; Kékszalag hőse (1930). Uo. 1931. Innen egy idézet: „Halotti sápadtság ereszkedett arcára, amint az árnyékos padon gubbasztott, és csak valamely belső indulat rázta meg néha
szemöldökét, homlokráncát, de szája zárva maradt. Csengettek, kiáltoztak, futamodtak,
a korlátnál lovak nyargaltak, színes ruhájú lovasokkal…/ – Azt hiszem, a versenyt megnyertük – mondta Rezeda úr, de már egy halotthoz szólt, aki lassan összeesett ültében.”

KOHÁN GYÖRGY: TANULMÁNY

2003. május

79

BENYOVSZKY KRISZTIÁN

Modor vagy dialógus ?
SZEMPONTOK AZ IRODALMI STILIZÁCIÓ ÉRTELMEZÉSÉHEZ
1. A stilizáció fogalma, akárcsak más művészetelméleti fogalom, korántsem mondható „ártatlannak”. A retorika, a stilisztika, az esztétika, s a mindezen hagyományokra
kisebb vagy nagyobb mértékben támaszkodó irodalomtudományi irányzatok, interpretációs iskolák, illetve az irodalomkritikai gyakorlat olyan definíciókkal, lazább-szigorúbb meghatározásokkal, szinonim szóláncokkal látták el, hogy az ennek eredményeként kialakult és továbbra is formálódó, előítéletekkel terhelt értelmezéstörténettől
a jelen írás sem függetlenítheti magát teljesen. Célom az, hogy felvillantsak néhány
megközelítési szempontot, néhány jellegadó szemantikai asszociációt a stilizációval
kapcsolatban, s azokból egy olyan fogalmilag árnyalt és hermeneutikai hatékonysággal
bíró elmélet körvonalainak felvázolásához jussak el, amelyet Stanisław Balbus több
okból is figyelemre méltó intertextualitás-elméletében fogalmazott meg. A téma aktualitását több olyan jelenség is indokolja a magyar irodalomban, amelyek tárgyalására
a tanulmány egyes részeiben röviden kitérek.
2.1. Stilizáció: Nyelvi megfogalmazás, „szavakba önteni”, imitáció, játékosság, rájátszás, kijátszás, megjátszás, színlelés, szerepjátszás, kölcsönzött nyelvi maszk – kulissza;
csináltság, konstruktivitás, műviség, mívesség, esztéticizmus, formai attrakció, mesterkéltség, manierizmus; manír, dekorativitás, ornamentika; jelzésszerű, jellegadó kontúrok kiemelése, megidézés, visszaéneklés, hommage, pastiche, paródia, szertartásosság,
jártasság-mesterségbeli tudás felmutatása, fitogtatása, show; a hatás-iszony kijátszása,
egyéni értelmezés, (szép)írói kommentár, művészi metatextus, a hagyománnyal folytatott párbeszéd, a tradíció újraértése.
2.1.1. Szabadon bővíthető volna a sor, a továbbiakban azonban csupán négy mozzanatot ragadnék ki (nyelvi megfogalmazás, ornamentika, szerepjátszás, a tradíció újraértése), s azokon keresztül zárnék le néhány „olvasatot” a stilizáció fogalmát illetően.
E rövid exkurzusból is kiderül azonban, hogy a fenti kapcsolódások milyen szoros fogalmi csokro(ka)t alkotnak, s minduntalan egymás segítségére sietnek, bárhogy is próbáljuk őket, egyfajta elméleti szigort gyakorolva elzárni, elkötni. A stilizáció olyan
elasztikus fogalomként mutatkozik meg, amelyet a szemantikai társítások vibráló feszültsége jellemez.
3.1. A neves cseh nyelvész-stiliszta, Karel Hausenblas három alapvető jelentését különbözteti meg a stilizációnak. Szerinte jelent egyrészt nyelvi megformálást, „a szöveg
grammatikai-lexikális megszerkesztését”, ennek folyamatát, illetve e folyamat eredményét; másrészt jelentheti e megformálásnak-megfogalmazásnak csak (illetve elsősorban)
azt az oldalát, amely a grammatikai szabályoknak, tematikus determinánsoknak kevésbé alárendelt „különös” és „egyedi” elemekre vonatkozik; végezetül pedig beszélhetünk valamilyen műfaj vagy szerzői idiolektus megidézéséről, a megnyilatkozás meg-

80

tiszatáj

szerkesztésének olyan módjáról, „amely más megnyilatkozások stílusa alapján” történik1. František Miko tovább árnyalja-pontosítja a fogalom elsőként említett jelentését.
A nyelvi megformálásként-megfogalmazásként értett stilizáció folyamatát két szakaszra bontja: a kompozíció (komponálás) inkább a témával, a nagyobb tematikus egységekkel való munkát jelöli, a szűkebb értelemben vett stilizálás pedig elsősorban-fokozottabban a nyelvvel való bánásmódot jelenti, azt a tevékenységet, amelynek során
a kompozíció tematikus-tartalmi egységeinek nyelvi „utánrajzolása” vagy „átrajzolása”,
átformálása történik meg. Mind a kompozíció, mind a stilizáció azonban egyaránt,
egyszerre dolgozik a nyelvvel és a témával is (a kettő között szemiotikai viszony van:
jelölő-jelölt kapcsolata), ezért javasolja Miko az előbbi szakaszt egy „makrostilisztika”,
az utóbbit pedig egy „mikrostilisztika” diszciplináris keretei közt tárgyalni, vizsgálni2.
(Ez a kettős felosztás némiképp emlékeztet az antik retorika dispositiójára és elocutiójára.) A két idézett meghatározásból is kitűnik, hogy mik azok a jelentésmozzanatok,
„áthallások”, amelyek a nyelvészeti-stíluselméleti meghatározásból az irodalmi stilizáció egyes eseteinek (szerző, műfaj, művészi irányzat vagy csoport, korszak stílusának
„megidézése”) értelmezésébe és értékelésébe is belejátszanak: szerkesztettség, a nyelvi
(meg)csináltság, a komponáltság hangsúlyozása. Ez pedig, közvetve, a szöveg referencialitásának, ábrázolás- vagy mimézis-elvének csökkentett érvényét, s ezzel egyidőben
a textualitás és intertextualitás szerepének megnövekedését vonhatja maga után.
3.2. A stilizáció mint ornamentika, dekorativitás, díszítettség talán a szecesszióról
szóló elméleti diskurzusban merül fel a leggyakrabban, és általában e korszak/művészi
törekvés/stílus/irányzat legmarkánsabb jegyeként aposztrofálódik. Diószegi András
kitér a szecesszió és más, a díszítőelemek zsúfoltságával jellemezhető stíluskorszak
(manierizmus, barokk, rokokó) közti analógiára, rögtön hozzáteszi azonban, hogy
„aligha téveszthető össze bármelyik, külsőleg rokon irányzattal”, a szecesszió „leglényegesebb formaelve ugyanis a stilizáció, vagyis a kiemelésnek és összefoglalásnak
egy olyan racionális módozata, amely túllép az utánzás elvén”3. (Később ezen areferenciális törekvést, a mimetikus tradícióból való kilépést a szecessziós képzőművészetben
és építészetben Kiss Endre „részleges mimézis”-nek nevezte el4.) Ez eredményezi aztán,
hogy amikor a szecesszió művészei, minden lázadást és megújulást sürgető gesztusuk
ellenére más, korábbi művészi stílusokat is bevonnak saját poétikájuk kialakításába,
mindezt ugyancsak stilizáltan, jellegadó vonásaikat kiemelve teszik: ezek „díszítő elemeit… stilizáltan, alapvonásaira egyszerűsítve és egységes összhangba foglaltan törekszik fölhasználni. Így elevenedik fel a szecesszióban egy sor „neostílus”: neoromán,
neogótika, neoreneszánsz, neobarokk, neoromantika, anélkül azonban, hogy ezek bármelyike valóban önálló, tiszta stílust képviselne” 5 (Kiemelés: B. K.). Diószegi ebből azt
a következtetést vonja le, hogy a stilizálás és a stílusegység elvén keresztül a szecessziónak sikerül „a modern művészet legfontosabb elvéhez, a konstrukció gondolatához eljutnia” (Kiemelés: B. K.). A stilizáció ebben az időszakban nemcsak az egyes művésze1
2
3

4
5

Hausenblas, Karel: Výstavba jazykových projevů a styl. Praha, Universita Karlova 1971, 45.
Miko, František.: Estetika výrazu. Bratislava, SPN 1969, 65-66.
Diószegi András: A szecesszióról. In: Uő: Megmozdult világban. Budapest, Szépirodalmi
1967, 17.
Kiss Endre: A szecesszió egykor és ma. Budapest, Kossuth 1984, 271.
Diószegi A.: i. m. 18.

2003. május

81

tekben játszik kiemelten fontos szerepet, hanem a társadalmi élet legkülönbözőbb területein is: „A stilizáció a szecessziós érzés központi jegyévé válik, és nemcsak a képzőművészetben: stilizálódnak a gesztusok, a társadalmi érintkezés formái, az öltözködés
stb. A stilizáció formájában a szecesszió áthatja az élet egész területét, annak minden
megnyilvánulását és cselekedetét”6. Amikor Mukařovský megpróbálja összefoglalni
a szecessziós képzőművészet legjellemzőbb jegyeit, elsőként az ornamentikát említi,
majd a stilizációval zárja felsorolását. Tanulmányának legfontosabb tétje, hogy rámutasson arra: egy-egy korszak irodalma nem vizsgálható elhatároltan a többi művészeti ág korabeli fejleményeitől, hisz a köztük levő viszony feszültségekkel teli, nemegyszer a versengés szándékát sem nélkülöző, így gyakran előfordul, hogy a festészet
mint művészi jelrendszer kifejezőeszközeinek, ábrázolási technikáinak expanziója történik meg az irodalom jelrendszerébe, aminek eredményeként a líra vagy az epika
megpróbálja „utánozni” a festészetet. A szecesszió esetében ez például a díszítettség, az
ornamentika hangsúlyos szerepében, a finom, nyelvi nüanszok, a trópusok jellegét tekintve pedig az organikus, természeti (különböző virágok, indák, kúszó kacsok, az állatok közül emblematikusnak mondható hattyú) és az ikonografikus motívumok gyakoriságában nyer kifejezést, megmutatkozik továbbá a szín-és fényhatások árnyalt
megnevezésében is. A cseh szecessziós költészet fogalmáról szóló újabb szakirodalomban, Mukařovský idézett írásához viszonyítva, egy fontos fogalmi eltolódás, pontosabban összevonás történik meg. Milan Exner ugyanis, szükségesnek tartván a művészettörténeti-képzőművészeti terminus (ornamentika) transzpozíciójából adódó jelentésmódosulások tudatosítását és tisztázását, a következő értelmezéssel áll elő: „Számunkra
az irodalmi ornamentum identikus a stilizációval, amely kifejező vizuális, esetleg más
érzéki elemet tartalmaz”7 (Kiemelés: B. K.). A korszak paradigmatikus költőjének tartott Karel Hlaváček egyik versével illusztrálja azt, miként stilizálja magát a lírai szubjektum a játékos és az énekes szerepébe, miközben az ornamentika a vizuális effektusok gyakoriságában, illetve bizonyos (szinonim) motívumok visszatérésében nyilvánul
meg. „A stilizáció tehát specifikus ornamentum az időben, szukcesszív, irodalmi ornamentum”8. Ezért meg kell különböztetni, írja Exner, az autostilizációtól.
3.2.1. Az irodalmi szecesszióról szólva nem hallgathatók el azok a vélemények sem,
amelyek a „mívesség túltengése”9-ként, a szóval való „mesterkedés”, a „nyelvi manírok”10 tobzódásaként, a „szavak oromdíszébe feledkezés”11-ként jellemezték ezt az általuk átmenetinek vagy előkészítőnek, nem egy esetben már a megjelenését követő egy
évtized után fáradt divatnak tartott művészi korszakot. Nem bocsátkoznék itt valamiféle spekulatív mérlegelésbe a szecesszió „egészét”, annak történeti szerepét illetően,
egyrészt mert ezt már megtették nálam avatottabbak12, másrészt, mivel tanulmányom6

7
8
9
10
11
12

Mukařovský, Jan.: Mezi poesii a výtvarnictvím. In: Uő: Kapitoly z české poetiky 1. Praha,
Odeon 1948, 264.
Exner, Milan: Teze k pojmu (české) literární secese. Slovenská literatúra, 2000/6, 492.
I. m. 493.
Pók Lajos: Megjegyzések a szecesszió történeti szerepéről. Filológiai Közlöny 1967/1-2, 215.
Halász Gábor: A stilizálás alkonya. In: Uő: Válogatott írásai. Budapest, Magvető 1977, 504.
Halász Gábor: Vázlat a szecesszióról. In: Uő: Válogatott írásai. Budapest, Magvető 1977, 500.
A szecessziós mozgalomnak a modern művészet kialakulásában és önértésében játszott progresszív szerepét hangsúlyozza többek között Eisemann György (Prófécia és szépségeszmény a

82

tiszatáj

nak nem ez a szűkebben vett tárgya. Annyit azért még hozzátennék, hogy nemcsak az
irodalomtudomány és esztétika, hanem az elmúlt évtizedben megjelent műveknek is
szerepe volt a szecesszió irodalmi örökségének bizonyos fokú affirmációjában. Talamon Alfonz prózai életműve kínálkozik itt markáns példaként arra, hogy miként is
történik meg egy stílushagyomány (ez esetben a „szecessziós ornamentikájú mondatok”13) átfunkcionálása az eltérő kortapasztalatok és irodalmi elvárások függvényében.
Szintén csak utalnék arra az ókori retorikákból eredeztethető általánosabb nyelvfilozófiai kontextusra is, ahol az ornamentika, a díszítettség kérdése „lényegében a nyelv
metaforikusságáról szóló viták része”14-ként jelenik meg. Fontos belátásokhoz juttatna
ennek a trópuselméleti „ösvénynek” a nyomonkövetése is, ugyanakkor egy nem kívánt, messzire vezető elhajlás lenne az eddigi gondolatmenettől. Ezért helyette egy,
a tárgyalt témát tekintve meglehetősen beszédesnek mondható szöveghely megidézésével kanyarodnék ismételten vissza a stilizáció aspektusait (is) firtató szecessziós szakirodalomra: „A craigi színpad valójában ornamentikus keret, nem utánoz, ábrázol, hanem jelez, szimbolikus díszekkel hívja fel a figyelmet a darab mondanivalójára…a színész ebben a környezetben nem játszhat realisztikusan… az egyszerű kifejezéstől eltolódik a szertartásosság felé… A szó is stilizáltan lejt… nem természetes többé, önálló,
ékítményes életet él”15 (Kiemelés: B. K.). E Halász Gábor esszéjéből kiragadott rövid
részlet szinte minden szava egy-egy „hívószó”. Egymás mellett találjuk itt azokat az értékelő-bíráló mozzanatoktól sem mentes kifejezéseket, amelyek az irodalmi stilizációt
érintő kritikai és elméleti reflexió máig élő lexikális hagyományának „kemény magját”
alkotják: öncélű díszítettség, mesterkélt kifejezésmód, antimimetikus tendencia. Talán
nem kell túlságosan hangsúlyozni, hogy az ilyen egyoldalú elutasítás gesztusa a formainyelvi-stiláris variabilitásra vonatkozóan aligha lehet meggyőző in abstracto, és csupán
konkrét szöveg(ek) interpretációja teheti valamennyire is hitelessé, legalábbis megfontolásra méltóvá. Nem vitatható viszont az sem, hogy a „stilizálás a forma túlbecsülésével csábított a modorosságra”16. Ez azonban nemcsak a szecesszió esetében lehet igaz.
Mindezek mellett Halász folytottan extatikus hangnemű írásának idézett részlete felvet
egy új szempontot is a stilizáció mint ornamentika összefüggésében, ez pedig a szertartásosság. A szónak nem is annyira a szakrális vonatkozásai fontosak ebben az esetben,
nem is az a tény, hogy éppen egy színházi példáról van szó, amit a színjátszás rituális
gyökerei felől kellene szemlélni (noha mindkettő kiiktathatatlanul része a kifejezés jelentésmezejének), hanem sokkal inkább a „felmutatás”, a „bemutatás”, az „eljátszás” általános, ősi művészi gesztusának láthatóvá és hangsúlyossá tételéről van szó. Ez történik például Coppola Dracula (1992)-filmjében vagy Rodriguez három évvel később készült Desperadó-jában. Mindkét film a maga sajátos módján mindenekelőtt bemutatása,
eljátszása egy-egy műfajnak, s ezzel együtt a hagyomány romantizáló (Dracula), illetve

13

14

15
16

szecesszióban. In: Uő: Végidő és katarzis. Orpheusz Könyvek 1991, 5-21.), Illés Sándor (Az induló Nyugat és a szecesszió. Irodalomtörténet. 1998/3, 398-413.), illetve Kiss Endre idézett
írása.
Németh Zoltán: „…a toll alá temetkezve…” (Talamon Alfonz prózájáról). Kalligram 1997/10,
38.)
Schein Gábor: Ornamentika, allegória, szimbólum avagy a hajó, amelyet „Boldogság”-nak hívtak. Alföld 2001/4, 44.
Halász Gábor: Vázlat a szecesszióról… 498.
Halász Gábor: A stilizálás alkonya… 503.

2003. május

83

ironizáló (Desperado) újrafogalmazása is. A két film, illetve az „erős” stilizálságot mutató irodalmi művek is alapvetően ennek a déja vu élménynek az előhívásában érdekeltek. A Coppola-filmben megjelenő műfajtörténeti konvenciók finomított, elegáns kezelése, a vérszívó szörny folytonos alakváltásai (középkori lovag, denevér, farkasember, csábító) színházi díszletekre emlékeztető enteriőrök anilinkék derengése, a szereplők mozdulatainak helyenkénti lassított, balettszerű láttatása, az „artisztikus közelképek” sorozatává váló apró, „jelentéktelen” részletek gyakorisága, illetve a Desperado
ugyancsak lassított, repetitív kameratechnikával bemutatott akciójelenetei, a hasonló
műfajú filmekből „jól ismert” figurák-típusok, jellegzetes szituációk és azokhoz tartozó beszédregiszterek játékos és ironikus megidézése együttesen kelti azt a hatást,
hogy itt elsősorban nem „ábrázolásról”, hanem jól körülhatárolható művek tradicionális eljárásainak, technikáinak szertartásos, némiképp teátrális felvonultatásáról van szó.
Ezt a hatást a film készítői úgy érték el, hogy maximális felidéző erővel bíró, jellegadó
elemeket választottak ki a hagyományból, amelyeket aztán a paródia és a pastiche
közti borotvaélen egyensúlyozva konstruáltak egy újszerű jelegyüttessé.
3.3. A stilizáció harmadikként említett aspektusa, a szerepjátszás az interpretációelméletek egyik leggyakrabban tárgyalt problémakörét, a biografikus-empirikus szerző
és a szövegben „megszólaló” hang (mintaszerző, implikált szerző, szemiotikai szerző)
közti bonyolult viszonyt érinti, s ilymódon része a szerző haláláról, eltűnéséről és
a nyelvi megelőzöttségről szóló teorémáknak is. Nagy általánosságban azt lehet mondani, hogy a szerző mindig valamilyen szerepet magára öltve17 szólal(hat) csak meg, és
szabadsága látszólagos, illetve részleges, mivel választása az adott nyelv és az irodalmiművészi tradíció, illetve a kultúra típusa által már bizonyos mértékig meghatározott.
Megfogalmazta ezt már a negyvenes évek elején Felix Vodička: „A valóságos költő
nem azonos azzal a költői személlyel, aki a műalkotásban megjelenik. A költő életélményei, amint nyersanyaggá válnak egy mű számára, már azzal alárendelődnek az
irodalmi tradíciónak, hogy irodalmilag vannak megfogalmazva, és ezen kívül konkrét
művészi szándékok szempontjából stilizáltak is”18. (Kiemelés: B. K.) Roland Barthes
pedig csak radikalizálja az ebből adódó módszertani következményeket, amikor azt
írja, hogy az irodalomtörténetet „le kell metszeni az egyénről”19. Az irodalmi műalkotásban tehát mindig valamilyen (módon) eljátszott, inszcenírozott persona stilizált beszédével lépünk kontaktusba, még akkor is ha a szöveg stílusa az írói „rafinériáktól”
mentes közvetlenség, spontaneitás benyomását kelti20, vagy ellenkezőleg, egy olyan
17

18

19

20

Ilyen értelemben beszél Szegedy-Maszák Mihály az erkölcsi tanító, az istenhívő, a politikus és
a nemzeti költő szerepköréről (Szerepjátszás és költészet. In: Uő: „Minta a szönyegen”. Budapest, Balassi 1995, 67-76.), a jelenkori magyar irodalom önlegitimációs formáit tárgyalva pedig Papp Endre az intellektualizálódás, az infantilizálódás, a popularizálás, a travesztálás, a kékharisnya megszólalásbeli mintáiról, jellegzetes tendenciáiról (Az iróniától az identitásképzésig.
Bárka 2001/3, 45-53.).
Vodička, Felix: Geneze literárních děl a jejich vztah k historické skutečnosti. In: Uő: Struktura
vývoje. Praha, Odeon 1969, 30.
Barthes, Roland: Történelem vagy irodalom. In: Uő: Válogatott írások. Budapest, Európa
é. n., 144. ford. Fodor István.
Jó példája lehet ennek a naplóíró szerepköre: „a naplóban az én (je), pontosan azért, mert
nincs megdolgozva” (nem alakul át munka nyomán), pozőr lesz…”. Barthes, Roland: Tűnődés. Kalligram 2001/7-8, 2. ford. Z. Varga Zoltán.

84

tiszatáj

szenvtelen, dezantropomorfizált megszólalásmódot érvényesít, amely azt próbálja elhitetni, hogy az elbeszélő/lírai szubjektum eltűnt, felszívódott a szövegben, s a mű
„önmagától”, az őt alakító nyelv hatalmánál fogva beszél. Ez utóbbi eshetőség kapcsán
jegyzi meg Paul Ricoeur, hogy a „szerző eltűnése egy retorikai eljárás a sok közül; része a leplezések és maskarák fegyverzetének, melyeket a valóságos szerző arra használ,
hogy implikált szerzővé változzék”21 (Kiemelés: B. K.). Az olyan eljárások, mint az
írói álnév vagy álnevek (Kierkegaard, Pessoa) alkalmazása, a talált kézirat „közreadása”, kommentálása, rekonstruálása vagy „fordítása” már a szerző által minduntalan
felöltött nyelvi maszkok látványosabb eseteinek számítanak, melyek az írás és az olvasás viszonyának általánosabb, irodalomkommunikációs tapasztalatára utalnak, továbbá
fontos szerepet játszanak a stilizáltság fokának megemelésében is. Talán megkockáztatható az az állítás, hogy a „hangsúlyos stilizáltság” jellemezte művekre gyakran a poeta
doctus költői szerepének felértékelődése jellemző. Erre, ti. a „mesteremberi mívesség,
a szakértelem, a poétikai iskolázottság” jelenlétére mutat rá például a kilencvenes évek
irodalmának némely alkotójánál (Schein Gábor, Borbély Szilárd, Lackfi János, Nagy
Gáspár) Papp Endre: „Az alkotó ebben a megjelenési formájában rendkívüli (időnként
már önmaga számára is zavaróan) tudatos. Otthon van irodalomtörténetben és -elméletben, magabiztosan ismeri a poétikai eljárások csínját-bínját”22. A legkarakterisztikusabb megnyilvánulása ennek a „tudós költői szerepnek” Kovács András Ferenc, és némiképp visszafogottabban Orbán János Dénes költészete, illetve az utóbbi szerző novellái: „Orbán János Dénes azzal is egészen explicitté teszi Borges iránti elkötelezettségét, s az eredetiség, a sajátlagosság esztétikai kategóriájának teljes fölfüggesztését, hogy
könyvének műfaját ’próz’-ként aposztrofálja, előre bejelentve ezzel, hogy amit olvasunk, szerepjáték, maszk, póz, utánzat”23 (Kiemelés: B. K.). Egy, a jelenkori magyar irodalmi kontextusban háttérbe szorult műfajnak, a levélregénynek, és az ahhoz tartozó
szerzői, és elbeszélői szerepkörnek és beszédmódnak stilizálása, illetve más hagyományokkal (detektívregény, kémregény) való keresztezése figyelhető meg Németh Gábor
és Szilasi László „Gabriely György és Poletti Lénárd” álnéven kiadott, „közreadott”
levelezésében (Kész regény), mely rokonszenvesen és szórakoztatóan aktualizálja a játékos misztifikáció jellegzetes jegyeit („felvilágosító-eligazító” előszó és nem kevésbé avatott „tudós” utószó).
3.4. A stilizáció negyedik aspektusát (hagyománnyal folytatott dialógus) kidomborító írások fontos hozadéka lehet, hogy megszabadíthatják a stilizáció fogalmát a „dekorativitás” és a „modoros szerepjátszás” elmarasztaló kritikai szólamától, s a mindenkori irodalomértés szemléletes modelljévé avathatják. Ilyen munka Stanisław Balbus
Miedzy stylami című könyve, amelyben a szerző oly módon vet számot a stilizáció fogalmát övező előítéletekkel (mesterkéltség, a nyelv manierista deformációja, öncélú
ornamentika), hogy a problémát egy szemiotikai alapú intertextualitás-elmélet keretei
közt fogalmazza újra, miközben ennek tágabb, az irodalmi folyamatok hermeneutikai
vonatkozásait illető jelentőséget tulajdonít. Balbus koncepciója egyébként a stilizáció
21

22
23

Ricoeur, Paul: A szöveg és az olvasó világa. In: Uő: Válogatott irodalomelméleti tanulmányok. Budapest, Osiris 1999, 316. Ford. Jeney Éva.
Papp Endre: I. m. 48.
Mikola Gyöngyi: A mester árnyékában (Orbán János Dénes: Vajda Albert csütörtököt
mond). Jelenkor 2001/2, 220.

2003. május

85

fogalmának sajátos, „lengyel” interpretációs örökségét24 folytatja, árnyalja és rendszerezi. Az ő értelmezésében a stilizáció olyan hermeneutikai aktivitás, amely a hagyomány újraértésében érdekelt. Ezáltal válik nemcsak egy konkrét típusává az intertextualitásnak, hanem a szövegközi kapcsolatok megértésének nélkülözhetetlen kulcsfogalmává, általános érvényű modelljévé is. Balbus stílusok közötti párbeszédként írja le
a stilizációt (erre utal könyvének címe is: ’Stílusok között’). Stílus alatt olyan koherens
szemiotikai rendszert, „irodalmi kódok rendszerét” érti, amely kiterjeszthető egy korszak, egy művészi áramlat vagy iskola és egy szerző műveinek megkülönböztető leírására, jellemzésére és értékelésére. Ez nem jelenti azt, hogy egy-egy konkrét alkotás
csupán valamilyen stílus hordozójaként („nosiciel”) funkcionál, hanem gyakran valamely rendszer indexeként, szinekdochéjaként működik25. Éppen ezért Balbus felfogásában a szövegközöttiség alapvetően stílusok-közöttiséget, rendszerközi – interszemiotikai párbeszédet jelent26. Ez adja a stilizált szöveg bicentrikus (vagy helyenként akár
policentrikus)27 struktúráját, ami azt jelenti, hogy a stilizáció mindig fenntartja a megidézett (evokáció), áthasonított (afféle „idegen nyelvként” elsajátított és megszólaltatott)
poétikai stílus, szemiotikai alrendszer és a jelenkori horizont közti feszültséget. Nem
tűnik el tehát az a distancia, ami a stilizáló szerző és az általa stilizált hagyomány között teremtődik meg. A stilizáció művelete ilyenformán kommentár-jelleggel bír. Olyan
szöveg- vagy az előbbi értelemben vett stílusközi teret nyit meg, ahol az értelmezés teremtő feszültségében történik meg az aktualizált, „újjáélesztett” irodalmi örökséggel
való kapcsolatfelvétel és az átértelmezés folytán az attól való egyidejű leválás is. A stilizációs eljárások segítségével a szerző dialógust kezdeményez a kulturális tradíció egy
térben vagy időben távoli, idegen (vagy legalábbis a jelenkori recepcióban akként érzékelt) rész(elem)ével, ezáltal serkenti a magakorabeli értelmezőket, hogy valamilyen
viszonyt alakítsanak ki az éppen aktualizált „stílussal” szemben, és hogy konfrontálódjanak mindazokkal a belátásokkal, amivel az ilyen „interszemiotikai konverzáció”28
kétségkívül jár. A stilizáció legfontosabb hozadéka ugyanis a lengyel kutató szerint a hagyomány reinterpretációja, ami magával von(hat)ja nemcsak a múltbeli szöveg „másként-értését”, hanem a jelenkori művek érvényben lévő kanonikus rendjének átrendeződését is. Balbus a stilizáció három típusát különbözteti meg. Akceptatív stilizációról
beszél abban az esetben, ha a történeti távolság fenntartása mellett megvalósuló „szemiotikai játék” eredményeként a mozgósított hagyomány szövegeinek, poétikai kódjainak, irodalmi stílusregisztereinek átértelmezése egy „konfliktus nélküli modifikáció
útján”29 valósul meg. Ennek ellentéteként említi a polemikus stilizációt, amikoris a reinterpretáció gesztusa egyértelműen a negatív átértékelés (kompromittálás, demisztifikáció, karikírozás, parodizálás) irányába mutat. Valahol a kettő között helyezi el az
24

25
26

27
28
29

Vö: Skwarczyńska, S.: Stylizacja i jej miejsce w nauce o literaturze. In: Stylistyka polska. Wybór tekstów, Warszawa, PWN 1973, 227-248.; Mayenova, M.: Poetyka teoretyczna. Zagadnienie jezyka. Wrocław 1974, 360-370.
Balbus, Stanisław: Miedzy stylami. Kraków, Universitas 1996 (2. kiadás), 17.
Az interszemiotika itt nem a prágai és tartui strukturalista-szemiotikai iskolák adta értelmezésben (különböző művészi jelrendszerek közötti kapcsolatok) szerepel.
Balbus, Stanisław: I. m. 21. 51.
I. m. 85.
I. m. 381.

86

tiszatáj

oximoronikus stilizáció eseteit. Olyan művek tartoznak ide, amelyeknél nem dönthető
el egyértelműen, hogy a hipotextusok stílusa vajon a meghatározott irányt-szándékot
mutató asszimilációnak vagy a parodikus negációnak van-e alávetve. A stilizációs eljárások olyan ambivalens érvényesítéséről van szó, ami a deformáció és a reformáció
közti egyértelmű választás eldönthetetlenségét vonja maga után. Az ilyen szövegeket
legalább két, egymásnak ellentmondó és egyenrangú nézőpont egyidejű jelenlétéből
származó feloldhatatlan feszültség jellemzi. A stilizáció mindhárom formájára jellemző
„kettős kódoltság”, valamint a megidéző és a megidézett stílus közti metatextuális viszonyteremtés hiánya okán tárgyalja Balbus külön eljárásként a pastiche-t, amely értelmezésében a tiszta intertextualitás30 egyik esetének fogható fel. A pastiche fő törekvése egy „idegen” stílus imitációja, az, hogy elsajátítottként idézzen fel egy olyan (stílus)mintát, amely az irodalom aktuális rendszerével összeférhetetlennek mutatkozik.
A pastiche egyedüli jelöltje a rajta keresztül reprezentálódó hypotextus(ok) jellegzetes
stílusregisztere, a pastiche-szöveg azok ikonikus jeleként31 funkcionál. Miközben a különböző stilizációk legegyszerűbb, kiindulási modelljeként tartható számon, hangsúlyosabban van jelen benne a játékos-szórakoztató mozzanat, mintsem a tradíció újraértésének gesztusa. A pastiche nem azért beszél valamely régebbi, „idegen” nyelven,
„hogy ennek segítségével valami újat mondjon a dologról, hanem, hogy ennek a nyelvnek a történetiségét exponálja. A tulajdonképpeni stilizációnak elismert szöveg mindenekelőtt a „magáét mondja”, de idegen szavakkal, és egyben konfrontálja is saját mondandóját azzal, amit…hasonló témáról a stilizálás tárgyává vált nyelv is mondhatna”32.
Balbus fogalomértelmezése rokon a Genette által adott meghatározással, amely nem
szatirikus imitációként aposztrofálja a pastiche-t33, különválasztva azt a transzformáció
egyes eseteitől. Az előbbiekből következően az, amit Angyalosi Gergely „pastiche-interpretációnak”34 nevez a Szindbád hazamegyet elemezve, tulajdonképpen megfeleltethető a balbusi – szűkebb – értelemben vett stilizációnak, annyi megszorítással, hogy
a Márai művében érzékelt ideologizáló és moralizáló szándék nem distinktív eleme
a stilizációnak. Mind Balbus, mind Genette hangsúlyozza, hogy a hypertextuális eljárások között nem vonhatók meg éles határok, egy konkrét mű egyszerre többféle stratégiát is érvényesíthet, sőt lehet „egyszerre transzformálni és imitálni is ugyanazt a szöveget”35.
3.4.1. A hagyományhoz való viszony sokrétűségét és ambivalenciáit kitűnően példázza Kovács András Ferenc költészete. Dolgozatom végén egy róla szóló tanulmány
indító mondatait idézném azzal a nem titkolt szándékkal, hogy a szövegben előforduló
kulcsszavak kiemelésével is érzékeltessem, mennyire is átjárja a „stilizáció szelleme”
a jelenkori kritikai-elméleti diskurzus fogalomhasználatát, leíró és értékelő gyakorlatát:
„A tradíción keresztül megvalósuló költészet- és önértelmezés esélye a Kovács András
Ferenc-i lírában… nem valamiféle „gyökerekhez” való visszatérésként realizálódik, ha30
31
32
33
34

35

I. m. 162.
I. m. 54.
I. m. 56.
Genette, Gérard: Palimpszesztek. Vulgo, 1999. június, 81. Ford. Kállai Sándor.
Angyalosi Gergely: A pastiche mint interpretáció (Márai Sándor: Szindbád hazamegy). In:
Uő: A költő hét bordája. Debrecen, Latin Betűk, 1996, 63.
Genette, G.: I. m. 82.

2003. május

87

nem inkább egy, a múltat mint alakítható lehetőséget, mint a költészet játékának ágensét kezelő attitűd karakterisztikus. A szövegalkotói attitűd játékelvűsége, s ugyanakkor
poeta doctusra jellemző formai kidolgozottsága, a történetiséget látszólag felfüggesztő
könnyed beszédmódbeli és prozódiai eklekticizmus, az intertextuális szövegemlékezetet
működtető szerepjátszás, hang- és arc-adás, valamint ezek eltörlése, felülírása mind azt
látszik bizonyítani, hogy ezt a tradícióhoz való viszonyt nem lehet egy egységes, átfogó mátrixszal leírni”36 (Kiemelés: B. K.).
4. Stilizáció: Olyan művészi törekvés, kifejezésbeli tendencia, intertextuális stratégia
megjelenése az irodalomban, amely „sajátjaként” használja fel, illetve alkalmazza korábbi stílusok (szerző, csoport, irányzat, korszak) jellegadó vonásait. Közben – elsősorban legalábbis – nem azok „restaurálását” célozza meg, hanem egy tudatos, nagyonis racionális művelet során a kiemelt (valamilyen szempontból jellegzetesnek, tipikusnak tartott) elemekből konstruál egy stilisztikailag egységes szöveget, egy-egy szerzőt,
írói csoportosulást, műfajt megidéző, bizonyos mértékig imitáló formációt. Az így létrejövő mű hangsúlyozott megmunkáltságával, egy (vagy több) tipikus és felismerhető
kifejezésmódusz karakteres, pulzáló megjelenítésével hívja fel magára a figyelmet.
A stilizáltként elismert szöveg mindig legalább két „nyelv”, két „művészi kód” összjátékából születik, miközben egyfajta metatextuális modalitás hatja át. Ez összefügg azzal,
hogy a stilizálás folyamata alapvetően egy hermeneutikai aktus, a tradíció (tehát a hagyomány szövegeinek) ismételt megértésére irányuló erőfeszítés, mely azonban jelentős mértékben hozzájárulhat a mindenkori jelen irodalmi kontexusának értéséhez és
(át)értékeléséhez is.

36

Milián Orsolya: „S hogy ki másolja le ezt a palimpszesztet?” (A Tűzföld hava verseiről). Lk.
k. t. 1. évf. 3–4. szám, 115.

KRITIKA

Báger Gusztáv: Tûnõ ajtók
Báger Gusztávot, a költőt valaha Juhász Ferenc és Kalász Márton fedezte fel. Aztán
átment a számok világába, közgazdász lett. Köztisztviselő (mennyivel másképp hangzik itt és most magyarul: Egy köztisztviselő éjszakája, mint a hagyományos német szóhasználatra fordítva kint megjelent kötetében: Die Nacht eines Beamten). Évtizedekig
felhagyott a költői mesterséggel. Valami hiányzott ahhoz, hogy azt írhassa és úgy írhassa, ahogy szerette volna.
Majd pedig, amikor a világ mifelénk is kikerekedett, lehetett mindenben világméretekben gondolkozni, ő folytatta a versteremtést. Amikor úgy lehetett személyesnek
lenni, hogy közben tudatával átfoghatta az Univerzumot, akkor szólalt meg ismét. Az
elsők között lehettem, aki ezt a kiteljesedést észrevehettem és bemutathattam (eddigi
kötetei: Iker-képek, 1998.; Vízrajz, 1999.; Magánterem, 2000.; Tűnő ajtók, 2001.; német nyelvű válogatott kötete: Heißkaltes Wasser, 2001.).
Amit évtizedekig kihagyott: a holdfogyatkozás; a távlatok teljességének megmetszése. Mert az ő verséhez hozzá kell venni – mint a közgazdaságtan számvilágához –:
a teljességet és a végtelent. Tudni kell róla, és a versben érzékeltetni. Még akkor is, ha
közben arról akar beszélni, amiről itthon tájékozódó többi társa. Ez nem előny. Ez
nem hátrány. Ez Báger Gusztáv személyes költői adottsága. Ha nyitott a világ, tud
gondolkozni. Ha zárt: elhallgat.
Ébreszt a vekker
hó-mélyre hajítom
Levegő nélkül
Nem szólhat ő se
Ne legyen semmi, ami korlátoz. A korlátozott és a korlátozó az ő verséből ki van
rekesztve. A szabadság: a korlátok nélküliség. Majd ő megszerkeszti a maga számára
a határokat: de ez saját számadása tudatával.
– táguló éjben
téglányi szobám
végre jót pihen
Bízzák rá, ő majd megszerkeszti magában a korlátokat
és a korlátozót. Ez adja lírájának személyes ihletét. Amin
változtatni nem lehet. Amibe zárva formálódik az egyes
ember létezése. Bevallani ezt éppen elég súlyos feladat:
a tudomásulvétel fájdalma. Ez külső (politikai) korlátozásokat nem bír elviselni. Ha azzal is számolni kellett – inkább hallgatott.
A szabadság számára: az ismert korlátok nélküliség.
Báger Gusztáv költői helyzete: amikor egy szabad tudat
Tevan Kiadó
Békéscsaba, 2001

2003. május

89

átlépi a korlátokat. A vers „témája”: az átlépés megszerkesztése. Az idő-kép átvált a térképre. Az idő a korlát, a tér a szabadság. És mindez személytelen szerkezet: amelyben
ott motoz valami köztesség. A személyesség, a lírai meghatározottság. Amiért a vers
íratik. A tér örök szabadságával szemben az idő korlátozottsága. A változatlansággal
szemben a változás. A későn felszabaduló ember lírája. Rálátás a létezésre és átélése az
egyes életének. A „kimondani kőnehéz” állapota.
Kétféle alkotói retorika. Az egyik a képek sora, amelynek értelmét csak a költő ismerheti, hiszen életének, megfigyeléseinek, elgondolásainak egy-egy szövegbezárt pillanata. Sorolás: a változások számbavételének megképzése. A másik pedig a kiolvasható életrajzi események egymásbaroppantása: egyetlen pillanatban a folyamat megérzékítése. Összegezése. Tematikailag külön tanulmányt igényelhet szerelmi lírájának
végigkísérése, amely versképző erejének talán leginspiráltabb megjelenési formája.
Verse középpontjában a versíró áll: élete mulandóságával. Az Egy megjelenési formája a pillanatba zártan: vissza és előre keresve az időben. Amelyet a térben lezajlott
jelenetek emlékképei jelenítenek meg a versben.
De lehet-e ezt az Ént átvenni. Lehet-e számomra szólóvá átemelni az egyes ember
egyszeri személyes emlékeit? Minden líra teherpróbája ez. Báger „glóriával átallépi”
ezt. Mondhatnám: nagyvonalúan eltekint ettől. Nem az érdekli, hogy átvehető-e, hanem az, hogy az egyes emberre milyen hatással van ez az átadhatóság:
Hol több az Egy, számmal nagyobb a
fájdalom.
Mondjak példát? Egyik legszebb verse A reggeli csodálat fölszárítása című. Ezt a megképződő verset az Egy élményeként vette és tette át a jelenetből portréba.
Elnézem hosszú íveid:
a tornyos álmokat még tartják.
Elnézem a hosszú íveket:
összeáramló kezed
fölémbe nőtt
bordázatát.
Lassan
lassan
ívre feszül
két új szélmalomlapát.
Bennem – olvasói retorika: – megképződik egy ismerősöm alkati képe. Őelé teszem
a verset, olvassa el ő is: „gótikus vers – mondja – majd leírom magamnak”. Egy alkalmi
reggeli csodálat így a vers csodálatává alakul (a vers címe: A reggeli csodálat fölszárítása).
A költő saját képlátomása egy áttétellel harmadik személyben az önazonosság-tudatot
erősíti. Biztos vagyok benne, az illetőt a költő nem ismeri. Vice versa.
A vers: ebben áll össze egységgé Báger alkotói retorikája. A szöveg az Én képzeteinek szálazhatósága. Az csak a költő szemében érvényes önmagában. Verssé kell „bruttósítani”. Az átadhatóság egysége a vers megalkotottsága. Az a becsületszó, amely garantálja a szövegek hitelességét. A vers hitelesíti a különben szétpergő szövegeket.

90

tiszatáj
A vers az vers
szálazható
de nem szöveg.

És itt jön a paradoxon, amivel a vers elkülönbözik a többi tárgyaktól:
A cső az cső
leverhető
de nem cövek
A vers az másmilyen metamorfózis elősegítője: (Haiku) mondja címben, „témájában” a szonettről beszél, ami van is (mint a cövek), meg nincs is – mégis van (mint
számára a vers): formáltsága révén.
A szonett lehet
minden. Akár nem-szonett
is. Terjedelem.
A terjedelem: ami Bágernél egyértelmű a verssel, ami a szétszálazható szövegekből
átvehető egységet (azaz teljességet) transzcendál. Ebben a versben úgy fogamzik meg
a világ csodálata, hogy egyszerre jelenik meg a tér különböző kulturális és személyes
kép-sora, és bölcs mértéktartással beleformálódik az Én – a mulandóságot átélő – fájdalma, számvetése, az ittlét mikéntjének tudatosítása.
– már születéskor
búcsúzni kell
lekésetlenül
A térré vált idő megjelenési formája így Báger számára a vers. Ahol a tér a maga
tárgyiasságát a szubjektum időérzékelésével egészíti ki. Csakhogy ez a szubjektíven befogott idő egyben módosítja a tér képeinek tárgyiasságát is. Átmódosítja a konvencionális téregységeket. Elrajzolja azokat. Így érthető, hogy ebben a versben előfordul (sőt
ez válik valóságossá), hogy „hosszabbak a méterek”. Azaz a gondolkozás-érzékelés-tapasztalás-élményszerzés időélménye átrajzolja az Én látványaként rögzült képeket.
Ezek a képek már nem azonosak a konvencionális tárgyi képekkel, már az Én-ben az
idők folyamán tárggyá vált látványok formáját öltik fel. (Lásd Dali időszétszálazta tárgyait) Így érthető, hogy az egyes képek, tények önmagukban nem konvertálhatók az
idegen olvasók számára szöveg-mivoltukban, csak akkor, ha az olvasó magára veszi
a vers egészének rendszerét, és ebben haladva veheti magára a versben foglalt (belekódolt) tartalmakat. Ezért válik az alkotói retorika rendszeralkotó egységévé a vers.
Ha pedig a vers az a szerkezet, amelyben az Én élménye metamorfózison esik át,
transzcendálódik a „több az Egy”-gyé, akkor ezt a szerkezetet el kell helyezze tudatában egy olyan helyzetben, ahol az univerzum és az egyén egymásra vonatkoztathatóvá
válik. Báger esetében ez a viszonyítottság kettős. Az egyik a magyarsága (Magyar polgár, Egy köztisztviselő éjszakája, Megzavart álom, Országikon, Magyar színház), amelyben
„a lehetőségért maradtam”, a másik pedig a transzcendencia, maga a megnevezhetetlen:
Élni úgy kell
hogy van ( )

2003. május

91
Minden szálat
megmozgat
kibogoz
elvarr
Minden kelyhet
fölborít
újratölt
emel
Minden ajtót
meglel
újrazár
kinyit
a ( ) vagy az ( )

A vers címe: Üzenet. Ki a célzottja? Az Énhez szól? Ebben az esetben a viszonyítás
kódolását végzi (az alkotói retorikát szervezi). Az olvasóhoz? Abban az esetben ez
a dekódolás (illetőleg újrakódolás: az olvasói retorika) nyitja. Alap szöveg, amely a kései
modernség vershelyzetét szinte iskolás precizitással építi fel. Egyben pedig Báger Gusztáv költészetének alapképletét formálja meg: egyszerre megszólítva az alkotót és az olvasót. És bele vonva ebbe a záródó teljességbe az univerzum rendjét. Az időben való
bujkálás és bujkálás után, a lebontott egész után, a „Vagyok aki vagyok” nevének ki
nem mondása ( ) után, az univerzumot tudatában újra felépítő ember verses önbemutatkozásához vezet (Újranő a rendhez):
Ki porszemből
mindent újrarendez:
közelít a rendhez.
És ezzel visszajutunk az alkotó állandó körkörös mozgásának formáltságához: a Báger-vers értelméhez. Az itt és most megalkotható vers „lehetőségéhez”. A hallgatás és
hűség csapdájának feloldásához. Mindezért éppen mostani, ötödik kötete vállalja a jótállást.

Kabdebó Lóránt

92

tiszatáj

Fõút és mellékutak
GRENDEL LAJOS: A TÉNYEK MÁGIÁJA. MÉSZÖLY MIKLÓS IDÕSKORI PRÓZÁJA
A 2001 nyarán elhunyt Mészöly Miklós néhány éve lezárult életműve értő, elemző
olvasatokat, a magyar irodalomtörténetben és kánonokban való helyének folyamatos
megalkotását kívánja.
Grendel Lajos az oeuvre utolsó szakaszának elemzésével a mészölyi életmű helyének hatásának és a prózájára termékenyítően ható hagyományoknak a bemutatására
vállalkozik könyvében. Nézőpontja egyediségét az adja, hogy egy írótárs beszél a kritikus mezéből, mely így egyfajta belső látószöget is kínál a Mészöly-prózához, s egy
másfajta közvetítettséget az önértelmezéshez.
Az 1976-os Film utáni próza azon részei állnak elemzésének középpontjában, amelyekben Mészöly „a legtovább merészkedett a realista beszédmód művészi újrastrukturálásában, a történetelvűség, az idő- és a nézőponttechnika újfajta, irodalmunkban eddig kipróbálatlan összjátékának a kimunkálásában”. (9.) Emellett Grendel feladatul
tűzi ki annak bizonyítását, hogy e próza alakítója a XX. század végi magyar epikának.
Mindezek bemutatásához Mészöly Miklós esszéiben, interjúiban (legfőképp a Szigeti
László által készített életútinterjúban) megfogalmazott önértelmezéseivel, a szakirodalmi szövegekkel, ezeken belül különös tekintettel Thomka Beáta monográfiájával
(Thomka Beáta: Mészöly Miklós. Kalligram, 1995.) folytat dialógust. Nem Mészöly
egyes prózai írásainak értelmezését tekinti feladatának, hanem a hely, hatás, hagyomány hármasán belül mutat fel jellemző irányokat, tendenciákat.
A vizsgált „időskori” prózára jellemző talán legfontosabb szöveg- vagy pontosabban nyelvszervező elem, „a tények mágiája” emelődik a dolgozat címévé. Béládi Miklós 1974-ben „A tények parabolája” címet választja a Jelentés öt egérről című novella
elemzéséhez. A tények természetrajzáról van szó, melyet Mészöly saját szavaival élve:
megbocsáthatatlan szeretettel, hol távolabbról, hol közelebb hajolva tárgyához egy
pontos közérzetanalízis szándékával tár fel. Erre a szándékra Grendel többször is utal
könyvében: „Mészöly Miklós írói stratégiájában a létezésélmény felmutatása élvez minden egyébbel szemben elsőbbséget”. (15.) Az elmozdulás a parabolától a mágia
felé, a valamire való irányulás és a tényeket összekötő
nem kauzális elv alapján működő, vagy egy másfajta okozatiságot magába foglaló kötőanyag felé történne? Mintha
a tények pontos bemutatásának szándékát a szintén pontos bennelevés váltaná fel, mely a nyelvben olyan teremtőerőt mutat fel, melyről főként a Családáradás recepciójának egyik része szól. A tények mágiájának működését reprezentáló művek közül talán ez a mű a legpontosabb. A kései vagy időskori prózát jellemző GrendelKalligram Kiadó
Pozsony, 2002
94 oldal, 1400 Ft

2003. május

93

kötet címéül választott mészölyi szókapcsolat e beszély szövetéből kiemelt szövegrészlet.
Grendel Lajos kitekintése az életműre Mészöly írói (szűkebben prózai) pályájának
történetté írását is jelenti. A dolgozat egy hagyományos fejlődéstörténetet mond el,
annak minden szükséges elemével, a kezdeti csíraállapot, kialakulás, fordulat, virágzás,
„hanyatlás” fázisaival. Véleményem szerint az utolsó fázis értelmezése az, amely kérdésessé válik, valóban hanyatlásról vagy egyfajta összegzésről van-e szó.
A szerző Mészöly-kánonjának csúcsán a Szárnyas lovak, a Magyar novella, a Bolond
utazás állnak, fontos prózai művek még számára a Lesiklás, az Anyasirató, és a Sutting
ezredes tündöklése.
Az első fejezet a történet visszahódításának tendenciájáról beszél. Mészöly írói pályájának Filmig tartó szakaszát „a történetközpontú epika dekonstrukciójának folyamataként” (11.) értelmezi, a Film e szakasz lezárója, s szintézise. Az igazi fordulat,
mely egyben „a posztmodernség korát nyitotta meg” Kulcsár Szabó Ernő irodalomtörténete szerint (A magyar irodalom története. Argumentum, 1992.) az Alakulásokkal
valósult meg. A mészölyi életmű Film utáni szakaszának szándéka „olyan új prózapoétikai eljárások és technikák kimunkálása, amelyek a valóságábrázoló elbeszélés hitelességét próbálják meg újraalapozni”. (15.) Mészöly új útja egy interjút idézve a világ algebrájától (ennek egyik formája lehetett a parabola) a világ intenzív gazdagsága, freskója, totalitása felé irányul, s ezzel együtt a történetiség az eddigieknél nagyobb teret
kap. A Film a szerző szerint egyben nyitánya is az új pályaszakasznak, mely a Szárnyas
lovakkal folytatódik. A fejezet második részében Mészöly Miklós írói származástörténetéről szóló megnyilatkozásait veszi sorra Grendel a fordulat jobb megértése céljából.
Fontos megállapítás, mely hangsúlyozza az életmű eredetiségét, egyediségét és egyben
egyedülállását is a korszak uralkodó kánonjaival szemben, a szenvedélyes körön belüli
kívülállást. A nyilatkozatokból megállapítható, hogy Mészöly egyik legerősebb kötődése a XIX. század végi és a XX. század eleji magyar próza olyan kezdeményeihez
kapcsolható, amelyek megmaradtak kezdeményeknek. (Csáth, Cholnoky, Gozsdu
prózájára gondol.) Emellett Krúdy és Kosztolányi irodalmi öröksége hangsúlyozódik.
A Krúdy-párhuzam már több ízben megjelent a recepcióban, Grendel az időskori Mészöly-epika időszerkezetét vizsgálva elemzi majd részletesebben. A Kosztolányi-párhuzam főként a közös egzisztencializmus-közeli világképből, a stiláris pontosságból,
tömörségből, szenzualizmusból és a parabolanovella műfaj „folytatásából” fakad.
A vizsgált pályaszakasz szempontjából Jókai és Márquez hatása lesz a már említett
Krúdyval együtt meghatározó. A szerző az elnagyolt korszak- és stílusjelzőket feloldva
a következőképp foglalja össze az örökség anyagát: „a történelmi Magyarország hihetetlenül gazdag és színes embertenyészetét bemutató Jókai. […] a démoni s a regényidőt szubjektivizáló Krúdy […] a mindennapi élet banalitásaiból mitológiát teremtő
mágus [Márquez]” (25.) Grendel szerint az új korszak kérdése és tétje, hogy a Mészölyféle „Pannónia vagy tágabb értelemben Közép-Európa alkalmas-e a fenti hagyományokhoz hasonló mitológia kihordására, s íróinak megvan-e hozzá az ennek megfelelő
művészi eszköztára?” (26.)
A Freskókészítés és algebra címet viselő második fejezet nem kerüli el a nagyregényt
váró kritika zsákutcáját. A mészölyi realizmus fogalmának érzékletessé tételéhez két
különböző időben és beszélgetőtárssal készített interjúban is elhangzó hasonlat nyújthat segítséget: „Lóg a falon egy realista kép, csak éppen abban különbözik minden más
realista képtől, hogy az egész – mondjuk – balra öt centit ferde. Hát ez a ferdítés, ez az

94

tiszatáj

öt centi – ez pokolian nehéz. Ami nem csoda, mert ez az öt centi vagyok én, vagyunk
mi, a mi századunk.” (Alexa Károly: Beszélgetés Mészöly Miklóssal. Jelenkor, 1981/1.
19.) Épp a készülő Családáradás műhelygondjai kapcsán beszél erről az író. „Többször
megjelent előttem az az ideálkép, hogy mérhetetlenül realista legyek, de ferdítéssel.
Vagyis többször elképzeltem egy szinte minden pontján mimikrivel ellátott képet,
csakhogy az egész kép öt centit el volt ferdítve. Ebben a ferdítésben véltem felfedezni
a saját kis játékteremet.” (Mészöly Miklós: Párbeszédkísérlet. kérdező: Szigeti László.
Kalligram, 1999. 69.) Ebben a beszélgetésrészben Mészöly a megtalált új formáról beszél a Megbocsátásra és a Pannon töredékre utalva. A változásigény képszerűen megjelenő formája a fent idézett kép.
A realista próza megújításának példájaként Grendel a Magyar novellát és a Bolond
utazást emeli ki. Fontos megállapítása a könyvnek az epikai tér főhősként való olvasata, amelyen keresztül egy kollektív létezésélmény bemutatása kap teret.
A Kísérlet az idő- és narrációs technika megújítására című fejezetben Grendel újraolvassa Mészölynek az időtechnikára vonatkozó megjegyzéseit, melyekből kirajzolódik az elérendő cél, hogy az „egyenrangú egyidejűségek egymásmelletiségé”-nek kéne
párosulnia „személyes elfogultságunk és kiegészítéseink többletével”. (46.) Ehhez már
kevésnek bizonyul a kamera „objektívja”, a mintát Krúdy lebegtetés-technikájában találja meg: „egyidejűleg már-történt, most-történik, fog-történni” (47.) idézi Mészöly
egyik esszéjéből. Ez az időtechnika, a maximálisan lelassított idő az, amely a Megbocsátásban és a Családáradásban a Mészöly-próza lírizálódásához vezet, amely a recepció
egy részében problémaként artikulálódott. Majd a Nyomozásokban érvényesülő töredékesség későbbi megvalósulásairól szól a Lesiklásban és a Magyar novellában. Felmerül
a fragmentumokat összekötő anyag mibenlétének kérdése, mely a Lesiklásban a személyesség által jelenik meg.
Az utolsó fejezet a Pannon mitológia? kérdéssel indul. Az írói eszközök számbavétele után a mitológia megteremtésére kérdez Grendel. A Szárnyas lovak újdonságát
az archaizmusban találja meg, s valóban ebben a novellában a mitológiai történetek és
a néphagyomány egymást erősítve teremti meg az archaikus atmoszférát. A már felvázolt hagyományból a legerőteljesebb mitológiai teret létrehozó Márquez-párhuzamok keresése történik. Ilyen közös pont a létezés brutalitásának bemutatása, mely főként az alakok ösztönlényként való cselekvéseiből érződik, mikor „valami ősi, civilizáció előtti kényszernek engedelmeskednek”. (60.) Valóság és fantasztikum, valóság és
jelképiség egybecsúsztatása szintén megjelenik mindkét életműben. Mészöly Pannonprózáiban két ellentétes erő működését mutatja be, „az egyik az az ősi írói nosztalgia,
hogy a valóság elemeinek irdatlan és kaotikus gazdagságából újrateremtse a világot,
a másik annak belátása, hogy ez lehetetlen”. Fontos észrevétel, hogy Mészöly ezt „az
írói elhallgatáshoz vezető utat újra meg újra visszafelé is megjárja”. (64.) Magatartása,
poétikája azt sugalmazza, hogy „a darabjaira hullott világ valahol a leglényegét tekintve mégiscsak egységes”. (65.)
A Megbocsátásban és a Családáradásban Grendel szerint ez a „mágikus-sejtelmes
aura fontosabb az elbeszélt történeteknél”. (65.) Majd a két „kisregény” olvasataiból
következik néhány mozzanat idézése, értelmezése. Heves értékítéletek zavarják meg
e témában az értekező „semlegességét”. Némi önellentmondás árán így megvalósul a pálya „hanyatló” szakaszának bemutatása is. A Megbocsátás kapcsán Kulcsár Szabó Ernő
irodalomtörténetét idézi, mely a legsikerültebbnek tartja ezt a művet a Mészöly-életművön belül, a monográfiából vett idézetben Thomka Beáta nem alkot értékítéletet,

2003. május

95

a narrációs eszközöket veszi számba, Szilasi László (Diszkréció, avagy mikor egy csomó
arab ledobja burnuszát. In.: Uő: A Kopereczky-effektus. Jelenkor, 2000.) a mű történetként való olvashatóságát kérdőjelezi meg. Grendel a problémát abban látja, hogy Mészöly a Megbocsátásban „olyan különféle írói stratégiákat elegyít, amelyek a műben keresztezik egymást, nem képesek szervesen összeépülni – nemegyszer hatástalanítják
egymást” (67.), ezzel Szilasi véleményéhez zárkózik fel. Az alapkérdésként megfogalmazott mitológiateremtés szándékának szerinte nem felel meg a Megbocsátás. A Családáradással kapcsolatos recepció remek összefoglalását nyújtja Szilasi László tanulmánya (Pleonazmus: a vízjel retorikája. In.: Hárs Endre, Szilasi László: Lassú olvasás. ICTUS, 1996.), melyben két egymással szembenálló tábor véleményét ütközteti. Dávidházi Péter Arany János kritikusi örökségéről (Bp., 1992.) szóló könyvének meghatározása alapján Szilasi kétféle kritikai mentalitást definiál, az egyik inkább a normatív értékelésre, a másik inkább az értékelő normaképzésre hajlik. A szerencsés e kettőnek
a vegyítése lenne, mert a kritika kettős feladata fogalmazódik meg bennük (Aranynál
még együtt működött a kettő). Szilasi újra példaszerűen a pleonazmus dominánsnak
kimutatott trópusával oldja fel a feloldhatatlannak tűnő egymásnakfeszüléseket. A Családáradás recepciójában mintaszerűen kimutatható a kétféle magatartás. Grendel szintén reflektál a két táborra szakadó kritikai olvasatokra, véleményét e téren újra inkább
a normatív értékelés szerint alkotja meg: olyan elvárásokkal szembesíti a művet, melyeknek az nem felel meg. Így képződik meg a pályakép utolsó, a hanyatlást bemutató
szakasza. Bár bölcsen és kitekintve felveti a Családáradás olvasásának azt a lehetőségét
is, „amely megpróbálja meghaladni a világszerű, szövegszerű próza dilemmáját”. (74.)
Ez egyértelműen értékelő normaképző gesztus, s vele a felborulni tetsző kritikai egyensúly is megvalósulni látszik.
Maradva a tágabb perspektívánál regényelméleti kérdések következnek, melyek
a történetmondásra és a cselekmény funkciójára, átalakulására vonatkoznak. E résznek
fontos állítása, hogy a XX. századi magyar irodalmi kánonban „a történetmondó regény dominanciáját” (76.) csak az Ottlik–Mészöly–Mándy–Konrád-nemzedék tudta
megrendíteni, tehát a prózafordulat az ő munkáikhoz köthető. Ezt követően Mészölynek a történetmondáshoz való viszonya rajzolódik ki egy áttekintő értelmezésben,
melyben a fent említett kétféle kritikai hozzáállás harmonikus egységben áll. Megértésének egyik fontos kulcsa a nyíltság írói szándéka felőli olvasatban van. Innen eredezteti mind az anekdotizmus, mind az egyéb történetelvű stratégiák elvetését. A nyíltság
a létről szóló beszéd szándékából következik, melyben „nincs nagy jelentősége a kronológiának”. „Az olyan nyitott prózamodellben, amelyben sem az epikai idő, sem az
epikai tér nincs rögzítve, a különböző történetszálak is mellérendelő viszonyban kapcsolódnak egymáshoz, sőt egymáshoz rendeltségük logikája is felderítetlen maradhat,
illetve megmarad a szerzői sugalmazásnál.” (81.) – írja Grendel Mészöly létfilozófiai
optikán keresztül megnyilatkozó prózájáról.
Újabb helykijelölés történik az intertextualitás Mészöly-prózabeli szerepének hangsúlyozásával, mely a folytonosság megtalálását és egyben megalkotását is jelenti a magyar próza hagyományaival. Erre Grendel példái Jókai vagy az erdélyi emlékiratírók,
az a hagyomány, mely „színpompás nyelvezetének ökonomikus applikálása révén teremt hidat a mai és a régmúlt korok epikája között”. (89.) Végül Grendel Lajos így
összegez: „Pannon-prózáival a prózafordulat művészi újításait, poétikai vívmányait bekapcsolja a magyar epikai hagyomány áramába. Legjobb időskori prózáinak – művészi

96

tiszatáj

értékük mellett – ez az integráló szerepe jelölhet ki kiemelkedő helyet a 20. század
vége magyar irodalmában.” (92.)
Vajon nem lett volna lényeges Mészöly „időskori” prózájáról és a mitológiaépítés
megvalósulásáról beszélve az ebben az időszakban megjelent kötetkompozíciókról
szót ejteni: A Volt egyszer egy Közép-Európa (Szépirodalmi, 1989.), Az én Pannóniám
(Babits, Szekszárd, 1991.), s a Hamisregény (Jelenkor, 1995.) című kötetekre gondolok.
Az egyes prózai darabok ilyen módon való egymásra rétegzettsége talán a Megbocsátás
és a Családáradás kánonba helyezését is segíthette volna.
A kötet borítóját Hrapka Tibor tervezte Paul Klee Főút és mellékutak című művének felhasználásával. A Klee-kép a maga egymásra rétegződő párhuzamosaival, a főút
és a mellékutak mellérendelő dinamikájával jól érzékeltetheti az időskori Mészöly
próza térképét, melyben az algebra és a freskókészítés egyaránt érvényesül. Mészöly
Miklós egyik lírai „önkiemelődése” is felidéződhet, az Esti térkép sorai: „Egyszerre rengeteg emlék dől rá, mind egymásra préselődve, társtalan púp az évek kollektív vízszintesén.”
Grendel Lajos könyve nem csupán tisztelgés Mészöly Miklós életműve előtt, hanem a Mészöly-próza olvasására és újraolvasására is biztat.

Urbanik Tímea

KOHÁN GYÖRGY: KÉVEKÖTŐ

2003. május

97

A világ foglya
KRASZNAHORKAI LÁSZLÓ: ÉSZAKRÓL HEGY, DÉLRÕL TÓ,
NYUGATRÓL UTAK, KELETRÕL FOLYÓ
„Előttem van észak,
hátam mögött dél,
balra a nap nyugszik,
jobbra pedig kél.”
(magyar gyermekmondóka)

A kezdet minduntalan a vég. Mintha maradt volna Korim György levéltárosnak
valami elintéznivalója a remény nevében a világ múló szépségét illetően. Esetleg egy
meg nem írt fejezete Kelet, helyesebben Japán szépségéről abban a kéziratban, mely
a világ középpontjában, New Yorkban készült – az előző regény rejtett kéziratának
fikciója szerint a világ középpontjairól – az örökkévaló olvasó számára. Mintha ez
a japán fejezet kinőtte, önállósította volna magát a Háború és háború (1999) című regény
nagyszerű világaiból, miközben szerves részét is képezi azoknak. Mert az első mondat,
a regénykezdet egyenes folytatása, variációja a Háború és háború befejezésének, az
ottani vég, a schaffhauseni vég lesz az itteni, a kyotói kezdet. Korim György térutazó
a világot búcsúztatva kilép annak rettenetéből, helyébe az időutazó, az örökre jött Genji
herceg unokája lép megriadt szemekkel, tébolyba zuhant tekintettel, megroggyant
aggyal, az ezer éve regényes életet élt Genji Monogatári szellemi „örököse”, aki múlékonyság és maradandóság embertelen szépségét kutatja egy meseszerű történetben, egy
mesebeli tájban. Abban a nehezen megokolható tudatban, hogy minden észérv ellenére – és éppen az észérvek ellenében – léteznie kell a keresés tárgyának akkor is, ha az
nincs. Ha nem ezen a világon, akkor a világon belül, egy távoli pillanatban, a lehetőségben, a nyelv transzparenciájában.
Egy rendkívül erős, ha úgy tetszik hatásvadász, ugyanakkor a regény beszédmódját, egyáltalán Krasznahorkai egész elbeszélőművészetét legitimáló kép a kezdet.
A kezdőkép kronotoposza (az „egyetlen iszonyú pengeélen” futó vonaté) is óhatatlanul visszaidézi Korim ámokfutását a rákosrendezői pályaudvaron. Hogy aztán ez a kép,
egy japán vonaté, hosszú alá- és mellérendelések, alá- és
mellérendelő képek sorozatával szituálja egy mondatban
azt, hogy annak, aki beszél, vagy annak, aki érkezik, és annak is, aki olvassa az elbeszélést, az érkezést, a következő
egy-mondattól kezdve, vagyis „hamarosan másféle mértékegységekre lesz szükség[e], mint amiket eddig megszokott,
hamarosan másféle léptékek lesznek az irányadók, mint
amik közé eddig az életét zárta.(9)” A világ emberi kudarcát meghaladni vágyó kép nyílik meg ezen a módon. Kép,
Magvetõ Kiadó
Budapest, 2003
143 oldal, 1790 Ft

98

tiszatáj

mely a leghagyományosabb módon helyezi olvasóját ’idegen’ koordinátapontok
sorra nyíló középpontjába. Utazás ez a ’japán’ regény a világ egy középpontja felé,
amelyben egy kép (egy archetípus, egy emlék) keresése tematizálódik, s a vaklátás kap
benne időt, teret átlényegítő szerepet. E nyelvben létező képek alapvetően nem láthatók. Óhatatlanul nyúlnánk az ellenőrzés észérve okán hiába egy japán képeskönyvhöz,
Kyoto térképéhez, a Keihan menetrendjéhez, kertművészeti albumhoz, templomábrázolásokhoz, Muraszaki Genji-regényéhez. Holott nyilvánvalóan nem ez a másik fajta
kutatás a szándéka a könyvnek. Hiszen miközben mindent magába foglal, felölel: a regény a világ alakulástörténetét a vaklátás egy pillanatába sűríti, a ’hol’ és ’mikor’ tényleges kérdéseit felfüggeszti. Végülis nem tudjuk meg pontosan, melyik Kyoto közeli
kertben járunk, pedig ez a történet is a valóság kitalálásáról szól, s ha megtudnánk,
sem jutnánk vele sokra, hiszen az elbeszélésmód reflektált helyzetbe hozza Genji ’valóságát’ és a Genji herceg unokája által megtestesített valóság ’lehetőségét’. Képtelen
könyv ez a japán regény.
Hogy mégis közhelyekkel folytassam, Krasznahorkai László Északról hegy, Délről
tó, Nyugatról utak, Keletről folyó című könyve – annak ellenére, hogy formátumában
követi az előző, a Háború és háború nagyságát – nem csupán fehér borítójával jelzi az
életmű eddig megszokott sötét tónusának változását, de a mindenkori apokaliptikusságon áttűnő áhítat a szépség, a nyugalom, a béke, a háborítatlanság (sic!) iránt e könyvben leplezetlenül, direkt módon jut kifejezésre. Szó sincs persze arról, hogy a posztmodern utáni metafizikai jóság megújhodására tett regénykísérlet ne számolna az
olvasó dühével, legalább annyira számol vele, mint ugyanazon olvasó néma tanúságtételével, miszerint ennyi meg ennyi fel nem fedett szépség van még a világban, mi szavakba fogandó. Ez az ünnepies gesztus, a mondat fensége, a hívás, a csalogatás ígérete
– egy kritikai értelemben is vett értékvákuum-korszakban, itt, a század-ezredfordulón –
nem sok jóval kecsegtet. Ünnep van valahol, állítja az elbeszélő, ünnep vagy baj.
(A regény utolsó, ötvenedik szövege már csak a bajról ad hírt.) Ahogy a Genji herceg
unokáját szemmel követő: megjelenítő és eltüntető elbeszélő, ez a mindentudó, időtteret átlényegítő, univerzálékban és pillanatokban élő, a lassúság és a nyugalom vészesen vágyott kondícióját megteremteni tudó hang sem kíván egyértelmű döntést hozni.
Hogy akkor mi is van valahol Kyotóban. Kyotóban-e egyáltalán. Ünnep-e vagy baj.
Mindenesetre a szavakba fogás, a mérhetetlen (ön)bizalom mesteri példáját nyújtja
e könyv negyvenkilenc, római számmal jelzett „fejezete”. Különösen azok az összevillanó fejezetek a legdermesztőbbek (és legintimebbek), amelyekben egy vert kutya és
egy veszett róka múlhatatlan haláláról (XVI. és XLVI. ill. XXXIII. és XXXVII.) olvashatunk, hiszen a rész, ebben az esetben az animális szenvedése emelkedik egészérvényűvé, s nem nehéz e lassú haldoklást Genji herceg unokájának szenvedéstörténetével,
a rendszeres rosszullétekkel és ájulásokkal egybeolvasni. Az olvasónak kell döntenie
arról, hogy ő mint olvasó kiveszik-e a könyv világából, ha nem inkább beleveszik – ez
a könyv tétje: a reális mocsok közepében a remény lehetőségének megvillantása vajon
több-e szemfényvesztésnél, elvakításnál. A könyv embertelensége, embernélkülisége
nem oszt az olvasónak szerepet. (Németül jobban hangzik ez a szó: menschenlos). Itt
az elbeszélő az, aki olvassa a körüllevőt, olvashatóvá teszi az olvashatatlant az elbeszélésen keresztül. És nem érdekli az elbeszélőt, hogy a vonatról nem száll le senki és nem
száll fel senki, hogy üres az állomás, hogy monoton ismétlődéssel indítja el az oda-viszsza érkező és távolodó vonatokat a forgalomirányító. A keret: a kezdet mint érkezés,
a vég mint távozás mintegy megfelel egy narratív gondolkodásmód struktúrájának, sőt

2003. május

99

némi incselkedéssel bizonyos műfaji kiszögellésekről is beszélhetünk, mint fejlődésregény, kalandregény. Csak éppen ez a szubjektumkivonás, ez az üresség, mely egy
ezeréves történetet és kultúrát fókuszál szimbólumaival, okozhat ’távoli’ minőségében
zavart. Ez az, ami első látásra talán idegenségénél, másságánál fogva mond, üzen valamit. Mert azt azért elhisszük Akira Kuroszavának, hogy érti, sőt nagyon is érti a Lear
királyt, ezt a nagyon is európai történetet, s miközben e másik, idegen anyagot beágyazza a japán hagyományba, illetve belelátja a maga Japánját Shakespeare darabjába,
a legeurópaibb szimbólumot alkotja meg filmje végén a vak, szakadék előtt tántorgó
öregemberrel. Kétséges, hogy ezt a dialógust visszafelé, koegzisztens módon, bárki is
meg tudná teremteni. Japánt, a ’japán történetet’ európai módon teremtettük meg,
s tettük európai integránssá. A könyv mottója is mintha e dialogizálhatatlanságra utalna:
a „Senki nem látta kétszer” tárgynélkülisége, általános cselekményhordozója, a benne
rejtőzködő „kontempláció” időbeni (másodszori) megismételhetőségének tagadása,
szóval hogy mit is kellett volna bárkinek is előszörre látnia, ez az az enigma, ami végigvonul a könyv magányán. Az pedig, hogy mi van a hiányzó első szövegben, mi az,
ami ténylegesen sem látható, miközben lennie kell valahol, az ideája, a képe legalább,
nos ez az a visszafordíthatatlanság, a remény, mely kritikusi vérmérséklettől függően
avatja Krasznahorkai könyvét magányos ünneppé, kinek közös bajjá.
Ezért sem tekinthető az életmű fordulatának a könyv. Ha a paratextuális jelek
(formátum, borító stb.) felhívó funkcióval is rendelkeznek, azért a más szövegkörnyezetekből ismerhető Krasznahorkai bon mot-ok, melyek éppen a romlásra, pusztulásra,
omlásra hajazó metaforizáltsággal terheltek, mintegy itt is behatárolják a „kertet”.
Csak a legkirívóbbak közül néhány: „innentől az emberi létezés aljas története után
olyan kérdések kitüntetett alanya lesz, ahol emberre vonatkozó kérdések már nem
merülnek fel” (25) – „a szépség fokozhatatlan egyszerűségébe álmodta bele, hogy minden van, és még sincsen semmi” (32) – „csak az egész van, és nincsenek részletek” (32)
– „az emberi szó szépsége, ha igazsággal párosul, akkor, lám, megfellebezhetetlen” (61) –
„a félrefordított fej a szépségről fog beszélni mindörökre, a mozdíthatatlan gonoszságról
és a tehetetlen nemességről, a gyógyíthatatlan közönségesről és a legenyhébb emberi
jelenléttől is elporló emelkedettségről, a kiirthatatlan ostobaságról és a hatástalan
együttérzésről” (62). Ezek az ismétlődő, aforisztikus, általános kijelentések az elbeszélés azon hátterét teremtik meg, mely valami módon a hagyományként tételezett erkölcs és rítus nyomainak fokozatos, így az emberi világ vesztes eltűnését példázza.
E példázatosságnak a következménye, hogy elemei, témái, motívumai behelyettesíthetők, mi több: a szövegek a legváltozatosabb módon összeolvashatók, mert ahogyan
a kezdet nem feltételezi a véget, úgy a ’történet’, a ’regény’ közbülső ’fejezetei’ is variálják, kiegészítik egymást. Fokozásról, fokozatos emelkedettségről, csúcspontra jutásról
azonban nem lehet szó e szerkezetben, mert a világnak e megemelése, kiemelése a térből, a világnak pillanatnyi megállítása, leállítása az időben, a statikusság, a kép kimerevítése az egyes számozott szövegek mindegyikének fontos, így állandó sajátossága.
Számos válasz adható arra a kérdésre, miért hiányzik az első szöveg a könyv elejéről,
s ennek következtében miért római kettessel „kezdődik” a regény. Miután egy – valaha
létezett, valaha valaki által látott – kép valós megfelelőjének kereséséről szól a könyv,
egy emlékképről, e kép időközbeni elveszéséről, majd e kép archetípusos újrafelfedéséről, reinkarnációjáról a pillanatban, tehát e röpke cselekménymag eredettörténetét illetően sem lehet megátalkodottság nélkül kimondani az egyet, a valós kezdetet, az egység jelenvalóságát. Mert ez azt jelentené – határozottan és bizonyosan –, hogy létezik

100

tiszatáj

az első dolog, hogy van kezdet, el lehet kezdeni: a mesét, az elbeszélést, a számolást,
a teremtést. Hogy azonban – a fülszöveg paratextuális üzenete szerint – egy másik térben létezik a hiányzó szöveg, a rejtett szöveg, s „e mű minden mondata ebből a másik
térből meríti erejét”, olyan intertextuális kapcsolatrendszer felfedésére szólítja föl az
olvasót, melynek végtelen behelyettesíthetősége a végesben kell hogy értelmet találjon.
Azzal, hogy nincs jelen az első szöveg, még nem állítja senki, hogy nem kezdődött el
az elbeszélés. Csak hogy a kettes számmal kezdődő elbeszélés egy jelenét, jelenvalóságát fel nem fedő, arra reflektálni nem tudó, másodlagos értékű és rendű tér ábrázolásának iniciáléja. Ha a Genji herceg unokája által keresett, a kulturális emlékezetből kiveszett kép megvolna, úgy a regény első fejezete is jogfolytonosan viselhetné az egyes
számot. Akkor azonban nem létezhetne ez a regény. Az egyes számot az egyes szám
harmadik személyű elbeszélő sajátítja ki magának, aki át is lényegíti a tereket, megállítja az időt, a világot, s betekintést enged a rejtett képek valóságos sorozatába. Leíródik a kép, megteremtődik a kert, minden, ami vesztésre áll, ebben a könyvben megtalálja formáját. A regény idézett mottója egyrészt utal arra, hogy az elbeszélés a szubjektummentes, objektivált látásmódra, láthatóságra, a távollevő poétikájára irányul,
úgy is mondhatnánk: ’valaki/mindenki egyszer látta’, melyben a ’valaki/mindenki’
fogalma definiálhatatlan, üres ágensi hely, másrészt néven nevezi a tárgy-, ill. dologmentességet is, vagyis magának a célratartásnak, a láthatóságnak a valós képét. A szubjektumok és objektumok differenciáltsága, ez az erősen nyugati beállítódás le kell hogy
épüljön az elbeszélés megkezdése előtt, hogy az a valaki, aki nyitott az olvasásra, nyisson arra a valakire is, aki egyszer, egy pillanatban mindent (összefüggést, tervet, rítust
és hagyományt) látott, de ez a valaki sem, mint ahogy a másik valaki sem, láthatja kétszer ugyanazt, mert új pillanat jön, új konfigurációja teremtődik a világnak. Ellent lehetne állni ennek a melankóliának, s azt mondani, hogy a rögzített szöveg felejtésre
ítéli a folytatást, a teremtés következő pillanatát, de éppen ebben a végességben áll
a végtelen e regénybeli – és reményteli! – megoldása, a nyitottság zártsága, a szubjektum szubjektumnélkülisége, a valóság lehetőségének egyetlen valósága, a nyelvtelen valóság nyelve.
Ha valaki Japánról való tudásával, és azzal, amit ez a szó egyáltalán le tud fedni, olvassa a könyvet mégis, előítéletével tehát, nem feltétlenül jár szerencsésebben annál az
olvasónál, aki viszont azzal a bizonyossággal kezd neki az olvasásnak, hogy az az idegenség, az a másság, ami a fent említett fogalmat kíséri, úgyis kiolthatatlanul és feloldhatatlanul részét képezi a hagyományok különbözőségének. Nem egyszerűen ’kelet’ és
’nyugat’ oppozíciójáról van szó, keleti és nyugati gondolkodásmód összeférhetetlenségéről, kelet és nyugat más és más idő és tér viszonyainak egzisztenciális meghatározottságáról, egyáltalán a ’keleti’ kultúrkör mint olyan rendkívüli összetettségéről, hiszen
az ellentmondások e sorára számos példát találhatunk a Krasznahorkai-életműben is.
Ugyanakkor minden egyes ’keleti’ utazás egyben aláásása a nyugati kultúrának, s nem
a couloer local bája és szingularitása, hanem a nyugati látás- és létezésmód kritikája kap
bennük hangsúlyos szerepet. Ilyen beállítódással rendelkezett már Az urgai fogoly
(1992) és a Csak a csillagos ég című esszé (Magyar Lettre Internationale, 1998/99. tél,
29–40). A Megőrülni a Paradicsomban (2000, 2001. július–augusztus, 92–100.) japán történelmi „útirajza” pedig egyenesen híradás, bejelentés az új regényről; akár be is illeszthető a könyv hiányzó, I. számú szövegének helyére – a Megjött Ézsaiás és a Háború és
háború szövegdialógusához hasonlóan: hogy akinek van, az ha akarja, merítse ebből
a szövegtérből erejét, hogy többet, pontosabbat megtudhasson Genji herceg unokájá-

2003. május

101

nak kolostoráról, a kolostor fejét elfordító Buddhájáról, a kolostor és a Buddha, egyáltalán Japán (és olykor mégsem Japán) megértésének egyetlen lehetséges közelítéséről,
az első pillanat technikájáról; hogy akinek meg nincs, fedezze fel és gyakorolja e szövegvalóság hiányában, magában a könyvben a japáni szemrevétel általános, Japánon
túlmutató lényegét. A Krasznahorkai útirajzokra jellemző nyugat-keleti dialógus éppen genéziséből eredendően csúsztatja át ’saját’ alaptéziseit az idegenbe, a másikba, és
sajátítja azt ki, mintegy kitalálva a világ egyszeriségét, ismételhetetlenségét és nagyszerűségét, annál az oknál fogva, hogy metafizikus előfeltételei a történelem előtti ember,
ha úgy tetszik, a premodern egzisztencia visszateremtését célozzák. Ez a premodernitás „paradicsomi állapot”, melynek pillanatnyi létezése is a világ felszínén nem látható
eseményrendszerek és ágensek magasabb rendű és magasabb terv szerinti mozgásának
eredménye (a természeti jelenségek működési elve, a kőzetek alakulástörténete, a növényi szaporodás stb., melyek „láthatatlan” mintájára alakul ki a regényben az ember hagyományrendszere: a természet részeként, annak megfelelő rítusaként). Ez a magasabb
rendűség, vagy nemesség, ahogy az a Megjött Ézsaiásban (1998) és a Háború és háborúban is mintegy a tartás, a magatartás erkölcsi imperatívuszaként van jelen, harmóniát
kíván, egységes egészet a létezés jogán. A mese szerint a humánum, a homo faber felhasználói szervere azonban túllépett e premodern, természeti egységben való létezésen,
s azzal, hogy kilépett e meghatározottságán, változtatta a világot világokká: a valóságot
valóságok lehetőségeivé. E betegség jelét hordozza magában Genji herceg unokája, egy
ezer éves betegség jelét, a történelem utáni ember betegségének a jelét, mely a magasabb rendű megegyezés meghaladásának pillanatában, a gőg, a humánum öncentralizációjának következtében is már a romlás és a pusztulás jele volt. Egy jelenében valójában nem létező, múltjával mit kezdeni nem tudó, jövőt azonban teremteni akaró konstelláció rajzolódik ki e „japán” regény geopoétikai szimbólumrendszerében, mely éppen megfelelő távolságtartásával, az oppozicionális gondolkodásmód megszüntetésével
válik ízig-vérig magyar regénnyé. Ugyanis ezt úgynevezett magyar kultúrtörténeti
szimbólumokkal, ráadásul a nevetségesség vádjának elkerülésével egyszerűen anakronisztikus dolog volna elmondani. Ezer év „története” közt dialógust nyitni valóság és
lehetőség bevonásával Genji és Genji herceg unokája közt a mi nézőpontunkból nem
sért semmiféle ideológiát, és blaszfémiára sem utal. Ha mindez – tegyük fel – Imre herceg unokájával történne meg, az egy globális, önmagát való világként aposztrofáló létezésmódban a valóság lehetőségeként éppen szarkasztikus volta miatt veszítene érvényességéből. „Egy kicsit barbár összefogása a dolgoknak, de tény, hogy akkor keletkezett ez a mély és szerkezetileg is csaknem tökéletes regény, mikor a lovas magyarok
egy honfoglaló eposz gyakorlati végigcsinálásával voltak elfoglalva” – ismerteti Török
Gyula Muraszaki Genji-regényét a Nyugat 1913/4. számában, s hozzáteszi: „Igaz, hogy
ugyanekkor Japánban teljes béke volt”. Krasznahorkai Genjije egy másik, eltűnt ezer
év ünnepi történetét idézi vissza, miközben mindkét ezeréves történet baljós olvasata
is ugyanabba a „pontba”, a felfüggesztett időbe sűrűsödik. S ezért sem érezzük túlzónak, ha azt állítjuk, Az utolsó hajó című Krasznahorkai-elbeszélés utolsó mondata éppen a távollevőség következtében mindegyre ott lebeg a japán regény fölött is. „Emberek. Az volt ott Magyarország.” Mert ami létezik a regényben, akár valóságként, akár
lehetőségként, az utal arra, ami nem létezik sem a valóságban, sem a valóság lehetőségében.
A regény – éppen „japán” volta következtében – enged további, ideologémáktól
terhelt olvasatokat. Az előítéletes olvasás ezért tökéletesen megfelel a regényben a rej-

102

tiszatáj

tett kert szimptomájához hasonló rejtett kézirat olvasóelidegenítő, közönséggyalázó
effektusának: „hogy a szerző, akárki legyen is az, egyáltalán nem bízik semmiféle olvasóban, lenézi, nem kívánja és nem tartja őket az égadta világon semmire, valamint nem
hiszi el, hogy akad majd bárki is, aki végig fogja olvasni könyvét ő, a kiadó, sajnos
a legmesszebbmenőkig kétségbe kell vonja bevezetője végén, hogy akár a jövőben is létezik majd bárki, aki az itt kiadott mű lényegét és rendkívüli következményeit egyáltalán képes lesz megérteni...” (103). Ez a regényben szereplő, a végtelent mint olyant tagadó, rejtőzködő könyv (amely hasonló áttételeken keresztül jelenik meg, mint a Háború és háború kézirata), olyan konzekvenciákkal rendelkezik, melyek egyenértékűek
a világegész princípiumaival: dekonstruálja a nyugati matematikai gondolkodásmód végtelen-fogalmát, s véges számsoralkotásával újrateremti a világ dolgait. Ebben az értelemben sincs másik világ, ki van ebrudalva a világ valóságának lehetősége, csak a valóság van, mely megszámlálható. Furcsa módon ez a szigorú szembenézés a „lehetőségek” tárházával, a lehetőséggel mint világalkotóval, duplikálóval, szimulákrummal
hordozza a posztmodernitás regénybeli kritikáját. És azt, hogy létezik világ ember
nélkül is: ’a világ teremtette az embert’ – ’az ember teremtette a világot’ dichotómia,
ahogy a regény kezdetén már bejelentette, úgy bejelenti érvénytelenségét a regény végén is. A vonat, ahogyan üresen érkezett, úgy üresen távozik is. Nem csak képileg erős
a regénytörténés e kerete, de erkölcsi vákuumot is jelez. Az ember nélküliség véges
embertelenségét, a high-tech győzelmét a hagyományokon, a jelenvalóság megszűntét.
A regénytörténés lassúsága és hangtalansága ezt a hiányt fogalmazza meg. Ami kihívás,
az az, hogy bár Krasznahorkai a romlást, a nemesek hiányát, a szépség elmúlását ezúttal is nyelvben létező valóságként ábrázolja, de mintegy megelőzve, beelőzve a nyelvet,
a valóságot teszi meg alapul, s a valóságon méri meg nyelvének erejét és tartamát.
Könyve ezért olvasható valós, szemet gyönyörködtető útleírásként, melyben a dolgok,
a tárgyak, a nem létező fenoménok: a fa, a szél, a felhő egységes szerepkört töltenek
be. A világot építik egy, a természetről szóló énekben, a természeti létezés ideologémájának megfelelően.
Mindeközben Genji herceg unokájának érkezése, keresése és távozása fikcióként
írja fölül a másik, az elbeszélő szemlélődésének történetét. Az elbeszélő mindent tud.
Az elbeszélő Genji herceg unokája előtt jár. Látja azt is, amit a főszereplőnek látnia
kellene, lát helyette, s ha megteremti a semmiből, a múltból, el is ereszti a semmiben,
a jövőben. Finom vonású, esszéisztikus akvarellek, kultúrtörténeti jegyzetek fonják be
Genji herceg unokájának kalandos történetét. Tér és idő pillanatait az elbeszélői vanitász kiragadja, nem tart kronológiát, a pillanat mindent behatárol és meghatároz, de
ugyanaz a pillanat kétszer nem létezik. A regény cselekménymodellje a pillanat egészére való fókuszálásával újfajta narratívát teremt: maga a történés (megint csak németül: a Geschehen) válik cselekménnyé, mely a világot pillanataiban, összetartozó szegmenseiben teszi „leírhatóvá” és „láthatóvá”. Többszörös érkezésről van szó időben és
többszörös mozgásról (közeledésről és távolodásról) a térben. Hogy némi szövegörömökről is szó essék: A II. szöveg bár bejelenti az érkezést, de szubjektumkijelölés nélkül teszi azt, Genji herceg unokája – néven nevezve – csupán a IV. szövegben érkezik
meg, miközben a VI. szöveg egy perccel az érkezése előtti állapotot rögzíti. Ugyanez
mondható a variációdús távozásról is, miközben az időbeli elmozdulások, az oda-viszsza lépések a tér átrendeződését is jelentik. Nem véletlen e valóság-lehetőség dialógusban, hogy Genji herceg unokája az időből (az ezer év történetéből) érkezvén nyomtalanul tűnik el a térben; s hogy ez a tér: a kolostor, a könyvtár, a kert nyomaiban tűnik

2003. május

103

el az időben; hogy a létezés szépségének tere a pillanatban is már viseli múlékonyságának attribútumait. Mert miközben a világ, s a világban az ember építi önmagát, ezzel
az építéssel önmagán is sebeket ejt. Ha ez a könyv a hagyomány könyve, az (ember
nélküli) létezés himnusza, a természet éneke, akkor nem szabad elfelejteni azt sem,
hogy ez a szépség megszületése pillanatában, története óta halálra volt ítélve.
Krasznahorkai László nyelve „halottságában” teremti újjá a világot, az embert meghaladni, rajta túllépni mégsem tud, nem is akar, hiába az embernélküli kép megteremtésének vágya. A nyelvhasználó, vagy -teremtő nem tudja önnön szubjektumát kivonni a teremtés aktusából. Krasznahorkai elbeszélője mind a regénycselekmény figuratív szintjén, mind a láthatatlan fenomének világával olyan hiperrealizmust céloz,
mely nem más, mint a nyelven tükrözött valóság. Nehéz úgy olvasni a könyvet, hogy
a szemlélődőt, a sétálót, a járókelőt, a zarándokot ne azonosítsuk a szerzővel, aki jelen
esetben maga a mindentudó elbeszélő, s anélkül a gyanú nélkül, hogy a regényben
a Genji Monogatári és a Genji herceg unokája közti üres teret is ő maga tölti be. Az elbeszélői nyelv bár célzottan ember nélküliséget ígér, valójában a legtökéletesebb mimézisben landol. A vágyott embernélküli kép – áttételesen – Krasznahorkai arcképét
rajzolja ki a keresett kert mintázatában. Az elbeszélő a világ e „láthatatlan”, egyébként
profán történetét emeli be szentségként, megváltásként a nyelvbe. A XVIII. szöveg
veti fel azt az egyébként nem egészen önreflexív, és így nem is egészen őszinte kérdést
(ilyennek ilyen irodalomban helye nincs), hogy ugyan ki találja meg (ki) a leírás leírását, az egész tervét, a magasabbrendű rendszer lényegét, mely ugyanakkor szeszély is?
Mikor „ő maga élte át” (41). De ettől szólal meg akkor és ott és úgy, és ezért hallatszik
akkor és ott és úgy, és nem máshol és nem máskor és nem máshogyan a „megroggyant
harangtorony tetején” (42) a madár éneke.
A kötet címét alkotó versike „leszámol” a teremtő szubjektummal. Üresen hagyja,
betöltetlenül középpontját, amit mutat, az a körüllévő, a világ négy égtájának megfelelő „védelem”. Az ennek megfelelő magyar gyermekmondóka ettől gyökeresen eltérő szubjektumelméletet rejt magában. Utóbbi célközpontja az ember, egyes szám
első személyben. Ez a hely bárki számára elfoglalható, ki van jelölve a nézőpont: a világ közepén az én. A Krasznahorkai-regény címe világot ír le, világot határol be: ennek
középpontján egy város, egy kolostor, egy Buddha-szobor áll. Ez a nézőpont szubjektum számára nem egykönnyen elfoglalható. Krasznahorkai László regényvállalkozására nincs példa a mai magyar prózanyelvben, van annál inkább az osztrák elbeszélésirodalomban. A képvesztés ideologémája Peter Handke legutóbbi regényének címét
viseli (Der Bildverlust, 2002). De ha Christoph Ransmayr ugyancsak vágyott – és közvetlenül meg is alkotott – ember nélküli képeire gondolunk, Az utolsó világ (Die letzte
Welt, 1988) rejtett könyvének, a Metamorphosesnak valóságos könyveire, a kövek
(Buch der Steine), a madarak (Buch der Vögel) és a növények könyvére (Buch der
Pflanzen), melyek valójában az ember előtti és az ember utáni (apolitikus és apokaliptikus) világállapotot kívánják premodern-utopisztikus regiszterben megteremteni, tudjuk akkor, mi az a nyelvi kultúrák feletti, „életveszélyes” nézőpont: a jelenvalóság távolléte, melyben különös és magános szerzők válnak a leírás reményteli pillanatában
a világ foglyaivá.

Bombitz Attila

104

tiszatáj

Valóságon innen, ideológián túl
KORTÁRS HORVÁT KÖLTÕK
Ha túlságosan hevenyészve írom le magam,
hamar szétázok, s patinás leszek, akár
a pauszpapir.
(Goran Rem: Ibolyaszínű antiskating
– ford. Orcsik Roland)

Irodalomtörténeti jelentőségű kötetet vehet kézbe a magyar olvasó. E fennkölt
mondat ünnepélyességét kissé rontja az a tény, hogy hosszú éveknek kellett eltelnie
ahhoz, hogy a hazai olvasóközönség végre megismerkedhessen déli szomszédunk kortárs költészetével. A válogatás precedensértékét is éppen ez adja. Ilyen szempontból a
szegedi Messzelátó Kiadó régi adósságot törlesztett, tartós hiányt pótolt, mikor e kötet
megjelentetésére vállalkozott. Hogy a magyar–horvát irodalmi kapcsolatok vonatkozásában fontos események történnek, jelzi az a tény is, hogy a kötettel majdnem
egyidőben Zágrábban a Quorum Kiadó gondozásában Rémijesztegetés (Zastrasivanje
strasila. Válogatták: Lukács István, Manna Jolán, Neven Usumovic) címmel megjelent
a magyar kortárs kisprózát bemutató válogatás.
A Magánszférák reinkarnációja című verseskötetben húsz költő öt-öt verse kapott
helyet. A válogatás felöleli a nyolcvanas, valamint részben a kilencvenes évek horvát
költészetét. A válogatásban szereplő összes költő a zágrábi Quorum című folyóirat oldalain kapott lehetőséget lírája bemutatására illetve kibontakoztatására és kritikai
megmérettetésére. A válogatás kritériuma nem volt sem öncélú, sem egyoldalú, mivel a
nyolcvanas évek második felében és a kilencvenes évek elején a legfontosabb, és bízvást
állíthatjuk, hogy az egyetlen fórum, ahol a fiatal írók bemutatkozhattak, az 1984-ben
alakult folyóirat, illetve irodalmi kiadó volt. Fennállásának tizennyolc éve alatt közel
hatvan könyvet jelentetett meg (ezek között a verseskötetek domináltak), a folyóirat
pedig, amelyben a vezető szerepet az irodalom játszotta, helyet adott film-, fotó- és festőművészeti esszéknek, tanulmányoknak, kritikáknak, kiszélesítve és gazdagítva ezzel az olvasóközönség látószögét, tájékozottságát a horvát és nemzetközi modern művészetek szinte minden területén. Időről-időre tematikus
számokkal is jelentkezett (pl. az európai kisprózai antológia amelyben Esterházy Péter, Kukorelly Endre, Mészöly
Miklós és Nádas Péter képviselte a magyar irodalmat),
e sorozat tagjaként jelent meg a már említett Rémijesztegetés, amely egyedülálló a maga nemében, hiszen korábban
magyar prózaantológia horvát nyelven nem jelent meg.
Az ún. Quorum-nemzedék tagjai, ahová a Magánszférák reinkarnációja költői is tartoznak, nem követnek egy
Messzelátó
Szeged, 2002
185 oldal

2003. május

105

meghatározott rendszerbe foglalt álláspontot, nem kötelezik el magukat egy egységes
irodalmi irányzat, ideológia avagy stílus mellett, így tulajdonképpen az elnevezés csupán a publikációs fórumra utal, egy gyűjtőfogalom inkább, mintsem irodalmi eszmei
közösség. Habár az alkotók nagyjából egy generációhoz tartoznak- a kötet legidősebb
költője Zvonko Makovic a maga ötvenöt évével, míg a legfiatalabb, Tomislav Bogdan
huszonkilenc éves –, ennek ellenére nem alkotnak felismerhető irodalmi közösséget.
A kötet költői gyakran kijelentették, hogy az ő idejük az autopoétika ideje, s közös ars
poeticájuk a különbségek egymás mellett létezésének elvében ragadható meg. A válogatás címe tehát találó, mivel a költők egymástól elkülönülő olyan magánszférákat,
mikrokozmoszokat valósítanak meg, amelyek minden egyes verssel újjászületnek, alakulnak időben és térben, tágulnak egyetemessé, vagy korlátozódnak csupán a pillanatra. A horvát kortárs költészet kompakt alapja viszont a valóság. A valóság vezető
szerepet játszik a horvát kortárs próza tematizációjában is, mondhatni szinte kizárólag
a valóság a „főszereplő”, de amíg a prózaírók közvetlenül, egyértelműen a valóság talaján állnak, addig a lírikusok csak óvatosan, közvetve nyúlnak a valóság témájához.
drágám, nem vagyunk hó se gipsz
ha minden fehér ha minden
üres ha semmit se látni
körös-körül minden burjánzik beszélgetéseink
verejtékes lepedők
(Kresimir Bagic: Levél, a hallgatás négyzetei – ford. Virág Zoltán)

Ennek ellenére a valós tények, a „való világ” jelentősen befolyásolja és meghatározza a poétikákat. Mi több, a valóság a költői nyelvezetben a köznyelvi formák, idiómák szintjén is jelen van, leggyakrabban urbánus jelleggel, így a szleng, a különböző
szubkultúrák nyelve a „magánszférák” rendkívül hatásos illusztrációja. A nyelvet demisztifikálják, a nyelv csupán eszköz az érzések, hangulatok, az egyéni poézis kifejezésére.
Moziba megyek, megnézem a tré amerikai filmet
Bevallom, semmi bődületes a vásznon.
Kamillaillat árad a nézőtérre.
A rohadt amerikai filmből.
Penge színészekkel az „a” produkcióban.
Finom speciális effektusokkal.
Pompás világítással.
Jó nyálas rendezéssel.
No persze szex nélkül.
(Simo Mraovic: Fehér nő – ford. Orcsik Roland)

A játékosság azonban sok helyütt fellelhető. Nikola Petkovic például igazi „poeta
ludens”, a szenvedélyes és pattogó szavak feszült pillanatképet nyújtanak a költő
egyéni poétikájáról a Kiszámolós című versében:

106

tiszatáj
haj villő haj
holdviola júdáspénze
haj villő haj
szomorúfűz fütyülője rézangyala
haj villő haj
éjjel-nappal nappal-éjjel
bim-bam bim-bam
nekem szól a lélekharang
(ford. Lukács István)

A nyolcvanas és kilencvenes évek költői elhatárolódnak a külvilág történéseitől,
közvetlenül nem kommentálják az őket körülvevő folyamatokat visszahúzódnak a saját individuális világukba, megvető és közönyös viszonyt próbálnak kiépíteni a kollektív érzésekkel, kaotikus, minden percben változó „nagyvilággal” szemben. Magába
forduló, tépelődő, nyughatatlan poézis formálódott így. Ezek fényében nem meglepő,
hogy a délszláv válság, az 1991-ben kitört háború nem jelenik meg témaként, csupán
elvétve találunk rá utalásokat, habár közvetve rányomta bélyegét a költészetre, sötét
alaphangulatként szinte mindenhol felfedezhető.
belép a felesége, nyugodtan,
szép az, hogy ma nem kellett
lemennünk, nem meri megkérdezni tőle,
hogy mondják angolul
az óvóhelyet. a szoba sötétje betakarja
az ágyat. ő azt súgná neki: aludj,
de fél, a túloldalon nyitva maradnak
a szemei
(Miroslav Micanovic: Jób [a kilencvenes évek horvát költészete]
– ford. Orcsik Roland)

Mgkerülhetetlen hatást tett a kortárs horvát költészetre a nyolcvanas és kilencvenes
évek európai filmművészete – a horvát irodalomtörténészek előszeretettel hivatkoznak
Wim Wenders, Tarkovszkij, Fassbinder filmjeire. Az összekötő kapocs itt a feltűnő
hasonlóság a versek és a filmjelenetek konstruáltsága, a hangulatra való koncentrálása
között. S valóban, a versek inkább az aktuális életérzések lenyomatai, kiragadott momentumok, szürreális szintagmák, mintsem a hagyományos, kötött és ezáltal korlátokat szabó versszerveződések. A sorok néhol már-már képsorok, Branko Cegec szavával élve (aki szintén szerepel a válogatás költői között) „szöveg-kockák”, és a versek lírai kisfilmekké válnak, nem is az agyban, hanem a szem előtt peregnek.
a pizzéria falán
feketével sprézett felirat: PUNK IS DEAD és
SID VICIOUS EGY FASZKALAP.
a gang offour tagjai testhez simuló viharkabátban
kőbelépőt árultak,

2003. május

107
fekete műanyag zacskóba csomagolva.
a revolveremben nem volt lövedék.
(Branko Cegec: Fekete – ford. Virág Zoltán)

A „szöveg-kockák” kiegészítéseként jelentkezik a nagyvárosi underground zene
(The Smiths, The Stooges, Velvet Underground, Joy Division, Nick Cave stb.) reminiszcenciája, szintén a hangulat, az „atmoszféra” tolmácsolásának kitűnő eszköze, s a kettő
ötvözésével meg is érkeztünk a legújabb kor művészetéhez, a videoklipek világához, az
önkifejezés legszabadabb, ámde legkuszább műfajához. A lehetőségek végtelenek, a szubjektivitás tűnhet öncélúnak és vitathatónak, de a legújabb kor (horvát) költője jogosnak és megkérdőjelezhetetlennek ítéli önmaga visszhangjait. Goran Rem, eszéki költő
és irodalmár erről így ír: „Az összefüggéstelen leírások anyaga, a befejezetlenség kiindulópontja rendkívül sokszínű – a különféle medializált, pop, fogyasztói, technológiai, posztcivilizációs kultúrák által –, szétszabdalt jelenség. Az ilyen »egzotikus«, mini
motívumokkal díszített szövet képtelen befedni egy egész testet, a szubjektivitás
testét.”
Csak remélni lehet, hogy e válogatást számos más, akár egyéni, akár összefoglaló lírát és/vagy prózát bemutató kötet követi, melyeken keresztül pontos és cizellált képet
alkothatunk a hozzánk közel álló, ám a kulturális kapcsolatok tekintetében ködbe vesző horvát irodalomról.

Walkó Ádám

KOHÁN GYÖRGY: HÁZ

MÛVÉSZET

Tobzódó fények, baljós sötétek
KOHÁN GYÖRGY EMLÉKEZETE
Az utóbbi évtizedekben azért csak-csak megfeledkeztünk Kohán Györgyről. Jóformán egyetlen sort sem olvashattunk róla, miként emlékkiállításainak eleven láncolata is hirtelenjében elapadt. Mert a nyolcvanas esztendők közepéig szépen, rendben
sorjáztak az efféle rendezvények (pl.: Gyula, Budapest, Kiskunfélegyháza, Szeged,
Makó). Aztán egyszeriben csend lett körülötte, bénító némaság. Még kerek évfordulóit
is lomhán elhallgattuk. Igaz, 1979-ben létrejött az impozáns gyulai Kohán Múzeum,
amely azóta is készségesen várja látogatóit. Ámde a hazai és külföldi műbarát mikor
vetődik el e kedves, hangulatos kisvárosba? Fölöttébb ritkán. Így a kivételes rangú,
sokszínű életmű darabjai egyre inkább csak a művész szülőhelyén funkcionálnak. Még
szerencse, hogy pont a közelmúltban látott napvilágot Supka Magdolna vehemens,
képgazdag Kohán monográfiája (2001).
Hála az égi és földi hatalmak megkésett összjátékának!
Itt van azután rögvest a mostani ópusztaszeri emlékkiállítás (Nemzeti Történeti
Emlékpark, rotunda Honfoglalás terme). Ráadásul majd egy évig lesz nyitva. Ez nagyszerű lehetőség: majdhogynem hiánypótló aktus. Más kérdés, hogy a bemutató képanyagának összeállításán némiképp megütközhetünk. Nem mintha csupán mesterien
érett, remekbe sikerült műveket szeretnénk egymás társaságában látni. Dehogy. Eddig
is tudtuk: Kohán György nyugtalan, lobbanékony munkásságában bőségesen akadnak
felületesen elnagyolt, erőtlen és felemás produkciók. Ahogy ez más alkotóknál is igencsak természetes. De hogy egy feltehetően szaporán látogatott emlékkiállítás képanyagának zömét ilyen eredmények reprezentálják, ez azért több mint meglepő! Mintha
egy posztumusz verseskötetben az éretlenebb, rutinosabb munkák dominálnának. Habár némi vigaszdíjat is kapunk e felvonuláson. Elvégre egynéhány rangos, átütő erejű
műalkotással is szembesülhetünk (mintegy hetven kép szerepel a tárlaton, köztük 53
festmény).
A fiatalabb korosztály már alig-alig tud valamit Kohán rendhagyó, karakteres
egyéniségéről (1910–1966). Pedig a maga idejében kimondottan jelenségnek számított.
Mondák, legendák keringtek róla a szakmában. Hogy képpel fizet a borbélynál, aztán
a vendéglőben is. Annyi bizonyos: egyáltalán nem kényeztette el az élet. Mindenért
keményen megdolgozott, megfizetett. Akkor kapta megtisztelő Kossuth-díját, amikor
már alig volt hátra valami meggyötört, beteges életéből. Ahogyan műtermes lakását is
pályája legvégső „pillanatában” nyerte el. Szinte feleslegesen. Persze elölről haladva is
egyre-másra torzók, tragédiák kísérik pályáját. A Gyulaváriból származó kovács fiú
például bejut ugyan a Képzőművészeti Főiskolára, ám Glatz Oszkár plein-air, naturalisztikus felfogásával nemigen tud mit kezdeni. Így húszévesen, sovány bukszával inkább Párizsba utazik, hogy a művészetek zsibongó fővárosában tájékozódjon. Később
Olaszországban is megfordul. Majd a fiatal, progresszív művész hiába kelt elismerő figyelmet pesti szerepléseivel, minthogy az ötvenes években a mellőzés, a tiltás gyötrelmeit is át kell élnie. Egyébként a harmincas évek elejétől már választott városában,
Hódmezővásárhelyen él és dolgozik. S csupán 1956 után jut érdemi támogatáshoz,
szakmai elismeréshez. Sajnos elég későn.

2003. május

109

Kohán György alföldi, vásárhelyi kötődése mindenesetre bőségesen tetten érhető
a mostani tárlaton. Nem bír betelni az egyszerű, jellegzetes tájrészletekkel, legyen szó
magányos, világoló falú házakról vagy egymásba érő, templomtoronnyal szervülő épületegyüttesekről. Mint ahogy a zölden harsogó akácosokat, a sárgán ropogó szalmakazlakat is gyakran számba veszi, nem beszélve a romantikus gémeskutakról vagy épp
a tehenekről, bivalyokról. Ugyanakkor a munkába feledkező, netán mitikus méltósággal
megjelenő köznapi figurákat még nem is említettem. Holott Kohán számára a tárgyi,
természeti világ ugyanúgy perdöntő jelentőségű, akárcsak az emberi jelenlét. Ezek
alapján mégis úgy tűnhet: ebben a piktúrában voltaképp semmiféle tematikai, tartalmi
újdonság nincsen. Itt is a jellegzetes Tornyai, Koszta motívumok köszönnek vissza,
semmi egyebek. Szó se róla: ebben a megfigyelésben azért jókora igazság lakozik. De
csupán addig, ameddig a művek tárgyi, tematikai arculatát szemlézzük.
S ne is hagyjuk még el e kézenfekvő, közvetlen nézőszöget. Látszatra ugyanis amolyan szertelenül csapongó, már-már mindenevő festővel találkozunk. Hol az ódon,
szerkezetes szélmalom kapja meg, hol a Felhők mozgékony, tünékeny játéka. Aztán
poharazó, diskuráló férfiak kerülnek elénk, máshol meg Töprengő, magukba roskadt
és gyászoló asszonyalakok. Aki azonban tüzetesebben megfigyeli Kohán dinamikusan
vibráló szem- és kézjárását, az rájöhet valami puritán, átfogó érvényű szemléletrendre.
Nevezetesen arra, hogy az alkotó technikai, művészi érdeklődését egyféle kontrasztos,
romantikus logika irányítja. Míg művei tetemes hányada a földi valóság, a tárgyi környezet változékony jelenségeivel foglalkozik, addig a következőkben már a kozmikus
régiók, az égbolt szférájában vagyunk. Majd a kinti, közönséges világ ellentéteként az
intimebb, biztonságosabb tartalmak is sorra-rendre előjönnek. És itt a színgazdag műteremképek, az asszonyos enteriőrök és a lüktető csendéletek sorára gondolok. Miként
a figurális alkotások közt is tisztes feszültségek vibrálnak. Ami egyfelől szomorúság,
a háború tragikus hozadéka, az másfelől már a méltóságos, szorgos és ünnepi létezés alteregójaként kerül elénk.
Úgyhogy Kohán György festői dinamizmusát valójában a szubjektív és tárgyi, emberi elemek különös ekvivalenciája élteti.
Ez a teljességre törő dualisztikus mentalitás azután pályája szakmai, technikai arculatába is döntően beleszól. Ezúttal is kiderül: Kohán lényegében a kezdetektől fogva
amolyan kétvágányú alkotó. Számára a vaskos, szerkezetes és szenvedélyes olajképek
ugyanúgy fontosak, akárcsak a viasztemperával formált lágyabb, líraibb és dekoratívabb megoldások (pl.: Eurydike, Kagyló szobabelsőben, Kabát). Persze kár lenne azt
hinnünk: itt csupán anyagi, eszközbeli alternatívákat érzékelhetünk. Nem, ennél mindenképp többről van szó.
Nem nehéz észrevennünk például: a nyersebb, józanabb és az alföldi, hétköznapi
témák tolmácsolásánál többnyire az előbbi rusztikusabb technikához ragaszkodik. Ha
viszont érzelmesebb, nosztalgikusabb és eszményi gondolatai kerülnek előtérbe, akkor
az intimebb, reneszánszosabb temperát veszi elő. Mintha a diszharmónia és a megejtő
harmónia, egyben a drámai szenvedély és a lírai szépségek tartományai közt ingázna.
Habár szerkezetes, konstruktív szellemű felfogásával egyféle stiláris átjárást teremt
e vonulatok között. Nem is tudom hirtelen: e kontrasztos, párhuzamos vonalvezetésben
Kohánnak akad-e párja, rokona a hazai festészetben. Tudom azonban, hogy a zseniális
Goya munkásságában is efféle különös, szinte kiegészítő rétegek ötvöződnek (pl.: egyfelől: Maya hercegnő, másrészt Saturnus).

110

tiszatáj

Talán ennyiből is érthető valamelyest: miért hadakozott a markáns, nyitott szellemű művész az iskolába sorolás, a vásárhelyi titulus ellen. Pontosan érezte: a földrajzi,
geográfiai azonosság, némi tematikai rokonság voltaképp csak-csak elégtelen egy érdemleges szellemi közös nevező alkalmazásához. Jellemző például, amikor tornyais
kötődését, alföldies karakterét emlegették, akkor rögtön hozzátette: igen, csak a kubizmus után. S ezzel máris áttérhetünk műveinek formai, stiláris vizsgálatára. Még akkor is, ha a modern francia mesterek befolyása, mindenekelőtt Picasso, Braque és
Delanuay jótékony inspirációja mindössze csak ösztönző, felvillanyzó erő maradt
számára. Igazi, sztereometrizált kubista kompozíciókat ugyanis sohasem teremtett.
Felfedezte ellenben a lakonikus, szerkezetes és expresszív kifejezés elemi fontosságát,
miként az analitikus tér- és színmoduláló módszereket is magáévá tette. Különben is:
Kohán György szertelenebb, igényesebb alkotó annál, mintsem hogy egy vagy két
forrásból töltekezzen. Nála az egyiptomi frontalitás és monumentalitás jegyei alkalmanként éppúgy felfedezhetők, akár a reneszánsz sugallatok, nem is szólva a hazai
népművészet és korszerű mestereink hatásáról (pl.: Aba Novák, Nyolcak és az Aktivisták köre stb.).
Persze jelenleg is az az igazi kérdés: miként épülnek össze e sokrétűen gazdag, változatos formaelemek. Képes-e az alkotó úgy kombinálni, hogy ebből sajátságos, szuverén arcú művek keletkezzenek? Nos, e tekintetben a mostani kiállítás meglehetősen
szemléletesnek, beszédesnek mutatkozik. Látjuk például: Kohán minduntalan egy-egy
konkrét, valóságos látványélményből indul ki. Itt van mindjárt a gyümölcsös, vázás és
virágos csendéletek eleven, tarka láncolata. Néha feltűnően színes, sőt kissé bőbeszédű,
esetleges összeállításokat kapunk (pl.: Birsalmák, Korsó tükörrel, Csendélet órával,
korsóval). Ám jönnek a sárgán tündöklő, favorizált Napraforgó változatok, köztük
egy szikár, belső ragyogású sűrítmény. Innen is kivehető: a művész nem csupán
élvezkedik, hanem szabályszerűen birkózik, viaskodik a látható világ kusza, képlékeny
természetével. És egyre-másra a letisztult szerkezetű, szuggesztív hatásrendnél akar kikötni.
Mert Kohán György mindenekelőtt a szigorú térstruktúrák és a tüzes, expresszív
színvarázslatok festője.
Nem csoda hát, ha e sommázó, felforrósító művészi tendenciát az utcarészleteknél,
az árválkodó épületeknél még inkább nyomon követhetjük (pl.: Öreg falu, Magányos
ház, Tanya viharban, Fehér ház). Ámde ne menjünk bele a különféle tematikai egységek szorosabb vizsgálatába! Engem ugyanis jobban érdekel: miféle szemléleti, formai
bázis mentén értelmezhető leginkább a művész kontrasztos természetű, többágú piktúrája. Persze sokan, sokféleképpen szóltak már e kérdéskörről. Volt, aki konok, plebejus indulatait hangsúlyozta, s jóformán minden megnyilvánulását ennek rendelte alá.
Mintha a klasszikus, harmonikus szépségekért és eszmékért rajongó alkotó alig-alig létezne. Pedig az eddigiekből is tudjuk: ez nem így van. Mások viszont egyféle tömbszerű, már-már sziklaszerű életművet emlegetnek, amelyet nemigen lehet foszlányos
darabokra szétszedni. Holott mit kezdjen az érdeklődő tüzetesebb, analitikusabb megfigyelések nélkül? Nem is szólva a koncentrált érvényű esztétikai, gondolati gyújtópontokról.
Nos, számomra Kohán rendkívül eleven, talányos művészetében voltaképp a parázsló napkorong jelenti a mindent átható, fundamentális motívumot. Ezen a bemutatón is láthatunk néhány érett, erőteljes alkotást, amelyeken e kozmikus égi lámpás
sorra rendre visszaköszön (pl.: Csorda alkonyatkor, Napkorong kazallal, Bivalyos

2003. május

111

szekér, Pásztor). Szembeszökő ellenben, hogy a művész konzekvensen ragaszkodik
a lebukó, alkonyati naptányér delejes képzetéhez. Ahhoz a feszültségteli, kulminált
helyzethez, amikor a légies, energikus és lángoló gömbtest a földi tartományok prózai,
anyagszerű közegével találkozik. Mi több: ütközik. Ne tagadjuk: ez azért szellemes,
gyümölcsöző konstelláció. Úgymond a termékeny pillanat optimális beteljesülése.
Hisz ugyanúgy benne van az öröm, a szépség és a szabadság bódító varázsa, akárcsak
a vészjósló sötétség tragikusabb előérzete.
Tényleg: alig akad olyan festőnk, akit az izzó napkorong valóságos és mitikus látványa ennyire megbabonázott volna (l.: Egry József vagy Bene Géza munkásságát).
Igaz, nála nemritkán csonka, torzószerű adaptációkat észlelhetünk. Ilyenképp tudniillik méretessé, monumentálissá duzzad a gömbölyded alakzat. S hiába látunk zárt,
egylényegű félköröket, minthogy e fókuszok alkalmanként íves, szerkezetes fényrétegekben gyűrűznek tovább. Nekem a lebukó nap felemelő, misztikus látványáról mindenesetre az őszi évadok különleges helyzete villan eszembe. Ilyenkor nem csupán az
égi fénysugarak, hanem a barnás, vöröslő fakoronák is üdítő meleget árasztanak.
Mintha a természet úgy rendelkezne: pont a téli végzetek beköszöntése előtt kell átélnünk a létezés leggyönyörűbb, legtelítettebb és legkatartikusabb pillanatait. Olyanféle
intelem ez, mint ami Montaigne aforizmájában is testet ölt, s lényegében az egymást
tápláló, termékeny kontrasztok dicséretére vonatkozik. Elvégre: „Aki meghalni tanítaná az embereket, az élni tanítaná őket”.
Színpompás élet, koromfekete halál? Aztán tobzódó fények, baljóslatú árnyak?
Aki gondolati, formai gyújtópontot keres Kohán párhuzamosan futó, duális képsorozataihoz, az alighanem vöröses, ragyogó napkultuszához fog kilyukadni. Más szóval:
természeti gyökerű, kozmikus szemléletéhez. Ami annyit tesz: ő alapvetően mégiscsak
a tobzódó fények és színkáprázatok rajongó szerelmese. És nyilvánvaló vonzalma
Delanuay iránt is alighanem innen eredeztethető. Hogy másfelől mégis a komor, drámai hangzatok hiteles, kemény megszólaltatója? Ennek ugyanúgy megvannak a személyes és kortársi indítékai. Nem elég ínséges, küzdelmes pályafutása, ám a világháború
iszonyú körülményeit is érzékenyen átélte. Így még inkább fogékonnyá vált a kisemmizettség, a fájdalom és a gyász momentumaira (pl.: Töprengő, A háború éveiből).
Más lapra tartozik, hogy ő ilyenképp is gyakran túllépett a földhöz ragadt, expresszív
alföldi szemléleten. Nála a konstruktív fegyelmű, fehér ragyogású házak nem csupán
a földi térségek szolgai megtestesítői, hanem a kozmikus létezés tágasabb, csillagfényű
zónáit is megsejtetik (pl.: Föld és kozmosz, Fehér ház). Mint ahogy elevenen villogó,
sárgás napraforgó képeit is plasztikusan beilleszthetjük ebbe az univerzális sugallatú,
mitikus naprendszerbe (l.: Van Gogh példáját). Nem mintha Kohán a hierarchikus,
rendszerszerű láttatás elkötelezettje lenne. Dehogy. Ő sokkal inkább rendkívül érzékeny, ösztönös alkotó.
Ám szemlátomást mélységesen tiszteli a dolgok, az emberek egyedi méltóságát.
Vegyünk hát egynéhány konkrétabb, kiemelkedő példát! A rusztikus képzetű,
nagyléptékű Parasztasszony már szokatlanul tömör, koncentrált nézőszögével is meghökkenti a nézőt. Pusztán csak egy fejkendős, szikár fejformát észlelünk, semmi többet. De a szerkezetes, architektonikus előadás valami különleges, démoni erőt kölcsönöz a figurának, amit a feszes, monumentális térszervezés és az alulnézeti beállítás még
jobban meghatványoz. Mégsem kell féltenünk a figura személyességét, belső szuverenitását. Mert indulatosan csapongó, világoló barnák és kékek jelzik az asszony arcvonásait. Ezek ráadásul belülről felszikrázó, expresszív fénynyalábok. Akárcsak a holland

112

tiszatáj

nagymester, Rembrandt esetében. Pedig sokkal inkább Nemes Lamperth vagy a mexikói monumentalisták szuggesztív vitalitását idézheti e remekmű. Az Anyám című
kontrasztos olajkompozíción viszont szerény, profilba állított parasztasszony kerül
elénk. Bár a komor, fenyegető árnyak a végzet démonait sugallják, mégis egy méltóságos, kultikus jelenet szemtanúi vagyunk. Az alkotó ugyanis amolyan profán, fényben
fürdő oltárt helyez szeretett édesanyja mögé. E tekintetben némileg Nagy Baloghhoz
köthető ez a piktúra.
A líraian könnyed, sejtelmes Eurydike ellenben a klasszikus eszményeket kedvelő,
viasztemperás művészt állítja elénk. Nem elég a pasztelles lágyságú, üde színkezelés, de
mindehhez árnyszerűen titkos, suhanó képzetű nőalak társul. A sűrítettebb, markánsabb hatású Pásztor viszont ismét csak összefogott, monumentális jellegével nyer meg
bennünket. Itt a háttal álló csikós, a visszahajló borjúfej és a tüzes napkorong majdhogynem átfonják egymást. Közben a síkszerű traktálásban, a tisztán csengő színakkordokban a népművészet inspirációit is megfigyelhetjük. Sőt az egyiptomi művészet befolyását is. Aztán a Háború éveiből című alkotás irgalmatlanul zárt, tragikus aszszonyalakját sem hagyhatjuk szó nélkül, ahogyan a rálátásban pihenő, szerkezetes és
színtömbös Fekvő nőt sem. A tájlátomások köréből pedig leginkább a Bivalyos szekeret
emelném ki. E robusztus, felfokozott sugallatú képen a fekete koporsó, a megsemmisülés képzete a vaskos, mértanias földi matériákkal és a vörösen gyűrűző, kozmikus
napkoronggal konfrontálódik. Mintha a halál misztériuma jócskán túlmutatna a praktikus testi, anyagi szempontokon. Ahogyan a Tanya viharban című képen is a természeti és tárgyi elemek őserejű, heroikus küzdelmét regisztrálhatjuk. Másrészt meg
a kontrasztos, drámai előadás és a dekoratív tónusok bravúros ötvöződését. Végül az
alkotó megkapóan virtuóz, dinamikus és monumentális rajzművészetében is efféle elementáris belső energiák munkálnak (pl.: Kévekötő, Asszonyok, Tanulmány).
Aligha kétséges: Kohán György karakteres, drámai és lírai dekorativitással csengő
újklasszicista piktúrája csak körülményesen illeszkedik bele a vásárhelyi művészet
kissé szűkreszabott, konzervatív kategóriájába. Ámbár Kurucz D. Istvánnal együtt
pont ő az a mester, aki szerves, tanulságos hidat épített a század eleji és a kortársi törekvések közé. Ez a progresszív, átvezető misszió egyébként a jelenlegi felvonulásból is
kiolvasható. Miként némiképp azt is megérezhetjük, hogy a konstruktív hajlamú,
drámai és dekoratív Kohán több ponton szinkronban áll Barcsay és Bene Géza festészetével. Egészében azonban egy olyanféle szellemi, művészi frontáttörést hajtott
végre, mint egyik kiváló talentumú szobrászunk. És itt az archaikus keménységgel,
barbár indulattal mintázó Kerényi Jenőre gondolhatunk.

Szuromi Pál

A Tiszatáj Alapítány kuratóriumának döntése alapján ebben az évben szerzőink közül Simai Mihály és Tőzsér Árpád munkásságát ismertük el. Az április
11-én, a szegedi Várban megrendezett irodalmi esten a díjakat Ott József,
a Csongrád Megyei Közgyűlés alelnöke adta át, laudációt Olasz Sándor és Pécsi
Györgyi mondott. Az irodalmi esten közreműködött Babos Ágnes és Czene
Zoltán.
*

A Szegedi Írók Társasága március 21-én Virágnézetünk alapjai címmel rendezett irodalmi estet, melynek vendége Pintér Lajos költő, a kecskeméti Forrás
szerkesztője volt. Az ötvenedek születésnapját ünneplő íróval Olasz Sándor
beszélgetett.
*

A Tiszatáj könyvek legújabb darabja klasszikus –
magyar – irodalom – történet címmel jelent meg.
A kötet Császtvay Tünde, Dajkó Pál, Dávid Péter,
Devescovi Balázs, Fórizs Gergely, Hász-Fehér Katalin, Kárpáti Zsuzsa, Keresztúrszki Ida, Labádi Gergely, Milbacher Róbert, Rákai Orsolya, Solymosy
Boglárka, Szabó Ágnes, Takáts József, Tóth Benedek, Z. Kovács Zoltán tanulmányát tartalmazza.
A szerzők az utóbbi tíz évben a szegedi bölcsészkar
Klasszikus Magyar Irodalom Tanszékének Doktori
Iskolájában tanultak. A könyvet Labádi Gergely és
Dajkó Pál szerkesztette.
Júniusi számunk tartalmából:
FENYVESI OTTÓ, KOVÁCS ANDRÁS FERENC, MONOSZLÓY DEZSŐ,
TÉREY JÁNOS versei
BÁLINT PÉTER, DARVASI LÁSZLÓ, KISS LÁSZLÓ prózája
SÁNDOR IVÁN esszéje
Emlékezés a kilencven éve született Weöres Sándorra

Ára: 250 Ft
Előfizetőknek: 200 Ft

