Juhász Ferenc köszöntése
Lászlóffy Aladár, Marsall László,
Petöcz András versei
Bálint Péter, Ferdinandy György prózája
Jókai Anna apokrif imái
Demény Lajos, Dér Terézia tanulmánya
Varsa Mátyás: A legrégibb magyar mítosz

tiszatáj
IRODALMI FOLYÓIRAT

Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
....
a Nemzeti Kulturális Örökség Minisztériuma
Nemzeti Kulturális Alapprogram
Tni m
támogatásával.
M-mii KlSPBAMS Oltóksw;
% JL /
VoT»^
Felelős
kiadó:
Tiszatáj
Alapítvány.
MIMMIMKl MA
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e y-ail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HIRKER Rt. és az N H Rt. Előfizethető a hírlapkézbesítőknél és a Hír lapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 8. SZÁM
2003. AUGUSZTUS
JUHÁSZ FERENC: Kivonulás a reményből (Vujicsics
Sztoján emlékére) .....................................................
KASS JÁNOS: Juhász Ferenc 75 éves ...............................
TANDI LAJOS: Szarvasok csapásán (A Cantata Profana
műfaji triptichonja) ..................................................
BÁLINT PÉTER: Egy kretén vallomásai (Regényrészlet)
LÁSZLÓFFY ALADÁR: Alternatív; Szeged felől jön egy
halász; Hungarica; Koratavasz .................................
MARSALL LÁSZLÓ: Öreges lamentáció; Igric-gajd .........
FERDINANDY GYÖRGY: Végbélfájdalmaim ..................
PETŐCZ ANDRÁS: Az iowai indiánok búcsúja Orbán
Ottótól; Orbán Ottó azt nem; egy hajléktalan vallomása; mint másnak a madleine sütemény ............
JÓKAI ANNA: A magzat imája; A fáraó utolsó imája ....
TÜSKÉS TIBOR: A sepsiszentgyörgyi csillagnéző (Veress Dániel) ...............................................................
LENNERT TÍMEA: Hasonlat; Szürkület; Együtt; Mást
látni; Ihlet .................................................................
MÓRA ZOLTÁN: Játék; Kasszandra; Intés; Elvira Madigan; Impotencia ........................................................

3
7
9
24
41
44
46

50
56
58
63
66

ÖRÖKSÉG
HOPPÁL MIHÁLY: Mítosz és szavak (Megjegyzések egy
dolgozathoz) ............................................................
VARSA MÁTYÁS: A legrégibb magyar mítosz ................
DÉR TERÉZIA: A liturgikus énekek Szent Istvánja .......

69
69
85

SZABADOS GYÖRGY: Erdély első századairól ............... 93
DEMÉNY LAJOS: A magyar–román viszony válságos
korszakát elemző összefoglaló margójára ............... 98
PÉTER LÁSZLÓ: Németh László színháza Vásárhelyen 104

MÛVÉSZET
SZUROMI PÁL: Fogas feszületek (Aranyi Sándor fotókonstrukciója) .......................................................... 106
OLASZ SÁNDOR: A körülírhatatlan veszteség (Balassa
Péter halálára) .......................................................... 111
Szerkesztői asztal ........................................... a belső borítón

ILLUSZTRÁCIÓ
Cantata Profana-illusztrációk a 6., 8., 40., 49., 62., 65.
és a 110. oldalon
ARANYI SÁNDOR Konstruktív c. fotója a 108. oldalon

JUHÁSZ FERENC

Kivonulás a reménybõl
VUJICSICS SZTOJÁN EMLÉKÉRE
Egyszerű voltál, mint a babarózsa, tearózsa,
mosolyrózsa egy-élet virágzás,
tiszta csönd, szakállas Éden,
egyszerű voltál, mint a kalászos fűszál, mint a tulipán,
mint a megmaradásban az igéret,
mint a létezők tüze, a zöld, a piros, a kék, a sárga
kerek valóság, fodros magány
illatos mennyből és illatos pokolból,
hiszen minden élet-szerkezet olyan bonyolúlt
rejtelem-csomagokból, sejtelem-szálakból
szőve, átitatva reménnyel és irgalommal,
szőve, összeragasztva,
tűkkel, késekkel berácsozva belűl,
halszálka-függönyökkel
belobogva és működés-esernyőkkel betapasztva,
belső lobogás, bolyongás, vihar-előtti csönd
hálóival végtelen magánnyá kitömve,
mint az Indiai tigris az óriás üvegdobozban.
Hallod Barátom, süket virágom,
aki voltál és már nem vagy,
halál-süket, végig süket
mint a fül-nélküli égitestek,
mint az önmagába töpörödött anyag
a neutroncsillag végső sűrűségben.

4

tiszatáj

Ember voltál, akit szeretni kellett!
Hiszen mi mást tehettem, mint szeretni téged,
szeretni téged Barátom, fekete ikon,
könnyű galambtipegés csipke-járású súlyos remény,
magány-remény,
a földvonzás mágnes-súlyát legyőzni akaró,
és szorongás-burkod a teljesülés és kifejlődés bábja,
kristályvonal finom szálakból, selyemvonalakból rács-részletesen,
sűrűn, vastagon zárt tok,
földimogyoróhéjszerű selyem élet-koporsó,
amelyben az életfeszülés rettenete és belső ragyogása,
puha csillogó lét, szárnyas jövő, hernyó-púphullám-araszolás a Földgolyón.
Élő ikon voltál. A zárt-csönd ikonból kilépett
sejtelem-zártság.
Kiléptél a merev jelentésből, a zománcarany függőlegesből,
lejöttél a nem-kereszt parázsról,
mint a gyerekként megöregedett szakállas Jézus
a Glóriás Csönd-Anya öléből
és mosoly-léted ömlése, csörgő és susogó áradása, mint a
zöld folyam, súlyos vibrálás, fodor-csörömpölés lebegés,
és fiatal, pipacsos virágmezők léted partjain.
Költő voltál, verset szerbül írtál.
Nekem ezt sose mondtad.
Vasco Popától tudtam meg, irgalmas szégyen
egy közös vacsoránkon Belgrádban, szó-öcsém,
szakállas bondor delfin-okosság.
Fekete koszorúba ágyazott fogsoros fehér mosolygás
Jaj-vigyor.
Szavaid, a versekké préseltek,
vers-szavaid, mint keresztfa-szálkák
Krisztus vállán, nyakán, tarkó-bőrében,
mint a töviskoszorú-madárcsőrök Krisztus homlokába,
fejbőrébe törve.
Mint a lábszögek, tenyérszögek.

2003. augusztus

5

Hol vagy már
te mosoly-mohóság, szégyenkező boldog falánkság,
édeni könnyű csipke-hömpölygés a rettenetes köveken,
sorsok felhő-viszálya gömbölyűség,
remény-szerelmes árva gondolat?
Néztem óriás sárga koporsódat
a pravoszláv katedrális szines süvegtalaján
és eltűnődtem: milyen lehetsz most?,
hogy viseled tested üres csigaház-magányát,
te önmagadba zárt sötét szóda-bokor, szivárvány-hal
a doboz-sötétben fehér selyemmel letakarva.
Te szivárványszínű okos összeomlás,
te szivárványfoltos kivonulás-bánat.
Te szivárvány-páraív őshal,
lefele-készülődés:
kivonulás a reményből.
Köröttem a temetés-nép,
a gyász-nép, a siralom-közösség.
És égő gyertyák, gyertyák, gyertyák.
És ezer égő vékony fehér gyertya a kezekben:
és csorgott a forró, könnykristály viasz
a kezekre, kézfejekre, tenyerekre, ruhákra,
mint az ítélet boldogtalan ökrendezése.
És papok, püspökök aranyban, ezüstben, feketében,
mint arany-lombhullás a füstbarlang népmesében
és aranykeresztek, aranysüvegek,
a fekete szakáll-arc fölött mint fekete szakács-süvegek
a papi gyászkalapok.
És dörgött a kórus akár az Adriai tenger bóra-vihara.
És feleséged a koporsó mellett,
mint feketefátylas gyászliliom, könnytelen virág felhőcsipkéből,
koromból.
És újra csönd. A halott nem dörömböl.
Az emberek: Húsvét-szigeti kőszobor-fejek.

6

tiszatáj
Fekete, fekete, fekete!
Fekete az arany felelete.
Aztán a férfiak vállukra vettek,
vállukra vették koporsódat
te föl-nem-támasztható föltámadás-igéret.
Vállukra vették koporsódat,
ahogy apámat is vállukon vitték barátai a temetőbe.
Hogy lemerüljön a földbe.
Hogy lemerülj a földbe
és eltünj az ősanyagban,
mint bálna az ágaskodó, habzó, kagylóbarlang vízmorajban.
Aki voltál emberalakban
és talán fölkelsz a túlvilág-mámortudatban.

KASS JÁNOS

2003. augusztus

7

Juhász Ferenc 75 éves
A konok idő nem kegyelmez, közönyösen gázol át rajtunk, a banális és
unalmas ismétlődő hétköznapokon, a piros betűs ünnepeinken, és alig hogy
kinyitottuk az új naptárunkat, rémülten látjuk, hogy már vehetünk is másikat,
egy újat: ez betelt!
Betelt ezzel-azzal, lényegesnek tűnő lényegtelenségekkel, fontosnak tűnő
randevúkkal, fizetnivalókkal!
Íme június 21-én felütve a naptárt: nyári napforduló, félidő, akár egy rossz
futballmeccsen. Eltelt a félév, félúton 2003-ban, de megállít egy fontos bejegyzés s mellette egy oroszlán rajza

Augusztus! Az Oroszlán jegye! Születésnap! Juhász Ferenc születésnapja.
Hetvenöt éves a költő, az egykori biai kamasz, akit húszévesen Hatvany Lajos
„ecce poeta” felkiáltással köszöntött. Nagy László és Kormos Pista kortársa,
Ferenczy Béni modellje, húsz évesen Kossuth-díjas költő.
Ma, június 21-én, a nyári napforduló idején, amikor e sorokat írom, elkezd
peregni bennem a film s látom az egykori New York kávéház mélyvizét, Csillag Verát, kezében „A tékozló ország” frissen megjelent kötetével.
Az üvegajtón belép Vas István és Réz Pál, Czibor János, majd Domokos
Mátyás.
A bennem pergő szürke, fekete-fehér film színesre vált és Illés Endre érkezik elegánsan, világos vászon öltönyben. Egy rövid snitt, Csernus Tibor képe,
„A három lektor” ismét színesben, majd az Oktogon, a „villanyfény-neon Magyarország”, lent a zörgő orkánkabátban nyüzsgő tömeg.
Közben egy híradó-részlet megint, a vásznon tankok csörömpölnek, majd
csúsznak meg csikorogva a villamos síneken, irányt változtatva a Hősök tere
felé.
A Szent István körúton, a Berlin étteremnél gépágyú sorozatok porolják
a vakolatot. A Vígszínháznál halott hevert hason fekve a törmelék között a téglaporban.
Azután előbukkan a múltból Zelk Zoltán, már leülte súlyos börtönbüntetését, és „a Sirály” című gyönyörű versével vezekel.

8

tiszatáj

De hát nem erről akartam írni, hanem Juhász Ferenc hetvenötödik születésnapjáról, az Új Írásról, Kassák Lajosról, akinek nyolcvanadik születésnapját
a Fészekben ünnepeltük, s ahol Latinovits mondta a költő nagy versét, „A ló
meghal, a madarak kirepülnek”.
Kellene írni az Új Írás különszámáról, amit nem engedélyeztek, s csak harminc oldalon jelenhetett meg, kellene írni Juhász Ferenc ötvenedik születésnapjáról, amit Szegeden ünnepeltünk a Bartók Béla Művelődési Házban, ahol
Nagy Attila szavalta a verseket. Kellene írni Miskolcról, Dubrovnikról, Amerikáról, Párizsról, s a Rózsadombról, a megjelent kötetekről, a barátságról, talán még a szeretetről is.
De a közöny, a csörtető vandalizmus, az értékeket mélyen lenéző pöffeszkedés korában ki hisz az írásnak, ki hisz az írónak?
A szétrugdalt és tönkretett eszményeinket semmibe vevő időben a naptárt
kézbe véve az augusztusi születésnapi dátum biztos pont és egyben lehetséges
remény, hogy a költő Juhász Ferenc alkot, ír, és Hatvany Lajos látnoki mondata immár több mint fél évszázad fényét veri vissza.

Kass János

GÖTZ JÁNOS

2003. augusztus

9

Szarvasok csapásán
A CANTATA PROFANA MÛFAJI TRIPTICHONJA
Juhász Ferencnek

Volt egy öreg apó.
Volt néki, volt néki
Kilenc szép szál fia.
Nem nevelte őket
Semmi mesterségre,
Csak erdőket járni,
Csak vadat vadászni,
És addig-addig
Vadásztak, addig:
Szarvassá változtak
Ott a nagy erdőben.
És az ő szarvuk
Ajtón be nem térhet,
Csak betér az völgyekbe;
A karcsú testük
Gúnyában nem járhat,
Csak járhat a lombok közt;
A lábuk nem lép
Tűzhely hamujába,
Csak a puha avarba;
A szájuk többé
Nem iszik pohárból,
Csak tiszta forrásból.
Hol van már az öregapó, hol vannak a kilenc fiak?! Az apák fölött erdő sírkeresztekből, a fiúk a világ négy égtája felé. Kiáltásukat elnyomja a civilizációs
hangzavar, a nagyváros dzsungele bandáztatja az unokákat. Mérgezettek a tiszta
források, savas esők pusztítják az erdőket, a gúnyák sáros parlamenterzászlók,
orvvadászok-sebezte vadak vérnyomait őrzi a táj. Ez már a huszonegyedik század. Lehet-e nyugodásunk?
*

Az az ötvenes évek eleji Bartók-ciklus a Zeneakadémián a reveláció erejével
hatott. Egy nemzedék szembesült az évekig szilenciumra ítélt Bartók műveivel, és ez az élmény hitvallásra, kapcsolódásra, példakeresésre és ars poetica fo-

10

tiszatáj

galmazásra késztette a szárnyait bontogató művészsereget, a fényes szelek nemzedékét. Juhász Ferenc így emlékezett a Cantata Profanával való találkozás
katarzisára: „A vers két élményből táplálkozott... Fiatal költőként hallgattam
ezeket a lenyűgöző, elementáris erővel ható, hátborzongató és elmevilágosító
zenéket... Valószínűleg a Cantata Profana élménye lökte ki belőlem a Szarvaséneket... A szarvassá változott fiú költeménye a kiválás verse is... A vers szükségképpen hordozta annak a kornak jegyeit, erőit és ellentmondásait, akaratát
és ellenakaratát is... Azt a nemzedéket, mely ezt megélte, szokták ’szarvasos
nemzedéknek’ is nevezni. Fölröpült egy raj, egy nagy számú csapat... megélték
a kiválás, a metamorfózis kínjait, azt a próbát, melynek visszahúzó ereje a szülői ház, a faluközösség makacs magzatburka, lendítője pedig a megváltozott
társadalom elképzelt lehetősége... Hitünket éltette, hogy nem lehetünk olyan
kiszolgáltatottak, mint elődeink voltak...”
Gyöngyösi Imre, a későbbi filmrendező így emlékezik a nagy találkozásra:
„Űzött voltam és nagyon fiatal, mikor először találkoztam vele:
És vadra vadászott
Kilenc szép szál fiú.
A vadra vadásztak,
Annyit barangoltak,
És addig vadásztak,
Mígnem szép hídra találtak,
Csodaszarvas nyomra...
Nemcsak egyetlen verset ihletett bennem, hanem élethivatást. És mert űzött
voltam, naplót vezettem akkori élményeimről: A reggeli vonattal érkeztem
haza. Tegnapelőtt este a Zeneakadémián a Cantata Profanát hallottam. Megrázott, felkavart. Lehet, hogy meggyógyultam? Semmi baj, csak annyi erőm
legyen, hogy a szépséget mindig meglássam, s népemmel megláttassam. Akkor
minden megérte! Naptár szerint huszonhárom évesnek kellene lennem, de
még tizenkilenc sem vagyok, pedig századnyi szenvedést éltem.
Készen a vers, ezzel beérem. S máris elhagytam. Egyre nyugtalanabbul, türelmetlenebbül érzem, nemcsak a mának kell számot adnunk, hanem az egynapos, ezeréves, százezer éves emberi gyötrelemnek is, s nemcsak a holnapért
kell megfelelnünk, hanem az egész emberiség jövendő boldogulásáért is...”
A vers a keresztségben a Csodaszarvas címet kapta. Alcíme Ad notam Bartók. Egy fejezet így szól:
Anyám édesanyám az ki elbocsátott, jaj,
hatvanhétszer szülted e világot, jaj!

2003. augusztus

11
Nem emlékszem én már két gyönge karodra,
szemed árnyékára, viola színére, jaj.
Akit megloptam az kövessen,
aki elvesztett megkeressen.
Hajrá legények hajrá, ki ér be?!

A Cantata koncertélménye ihlette Fodor András Bartók-versét, melynek
részlete egyértelműen zenei érintettségű:
Úgy éled meg a Cantata Profana,
akárha mozgó horizont szakad ki
ködök nyűgéből. Eleinte csak
a kórus széles zúgását figyeltem,
aztán amikor szarvasokká lettek
a kilenc szép szál fiúk, valahogy
körülölelt a titokzatos erdő,
az eltévedtek bűvös szabadsága,
csend illata, zizegő friss vizek.
Ám hirtelen a csörtető vadász, a
rohanó hajsza! Kürtök! Jaj szegény
szarvasok, jaj apátok! Jaj hol a
levegő! Torkunk elszorul. Nyomasztó
hegyekről körbe csapkod vissza ránk a
lárma. Kábultan ülünk s végül őt,
Bartókot látom újra – mint szarvas
fölemelt ajka – hirdette a hűvös
forrás kristályos tisztaságát...
*
Bartók Béla 1914-ben Erdély hegyi útjait járva Maros-Torda megye egyik
kis falujában, Felsőorosziban jegyezte le a sokgyerekes vadászról szóló román
népballadát. A szarvasokká változott fiúk történetét – Tóth Aladár közvetítésével – Erdélyi József ültette magyar nyelvre, s a vers meg is jelent 1930-ban
a Nyugatban, majd 1932-ben a Babits-szerkesztette Új Nemzedék című antológiában. Az előszóban Babits már e versre utalva hasonlítja a „költészet szent
hegyén” végigvonuló „dalos sereget” a kilenc csodaszarvashoz. „Költők ők
mind, azaz királyok a maguk birodalmában; szuverének, mint szabad országok
fejedelmei, vagy az erdő gyönyörű vadjai; visszaérkeztek a szabadságba és
a tisztaságba ebből a rab és romlott világból. Mint a mesebeli kilenc fiúk, akik

12

tiszatáj

addig járták az erdőt, míg útjukat tévesztvén „változott belőlük kilenc hegyi
szarvas”...
Bartók azonban az Erdélyi-féle szöveget átköltötte. Az ő saját szövege nyomán született meg a zenemű. A Cantata Profana 1930-ban készült, s 1931-ben
Bartók ars poeticáját fogalmazva már a Cantatára utalt: „Az én igazi vezéreszmém... a népek testvérré válásának eszméje, a testvérré válásé minden viszály ellenére. Ezt az eszmét igyekszem szolgálni zenémben; de ezért nem vonom ki magamat semmiféle hatás alól, eredjen az szlovák, román, arab vagy
bármiféle más forrásból. Csak tiszta, friss és egészséges legyen az a forrás!”
A mű a zene- és szóköltészet páratlan harmóniája. Tóth Aladár szerint „ha
van zeneköltő, aki elindulhat ezekkel a fiúkkal a csodaszarvast rejtegető őserdőbe: akkor az Bartók Béla.” A kettős karra, nagyzenekarra, tenor- és baszszusszólóra írt zenemű nehézségét, bonyolultságát jelzi, hogy a magyarországi
ősbemutatót csak 1936-ban tartották meg. Nem volt ugyanis olyan felkészültségű kórus, amely vállalkozni mert volna a mű előadására. Vaszy Viktor érdeme, hogy a Palesztrina kórussal vállalkozott a bemutatásra. A két szólista
Rösler Endre és Palló Imre volt. Tóth Aladár 1936. november 10-én a Nyugatban így fejezi be kritikáját: „A farkasok dala ez a titáni muzsika a szolgalelkűség korában. De ugyanakkor sajgóan fájdalmas, forró emberségével lelkünk
legmélyébe markoló üzenet, melyet egy költőóriás küld nekünk, egy királysaslelkű ember, aki köznapi életünkből kiszakadt az örök szabadság ... magányára.” Keszi Imre pedig így fogalmaz: „...A Cantata a természet és a szabadság
zenéje, mely gátakat nem ismer, csak amelyekkel önmaga szabályozza magát...”
A huszadik század egyik legmegrázóbb, legnagyobb hatású műve született
meg. A Cantata Profána már bemutatás után is hatott, de újraéledése a hatvanas évekre tehető. Az újrafelfedezés csodája terebélyesítette azt a hatalmas művészi világfát, mely Cantata-ihlette költeményekből, festményekből, szobrokból, rajzokból, bábjátékokból, kárpitokból, filmekből épül.
*
A bartóki zene otthonra talált a nemzet szívében. Zeneértők és botfülűek,
művészek és műélvezők szeretete és tisztelete kíséri, ápolja, gazdagítja. Több
a hívője, mint az értője, több a védője, mint az értelmezője, mégis irodalmunk
huszadik századi legjobbjai szinte kötelességüknek érezték kapcsolódni Bartókhoz, a bartóki modellhez, Bartók egyes műveihez. Mindenekelőtt a Cantata Profanához. A sok száz vers közül idézzünk fel néhányat. Álljon itt elsőként Illyés Gyula himnikus Bartók-verse. Fodor Ilona mutatja ki, hogy Illyés
nem érti Bartók zenéjét, de érti Bartókot. Mert érti a kort, melynek zenéjét
Bartók zengi „idegek húrjaival”. Nem érti a zenét, de érti a bartóki gondolatot,
mert mindenkinél jobban átéli, mert újra és újra megéli a kor süketségén át

2003. augusztus

13

önmaga botfülűségét is, mely elzárta nemcsak Bartók zenéjétől, de magától
a zeneköltőtől is. Illyés verse – csakúgy, mint Bartók zenéje – a nép és nemzet
sorsának mély átéléséből, felelősségvállalásból táplálkozik. Hirdetni is egyet
hirdetnek: nép nélkül nincs hazafiság, nincs forradalom, nincs nemzeti történelem. Íme ennek igazolására néhány sor a hatalmas versből:
„Hangzavart!” Azt! Ha nekik az,
ami nekünk vigasz,
hogy van, van lelke még
a „nép”-nek, él a „nép”
a hangot ad! Egymásra csikorított
vasnak s kőnek szitok
változatait bár a zongora
s a torok fölhangolt húrjaira,
ha így adatik csak vallania
a létnek a maga zord igazát,
mert épp a „hangzavar”,
e pokolzajt zavaró harci jaj
kiált
harmóniát!
Mert éppen ez a jaj kiált
– mennyi hazugul szép éneken át –
a sorshoz, hogy harmóniát,
rendet, igazit vagy belevész a világ;
belevész a világ, ha nem
a nép szólal újra – fölségesen!
És a sor hosszan folytatható. Nagy László több versében és vallomásában
adózik Bartók szellemének. A Lássatok csodát című, Bartók emlékének szentelt
verse is Cantata-utalás:
Rám jön a világ, uszítja
vérfoltos agarait,
a szép vadat, aki én vagyok,
nem védi meg a csalit.
Ugatás, kürtök réz-torka
megrontja virradatom,
inaimat húrként pengeti
hirtelen riadalom.

14

tiszatáj
Ivadékaim szélednek,
egyedül maradok itt,
figyelem, ahogy a pirkadat
s puskacső összekacsint.
Tarara, drumm – és elbukom
Életem nem volt hamis.
Lássatok csodát: az életre
Mosolygok nyúzottan is!

Ezt a személyes űzöttséget fogalmazta meg a Bartók és a ragadozók című
prózaversében, s ott sem kerülhette meg a szarvas motívumot:
Nem az erdő, nem a levegő, meg a víz remek királyai nem ezek
a vadak ólálkodnak és örjöngenek a szívünk körül...
Nagy László a huszadik század ragadozóit szembesíti a humánum tiszta
megjelenésével. A bartóki öntörvényű világgal szemben ott az ellenpólus,
a „szívdöglesztő álarcok személye”. Példája Bartók hiteles élete, a szarvas-sors
vállalása. S akkor nem adjuk meg magunkat se a bánatnak, sem az elkeseredésnek, sem a „dögvész-országnak”. A vállalt sorsot férfias haraggal és ember-szerelemmel kell végigharcolni bármiféle ragadozók között, bármiféle csábítások
ellenére. S mint a József Attila-i intés, a Mindenség lehet csak a mérce, ami cél
és megváltás egyszerre.
Megidézte a Cantatát Jánosy István is Pokoltánc szarvasokkal című versében.
A három tételes mű mint egy gigászi Brueghel-kép, egy félelmetes pusztuláspusztítás vízió. A szörnyű haláltáncot járó Bartókot, az elembertelenedett törvények, a pusztulás-világ áldozatát a szarvasok, egykori elfedett fiai tanítják új
törvényekre. A Háború géniusza ellen csak egy új törvényű világ győzedelmeskedhet.
S itt van Rónay György néhány sora, melyben a természet csodáit, mindenható himnuszát zengi!
Ó, vadon erdők! Kusza bozót! Ó, vak viharokban
síró nádasok! Ó, patakok, hegyek és remegő dús
sírok! Emberi szív! Ó, szarvasok! Állt az erdő
csúcsán, büszke patáit a légbe emelve a Dámvad...
Vagy Boda István, aki Bartók-versében többek között ilyen sorokat ír:
És akkor sem, ha rádől a világ
harsogva felnőtt bábeli kora.
Csak állt, csak állt, s az örök muzsikát

2003. augusztus

15
hangfogózta már rejtett mosolya,
a titkaiban mint futó szarvasok
lopakodtak a fényes tavaszok
s a jövendő tisztulóbb lábnyoma.

Géniusz című versét Bartók szellemének ajánlotta Keresztury Dezső, aki az
„emberi szörnyek” elől a szelíd, befogadó és megértő természeti közösséget választaná:
Ó, ha lehetne megint, mint régen bújni az erdőt!
aludni virágokkal,
játszani szarvasokkal,
esőbe, szélbe rohanni,
tiszta forrásra akadni!
Megsimogatnám szarvasünők meleg orrát,
hallgatnám kérődző barmok őrlő fogai neszét,
fészkükre tért madarak gyengéd csipogását,
halk zizegését az avarban: s teremtve teremtő
ég tág lélegzését!
Csoóri Sándor is megírta a maga Cantata profanáját, a „vállig nőtt hajúak”
elszakadási próbáit. Ez már nem is generációs ellentét, ez már végleges szakítás,
ahol nem lehet hívó szó, ahol már nem értik egymás nyelvét, ahol egy globalizált nemzedék dob kesztyűt az előtte járó generációnak.
Ne keress bennünket,
ne várj,
te dohányszagú öregember,
te kutyaól-mellű szegény.
Nem vagyunk már a te fiaid,
fölszarvazott szörnyetegeid inkább.
Ha ajtó nyílik, mintha kések,
S ha szólunk,
Félrebeszélünk, mint a hamistanúk.
Rárontanánk a házadra
s lesodornánk a cserepeit, mint a légnyomás,
rázkódnánk melletted,
mint a villanytelep.
Széthasadozna a tányér,
a borospohár.
Vállig-nőtt hajunk: földrészek gyökérzete,

16

tiszatáj
átszőné gyomrodat,
lenne belőled szőr-kosár,
gyúlékony hazák fészke,
hamuba kotort halott.

Minden Cantata-ihlette versek között a legkiemelkedőbb Juhász Ferenc
nagyszabású költeménye, A szarvassá változott fiú kiáltozása a titkok kapujából.
Juhász verse úgy öntörvényű, hogy minden sorában hű a bartóki gondolathoz.
Nem szolgalelkű, hanem szabad; nem interpretál hanem saját katedrálist épít.
A századeleji gondolatok a század közepére transzformálódtak. A nemzedéki
kérdés, a szabadság problematika, ember és környezetének ellentmondásai
megmaradtak, csakhogy az új viszonyok között új válaszokra van szükség.
Művészi, költői válaszokra. Ezeknek fölvezetése és megfogalmazása a Szarvasének. A népi költészet szürrealizmusa, szimbólumrendszere és a modern kor
asszociációs pályái nagyszerű lehetőséget teremtettek Juhásznak. Az eposz ritmusai, szürreális képsorozatai, asszociációs kapcsolódásai egy új teljességet ígérnek. Hogyan is változott a Cantata szimbólumrendszere Juhásznál? Itt csak
egyetlen szarvasfiú van, a falu közösségéből kiszakadt, a nagyváros kapujában
álló költő. Nem az apa szólongatja fiát, hanem a személyes létből fakadóan az
édesanya. A metamorfózis teljes, a természeti létből szakad a fiú a civilizáció
terepére. Visszatérés nincs, a vállalt sorsot meg kell élni, ha belehalunk is.
Csak meghalni megyek, meghalni oda vissza,
meghalni megyek édesanyám
+++
akkor leszek a kisfiad újra,
mert az csak neked fáj édesanyám
A szarvasfiút vissza-visszahívó anya – szinte akarata ellenére felmagasztosuló alakja – lesz a fiú számára az igazi mérce, valódi igazságok, valódi értékek
mértéke is.
Én hívlak, a te édesanyád,
gyere vissza édes fiam, ó, gyere vissza,
a dolgoknak adj újra elrendelést,
a tárgyaknak fegyelmet, szelídítsd meg a kést...
S hogy a fiktív és igaz valóság a költőben és költeményében is mennyire relatívvá lesz, az anyai szemről kell elhinnünk, hogy immár nem földi dolgok látója, a tiszta forrásról, hogy utópiává variált kép. De éppen a koncepció ereje,
életessége, tömörsége és egyszerűsége az, ami legyőzi a gondolatvariációk sodró
zsúfoltságát és szándékolt kuszaságát.

2003. augusztus

17
Jaj anyám, jaj anyám, én jó édesanyám,
a szülői házban nincsen maradásom,
nekem a zöld erdő lehet csak lakásom,
gubancos nagy szarvam nem férne házadba,
temető-agancsom nem fér udvarodba,
az én lombos szarvam dübörgő világfa,
csillag a levele, tejút a mohája,
csak szagos füveket vehetek a szájamba,
első-szőrű gyepet fonhatok nyálamba,
nem ihatok én már virágos pohárból,
csak tiszta forrásból, csak tiszta forrásból!

Ezt a motívumot harsogja túl versben a nagyváros. A fiú a titkokat rejtő civilizációs rengeteg kapujában áll. Ezeket a titkokat kell megfejteni, meghódítani, megénekelnie. A bartóki természet-kikötővel szemben az új kikötő a város dzsungele.
Édes fiát az anyja hívta,
messziről kiáltott:
gyere vissza édes fiam, ó, gyere vissza
hagyd azt a kő-világot,
kő-erdő szarvasa, füst-köd, villanyhálózatok, vegyifények,
vas-hídak, villamosok habzsolják föl a véred.
Rajtad naponta száz sebet ütnek, te sose ütsz vissza, én hívlak, a te
[ édesanyád,
gyere vissza édes fiam, ó, gyere vissza.
Ott állt az idő hegygerincén
ott állt a mindenség torony-csücskén,
ott állt a titok kapujában,
szarva-hegye a csillagokkal játszott,
a szarvas-hangon a fiú így kiáltott,
visszakiáltott szülőanyjának:
anyám, édesanyám, nem mehetek vissza,
száz sebem kiforr színarannyal,
naponta lerogyok, száz golyó szügyemben,
naponta fölkelek, százszor teljesebben,
naponta meghalok három-milliárdszor,
naponta születek három-milliárdszor,
szarvam minden hegye kettős-talpú vas-villanyoszlop,
szarvam minden ága magasfeszültségű-áramvezeték,

18

tiszatáj

szemem nagy kereskedelmi hajók kikötője, ereim fekete kábelek,
fogaim vas-hidak, szívemben tajtékozzanak a szörnnyel-hemzsegő tengerek,
minden csigolyám lüktető nagyváros, füstölgő kő-bárja a lépem,
minden sejtem nagy gyár, atomom naprendszer,
heregolyóim a nap-hold, a tejút a gerincvelőm,
galaktika-fürtök agyam egy sejtése...
*
A Cantana Profana triptichonjának harmadik birodalma a képzőművészet.
Az a táj, erdő, rengeteg, ahova Bartók Cantatajából a színekbe, vonalakba,
formákba – lapokra, vásznakra és kőbe-fába álmodott szarvasokat tereltük.
A szarvas-motívum nem ismeretlen a magyar művészetben, különösen nem
a nép évszázados ábrázoló-művészetében. A magyar nép története folyamán
megőrizte, ápolta, dédelgette eredetünk történetének, legendájának misztikusan tisztelt és szeretett állatát, a csodaszarvast. Ha a magyar művészet tárgyi
néprajzán tekintünk végig, számos használati tárgyon találhatunk festett, spanyolotott, karcolt szarvasokat. Tülkökbe vésett szarvas-legendákat, bőrbe domborított, tálakra festett szarvas állatokat. Ehhez az évezredes motívumhoz adta
a bartóki mű az új gondolatot, az új eszméket. Ezeket a Cantata-ihlette vágyés álomvilágokat próbálják megfesteni-faragni a művészek úgy – akár a régi
mesterek freskóikon – Bartók és szarvasai mellé saját arcmásukat, sőt nemzedékük, a „szarvasos”-nak keresztelt nemzedék portréját is megfestik, megfaragják. Festők és szobrászok is megkísérlik vágy és valóság, szándék és beteljesülés, indulás és megérkezés két pólusát összeszikráztatva a betekintést a bartóki
szintézis titkaiba. És jelképeik, szimbólumaik mögött a XX. századi ember
érzés- és gondolatvilágát, a század forrongó totalitását is láttatni.
Tóth Ferenc festőművész három színnel festette meg Bartók Béla portréját.
Három színnel: vörössel, feketével és arannyal. Így vall:
„Őt, sajnos már nem ismerhettem, így csak film- és fotóélményeimre támaszkodhattam, mikor a portrét festettem. Hosszú évekig készült a kép, mert
mindig felfedeztem valamit, újat a muzsikában, amit még nem éreztem jól
a képen. Az átfestések során változott a háttérben lévő szimbólum is. Először
a magyar népdalok büszke pávagalambja volt a feje fölött. Most utóbb a Cantata
Profana csodaszarvasának jelképes arany trófeája, mely a művész feje fölött töviskoronára is emlékeztet. A portrén a szemeket hangsúlyoztam, mint tiszta
vizű forrást, mely oly kifejezővé, oly lobogóan élővé teszi ezt a nemes arcot.
A fejen áthatoló különböző színárnyalatokból kialakított gyűrűzés: a hang kozmikus képe, a lélek hullámzó kútja. Bartók zenéje több más képemet is inspirálta. A Cantata Profana megjelenítése nem könnyű feladat. Többször megpróbáltam az átlényegülés magas fokú szimbólumát, a „titkok kapujá”-t képpé

2003. augusztus

19

formálni. A legutolsó megfogalmazást érzem a legkifejezőbbnek. A szarvassá
változott fiúkét, akik egyben szarvaik ágas-bogas ritmusával maguk alkotják
az erdőt. S a „fák” a Nap körül táncolnak a szabadságot szimbolizálva. Nem
történetet akartam illusztrálni, hanem érzéseket kifejezni, melyeket belőlem
a munka hozott felszínre.”
Szalay Ferenc festőművész képét a „csak tiszta forrásból” élménye hatja át.
Művészetének első ihletője a korareneszánsz tiszta formakultúrája, melyhez
Szalay hozzáadta a kor nyugtalan, drámai ellentétekre is érzékeny gondolkodásmódját. Szépség és tiszta ösztönök győzelmét keresi a megszokottal, elöregedővel szemben. Eszközei egyszerűek és frissek, és ez a bonyolultan szimbolikus kompozíciókat is áttekinthetővé, egységes egésszé teszi.
Szalay Ferenc Cantata Profana című festménye öt részből áll, öt egységből,
melyek egymásnak adják át szép sorban a történés fonalát, a képi ritmust,
a belső architektúrát, feszülő dinamizmust, művészi-képi dialektikát.
Első látásra epikus alkotásnak tűnik a kép: öt egymáshoz kapcsolt táblaképben mondja el sajátos eszközeivel a szarvassá változott fiúk szomorúbüszke történetét. Nem egyszerű vizuális epika ez. A műben a gondolatokat és
érzéseket az egymáshoz kapcsolódó szimbólumok hordozzák, melyek tág teret
adnak az asszociációknak: az öreg apó meggyötört feje, a kilenc fiú egymásba
átható, szemekkel hangsúlyozott csoportja, az erdő, mely tiszta, zárt és jelképes, az erdőből kitekintő két szem, a fiú-szem és a szarvas-szem, a kilencre
terített asztal, a tárt ajtó, az idős anya gyökérkezeivel eltakart arca, mély-barázdás homloka és a szarvassá vált fiúk egymást átható közössége, agancsuk
rengetege.
A részek összecsengenek egymással, erősítik a hatást, az összefüggések nyomán a szimbólumok szimbólumrendszerekké válnak, állítanak és tagadnak, tézisek és anti-tézisek – megteremtik a művészi dialektikát.
Hogy a képzőművészet nyelve milyen nehezen fordítható szavakra – erről
tanúskodik Szalay Ferenc Fodor Ilonához írott levele: „...Legutóbbi levele
után hozzá is fogtam lelkesedéssel, hogy megírjam a kért szöveget. Írtam, aztán
rájöttem, nem jó és rövid, amit írtam, mert a szövegből csak azt derült ki,
hogy találtam négy egyforma deszkát, amire elkezdtem festeni, és úgy láttam,
formájuk alkalmas régi álmom, a Cantata megfestésére. Rövid és kevés volt.
Tölteléket nem akartam írni, mert utálom azt. Újrakezdtem, gondolkoztam,
de nem ment. Festő vagyok és nem író. Alkati kérdés, hogy egy festő szeret-e
és tud-e beszélni. Én nem szeretek.”
A festőművész helyett valljon a képről Polner Zoltán Cantata című versének
részlete, melyet már nem a zene és nem Bartók, hanem a kép-Cantata ihletett.

20

tiszatáj
Falánk sírdomb Magyarország,
néma gyász a keresztje.
Márványa, mint a hulla bomlik
csak a búzák zsendülnek.
Jaj, merre vagy kilenc fiam?
Hol is jártok most cselédek ivadékai?
Milyen napsütésben ragyog
az arcotok? Gyertek haza, gyertek
és zörgessetek rám a messzeségből!
Hideg szuronyok kerítése
őrzi itthon az álmot.
A semmire néz korhadt ajtóm s az anyák
mellén hervadnak a csecsemők.
Jaj, merre vagy, kilenc fiam?
Erdő sötétül körém
iszonyú erdő félelemből,
gyülevész erdő rettegésből.
Gyertek haza fiaim mind,
gyertek haza fiaim.

Kass János több rajzot készített Bartók Béla zenéjéhez, és egy sorozatot Juhász Ferenc költeményéhez. Több kiállításának és 70. születésnapjára készült
albumának mottójául is a tragikus sorsú szarvasfiút választotta.
„A Cantata Profanát ars poetikámnak érzem, nemcsak a magaménak. És
a szarvasének, a szarvas megjelenése életemben, a saját sorsomban is meghatározza egész munkásságomat: további munkásságomat és az egész tudatomat is.
Bartók Béla Cantata Profanájának szimbólumai és jelentése olyan közel állnak
hozzám és annyira átélhetővé, annyira megfoghatóvá, letapogathatóvá teszik
számomra a zenét, az ő zenéjét – vizuálisan is. És ebből a vizualitásból gondolatsorok, képsorok, újabb művek születnek, vagy legalábbis próbálok ilyeneket megszülni, amik különböző műfajban: grafikában, rézkarcban vagy kőben,
fémben realizálódnak. A Cantana Profana zenéje összecsendül bennem Juhász
Ferenc szarvasénekével.”
Kass János lapjain ez a komplex élmény jelenik meg. A bartóki és juhászi
gondolat szintézise. A kettő kiegészíti egymást, két oldalról segíti, támogatja
a művészt. Sőt, nemcsak támogatja, de mint a szarvas, ha vízbe néz, úgy nézi és
látja ezeken a rajzokon, ebben a zenében és költeményben Kass saját arcmását,
saját sorsát, saját életét. Nemzedékének arcát, sorsát, életét. Munkája folyamán,

2003. augusztus

21

alkotásai során ott kísért tudatosan vagy tudatalattiban Bartók zenéje és Juhász
Ferenc verse.
Sok képzőművész, festő, grafikus és szobrász várja az alkalmat, hogy Bartókhoz méltóan nyilatkozhasson meg, saját művészetével méltó emléket állítson a nagy példaképnek. A Ferihegyi-úti általános iskola belső udvarán van
egy szoborkompozíció. Laborcz Ferenc készítette. Szoborcsoport és
vízmedence együttese. A medence tervezésekor szinte kínálkozott a forráshoz
kapcsolódó Cantata-gondolat megvalósítása. És találkozott a művész zenei
élményével, az ifjúság, az örök átalakulás gondolatával.
„Modelljeim – írja Laborcz Ferenc – az állatkert szarvasai voltak. Minden
mozdulatuk egy kész mű. Ezeket figyeltem heteken át és jegyeztem le vázlatokban. Az élő valóság mellett a prehisztorikus kor szarvas-ábrázolásai inspiráltak, az ősember barlangfalra vésett kőrajzai és plasztikai művei, amik a természet tiszta, egészséges megfigyeléseire épített munkák, remekek. Számomra
azt jelentették, mint Bartók számára az ősi dallamok.”
A szarvasokat fagyálló haraszti mészkőből faragta a művész. A szarvasok
mellé a bartóki szövegzáró, összefoglaló sorait véste. A vízköpőből kifolyó
víz, a forrás az alatta lévő medencébe folyik, ettől jobbra az utolsó, a legnagyobb szarvas körébe van vésve a legszebb gondolat:
Szájuk többé nem iszik pohárból,
csak tiszta forrásból.
„Régen foglalkoztatnak Bartók művei – írta annak idején Szabó Iván szobrászművész – melyeket most fába faragok. Először rajzban kerestem a formanyelvet, de még nem tudtam, milyen anyagban és milyen műfajban találom
a megoldást. Azután egyre inkább a dombormű felé hajlottam. A végső érvet az
adta, hogy egy hódmezővásárhelyi asztalos műhelyben megláttam ezeket a cseresznyefa pallókat, és beleláttam a kompozíciókat.”
Szabó Iván négy, fába faragott reliefjével állt a Bartókot lefordító művészek
sorába. A domborműveket a fa formája is alakította, segített a megvalósulásban. A pallók őrzik a fa hajdani, ősi formáját; alul a törzsét, felül az elágazásokat. Ez a kibomló elágazás szinte emberi hangon sugallja, ide kell faragni
a Cantata Profana szarvasait. Az előző gondolat alakította mind a négy művet.
Szabó is szimbólumokkal dolgozik. A dombormű egészében is szimbólum –
az alsó figurák a jelenhez közelebbi, a felső figurák távolabbi absztrakciók.
Az első reliefen alul egy lányalak. Háttal áll. Fölötte, az ágas-bogas részben
a Fából faragott királyfi figurája. Kicsit keleties, groteszk mozgásával az elérhetetlen vágy, ugyanakkor a meghökkentő beteljesülés jelképe is. Fölötte két madár – az egyik pozitív a másik negatív plasztikával.

22

tiszatáj

A Kékszakállú a magányosság szimbóluma. Alakja zárt, kezeit mellén keresztbe fonja. Az arc keserű szigora is erre utal. Szemben áll, egy építészeti fülkét idéző formából kiemelkedve. Ez a befoglaló forma is a magány és a bezártság gondolatát hangsúlyozza. A volt-asszonyok, a négy negatívba vésett nőalak
háttal áll, megidézve a múltból. Fölöttük madár, negatívba vésve.
A Csodálatos mandarin figurája feszülő testtel, felfelé kapaszkodó karokkal
idézi a drámát. Fölötte lágyabb vonalakkal elliptikus mozgáshangsúlyokkal
egy negatívba tett lányalak.
A négy reliefen a művész végigvezeti ezt az ellentétes plasztikai megoldást,
a pozitív és negatív vésett formák kontrasztját. Ez fejezi ki itt a művek dialektikáját, az emberi drámákat. A Cantata Profana kompozíciója is erre az ellentétre épül. Az apa alakja szigorú, merev állásban uralja a relief alsó felét: fölötte
negatívba vésett szarvasok ágasbogas játékos vonalritmusokkal adják a mű ellentétét, az elveszett és megtalált szabadság jelképeként.
„Él Kolozsváron két nagyszerű művész, két elemi szobrásztehetség – írta
egykor Juhász Ferenc az Új Írásban – Apa és fia, Szervatiusz Jenő és Tibor.”
Szevatiusz Jenő négy jelentős, rangos művel szegődött Bartók zenéjének szobrász-interpretálójává. Három ihletett, súlyos és tömör szoborkompozícióban
mintázta meg a Kékszakállú herceg, a Fából faragott királyfi és a Csodálatos
mandarin alakját, és egy nagyszabású fafaragványban, mint egy szoborfreskóban vagy frízben lett a Cantata Profana méltó felidézője, újrafogalmazója és
átköltője. A több mint 3 méter hosszú, 80 centi széles és 10 centi vastag habos
jávorfába vésett kompozíció egyik legméltóbb tükre a bartóki zenének. A Cantata alapgondolata a világok harca, melyből a természet kerül ki győztesen.
Szervatiusz Jenő fába faragja a Cantatát, az erdő, a dzsungel fája, az ősi természet ad módot a méltó felidézésre. Azokból az erdélyi rengetegekből való, melyek között egykor a kilenc fiú szarvassá lett. E hatalmas fák tanúi voltak az
átalakulás csodájának. A természet és a zene rokonsága a fával, mint szobrászati anyaggal, itt válik nyilvánvalóvá.
Szervatiusz műve egyszerre dráma, líra és epika. Dráma, mert megjelenít;
líra, mert beleérez a fába és epika is, mert történetet mesél el. A hármas komponálás és konfliktusa adja a Cantata világát és a bartóki igazság győzelmét.
Szervatiusz egyforma erővel érzi magában a harcoló, megkötő és felszabadító
erőket, és a természetet, mely mindezt magába fogadja és feloldja. A főalakok:
a vadász apa és a kilenc csodaszarvas fiú magában is úgy jelenik meg, mint természeti, elementáris erők szimbólumai, melyek mérkőzése, összecsapása elkerülhetetlen. Otthon maradni vagy kimenni az erdőbe. Ez Bartók vissza-viszszatérő kérdése, egész oeuvrejében, egész életében. Szervatiusz együtt érez Bartókkal és ezzel nő kompozíciója a Bartók-zene méltó tükrévé, fiatalabb testvérévé.

2003. augusztus

23

Juhász Ferenc költeménye mellett Szervátiusz hatalmas alkotása a Cantata
egyik legméltóbb interpretálója. De míg Juhász Ferenc a témát magához emeli
a XX. század második felének emberéhez, addig Szervatiusz letérdel melléje.
Amíg a költő az ősi balladából átvéve az örök igazságot ötvözi egy modern érzés- és gondolatvilággal, addig Szervatiusz kiveszi a pusztai fafaragó kezéből
a kést meg a vésőt, és a maga végtelen-féktelen erejével, a nép ősi nyelvén megalkotja a Cantata képzőművészeti testvérét.
És a többiek: Berki Viola a mese csodájából táplálkozik, Götz János vörösréz domborműbe kalapálja apa és fia drámáját; Zoltánfi István szürreális látomássá emeli a mondandót; Papp György a linó lehetőségeiből idézi a szarvasfiúkat; Réber László linómetszetein fekete-fehér ellentétek tragikuma fogalmazódik meg; Kovács Margit kerámiája a majdani újratalálkozást is sejteti; Vasas
Károly szoborkompozícióján a szarvasagancsok alkotják az áthatolhatatlan erdőt; Kotsis Nagy Margit kisplasztikáján a szarvas visszautal eredetmondánk
csodaállatára...
*
Költők, festők és szobrászok kísérlik meg vagy hetven esztendeje már vágy
és valóság, szándék és beteljesülés, indulás és megérkezés két pólusát összeszikráztatva a betekintést a bartóki szintézis titkaiba. Juhász Ferenccel óhajtjuk:
„Ó csodálatos szabadság! Ó Bartók Béla zöld óriás-lángokat lövellő szarvasszíve, váltsd meg a mi törékeny, árva, mindig újat akaró szívünket kőben, fában, zenében, betűben!”
Merthogy mégis van remény!

Tandi Lajos

24

tiszatáj

BÁLINT PÉTER

Egy kretén vallomásai
(REGÉNYRÉSZLET)
„Nos, talán már öt éve, pontosan nem tudom, hogy állás nélkül vagyok, bolyongva szerteszét. Mármost azt mondod: ’azóta hanyatlottál, megtörtél, nem tettél
semmit’.
Ez valóban igaz?
Az igaz, hogy néha csak a darabka kenyeret szolgáltam meg, máskor meg kegyelemből adott egy barát. Úgy éltem, ahogy éppen jött, jól vagy rosszul. Az is igaz,
hogy sokak bizalmát elvesztettem, igaz az is, hogy pénz dolgában szomorúan állok.
Igaz, hogy ami a kenyérkeresetet illeti, időt vesztettem, és igaz az is, hogy tanulmányaim meglehetősen szomorú és kétségbeejtő állapotban vannak, és hogy több, végtelenül több, ami hiányzik, mint amim van. De nevezhető ez lesüllyedésnek, nevezhető semmittevésnek?
Talán azt mondod: miért nem folytattad egyetemi tanulmányaidat, amit szívesen vettek volna? Erre semmi mást nem válaszolok, mint azt, hogy ez túlságosan
drága, és az a perspektíva, amit tanulmányaim folytatása jelentett volna, nem
jobb, mint a jövő, amelyhez az az út vezet, amelyiken most megyek.
De ezt az utat, amelyiken most járok, meg kell tartanom. Mert ha nem tenném,
ha nem tanulnék, ha nem iparkodnék, akkor elvesztem. Akkor jaj nekem.”
Félbehagyott tanulmányaim érdeklődésem határozatlanságáról és korai hanyatlásáról árulkodnak. Tudom, hogy elpazaroltam mindenemet: az apai
örökségemet és tehetségemet, melyben rajtam kívül senki sem hitt. Persze, az
elmúlt negyven év alatt, nem is csináltam semmi rendkívüli dolgot, amivel kiérdemelhettem volna, hogy mások felfigyeljenek rám; de vártam a pillanatot,
amikor megmutathatom, mit is érek valójában. Akkoriban még úgy gondolkodtam, hogy érdemes kitüntetni magam, hogy elnyerjem a világ megbecsülését. Kerestem a helyemet (némelyek szerint túlságosan is sokáig és hasztalanul,
de kiváltságos helyzetem miatt ezt a semmittevést is megengedhettem magamnak), s igyekeztem olyan területet találni, ahol kibontakoztathattam volna képességeimet, melyek létezésében szinte mindenki kételkedett környezetemben.
Talán csak a mama táplált magában reményeket velem kapcsolatban; igaz,
semmilyen konkrét elvárást nem fogalmazott meg, egyszerűen csak úgy gondolta, egy tehetős és művelt polgárgyermek, akinek nincsenek anyagi gondjai
és kedvére válogathat a hivatások között, bármikor azzá válhat, amit a sorsa

2003. augusztus

25

tartogat számára. Az idő a malmára hajtja a vizet. Sem a lélek- és tudatmélyi
áramlásokról, a hordalékok torlódásáról hírt adó pszichológia, sem az irodalom nem tudta megváltoztatni szalmaláng természetemet. Pontosabban naiv
voltam és a végtelenségig rajongó, s ha csalatkoznom kellett valamiben vagy
valakiben, szinte búskomorságba estem, bezárkóztam a szobámba, s napokig
nem lehetett velem szót váltani; később, megrendüléseim során, eltűntem,
mint a kámfor, s napokig ittam elkeseredésemben, úgyhogy ágról szakadt állapotban kerültem haza.
Amikor az orvosi egyetemet otthagytam, a pszichológia azzal kecsegtetett,
hogy megismerhetem természetem rejtett vonásait, no és persze azokat az ösztönös és mély értelmű reakcióimat, melyeket rendre kiváltanak belőlem
a szűnni nem akaró konfliktusaim. Én ugyanis hadban álltam a világgal, ma
már inkább csak hadilábon. Nem vágytam semmiféle kétes dicsőségre; a nőket,
mint a férfiasság kétségkívüli bizonyítékát, nem óhajtottam birtokolni, a karok és combok kavalkádja sosem váltott ki bennem erős vonzódást; a gyermekeket pedig csak nyűgnek gondoltam. Nem hittem el, hogy ami jó az emberek
többségének, feltétlenül elfogadható a számomra is; nem óhajtottam senki
zászlaja alá vonulni, hogy a sokaság nyújtotta biztonságban elszürküljek; nem
kerestem senkivel sem az elvi egyetértést, magam kívántam megszabni a játékszabályokat, s ez ment is mindaddig, amíg a mama burkában élve függetleníteni tudtam magam a külvilág elvárásaitól és szorításaitól. A biztonság elvesztése persze ezernyi kezelhetetlen konfliktushoz vezetett: legtöbbjük a pénzhiányból vagy a pénz ésszerű beosztásának nem ismeréséből fakadt; s bár egykori naivitásomat a bőséges tapasztalat szertefoszlatta, mégis, rendre ugyanazokba a csapdákba sétáltam bele.
Az irodalmi művek némelyike rokonlelkek fájdalmas vergődéseibe, reménytelen kiútkeresésébe avattak be, s hajlandónak mutatkoztam elfogadni az
író által felkínált játékot, nem kerestem valóságot a látszat mögött, hagytam,
hogy a művi érzések és alkotói érvelések elzsongítsák idegeim éberségét, s néhány órára olyan hatással voltak rám, mintha gyógyszerrel szedáltak volna le.
Nyughatatlan természetemet ismerve, a mama megengedte, hogy semmittevéssel, vagyis olvasással üssem el tengernyi szabad időmet; sőt, egyenesen bátorított is a csöndes töprengésre, mert ilyenkor nem kellett tartania önpusztító
tobzódásomtól. Elmerültem a szövegekben, mindenütt azt kutattam, mit
hasznosíthatnék a magam javára, képességeim kibontakoztatására; kedvemet
leltem az életfelfogásomtól és ízlésemtől eltérő gondolatokkal való vitatkozásban, a közönséges szemfényvesztés lefülelésében, a megválaszolatlanul hagyott
kérdéseken merengésben. De az évek során türelmem egyre fogyatkozott.
Egyre gyakrabban fordult elő, hogy fellapoztam egy ígéretesnek tűnő kötetet
(apám közel hétezer példányos könyvtára számos ilyet tartogatott), s mint az
ínyencek, lassan böngészve kóstolgattam az egyes bekezdéseket, aztán újabb

26

tiszatáj

csemegére vágyva előre-hátra lapoztam a könyvben, de többnyire csalódottan
csuktam be, egyszer s mindenkorra leszámolva az olvasása folytatásával.
A krisztusi korhoz elérkezve, már nem éreztem ugyanazt a fokozott késztetést,
izgatott várakozást, csillapíthatatlan ópiuméhséget a könyvek olvasása iránt,
mint kamasz koromban; mintha megcsömörlöttem volna a betűktől, vagy épp
ellenkezőleg, valami pótolhatatlan hiányérzet hatalmasodott volna el bennem.
Sokszor pedig az őszintétlenség, a mesterkéltség, a divatnak adózás szegte kedvemet, s elképedve olvastam azokat a dicshimnuszokat, melyeket neves tudósok zengedeztek az általam feledhetőnek vélt könyvekről. Persze volt idő,
amikor meglehetősen sok időt töltöttem mindkét tudomány elméleteinek tanulmányozásával; még azt sem állíthatom, hogy némely híresség ne érintett
volna meg. Olvasásuk fellelkesített, egy-egy megállapításuk termékeny vitára
serkentett, sebtében papírra vetettem hát néhány kusza gondolatot, melyektől
azt reméltem mozgásba lendítik a képzeletemet, formába öntik mindazt, ami
körvonalazatlanul kavargott bennem, ám telt-múlt az idő, s nem történt
semmi. A kezdeti lépések megtétele ellenére hiányzott valami, ami további cselekvésre ösztönzött volna, s olyan elszántságot vált ki bennem, minek következtében komoly erőfeszítés kifejtésére szántam volna el magam. Állhatatosságból elégtelenre vizsgáztam; az sem hozható föl mentségként, hogy soha
semmiért sem kellett megküzdenem.
Önelemező alkat vagyok; tapasztalatból tudom, hogy az élveboncolás paszszív szemlélődésre és bezárkózásra készteti az embert, s olykor persze arra is,
hogy elméleteket gyártson önmaga igazolására. Komor hangulatomban felmentést adok minden olyan tettemre, melyek sokak belém vetett bizalmát
megrendítették. Kevesek bizalmára tartottam számot, mivel megtapasztaltam,
hogy az emberek gyakorta átlépik a meghitt és tapintatos viszony határát, s valamiféle rossz hajlamnak engedve, bizalmaskodásba kezdenek, hogy a lehető
legőszintébben tárjam föl előttük titkaimat és bensőmet, ám az első adandó alkalmat megragadva elárulnak. Nem tudom miért, talán a mérhetetlen elszigetelődés, az egymás közt ellehetetlenülő közlekedés, vagy az érdektelenség okán,
mindannyiunkban él a vágy a bizalom helyreállítására, de őszinte törekvésünk
ellenére éppoly balgán játsszuk el a kínálkozó lehetőségeket, mint a csínyéért
feloldozást nyert gyermek szavahihetőségét az újabb gonoszságával. Érthetetlen a számomra, hogy amit oly buzgalommal kívánunk helyreállítani, miért
szenved csorbát minduntalan. Titkaink kibeszélési kényszere, másokkal való
megosztása elemi erővel működő vágy, mely nem számol azzal, hogy bajt
okozhat saját magunknak, s időnként jobb volna a szélnek vagy a tengernek
megnyilvánulnunk, mintsem embertársainknak, akik mások bizalmát a mi elárulásunk révén akarják megszerezni. Azon kevesek, akik bírják bizalmamat,
és bizalommal vannak irántam, megbocsátanak botlásaimért. Egyébiránt mester vagyok az önigazolásban és elméletgyártásban; mások kevésbé igényesek és

2003. augusztus

27

türelmesek a rólam való ítélkezésben. Nincs hát miért megfelelnem elvárásaiknak, egyébként sem hiszem, hogy hajlandók volnának megváltoztatni kedvezőtlen véleményüket személyemet illetően. Igen gyakran tettem próbára őket:
mindhiába. Lesüllyedt embernek tartanak, akitől nem várható semmi meglepetés; azért néha tudok meglepetést okozni, legalábbis törekszem rá. Bár mostanában jóval több meglepetést okoznak egykori barátaim és ellenségeim nekem,
mint én nekik; s nem is könnyű eldönteni, hogy ki bukott mélyebbre az élet
csábításaiknak engedve. Igaz, nem vágytam olyan magasságokba, ahonnan nagyot lehet zuhanni; ellenben szerettem volna olyan mélységeket bejárni, ahol,
akár az őrület kockáztatásával is, ráakadhattam volna a képzeletem működését
gátló tényezőkre, mert minden áron kiiktatni akartam valamennyit, hogy aszszociációs képességem olyan szabadon csapongjon, mint a szédület idején.
Az egy dolog, hogy valamelyik váratlan és kibogozhatatlannak tűnő reakcióm okát igyekszem megtalálni, nem ritkán még az évekkel korábbiakét is;
ennél is fontosabb az, hogy miképpen sikerül visszaállítani elveszített lelki békémet. Sokat fejlődtem az önbékéltetésben azáltal, hogy rendszeresen számot
vetek tapasztalataimmal. Az önfaggatás idején persze mindig felerősödnek szorongásaim és félelmeim attól, hogy olyasmit követhetek el, ami könnyen végzetes lehet. Mondjuk, ismét összeállok egy nővel, mint a mama halála után tettem, s a családi kényelemre, az otthon biztonságára vágyva hagytam, hogy az
a számító némber minden mozdítható pénzem elvegye tőlem, anyám egyetlen
megmaradt nyakláncát kivegye tárcámból, és lánya nyakába akassza előttem;
s egy reggel, mivel akkor nem voltam hajlandó eladni lakásomat, úgy rúgjon ki
otthonából, ahogy rühös kutyát szokás. Vagy újból kiutazom a volt feleségemhez, s a fiammal való együttélésre hivatkozva könyörögni kezdek neki,
hogy fogadjon vissza, noha ezerszer megírta és elmondta, visszanyerte az önbecsülését amióta távol él tőlem, és csak a szakmai karrierjével kell törődnie,
a fiamnak pedig előnyére válik, hogy nem lát napról napra mélyebbre süllyedni.
Nem hiszem, hogy a fiam gyűlöletet vagy megvetést érezne irántam; érettségijéhez közeledve éppoly biztonságra vágyó és rebellis alkatú fiatalember vált belőle, mint amilyen jómagam is voltam a mama oltalmában. Egyre több vonásában hasonlít rám, ezért igyekszik távol tartani őt tőlem az anyja, aki a példámra hivatkozva, határozott kiállásra és kitartásra szorítja nevelési elveivel,
mintha az örökölt géneket oly egyszerű volna megváltoztatni. Abból gondolom, hogy némi igazam lehet, amit a fiam írt egy bizalmas levelében a mamáról, aki képes volt elfogadni habozásaimat és olykor ellentmondó céljaimat is,
noha látta hova vezet a gatyázás, a semmittevés. „Vannak elképzeléseim – írja –,
igaz, egyike-másika eléggé ködös és bizonytalan is. Néha úgy hiszem, hogy valóban belső építész szeretnék lenni, ha anyának beszélek e tervemről, boldogságot látok az arcán. Máskor sokkal több vágyat érzek arra, hogy szociológus

28

tiszatáj

legyek, vagy filozófus, hogy minél alaposabban megismerjem a kisemmizettek
életkörülményeit, vagy az eltérő nyelvet beszélő népek kommunikációs lehetőségeit. De erről hallani sem akar jóanyám, pedig kitűnő dolgozatokat írtam
e témában, a tanárom meg is dicsért. Mit gondolsz, melyik stúdium lenne célravezetőbb a számomra?”
Végzetes dolgon persze mások mást értenek. Tudom jól, hogy ismerőseim
és ellenségeim egyaránt gyakorta hangoztatják: öngyilkosságra hajlamos alkat
vagyok. Nem sietek meggyőzni senkit sem ennek az ellenkezőjéről. Talán az
önpusztítás és önveszejtés fogalmát tévesztik össze mindazok, akik idő előtti
halálomat várják, s talán még fogadásokat is kötnek egymást közt arra, miképpen végzem majd az életemet. Egy vonat kerekei alatt, esetleg az aszfalton kiterítve, vagy az elmeklinikán. Ez utóbbi nem teljesen ismeretlen előttem, egyszer-kétszer megfordultam ott, ahol egy művelt elmeorvosnak köszönhetően
meghiggadtam, és beszélgetéseink nyomán újra visszanyertem életkedvemet és
önbecsülésemet. Sokan úgy vélekednek az elmeklinikáról, mint egy zsákutcáról, vagy varsáról, melybe belekerülve, végzetesen ottreked az áldozat. Kevesen tudják, hogy a kezeltek közül többen is önszántukból térnek vissza a szédület idején, hogy feltöltődjenek, orvosaikban nem az ellenséget látják, hanem
az utolsó reményszikrát, mely életre lobbantja őket. Ha egy kicsit is ismernének, könnyen beláthatnák: gyáva vagyok végezni önmagammal, s ha olykor
messzire is merészkedem az önpusztításban, tudok megálljt parancsolni szenvedélyeimnek. Nem félek a haláltól, ugyan, köpök erre a világra, semmi keresni valóm benne; ha nem varázsolom el magam olykor, az életőrület elviselhetetlennek tűnik. Ma, hogy egykori professzorom, Leitner úr magántitkáraként újra nyugalomra és otthonra találtam, s könyvtárában időzve képes vagyok leírni egy-egy gondolatot, melynek fedezetét saját kínlódásaim és kétségeim, vergődéseim és kényszerű vargabetűim adják, s nem kényszerülök rá,
hogy filozófusoktól vegyek kölcsön olyan téziseket, melyek nem esnek egybe
tapasztalataimmal, megnyugvással viselem el napjaimat. Nem várok segítséget
és megértést senkitől sem, így nem is csalatkozom embertársaimban, akik súlyos árat fizettetnének velem törődésükért. Megtanítottak rá, hogy magam
oldjam meg a nehézségeimet, s belássam a közmondás igazságát: segíts magadon, és az Isten is megsegít.
Őszintén megvallhatom magamnak, sohasem kísértett meg komolyan az
öngyilkosság gondolata. Azt hiszem, mindenfajta életundorom és feleslegesség
érzésem ellenére is jobban ragaszkodom az életemhez, minthogy önszántamból föladjam. Negyvenedik életévem betöltése után nem akartam sürgetni
a napok múlását, s mivel egyiktől sem vártam semmi meglepőt, vagy csodát, saját értékükön kezeltem valamennyit. Meglepetésemre ez a látszólagos közömbösség vagy egykedvűség olyan értékeket mutatott meg számomra, aki kevés
érték maradandóságában és érvényességében hittem, amelyek megcáfolták kis-

2003. augusztus

29

hitűségemet, s azt mondatták velem: minden nap megérdemli, hogy megéljük.
Nem a haszonszerzés vagy élvezkedés okán, még csak nem is azért, mert az
öregedéssel együtt életbölcsességünk elmélyülésében hiszünk, sokkal inkább
képzeletünk tornáztatása és az emlékezés során felszabaduló belső energiánk
átadása jelenti azt a kevés örömöt, ami arra késztet, hogy ezt állítsam. Meglehet, e töredékek másoknak semmit sem jelentenek, nekem híradások életösztönöm és emlékezetem működéséről. Ha nem lennék meggyőződve arról,
hogy holnap egészen másképp, más kiindulási pontból közelítve és megvilágítva látom magam; s arról, hogy megéri a fáradságot újból és újból elemezni
azt, amilyennek látom és amilyennek láttatni igyekeztek velem egykori önmagam, még ha gyakorta hasonló következtetésekre is jutok, talán semmiféle
erőfeszítést sem tennék egy elfogadható kép fölvázolására, miként sokáig nem
is tettem kreténségemet bizonyítandó.
Nem elképesztő hazugság ez a részemről? Nem az hívja ki maga ellen ily
megveszekedett módon a sorsot, nem az kacsingat a halálra oly bátran, mint
látszatra én, aki reménykedik abban, hogy valamiféle reménysugarat talál az
életben? „Értelmetlen nyafogás mindez. Egy célját vesztett, vagy értelmes útra
sohasem talált ember kifogáskeresései és kertelései ezek a mondatok” –, mondhatják önelégülten, akik legyintenek rám. Ilyesféle igazságokat jobbára csak
azok hangoztatnak, akik pontosan tudják, melyik kikötőbe óhajtják kormányozni sajkájukat, és elhiszik, hogy révbe is érnek. De vajon nem a hozzám
hasonlók (bízvást kreténnek és élhetetlennek titulálható egyének) vannak-e
többségben a világon? A magabiztos, törtető, nem mindennapi becs- és bírvággyal rendelkező embertársaim szánalmasnak tarthatják a fajtámat. Nekik
nincs is semmi mondanivalóm. Azokkal sincs mit kezdenem, akik vakbuzgón,
vagy számításból hisznek Istenben; hathatós mákonyra találtak, egyedül az
üdvösségükre van gondjuk, tegyenek belátásuk szerint. Azokkal megint csak
nincs semmi dolgom, akik elég rátermettnek és erősnek hiszik magukat, hogy
az aprólékosan átgondolt élettervüket valóra váltsák, legyen az bármilyen természetű is, s képesek beosztani kitartásukat, megőrizni a sikerbe vetett reményüket, újra és újra megtalálni az előrejutáshoz szükséges lendületet. Engem
kizárólag csak azok az emberek érdekelnek, akiknek sehol a világon nincs érdekszövetségük: az „élhetetlenek”. Azokról és azokhoz szólanék, akiknek valamilyen oknál fogva esélyük sincs arra, hogy elviseljék az úgynevezett „életrevalók”, a posztjukhoz és kiváltságukhoz ragaszkodók, az önmagukkal elégedettek terrorját. Azt a tapintatlan pökhendiséget, mellyel szeretik kioktatni
a náluk gyöngébbeket, holott lehet, hogy pusztán arról van szó, az élhetetlenek
gátlásai és reflexei még természetesen működnek.
Egy levélborítékban alig tucatnyi fényképre bukkantam a minap; talán
a családi otthon felszámolásakor mentettem meg őket az enyészettől: szigorú

30

tiszatáj

válogatás után a többit mind tűzre vetettem. Jobb, ha az ember gyökerestől
irtja ki magából múltja fekélyeit, mintha évekig magával és magában hurcolja a
rákfenét. (Egyébként erre az élveboncolásra szolgálnának az irkámba körmölt
töredékek is). A mama kartondoboz számra őrizgette a felvételeket, a ruhásszekrény aljában és a spájz polcain rejtegette valamennyit, a kihajításra ítélt
lim-lomok és a befőttesüvegek között. Hála istennek, feledékenységének vagy
tapintatának köszönhetően, megkímélt attól, hogy bizonyos alkalmakkor elővegye e dobozokat, és kellemetlen szájízt okozó nosztalgiázás közepette viszont kelljen látnom egykori önmagunkat. Hamis ábrándjaink és a boldog család illúziójának lenyomatát, mely – attól, hogy az évek hosszú során megbarnult a fénykép –, még az időtlenség érzetét is kelti. Undorító lett volna gatyázásaink történetét föleleveníteni.
A mama szenvedélyesen szerette megörökíteni a családi utazások feledhetetlennek vélt pillanatait, mintha bizonyítani akart volna valamit: talán az összetartozásunkat, talán azt, hogy megengedhetünk magunknak afféle fényűzést,
hogy bejárjuk Európát, felkutatunk minden helyet, ahol a „magas kultúrának”
valamilyen csodálatra méltó öröksége található. Apám persze az orra alatt morgolódott azért, hogy a legképtelenebb helyeken, a legelképesztőbb pózokba
kellett merevednie, amíg a mama megtalálja a helyes fényviszonyokat, beállítja
a lencsét és eközben utasításokat ad, akár egy filmrendező a kamera mögött
állva a botladozó színészeinek. Noha cseppet sem volt új és szokatlan ez
a helyzet (mert, ha emlékezetem nem csal, a mama egész életében kénye-kedve
szerint osztotta ki ránk a különbféle szerepeket és a hozzájuk illő kosztümöket), időnként mégis ellenállást tanúsítottunk. Ilyenkor megszeppent, visszakozót fújt, tapintatosan hagyta önbecsülésünket éledezni, hogy a következő
pillanatban a leghatározottabban érvényesítse akaratát felettünk.
Ezek az utazások is rendre úgy történtek, ahogy magamagában eltervezte;
igaz, olykor egy-egy váratlanul kínálkozó lehetőség, szeszélyes elhatározás,
esetleg egy korábbinak a felülvizsgálata okán némi spontaneitás is vegyült döntéseibe, de a kezdeményezést sosem engedte ki a kezéből. Visszaélt azzal a kiváltságával, hogy valóságosan és képletesen is a sofőrünk volt, s mi nem igen
gyakorolhattunk befolyást az általa választott úti irány megválasztására. „Jaj,
csak még egy kicsit legyetek türelemmel, Provence minden zugában csodát
láthattok. Tudom, hogy szörnyen melegetek van, s unjátok is a zötykölődést,
de még egy kevés kitartás, megéri a fáradságot. Különben is rám bíztátok magatokat, nemde”, s amint az autóval beértünk Arles-ba, majd Saint-Rémybe,
szinte repült a boldogságtól, hogy oda vihetett bennünket, ahová apámmal
együtt vágyakoztunk, Van Gogh leveleit olvasva. Máskor meg Itália városait
kerestük föl, egy korábbi ígérete szerint, a mamára nem volt igaz a mondás,
hogy kifogyhatatlan az ígérgetésből. Mindig megtartotta a szavát: ritka erény
a világunkban, magam sem tudtam maradéktalanul elsajátítani. Apámat hol

2003. augusztus

31

egy Donatello, hol pedig egy Verocchio szobor előtt állva kapta le, épp amint
elmélyed a formák tanulmányozásában, s ki tudja milyen anatómiai részletek
ellenőrzésében. „Ó, apád nagyon hálás volt ezekért az utakért. Magam találtam
ki, hogy hová is szeretne menni, sosem fogytam ki a meglepetésekből. Ismertem, ezt teszik az együtt töltött évek, minden vágyát, s azon voltam, hogy
a tőlem telhető módon teljesítsem valamennyit. Örömmel tettem eleget kötelességemnek. Az egész életem általatok nyert értelmet” –, visszhangzik fülemben.
Bizony nehéz és bajos volna eltagadni ez utóbbi kijelentése érvényességét;
hiába is vonnám kétségbe, hogy mérhetetlen önfeláldozásról tett tanúbizonyságot; hiába kisebbíteném erőfeszítéseinek értékét, nem volnék őszinte magammal. Vajon mi hasznom volna efféle hazugságból? Sokkal kíméletlenebbül
számolhatok le emlékével, ha őszintén beszélek, mintha álságos szavak mögé
rejtem valódi érzéseimet. Szenvedtünk olykor zsarnokságától és örökös gondoskodásától, való igaz; de a mama legalább úgy szenvedett a felismeréstől,
hogy nélküle életképtelenek vagyunk. Felmérte, hogy semmilyen erőfeszítés
árán sem képes változtatni jellemünkön, s ha egyszer magunkra maradunk,
a vagyonunk (mely nyugdíjazásuknak és az én semmittevésemnek köszönhetően egyre apadt), önmagában nem lesz képes megakadályozni, hogy ne ismerjük meg a fizikai nyomorúságot. Mily pontosan látta a jövőt! Mivel nem tudtam apámról gondoskodni: rendszeresen etetni, és tisztába tenni, a nap minden
percében mellette lenni, és lesni lépteit, idegenekre bíztam a szeretetotthonban, ahol semmivel sem bántak vele jobban, az egykori orvosprofesszorral,
mint akármelyik mezei halandóval. Eleinte gyakran meglátogattam, na jó,
mondjuk kéthetente, de hogy érkezésem és távozásom is hidegen hagyta, a mamáról sem lehetett vele diskurálni – egyébként semmiről sem –, s csak némán
ültünk a park egy zugában, és idegenként bámultuk egymást, elmaradoztam.
Nem éreztem különösebb lelkiismeret furdalást hűtlenségemért; ma sem gyötröm magam kínos magyarázkodással. Fölöslegesen belegabalyodnék. Egyébként is lekötötte minden időmet az életem szervezése, s az, hogy előteremtsem
a pénzt olyan dolgokra, melyekre korábban nem kellett költeni, hiszen a mama
elvégezte a háztartási teendőket. A két lakás számlái, a ki nem fizetett örökösödési adó késedelmi kamatai és adósságaim tetemes összegre rúgtak, s mivelhogy
két hónap leforgása alatt nem maradt mozdítható tárgy egyik lakásban sem, az
autón is igen hamar túladtam, kénytelen voltam az első vevővel megkötni az
adásvételi szerződést a kisebbik lakásra, hogy mindenkit kifizethessek. Elmondhattam magamról, amit Vincent leírt a testvérének: „úgy éltem, ahogy
éppen jött, jól vagy rosszul” –, többnyire persze rosszul, s nekem még kegyelemből sem adtak kenyeret.
Ha ma, józan fővel számot vetek kiszolgáltatottságunkkal, azt is meg kell
említenem, hogy az elkényelmesedésen túl, volt egy másfajta jellemtorzító hozadéka is a mama gondoskodásának: sohasem kellett mérlegelnem egy elhatá-

32

tiszatáj

rozásom vagy tettem következményeinek a súlyát, a felelősség terhét levette
a vállamról, ugyanakkor biztos lehettem abban, hogy ha nem is mindig kedvezően, de bizonyosan megnyugtatóan intéződnek el kényes dolgaim. Ennek
a gondoskodásnak köszönhetem, hogy felnőtt fejjel is beértem annyival: elég
csak álmodoznom valamiről, álmom valóságtartalma és valóra váltásának
módja hidegen hagyott. Nyíltan kimondom, egy idő után már nem is állt más
a szándékomban, mint álmodozni akármilyen képtelen dologról; élvezni, hogy
álmomban sikerül biztosan célba érnem, és semmiféle meglepetés nem érhet,
mivel elég megszakítanom a kedvezőtlen irányba haladó történet menetét, bizonyos elemeket felcserélni, máris kívánságom szerint alakul a történet. Álmomban sem voltam más, mint egy mániákus álmodozó; arról álmodtam,
amiről álmodni szerettem volna; képzeletbeli életemben nem szenvedtem hiányt, s éppolyan sikeres rendező voltam, akárcsak a mama. A sikeres álmok,
mondanom sem kell, alapvetően változtatták meg viszonyomat a valósággal és
annak talmi értékeivel szemben. Nem létezett ugyanis olyan cél, mely álombeli másom számára elérhetetlennek tűnt volna, s ha szándékomban állt egy
kicsit kínozni önmagam, hogy szenvelegjek, amire kapható voltam, vagy hogy
megnehezítsem az öröm beteljesülését, amiben persze biztos lehettem, késleltettem a megoldást, mesterséges akadályokat gördítettem a boldog befejezés
elé, hogy annál nagyobb hévvel vágyakozzam a rafinált módon kiagyalt és tökéletes végre. Álmomban mindenkit és mindent a befolyásom alatt tarthattam,
birtokomban tudhattam a világot. S ha jobban belegondolok az általam teremtett helyzet képtelenségébe, bátran állíthatom, én, aki valójában a semmit birtokoltam, semmivel sem vagyok oktondibb és szánalmasabb teremtés azoknál,
akik ténylegesen kezükben tartják a világot, s azt hiszik, ha már egy-egy döntésükkel megváltoztatják embermilliók sorsát, a mindenséget birtokolják, miközben rettegnek egy elmebeteg, vagy sértett fél kiszámíthatatlan bosszújától.
Talán még boldogabbnak és kiegyensúlyozottabbnak is tudhatom magam náluk, hiszen önmagamon kívül senkinek sem ártottam soha, ha rászedtem, bizonytalanságba taszítottam, bukása felé sodortam valakit is, az egyedül és kizárólag magam voltam, ezért hát nem illethetnek szemrehányással. Az öncsalás
bocsánatos bűn, nem mondanám, hogy nem ártalmas, de szeretném, ha a csalás
minden más fajtája végérvényesen eltűnne a föld színéről.
Rendszerint gyötrelmes volt az álomból való ébredés; nem rendelkeztem
semmiféle határozott vággyal, s egyáltalán nem akaródzott tenni valamit is,
ami – ha olyan élvezetessé és kívánatossá nem is tehette volna az életemet,
mint amilyenek álmaim voltak – legalább elviselhetővé szelídíthette volna
nyomorúságomat. A mama számtalanszor biztatott, hogy írjam le gondolataimat egy képzőművészeti alkotásról, hiszen tanultam anatómiát, némi pszichológiát és művészettörténetet is (soha nem tártam föl előtte lapjaimat, hogy
néha megpróbálkoztam evvel a tevékenységgel), nem álltam kötélnek, mond-

2003. augusztus

33

ván az írásban hiába keresem a megnyugvást, többnyire dadogok, mint Vincent a borinage-i bányászok között. A környezetemben élő emberek sem bántak kíméletesen velem; ki tudja, talán gyanakvással vagy irigységgel szemlélték
a magam köré varázsolt álomvilágot, emiatt iparkodtak a valóságra ráébreszteni, ami egyet jelentett azzal, hogy lépten-nyomon belém kötöttek, és kíméletlenül átgázoltak rajtam. Pedig egyetlen mód kínálkozott a védekezésre, az
álomvilágba visszavonulás, ahol meséket szőhettem éppen azzal az igényességgel és aprólékos műgonddal, ahogy a szövőnők készítik faliszőnyegeiket. Sokan panaszkodnak a mesék kegyetlenségére, Rousseau még erkölcstelenséggel
is vádolta a fabulaírókat, de álmodozásaiban maga is a világ és embertársai kegyetlenségéről tesz megrendítő vallomást. (Mostanában egyetlen visszatérő olvasmányom). Lassan-lassan haladtam az öltéssel, ugyanis nem készítettem semmiféle tervet az álombéli szőnyeg végleges látványát illetően; az egyik sarokban jámbor bohóc alakja bontakozik ki, kezében nádsípot tartva önfeledten
tilinkózik, fejébe papírcsákót nyomott szórakozottan, melyen molnárfecske
fészkel, földig érő darócruhája alól bütykös lába kandikál ki; a másikban egy
aranyszállal szőtt tündér figurája libben a bohóc felé, akár egy bárányfelhő,
hogy üzenetet vigyen neki egy másik világból. Minél világosabban és egyes
alkotóelemeiben készen láttam a magam álomszőnyegét, egyre határozottabban az volt a benyomásom, hogy láttam már ehhez hasonló falikárpitot valamelyik honi múzeumban, de nem igyekeztem képzeletem dolgát megkönnyíteni azzal, hogy felkutatom a kiállítás katalógusát, mely apám könyvtárában
megvolt, legalábbis emlékezetem szerint. Álombéli szőnyegeimen rendre felbukkantak azok az emberek, akik befolyással voltak életem alakulására; egymáshoz való viszonyukban olyan tiszta képletet alkottak, melyet a magam törvényeit figyelembe véve szabtam ki rájuk. Nem állhattak ellent szándékaimnak: én voltam a rendező. Ragaszkodtam kiváltságos szerepemhez; egyszerűen
nem engedtem kizökkenteni magam privilegizált helyzetemből; épp úgy vélekedtem róla, mint Vincent van Gogh a gyógyító hatású szédületekről: „És semmi
sem lett volna kedvesebb, mint soha fel nem ébredni. Az élettől való rémület már
korántsem olyan jelentős, és nem is vagyok annyira búskomor. De akaratom még
nincs, vágyam alig, vagy éppen semmi, és minden, ami a megszokott élethez hozzátartozik, hasonlóan nulla”.
A mama minden igyekezetével azon volt, hogy még az álmainkat is irányítsa (s mivel ezt csak oly módon érhette el, ha bizonyos mértékben valóra
váltja őket), ezerféle cselt eszelt ki, csakhogy kifürkészhesse titkolt álmainkat,
s amint ez sikerült neki, nyomban pókként kezdte szőni hálóját körénk. Pontosan tudta, ha nem elég éber, és túlzottan nagy szabad teret hagy álmaink
szövésének, a valóságtól való félelmünk és a lelkünket gyötrő melankólia egyszeriben szertefoszlik, az ő két pártfogoltja pedig feleslegesnek vélheti tüsténkedését. Ne áltassam magam tovább dajkamesével; legalább önmagamat ne!

34

tiszatáj

Apámmal együtt valahogy kívánatosnak is tartottuk titokkémlelését és cselszövését; hathatós közreműködésének köszönhetően ugyanis nem volt szükségünk nagyobb erőfeszítés kifejtésére, hogy elérjük a célunkat, elvégezte helyettünk a munka dandárját. Épp ezért mi magunk árultuk el álmainkat, vagy legalábbis némely részletét, ami megkönnyítette a dolgát; mi voltunk a csalók
(két számító kretén), tiltakozásunk ellenére is feltétlenebbül volt szükségünk a
mama zsarnoki pártfogására, mint a foggal-körömmel védelmezett szabadságunkra. Szédületes játék volt ez a javából, mindenki ismerte a játékszabályokat, és kényelmességből be is tartotta. Szenvedtünk; persze hihetőbb, ha azt
mondom: valójában élveztük, hogy a zsarnokként ránk telepedő, sorsunkat
aggályosan intéző mama nálunk is jobban szenved. Vincent-nak tökéletesen
igaza van, amikor saját bőrén tapasztalván meg a nyomorúságot, efféle intelmeket ír le testvérének: „Megtanulni szenvedni, anélkül, hogy panaszkodnánk, és
a fájdalmat ellenkezés nélkül elfogadni – éppen ez az a pont, ahol a szédülést kockáztatjuk. Lehetséges, hogy egy másik létben ismerjük meg a szenvedések igazi
okait, amelyek ebben az életben néha annyira elsötétítik a horizontot, hogy a kétségbeesve azt hisszük, a világ vége előtt állunk”. Szegény mama, te már bizonyosan tudod mindhármunk szenvedésének igazi okát, s minden bizonnyal azon
fáradozol, igen, még odaát is, hogy enyhítsed vergődéseinket.
Az asztallapra helyezett felvételeket nézem; apám, a botcsinálta művészettörténész, afféle szakértő pózában tetszeleg; egy helyütt kerek szemüvegkerete
kissé lecsúszik orrnyergére, s a felső szár felett hunyorogva tekint a szemlélt
tárgyra, más helyütt egészen közel hajol egy alkotáshoz, akárha magába szívni
óhajtaná az olajfesték vagy a márvány illatát. Olyan a fizimiskája, akár egy tizenkilencedik század végi orosz értelmiségié; a külső alapján kimondott ítélet
megfellebbezhetetlen: titkokat fürkésző és javíthatatlan könyvmoly, amolyan
ábrándozó és félénk alkat. Talán csak a démoni vonás hiányzik belőle; félreértés ne essék, nem a perverz gonoszságra, nem az állati kegyetlenségre, nem is
a fogvicsorgatásra gondolok, hanem a szelíd őrültségnek egy picinyke jelére,
amely, a rólam készült felvételeken, gyermeki önmagam tekintetében megpillantható. Ha kézbe venné fényképemet egy idegen, kevésbé szigorúan ítélkezne a tizenéves csibész szemében bujkáló sandaságot, makacsságot látva,
mint én; ellentétben vele, tudom, hogy a felvétel készítésének pillanatában már
azon mesterkedtem, miként törhetném össze apám szemüvegét, hogy a hátra
lévő napokban azon sopánkodjon: alig lát valamit, s egészen közel kell lépnie
egy festményhez, ha az eredeti színeket óhajtja észlelni. Marhaság? Akinek van
fogalma arról, hogy olykor miféle eltérés figyelhető meg az eredeti festmény és
a róla készített reprodukció színvilága között, ismeri milyen belső izgatottság
és fokozott kíváncsiság keríti hatalmába a művészet iránt érdeklődő embert,
ha végre szemtől szembe találja magát egy régóta megcsodálni vágyott képpel.

2003. augusztus

35

Jómagam éppen két kedvencem: Van Gogh és Brueghel festményeivel jártam
így; nem is tudom hányféle színnyomatban láttam viszont a Napraforgókat,
s egészen addig kétségeim voltak az albumbéli sárgák árnyalatával szemben,
amíg nem szemlélhettem meg testközelből az eredeti képet, s aggályaim végleg
szertefoszlottak. A lángot vető krómsárga, olykor a tikkadt föld okker színét
öltötte, s ettől olyasfajta hervadtságot sugárzott, ami épp ellentétes volt a festő
szándékával és lelkivilágával; máskor egy kevés narancs árnyalat keveredett
a sárgába, ez pedig erotikus érettséget árasztott, a festő által megjeleníteni vágyott „legtisztább szeretettel” ellentétben. Bár az embernek lehetnek elképzelései a „napraforgó-sárgát” illetően, miért is ne, hiszen annyi minden másról
alkotott fogalmat az évezredek során: a jóról és rosszról, az erkölcsről és szépről, s válságba kerülésük idején iparkodott visszatérni abszolút jelentésükhöz,
hogy nincs mit mosolyogni erőfeszítésén. Csakhogy az impresszionista és expresszionista festészetben a színről alkotott elképzelések könnyen megcsalhatják a nézőt, éppen Van Gogh látomásos színvilága bizonyíték erre; sajátlagos
színválasztásával- és keverésével újra meghatározza a konkrét dolgok fogalmát.
Érthető hát, hogy apám sértődötten és duzzogva vette tudomásul csínytevésemet, mely elrontotta kedvét az utazásunk egész idejére: én pedig kifogyhatatlan voltam az ötletekben, miként is törhetnék borsot az orra alá.
Egy megvető gesztussal félretolom az apámat ábrázoló képeket, s a rólam
készülteket nézegetem. Az egyik kép tanúsága szerint, a Calais főterén elhelyezett Rodin szoborcsoport alakjai között bujkálva örökített meg engem a mama;
emlékszem, az ellenségnek városkulcsot átadni kényszerülő s beláthatatlan jövőjükkel szembesülő polgárok némelyikének gőgje, megvető gesztusa teljesen
rabul ejtett. A gőgnek nem minden változata meríti ki a nemtelenséget; bizonyos esetekben a felülemelkedettség, a tisztesség, az érinthetetlenség megnyilvánulása, s ha időnként gőgösen viselkedtem, nem is akartam mást ellenfeleim
tudomására hozni, minthogy kisded játszmájukban nem ér a nevem. Ha kívülállásom kinyilvánítása ellenére is bele akartak rángatni aljas kis üzelmeikbe, részesévé kívántak tenni szánalmas hazudozásaiknak, bűntársuknak óhajtottak
kikiáltani egy olyan ügyben, melyhez semmi közöm sem volt, megvetőn tártam szét a kezem, mint aki azt állítja: annyit ér ártani akarásuk, mint a falra
hányt borsó.
Eddigi életemben oly sok felfuvalkodott és semmire kellő embert figyeltem
meg, akik meg sem próbálták elrejteni veszteség- vagy vereségtudatukat, s csillapíthatatlan dühüket igyekeztek legyőzőjük nyakába zúdítani, hogy nem volt
nehéz észrevennem valamiféle paraszti csökönyösséget, nyers úrhatnámságot
és fékeveszett birtoklásvágyat arcrezzenéseikben, melyekből nyilvánvalóvá
vált a számomra, előbb-utóbb erőszakosan torolják meg kárukat. A polgári
nagyvonalúságnak: a bukás méltósággal való elviselésének, a talpra állásban bi-

36

tiszatáj

zakodásnak, a viszonylagos vagy teljes szegénység elfogadásának semmilyen
nyomát nem fedeztem föl bennük. Valahányszor legyőzettem (márpedig életem a dacos ellenállások és megsemmisítő vereségek története), mindig az emlékezetből megidézett calais-i polgárok fennhéjázó gőgje rajzolódott ki az arcomra: semmit sem tartottam olyan értékesnek, hogy ne tudtam volna nyomban lemondani bármiről. Nem lenni rabja senkinek és semminek: milyen kevesen vannak birtokában e nemes bölcseletnek; szánalommal töltenek el mindazok, akik betegesen ragaszkodnak valamihez, s képesek elveszettnek hinni
magukat, ha meg kell válniuk egy adott tárgytól vagy más javaktól. Volt idő,
amikor elmeháborodottnak gondoltak, mert egy hozzám közel álló személynek az első szóra odaadtam akár a legértékesebb darabját is örökségemnek.
Miközben gyorsan távozott a frissen szerzett zsákmánnyal, nehogy meggondoljam magam, és alkalmam legyen visszakérni, meglehetősen jót mulattam
a kapzsiság és birtoklási vágy megnyilvánulásán, s azon, hogy még csak egy
perce volt tulajdonosa az ajándékba kapott tárgynak, máris hatalmába kerítette
a félelem, hogy elveszítheti, s inkább rúgta fel a barátságot, mintsem elszántságot mutatott volna jellemgyöngeségével szemben. Azt hiszem túlságosan nagy
kísértés volt barátaim és ismerőseim számára az örökségem; szerintük várható
volt, hogy igen hamar elherdálom; s nem szerettek volna kimaradni az osztogatásból. Alig-alig akadt közöttük olyan, aki ne ácsingózott volna valamire,
tudom is én, apám egy könyvritkaságára, íróasztala ékének számító bronzöntvényére, a mama törött aranykarperecére, festett kínai kávéskészletére. Ha valamelyikük fillérekért vagy ingyen kapott tőlem egy értékes darabot, egyszeriben hátat fordított nekem; ha pedig nem mutattam hajlandóságot a balek szerepére, akkor is hasonlóan jártam: nem sok jóra számíthattam tőlük, különösen azután nem, hogy kisemmiztem magam. Legtöbbjüket hiába hívogattam
telefonon, amikor bajban voltam (néha ugyanis egy lyukas garas sem maradt
a pénztárcámban, és bizony száraz kenyeret majszoltam konzervhallal, vagy
a piaczárás után pulton hagyott lucskos gyümölcsökkel kellett beérnem), nem
hittek nyomorúságomban, mivel úgy gondolták, hogy bőségesen van még mitől megválnom, és némi tartalékkal is rendelkezem. Kétségbeesett segélykérésemet gyakorta elintézték egy jó tanáccsal: „adj el valamit, édes öregem, s ne
idd el rögtön az árát annak, amit elkótyavetyéltél”; máskor pedig egyértelművé
tették, hogy nem kívánatos személynek tartanak. „Bajban mutatkozik meg ki
a barát”, szokták mondani, s noha két évtizeddel korábban még összeszámolni
is nehéz lett volna őket, az utóbbi években hozzá kellett szoknom, hogy szép
lassan elkopnak mellőlem. Igyekeztem hát a leghűségesebbeket és az újonnan
szerzetteket megtartani, ezért sem fukarkodtam utolsó javaim jótékony osztogatásával.
Egyébként is, szerettem látni mások arcán az örömöt, melyet nagyvonalúságommal okozhattam; miért is ne lennék önzetlen, ha számomra nincs érté-

2003. augusztus

37

kük a tárgyaknak, másvalaki pedig majd eleped értük, s én teljesíthetem mohó
szerzési vágyát. Senki se higgye, hogy az egykék tulajdonsága az önzetlenség,
aminek révén bizalmas társat szerezhetnek maguknak. Épp ellenkezőleg tapasztaltam, noha bizonyosan léteznek hozzám hasonlók is. Volt egy agglegény
ismerősem, akinek már a szülei is egykék voltak; nem szerelemből házasodtak,
inkább a paraszti birtok gyarapítását és megőrzését tartották szem előtt, s maguk is konokul ragaszkodtak őseik alapelvéhez, hogy elegendő egy gyermeket
nemzeni a birtok átadásához, bele sem gondolva abba a lehetőségbe, akadhat
egy olyan leszármazott, aki egyszerre véget vet az örökösödési láncnak. Ez
a renitens leszármazott az én ismerősöm volt, aki sosem tapasztalt szeretetet
a szülei részéről: sem egymás iránt, sem pedig az ő irányába. Az örökös kuporgatás, a zsugoriság szellemében cseperedett föl, s annak ellenére, hogy elhagyta
a családi gazdaságot és tanár lett, foggal-körömmel ragaszkodott a földhöz, sőt,
időről időre újabb taggal gyarapította leendő örökségét. Egy olyan parányi és
sötét garzonlakásban nyomorgott, hogy az ágy mellett szűkösen fért meg az
asztala karosszékével egyetemben; jellemző volt otthona méreteire, hogy egy
alkalommal, amikor cipőt vásárolt magának, némi iróniával azt válaszolta az
őt faggatóknak: „azért viszem haza az üres cipős dobozt, hogy legyen egy kis
szobám is”. Ugyan ki tudhatta volna róla, hogy a Duna mellett saját nyaralója,
szőlőskertjei és szántói vannak, melyeket rendre kiadott haszonbérbe. Saját
bevallása szerint a tanítási időben az iskola menzáján étkezett, hétvégeken pedig konzervet melegített; nem dohányzott és inni is csak módjával ivott, csakhogy félre tehesse megtakarított pénzét földvásárlásra. Szeretőivel (egyébként
szép számmal akadtak), fösvény volt a végtelenségig, soha egy csokor virággal,
csipkés alsóneművel nem kedveskedett volna nekik; s ha egyiket-másikat meg
is hívta vacsorázni, mindig valamelyik kiskocsmába invitálta kedvesét: menüt
enni. Bár inkább termetes férfiasságáért vonzódtak hozzá, mintsem az egyébként is titkolt vagyonáért, állandóan attól rettegett, hogy valamelyik nő kipuhatolja titkát és behálózza őt, ezért inkább igyekezett idő előtt véget vetni
valamennyi viszonyának, még ha egyre fenyegetőbbé is vált a veszély, hogy
mindörökre magányos marad. Hagyján, hogy a szeretőivel szemben fösvény
volt, magával szemben egyenesen faszarinak bizonyult, kollégái társaságában
mindig a legolcsóbb sört kérte ki, évekig járt ugyanabban a kitaposott cipőben,
feslett felöltőben, s ahogy öregedett, elhullajtott fogait sem iparkodott pótoltatni. Amikor hatvan felé teljesen magára maradt, ismerősei legnagyobb csodálkozására „megbuggyant”; noha bármely szeretőjét maga mellé vehette volna
élettársnak, aki talán még egy gyermekkel is megörvendezteti, nem ezt tette.
Gondolt egy merészet, és egy mélyen vallásos diáklányra íratta minden vagyonát, hogy tanulhasson és boldoguljon az életben. Semmiképpen sem nevezném
nagyvonalúságnak tettét, a magam részéről még őrültséget sem feltételezek szándéka hátterében. Inkább azt gyanítom, apja halála után megszűnt benne mun-

38

tiszatáj

kálkodni a nyomasztó bizonyítási kényszer, talán már a tulajdonlás terhéből is
elege lett, egyszeriben szabadulni próbált egész addigi élete rögeszméjétől:
a földvásárlástól. Különös testamentuma után sem lett kevésbé önző és fösvény,
mint volt korábban; rigolyái egyre elviselhetetlenebbé tették, önmaga számára
is kellemetlen társnak bizonyult.
Mint mondottam, nem ragaszkodtam örökségem semmilyen darabjához,
nyílt szívvel és fájdalom nélkül váltam meg bármelyiktől. Az viszont mulatságos volt számomra, hogy az egyik barátom, megkaparintván apám évtizedekig
féltve őrzött tusrajzát, melyen a híres festő két parasztfejet skiccelt föl, azonnal
kettévágta az öreg papírost, mert zavarta a szokatlan kompozíció. Persze, azt,
amit én mulatságosnak gondolok, egészen másféleképpen magyarázhatja másvalaki. Számtalanszor megfigyeltem, hogy egy tárgy újdonsült tulajdonosa,
szinte a birtokba vétel pillanatában átalakítja vagy megváltoztatja az eladdig
csodált és megszerezni óhajtott tárgy jellegét; ki tudja, talán saját ízlését érvényesítendő, talán feledtetni kívánva az előző tulajdonos kilétét, talán a jobb
hasznosításra hivatkozva teszi. Egy tárgy eredeti állapotának és funkciójának
e kényszeres átalakítását, részben a tárgy és a körötte képződött varázslatos aura
iránti tiszteletlenséggel, az elmúlt korok szellemiségének lebecsülésével, részben pedig a parvenük minden áron való különbözni akarásával és ostobaságával szoktam magyarázni saját magam számára. Bármennyire is gyűlöltem apám
örökségét, s éreztem időnként késztetést arra, hogy kárt tegyek egy darabjában, sosem állt szándékomban a saját ízlésemnek megfelelően átformálni a tárgyakat, inkább környezetemet alakítottam hozzájuk.
Gyakorta faggatom magam, az évekig semmittevéssel és haszontalan bolyongással idejét töltő hasonmásomat: érdemes-e egyáltalán megannyi felesleges
dologra vágyakozni, megszerzésükért annyi erőfeszítést kifejteni? Felidézem
emlékezetemből egykori osztálytársaimat, beérkezett tudósok, neves orvosok
és sikeres vállalkozók szinte mindannyian; nem csoda hát, ha méla undorral
viseltettek irántam. Tudtommal szép új házuk, méregdrága autóik, pompás
hegyi nyaralójuk, és őszintén mondom: irigylésre méltó szeretőik vannak,
egyszóval nagykanállal habzsolják az életet. Hozzájuk képest nemcsakhogy élhetetlen alak vagyok, de egy senki is, aki mondhat bármit, szavainak nincs súlya, mivel a darabka kenyeret sem szolgálta meg, amelyért olykor kilincselt.
Szókratesz és Szent Ferenc hiába érvelne előttük a szegénységről, lemondásról,
belátásról, süket fülekre találnának, úgy kezelnék őket, mint egy vásári komédiást. A szférákhoz tartozni, irigyelt hírességnek lenni, magukat kiváltságosnak tudni vonzóbb, mint bármi másféle életforma, melyet egyen értékűnek
vallanak a semmittevéssel. Boldognak vallom magam, hogy a mama szándékával ellentétben, a lemondás gesztusát gyakorolhattam, s amíg mások a lelküket

2003. augusztus

39

is eladták, csakhogy valamit a sajátjukénak tudhassanak, önszántamból mondtam le a tulajdonlás fárasztó terhéről. „Bandikám, a függetlenséget és a szabadságot a javak biztosítják. Jó apád és én gondoskodtunk a jövődről, csak meg
kéne emberelned magad. Olyan nehezedre esik megbecsülnöd, ami van, édes
kisfiam? Másnak még a betevő falatra is alig futja. Te pedig sosem ismerted azt
a szót, hogy nincs”, intett gyakorta. Nem tudom, hogy a mama által használt
„megemberelni” kifejezés arra utal-e, hogy képesnek kellett volna lennem megtartani, sőt, gyarapítani örökségemet, akár azon az áron is, hogy félretéve aggályaimat, élek a kiváltságos helyzetem adta; vagy pedig arra, hogy felhagyok az
értelmetlennek tartott lázadással és önemésztéssel, s ha utólag is, de csatlakozom a gimnáziumi klán tagjaihoz. Ezekhez a valóban nagyszerű, sikeres, szüleik által teremtett kiváltságos helyzetükhöz ragaszkodó, korábban velem bizalmas viszonyt ápoló társakhoz, akiktől azt remélte a mama, hogy jobb belátásra bírnak.
Ó, ha ma ismernéd őket, mama, te nagy emberismerő, korábbi életem szorgos alakítója, megértenéd, miért is mondom: mégsem szeretnék a helyükben
lenni. Ugyanis napi tíz-tizennégy órát robotolnak, s noha már rég nem a biztos megélhetés biztosításáért, gyermekeik gondtalan jövőjéért hajszolják magukat, képtelenek leállni, mert egyszerűen munkamániássá váltak. Ezt tartsam
követendő példának? Ezt a józan ésszel megmagyarázhatatlan önkínzást, tagadhatatlan életcéltévesztést? Ha látnád őket mama, te, aki örökké aggódtál
egészségemért, törékeny alkatomért, s észbe vennéd, hogy mind gyomorbajosak és eszelősek, lépten-nyomon gerincbántalmakra és szédülésre panaszkodnak, képtelenek huzamosabb ideig vezetni a méregdrága autójukat, szenvednek
a tengerparti nyaralásuk alatt, a boldogtalanságtól oly elgyötört ábrázatuk,
akár egy haldoklóé, talán kevésbé szégyenkeznél miattam. Azt is elmondom
neked, mama, hogy a többségük persze rég elvált (az egykor oly szemérmesen
szűzies lányokat, a klán rátarti és kiváltságos fruskáit sem kímélte meg ettől
a sors), mégis oly megveszekedetten akarnak bizonyítani – nem is tudom kinek –, hogy időnként kedvem volna az orrukra koppintani. „Nono, barátocskáim, és a züllés, önpusztítás útján elinduló, vagy legkülönbözőbb betegségben
szenvedő gyermekeitek vajon miért utálnak oly fenemód benneteket? Ugyan
miért is követik inkább az én példámat a szédületben, mintsem tiéteket a hasztalan vagyonkuporgatásban? Miért bukdácsolnak az iskolában, hogy az őrületbe kergessenek benneteket? Hogyan vélekedjem arról, hogy büszke hitveseitekkel, korábbi csatáitok zászlóvivőivel képtelen vagytok emberi módon szót
váltani, s inkább kisebb vagyont fizettek nekik azért, csakhogy megszabaduljatok tőlük? Miféle kiváltságról és kiválóságtudatról beszéltek nekem, ha magányosan ültök kincses ládikáitokon, s a gyermekek zsarolásától és hazudozásaitól féltek, szeretet helyett filléres örömöt kaptok szeretőitektől, egymásra is
gyanakodva néztek, s egyedüli menedéketek a munkába temetkezés?”

40

tiszatáj

Mármost bármilyen szomorúan állok is pénz dolgában negyvennégy éves
fővel, s magántitkárként pártfogóm kegyelemkenyerét eszem, nem akarom átlépni saját árnyékomat, nem áll szándékomban, hogy a világ megbecsülését kivívjam magamnak bizonyos szolgálatok fejében. Hogy mire gondolok? Tény,
hogy amióta zablát vetettem szenvedélyeimre, s kivasaltabb lett a magánéletem, az egykori klán némely tagja újra bizalmába fogadott, s tőlem, a pokoljárótól kér tanácsot magánéleti gondjai megoldására. Nem az a szégyellni való
szánalmas alak vagyok ma már, legalábbis az ő szemükben, mint akinek tartottak, amíg sütkéreztek a dicsőségben. Nem áltatom magam azzal, hogy többet
tapasztaltam volna a nyomorúságomból, mint egykori diáktársaim a szakmai
sikerből és magánéleti bukásukból, épp ezért könnyebben is viselem el a kudarcot, a csalódást, az egyedüllétet, ami beárnyékolja és megkeseríti az életemet. Kárörömet sem érzek amiatt, hogy ha évtizedekkel később is, de közülük
is sokan megtapasztalhatták a lelki nyomorúságot, az „élhetetlenek” vergődését, környezetük képmutatását, azt az álságos erkölcsösséget, melynek nevében
azonnal kegyvesztetté válik, aki megsérti a játékszabályokat s nem ad a látszatra.

FONTOS SÁNDOR

2003. augusztus

41

LÁSZLÓFFY ALADÁR

Alternatív
A végét járom, mint a táncot.
A zenekarok lemaradtak.
Vágják a cimbalom-akácot,
a hárfa-hársat a tavasznak.
Nekem már nem jut új majális,
sőt amit félre tudtam tenni,
visszaadom, használja más is
mikor pokolra szokás menni.
Dudások, skótok, minden kelták,
akiknek ez még most is semmi...
Itt annyiféle népség kelt át,
nyugatra iskolába menni.
Most megint indul ingajárat
a mézesmadzagról a készre.
Ne tülekedjék, aki várhat,
jussunk a legfőbb semmi része.
Kezemben kárpótlási jeggyel.
Várnak újabb Szibériáim.
Két oldalamon tele beggyel
keselyű-Ábel s véreb-Káin.

42

tiszatáj

Szeged felõl jön egy halász
Huszár, baka, tüzér juhász,
a kalapján fekete gyász,
ki van a két szeme sírva,
a szerződés aláírva.
Hol lakik a magyar költő
ha végleges múltat ölt ő?
Ki van a két szeme sírva.
A hazáját tennék sírba.
Hol lakik a magyar költő
ha végleges jövőt ölt ő?
Szegedekben Bakapista,
a mennyekben orgonista.

Hungarica
Ki itt vagy ott meg-megszületvén
egyik tájnak vagy más hazának
tulajdon érdemként szereztél
dicsfényeket s amnesztiákat.
Vagy aki vagy, bilincset rázván,
te „jó Budám”, te boldog börtön,
kiben vagyok hol Petrus Pázmány,
hol Illyés Gyulaságom töltöm.
Kezdettől biztatott a lélek:
okozat sincs, csak újabb ok van.
Ady vagyok, kit meleg élet
öntött el hideg Párizsokban.

2003. augusztus

43
Dózsa vagyok, ki hetedhétszer
támad neki a magyar burgnak,
mert nem hiszem, hogy a középszer
mutatja amit megtanultak.
Zrínyi vagyok s a másik oldalt
vezetem néha magam ellen,
ki váltig biztatom a tolvajt
hogy sose hátba, – döfjön mellen.
S végül majd vallomást tesz rólam
a lánc-csörgésű magyar szótár:
tudom benned ki mennyi s hol van
s hogy egyik betlehemem voltál.

Koratavasz
A martilapu kinn a marton.
Mint Kolumbusz a tengerparton.
Elnéz. Indulna máris messze,
hogy gyökérkéje ne eressze.
Szél fúj kis fodros napsugárból.
Bús zöld vitorlák raja gyászol.
Így van, ha kikukucskálsz ötért,
de most még negatív a gyökér
szerepe.

44

tiszatáj

MARSALL LÁSZLÓ

Öreges lamentáció
Hogy testem mely égtáját kezdi nyűni a rontás,
s hogy nekigyürkőzött-e vagy csupán tapogatja,
jósolhatják a tudós doktorok,
a szív kihagy és hörren a torok.
Komótos lassúsággal indul a földerítés,
vércsatornákon, idegpályán kúsznak a kémek,
lassan gyűlik-gyűlik a hír-anyag,
évre-perc, éjre Nap-támadat.
Mint rátarti gebék, őszülve vékonyodom, és
nem vagyok bajnok a magasugrásban és cipelésben,
Professzor Ur, a klinikai halál
s az „igazi” még csak távlatosan vár.
Ezidőtt képzeletemben, ha még lesz „ilyenem”,
megtervezhetek újabb hadviselést is magam ellen,
vodkában lehetek lépes méz,
vastüdő-szeletelő körfűrész.
Avval kanyarítok ki négy jó kerekecskét
s hunyoros Égbe föl, fia-lélek szekerezem, s míg
nővér-kézből a testem jönni várom.
Tiblábolás, s már itt csapáz vén Kháron.

2003. augusztus

45

Igric-gajd
Megnyílott az Ország-börze?
Munkában az Ország-bazár?
Kicsiny az ár?
Magas az ár?
Botoznak az öregecskék,
Meglelik a régi mesgyét?
Kocognak a dombtetőre
Kálváriás temetőbe?
Vékonypénzű ifjoncok
Lihegik a nagyobb koncot?
Nyugat iránt tülekeszenek,
Egy-egy brit szót lejegyeznek?
Teng az ajtó leng a kapu
Küszöbökön útilapu?
Macska meg Hold otthon őre
Fölkusz-mász a háztetőre?
Csukódik az Ország-börze.
Lazsálgat az Ország-bazár.
Tűnik az ár.
Szűnik az ár.

46

tiszatáj

FERDINANDY GYÖRGY

Végbélfájdalmaim
Magyarok mindenütt vannak – így szoktam válaszolni. Még a világ végén
is. A kérdés csak az: milyenek? Mert akárkivel ugye nem kezd közösködni az
ember, csak azért, mert, úgymond ő is Mátészalkán született.
A Szigeten – így folytattam – mindjárt az első nap felfedeztem egy honfitársamat. Az évnyitó napján volt egy állófogadás. Bemutatták az új tanerőket,
a diákkórus elénekelte a „megérkeztek, megérkeztek az idegen doktorok” kezdető zengzetet. És hát az újak között volt egy apró termetű, tatárszemű ember,
egy argentin, aki a Sánta Kiss névre hallgatott.
A rum hamar a fejembe szállt. Amikor mellésodródtam a tömegben, jól
hátbavágtam az emberemet.
– Vigyázzon, meg ne hallják! – nyögte ki vérvörösen. Itt gyűlölik az idegeneket!
– És egy argentin, az nem idegen?
– Nem – felelte Sánta Kiss. Nem egészen.
Vállat vontam, magára hagytam. Gyáva népnek – mondják – nincs hazája.
Én magyar voltam a trópuson is, és nem idegen.
Hát ezzel az alapállással magamra maradtam. „Őseink, a rómaiak” – állt
a tankönyvek borítóján, a rabszolgák unokái pedig bebiflázták ezt a nagyképű
szöveget.
A módszerem az volt, hogy magamról beszéltem. Arról, hogy odaát, az
Óvilágban, milyenek az emberek. Egy idő után a diákok is elkezdtek mesélni.
Egyre lelkesebben, amikor észrevették, hogy amit mondanak, érdekes. Innen
már csak egy lépés volt, hogy ne szégyelljék az őseiket.
De én nem az ilyen szakmai fogásokat szoktam elmesélni. Itthon nem ezt
várták tőlem az emberek. Ennek a történetnek is más, vidámabb csattanója
lett.
– A folyosó végén tanítottam – folytattam – Sánta Kiss irodája pedig ott
volt, éppen szemben velem. Ehhez még tudni kell, hogy a trópuson ajtó-ablak
nyitva-tárva, mint mondja a nóta. Különben megfulladnának az emberek.
Azután, még valami. Intézetünk szabályzatában az állt, hogy a tanárok
a tetszésük szerinti nyelven tanítsanak. Ezzel nyilván azt akarta elérni az alapító
okirat, hogy a diákok ne őseik nyelvén – mint mondák: dialektusában – végezzék el a tanulmányaikat.
Én pedig – folytattam – bejelentettem, hogy magyarul fogom megtartani az
óráimat. Tessék megpróbálkozni vele! Stanislavski bevehette volna a kísérletei

2003. augusztus

47

közé. „Még nyílnak a völgyben a kerti virágok” mondtam, és végigfutott a hátamon a hideg. „Még zöldel a nyárfa az ablak előtt” – de itt már elcsuklott
a hangom.
Az argentin-magyar megállt az irodája előtt. A diákok most már őt figyelték: folyt róla a verejték, így mesélték, és zöld volt, mint a tegnapi köpet.
„Elhull a virág, eliramlik az élet” – mondtam, és letöröltem a könnyeimet.
Néma csendben nézték egymást, Sánta Kiss és a gyerekek. Sorstársam még sokáig nem fogadta a köszönésemet.
*
Az argentin kollégának kordovai felesége volt, egy szép, nagydarab aszszony, és hozzá három tatárképű gyerek. Nekem akkor már visszament Párizsba a családom, békét kötöttünk, már-már a barátom lett Sánta Kiss. Addigra ő is egyre gyakrabban magyarul beszélt, göcseji hanghordozással, az eddigi, a tukumáni akcentus helyett.
Hogy milyen ember volt? Egy szóval úgy mondanám: ügyeskedő. De ezt
már nem szoktam elmesélni, hallgatóimat nem érdekelték az ilyen részletek.
Vett például magának egy címert. Az egyetemen elterjedt a hír, hogy kollégánk régi nemesi családból származik.
– Végy te is magadnak! – Rámkacsintott: adsz száz dollárt, és megküldetem!
A címer azonban hogy is mondjam furcsa volt. Telistele színes hieroglifákkal, és olyan, mint a napkorong. Ami engem illet, jobban szerettem volna, ha
a pajzs, ugyebár, a korpusz, nem lett volna kerek.
– Konstantinápolyban – magyarázta barátom – ilyenek a családi címerek.
Száz dollárért egyébként nemcsak nemességet vásárolt Sánta Kiss. Egyszer
elárulta, hogy valami pápai intézet hadidoktorátusával vette őt fel az egyetem.
Ez egy olyan tiszteletbeli cím volt, amit sebesült frontkatonáknak adományozott az olasz hadsereg. De később megvette a luxemburgi nagyhercegség aranydiplomáját, és – sose tudhassa az ember! – Oxford díszdoktori címét is megküldték neki az illetékesek.
Amerikában több mint ezren tanítunk – ezt mindig el szoktam mondani.
Több mint ezer magyar ember, másfél tonna szürkeanyag. De hogy hánynak
volt közöttük ilyen százdolláros doktorátusa, azt ma már nem lehet, és fölösleges is lenne kiszámítani.
Mi a jó ebben? – kérdezhetné az ember. Eldicsekedni vele? Nos, nem azért,
nem egészen. Mert ami az én emberemet illeti, más is volt itt, nemcsak a dicsőség. A tankönyveivel például Sánta Kiss vagyonokat keresett.
Azt pedig úgy, hogy felkereste az iskolákat. Új tantárgyakat agyalt ki, és eladta nekik – hozamra – a könyveket. Ezeket azután évről-évre megvették
a diákok, a tanároknak a szerző százalékot – mint mondta: percentet – fizetett.

48

tiszatáj

A tankönyveket azonban meg is kellett írni – mondhatná valaki. Hát igen.
A születésnapjára egy kisollót ajándékoztam neki. Sánta Kiss ezzel az ollóval
írta a könyveket.
Gyáva ember volt, nem mert haragudni. Megsimogatta a vállam, és halkan,
kuncogva nevetett.
Meg kell mondjam, hogy én is próbáltam pénzt csinálni. „Híres emberek”
címen meghirdettem egy életrajz-kötetet. Aki részt akart venni benne, elküldte
a biográfiáját, és potom másfélszáz dollárt, a nyomdaköltségeket. Úgy kalkuláltam, hogy lesz a szigeten mondjuk ezer ilyen ember, ez pedig nekem több
mint százezer dollárnyi hasznot jelent.
Nem ismertem a szigetlakókat. Hirdetéseimre egyetlen híres ember jelentkezett. Egy tánc- és illemtanár Bukarestből. A bennszülöttekben nem volt meg
az a nyugtalanság, ami űzi-hajtja, keresztül-kasul a nagyvilágban, a hozzám hasonló szerencsétleneket.
Vállalkozásom csődöt mondott. Lebecsültem a népemet.
*
A bevándorlók egyrészt, igaz, törtető, ügyeskedő emberek. Másrészt azonban kétségbeejtően szolgalelkűek. Az óvilágban úgy mondanák: hagyománytisztelők. Idegenben azonban értelmét veszíti ez a hagyománytisztelet. Hiszen
a new comer még csak nem is ismeri a hagyományokat. Azt hozza magával, és
azt őrzi, amit – annó! – az óhazától kapott.
Sánta Kiss mindkét fiát kadétiskolába adta. Mindkettőt kitüntették valamelyik gyarmati háborúban. Ma már veteránok, huszonévesen. A képük az ebédlőasztal felett lóg a falon. Volt egy lánya is, de a lány nem hagyta vágóhídra
vinni magát. Megszökött egy arabbal még az első öbölháborúban.
Mindezt persze nem szoktam elmesélni. A hallgatóságom itthon is – hogy
úgy mondjam – meglehetősen óvatos.
Elköltöztem az egyetemről, bent a városban vettem ki szobát. Később egy
diáklány is hozzám költözött. Az ember néha nagyon magányos és nagyon
kétségbeesett.
Hát igen, China. A lány. Előadásaimban persze róla se szoktam beszélni.
Pedig bennem is volt iránta vonzalom. Nagyon fel tudja kavarni az embert egy
ilyen koromfekete szépség. Még a tétlensége, de még a hallgatása is ötletes.
Mi úgy tudtuk, odaát az óvilágban, hogy a férfiember – szerepénél fogva
kezdeményező. Elkapja, meghódítja a nőket. Kőkeményen, huszárosan. China
pedig csak úgy szeretkezett velem, ha közben meg se mozdulok. Szigorúan
rámszólt, ha megsimogattam. Még beszélni is csak neki volt szabad. Hogy milyen volt ez a szerelem? Ma sincsen rá szavam.

2003. augusztus

49

Sánta Kiss verseket írt ezekben az időkben. Kötetének a Dolores címet adta,
ez a női név – mint tudjuk – fájdalmat jelent. Fájdalmakat, pontosabban, mert
a kis kék füzetben minden fájdalomról szólt egy-egy szomorú szonett.
Amikor azt kérdezik, hogy volt-e a szigeten valamiféle néven nevezhető
irodalmi élet, ezt szoktam elmondani. Ezt a történetet. Néha még el is szavalom a Dolores de mi recto – „Végbél-fájdalmaim” című siralmas éneket. „A kúpok – sóhajtom drámaian – a kúpok áramvonalasok. A végbél, a végbél, jaj!
Megint fájni fog!”
Vége, befejeztem. A teremben méltatlankodva nevetnek az emberek. Meg
vannak győződve róla, hogy szánalmas pojáca ez az argentin-magyar. A barátom. Pedig hát, mit tudom én, nem az, nem egészen. Szerencsétlen flótás, kétségtelenül. Olyan, mint jómagam. Hányszor visszament Argentinába, hányszor próbálta újrakezdeni az életet! A gyerekei neki is három kontinensen
élnek.
Vajon magyarul álmodik-e még? Vajon sír-e még, ha meghallgatja a Szózatot? Van egy utolsó hírem róla: lent él az ültetvényeken. Kiss pedig, ugye, csók.
És Santa, ugye, szent. A szigeten Kiss névre kereszteltek egy leánygyermeket.

PAPP GYÖRGY

50

tiszatáj

PETÕCZ ANDRÁS

Az iowai indiánok búcsúja Orbán Ottótól
Nem hagyjuk el, akit elhagyunk,
nem hagyjuk el egy pillanatra sem.
Egy pillanatra sem hagyjuk el,
aki távozik, akitől elbúcsúzunk.
És nem küldjük el, akit elküldünk
magunktól, mert nem küldjük el.
Mert magunkhoz hívjuk, akit hívunk.
Eh-woo-too, mondjuk, és megrázzuk a fejünk.
Hoo, hoo, mondjuk, és bólintunk hozzá.
Too ka-ho?, kérdezzük, és nyugodtak vagyunk.
Wa-yan-ka!, mondja a férfi, és a távolba mutat.
És akkor az erdőben megszólal a madár,
a madár, Aki Megszólal Valakiért.
2002. 06. 11.

Orbán Ottó azt nem
Orbán Ottó nem tudhatja,
miért oly sok az egész,
nincsen senki, hogy tudassa
föntről, miközben lenéz,

2003. augusztus

51
hogy merre-meddig, miért-hogyan,
hová is tart a Nagy Folyam,
hogy ki az, ki majd a mély vízen
biztonsággal átviszen,
ki az, ki majd vállára vesz,
lassú szóval hitelre tesz,
ki az, ki vágyva részegül,
hozzád csapódik, részedül,
Orbán Ottó azt sohasem,
hogy ez miért túl sok nekem,
ez az egész most meghalad,
nyergeld fel a halállovat,
fehér csikó, ha felnyihog,
valami baj történni fog,
és felzokog, ki felzokog:
fogak!, megcsikorduljatok!
Fogaim megcsikordulnak,
körmeim húsomba marnak,
szemeim elfeketülnek,
vérereim tömörülnek,
sötétségbe belelátok,
járok mozgás nélkül táncot,
rajtam illatos pomádé,
sápadt arcom a halálé.
2002. 05. 29.

52

tiszatáj

egy hajléktalan vallomása
igen, csaltam az asszonyt,
megcsaltam őt a marival, nem tagadom,
nem voltam jó férj, meg jó apa sem,
elismerem;
és persze ő akart válni, nem én,
elváltunk, neki ítélték a lakást,
meg a gyerekeknek,
jól van ez így,
fájna a szívem őket kéregetni látni,
akár az apjukat;
béreltem egy lakást,
jó fizetésem volt, ment a cégnek,
nem féltem semmitől se,
a marival is jól megvoltunk,
egész addig,
míg aztán csődbe ment a cég,
munkanélküli lettem,
a lakást nem bírtam fizetni,
utcára kerültem,
a mari is otthagyott,
hajléktalan szállón vagyok mostan,
vonják a tartásdíjat a segélyből,
így aztán semmire se futja,
ezért amikor éhes vagyok,
először is rendbe hozom a ruházatomat,
valami emberi formát próbálok ölteni,
meg arra is vigyáznom kell,
hogy ne legyek túl büdös,
mert ha büdös vagyok,
akkor könnyen elszúrhatom az egészet,
szóval,
bemegyek valami nagyobb üzletbe,
és felvágottat kérek,
mondjuk sonkát vagy húsz dekát meg parizert,

2003. augusztus

53
sajtot is, pannóniát, az a legjobb, abból tíz is elég,
néha szalámit, ha arra van gusztusom,
de csakis szeletelve,
vagy egy fél szál kolbászt,
aztán tovább megyek a hűtőpulthoz,
ott valami kisebb dolgot, túró rudit,
ilyesmit veszek magamhoz,
csupa olyat, amit könnyen ki lehet bontani,
esetleg csokoládét is elteszek,
a csokiban rengeteg a kalória, azt mondják,
aztán tovább megyek a tisztítószerekig,
és ott, ügyesen,
szép lassan kosárból bezabálom az egészet,
a sonkát,
meg a sajtot is,
a kolbászt, meg a túró rudit,
ami már bennem van, azt nem tudják elvenni tőlem,
a gyerekek, meg a lakás,
az mind-mind az övék,
de az a sonka, ott, az áruházban,
az már örökre én vagyok –

mint másnak a madleine sütemény
ott, a sziklák alatt,
ott laktak a hajléktalanok,
fél méterre a víz fölött,
egy barlangszerű mélyedésben
ki kell már végre mondani,
némelyik hajléktalannak erős,
kellemetlen a testszaga
olyan édeskés izzadtságszaguk van,
úgy általában, egyszóval,

54

tiszatáj
nem lehet azt mondani,
hogy valamelyik parfőmgyár reklámfigurái lehetnének,
azt azért nem lehet mondani
édeskés izzadtságszag, olyan,
hogy az ember orra könnyen elfacsarodik tőle,
pedig nem vizelet szag ez,
nem is szarszag,
hanem valami pálott édeskés tisztaság szag,
nehezen megfogalmazható
sokáig nem értettem ezt a szagot,
egészen addig nem értettem,
amíg egyszer fel nem vettem magamra egy frissen mosott,
de még enyhén nedves gyapjúpulóvert,
szóval,
amikor abban a pulóverben felszálltam a buszra,
akkor megint éreztem azt a szagot,
és amikor leszálltam, akkor elmúlt egy időre,
majd hirtelen megint megcsapott,
és rájöttem, hogy az a szag most belőlem árad,
hogy én vagyok olyan büdös
külöben láttam is a hajléktalanokat,
ahogy ott, a tengerparton,
a hideg késői őszben mossák a ruháikat,
és hogy amúgy nedvesen magukra szedik azokat,
és akkkor rájöttem,
hogy némelyik hajléktalan tényleg fürdik is,
csak éppen nincs hol jól kiszáradnia
azóta, persze, itthon is figyelem őket,
kiváncsi vagyok, melyiknek milyen a szaga,
szagolgatom őket, hogy az ittenieknek,
más-e a szaguk, mint az ottaniaknak,
hogy szag alapján meg lehet-e különböztetni őket,
csak erre vagyok kiváncsi

2003. augusztus

55
ezért, ha hajléktalant látok,
akkor diszkréten odamegyek,
na, nem túl közelre,
hogy ne kelljen adni neki,
mert én is könnyen hajléktalan lehetnék,
ha mindegyiknek adnék valamit,
de mégis legalább annyira közel megyek,
hogy érezzem az illatát,
mert iszonyú kiváncsi vagyok,
mi a különbség a tengerparti
és a közép-európai hajléktalanok között,
már ami a szagot illeti
és be is jött a dolog,
állíthatom,
lényeges különbségek vannak,
úgy általában
csak nagy ritkán csap meg valami ahhoz hasonló,
olyankor a szokottnál is tovább szagolgatom,
mert nekem is szükségem van valami emlékezésre,
én is emberből vagyok,
és az a szag,
mint másnak a finom, édeskés madleine sütemény

56

tiszatáj

JÓKAI ANNA

A magzat imája
Rándul az ötcentis testem –
hát megint elvesztem?
Vissza kell mennem?
oly sokáig vártam
az Égben születési láz van
minden Egész törtté lett
fölgyorsult az emberi történet
több az életre vágyó lélek
mint az életben foganó méhek
– de jaj, akik fogannak mégse fogadnak
„manó, légy elég önmagadnak”
győzött a sátán-filozófia
vérébe full a Fehérlófia
átdöfik a Tündérlány szemérmét
szilikonos mellekre tűzik ki az érmét
Isten szemét lurex-függöny fedi
ha nem lát mindent csak jobb neki
helyette figyel a Big Brother
olcsón megvesz és drágán ad el
anyát, apát, családot nem keres
megváltó lett az óvszeres.
Tetovált dzsungel a hátakra marva
ajakba, orrba üveggyöngy, tarka
lappadnak a hasak, a köldököt fémgolyó zárja
elcsurog a forrás, ha nincs edény alája
a képernyőn ész nélkül, szív nélkül gyaknak,
van aki hirdeti: ez kell a magyarnak
még itt vagyok...sikoltok: kegyelmezz
az Éned tartalom, nem csupán csak jelmez
Isten teremt s belegyilkol az ember
halált szül az, aki életet szülni nem mer
Ha megáll a Föld, befagynak az égi tervek

2003. augusztus

57
hiába szól Krisztus, hogy szeretlek,
Nem lesz többé Ország, sem Hatalom, oda a Dicsőség,
csak gyarmat, csak bitorló, alacsony minőség
...váltott a Törvény: aki felnőtt, felelős
aki gyermekkel, az Istennel is viselős.
Nyiss utat, te férfi, ne szakíts ki, asszony
botrány, hogy az ember Istent halasszon!

A fáraó utolsó imája
Ó, Egy – Aton!
mi a nagyobb vétek

Amenhotepből Ehnaton –
elfáradtam nagyon
Csak a Napra néztem – nem a Napba
A fényruhában a fénytestet nem vettem észre
Megölt a fél-tudás.
(Mégis, mégis megérte.)

58

tiszatáj

TÜSKÉS TIBOR

A sepsiszentgyörgyi csillagnézõ
VERESS DÁNIEL
Ezerkilencszázhetven nyarán jártam először Erdélyben. IBUSZ-szervezte társasutazás keretében, magyar autóbusszal, helyi idegenvezetővel. Sepsiszentgyörgyön kihasználtam a pár óra szabadidőt, és a magyar színház titkárságán fölkerestem Veress Dánielt. Személyesen akkor találkoztunk először. Nagyjából egyidősek voltunk. Én akkor
töltöttem be a negyvenedik évet, ő egy esztendővel korábban. Nevemet még abból az
időből ismerte, amikor a pécsi irodalmi folyóiratot, a Jelenkort szerkesztettem. Én az
előző nyáron Sajkódon, Németh Lászlótól hallottam róla. Németh munkássága legjobb ismerőjének mondta, úgy érezte, neki volna a legtöbb szerzett joga arra, hogy
a róla szóló könyvet megírja.
A Németh Lászlóról szóló első könyv aztán mégsem az ő, hanem – a nem kisebb
tehetségű – Vekerdi László keze alól került ki 1970-ben a Szépirodalmi Kiadó Arcok és
vallomások sorozatában.
Veress Dánielnek az esszéíró Németh Lászlóról szóló tanulmányát, valamint Némethnek a tanulmányíróhoz írott tanulmány-terjedelmű levelét a müncheni Új Látóhatár 1971. áprilisi, Nyugat-Németországból becsempészett Németh László-számában
olvastam.
Ennek a Németh László-írásnak némi cenzurális története is van. Németh László
ugyanis a levélben – többek között – megemlíti: fontosnak tartaná, hogy gondolatrendszerének központi kérdését, „a minőség forradalmát” kettesben megvitassák „a feszülő keleti szél ellenére”. Nos, ez a „feszülő keleti szél”, ez a nyilvánvaló célzás a diktatúra eredetére, születési helyére kimaradt az írásból 1975-ben, amikor a Veress Dánielhez írott levél először itthon, a Megmentett gondolatok című kötetben megjelent.
A tanulmány sértetlen szöveggel, teljes terjedelemben csak a Németh László élete levelekben című gyűjtemény harmadik kötetében, 2000-ben látott napvilágot.
De térjünk vissza az első személyes találkozásra Veress Dániellel!
A szentgyörgyi néhány órából legélesebben egy öreg, vakolatát vedlő ház és
a hozzá tartozó elvadult kert képe maradt meg bennem. Ebben a gyümölcsfákkal körülvett, földszintes, pusztuló és szegényes házban élt Veress Dániel özvegy édesanyja.
A ház és a kert olyan volt, mintha Gyulai Pál kisregényéből, az Egy régi udvarház utolsó
gazdájából lépett volna ki. „Tulajdonkép nem is volt udvarház, ahogy Erdélyben a kisebb birtokú nemesek falusi lakait nevezik, még kevésbé várkastély, amely névvel csak
a mágnások várakból átalakított vagy nagyobbszerűen épített kastélyait szokás megtisztelni” – írta Gyulai. Veress Dániel nemesi família, az erdélyi Dálnoki Veressek leszármazottja volt. 1970-ben már se birtok, se rang, se előnév. Csak ez a pusztuló és
szegényes ház a város egyik lebontásra ítélt negyedében.
Veress Dániel egy meghatározott órában minden nap meglátogatta édesanyját.
A gesztusban, hogy erre az útra ezen a napon magával vitt, határtalan bizalmát éreztem meg.
*

2003. augusztus

59

Legközelebb Budapesten, a Keleti pályaudvar üvegcsarnokában találkoztunk.
A Brassóból, illetve Sepsiszentgyörgyről érkező vonatról szállt le.
Veress Dániel Mikes Kelemen munkásságának egyik legkiválóbb ismerője. Tanulmányokat, drámát, kismonográfiát írt róla, A rodostói csillagnéző címmel kiadta válogatott leveleskönyvét.
A Móra Kiadó a hetvenes években Így élt címmel hasznos könyvsorozatot jelentetett meg a magyar irodalom és történelem számos kiváló alakjáról. A jellegzetes tipográfiájú, azonos, piros színű címlappal tervezett sorozatban a költő Zrínyi Miklósról
írott könyvem 1973-ban látott napvilágot. A könyv sikere, két kiadása, a kiadóval kialakult kapcsolatom okán bátorságot éreztem arra, hogy a sorozatszerkesztőnek a Mikesről szóló könyv megírására Veress Dánielt ajánljam.
Újdonságnak számított akkor, hogy magyarországi kiadó határokon túli magyar
szerzőt foglalkoztat, de a Móra igazgatója hajlott rá, és szerződést küldött Veress Dánielnek. A szerző határidőre szállította a kéziratot.
A baj ekkor kezdődött. Mert a kéziratnak nemcsak sorozatszerkesztője, szakmai ellenőre volt, hanem belső, kiadói lektora is. És ez a pusztán a pesti nyelvet ismerő és
beszélő jámbor lélek minduntalan fönnakadt Veress Dániel stílusán, veretes erdélyi
nyelvi kifejezésein, a mikesi atmoszférát fölidéző metaforákon. Mi az, hogy „szép zománcú szelídség”, mi az, hogy „fellobbanásait józansággal gyeplőzte”, mi az, hogy
„a Zágon nevével ikresült Rodostó”? Veress Dánielnek minden szóért, eredeti kifejezésért meg kellett küzdenie. Ügyét jól védte, a harcot megharcolta, és a könyv 1978-ban
Budapesten végül is megjelent.
Veress Dániel az erdélyi múlt számos nagyságának kiváló ismerője. Kutatásainak
éppúgy tárgya Báthory Zsigmond, mint Wesselényi Miklós, Misztótfalusi Kis Miklós
éppúgy, mint Kemény Zsigmond. Monográfiát és drámát írt róluk. De a legtöbb belső
azonosulással Mikessel foglalkozott. Talán még Mikes testalkata is önmagára emlékeztette: „A férfi Mikes Kelemen zömök testalkatú, középtermetű, keménykötésű, szívós
szervezetű hegyvidéki ember volt... nem nehéz magunk elé idéznünk fel-felderengő
mosolyát, pajzánkodó szeme villanását, játékos kedélyét...” A belső sorsazonosság pedig talán még erősebb közöttük: Veress Dániel sepsiszentgyörgyi magányát szeretett
Erdélyében bezártságnak, száműzetésnek érezte, ugyanakkor hűsége választott eszményeihez is a rodostói csillagnézővel rokonította. Leginkább ez indította Mikes életútjának „szapora léptű bejárására”.
*
A hetvenes évek végén hivatalos minőségben, szolgálati úton jártam Romániában.
A kéthetes utazásra a magyar és a román írószövetségek közötti megállapodás keretében került sor. Amolyan egyszemélyes delegációként indultam el Budapestről vonattal
Ceausescu Romániájába. Az első kötelező állomás Bukarest volt. A vasútállomáson
a tolmács, a hivatalos kísérő várt. Az írószövetség titkárával úgy ültem le a kéthetes
program megbeszélésére teremnyi irodájában, mintha a nagy török szultán sátrában
lennék vendég. „Nagy örömmel és megkülönböztetett tisztelettel köszöntjük a Román
Szocialista Köztársaság területén a magyar írószövetség küldöttjét...” – szólt az üdvözlés. Mire az én válaszom: „Nagy szeretettel és megkülönböztetett tisztelettel adom át
a Magyar Írószövetség üdvözletét az önök nagy és szép országa, a Román Szocialista
Köztársaság írószövetsége titkárának...” A jelenet olyan volt, mint IV. Mehmed török

60

tiszatáj

szultán és I. Lipót német-római császár találkozása Weöres Sándor történelmi panoptikumában, A kétfejű fenevadban.
Rögzítettük a programot. Az első állomás: Curtea de Arges, a román királyok temetkezési helye. (Ez fölöttébb tetszett a vendéglátóknak.) Aztán a tengerpart, Constanca. Újra Bukarest, majd északra, a kolostorvidék: Bacau és Piatra Neamt (én a csángókra gondoltam; nem is sikerült eljutni). Illetve Brassó, Sepsiszentgyörgy, Marosvásárhely, Kolozsvár. És Brassó után már tolmácsra sincs szükség, ott már magam elboldogulok. „A kísérő azért van, hogy kísérjen” – figyelmeztettek. És a két hét alatt
nem is kellett Vanda asszonyt nélkülöznöm.
Az első három napot Bukarest nevezetességeinek a megtekintésére szántuk. A meglepetés a harmadik napon ért. Kísérőm, a fürge mozgású idősebb hölgy közölte, hogy
társam érkezett Budapestről repülőgéppel, ő is író, az egyik vidéki városban él, és holnaptól már két főből áll a magyar delegáció. Amikor Magyarországról elindultam, erről szó sem volt. A fiatalembert korábban személyesen nem ismertem. Bemutatkozott,
és mindenben elfogadta a már megbeszélt programot. Őt is ugyanaz érdekli, mint engem – mondta. Ettől a perctől olyasmit éreztem, mint az anyaországból a gyarmatra
érkezett holland hivatalnok, aki nemcsak a fogadó ország titkosrendőrségének a figyelmére méltó, hanem akit a küldő ország is szemmel tart. Vagy aki után nemcsak
a CIA, hanem az FBI is érdeklődik.
A fölismerés – amit azóta az idő igazolt – nem okozott különösebb gondot. Akkorra már megtanultam, hogy a szomszédos országok magyarjai között úgy kell viselkedni, hogy ne okozzak gondot azoknak, akik távozásom után otthon maradnak. De
ügyeljek arra is, hogy itthon se számoltathassanak el semmivel.
Hármasban, a déli órákban, Brassóból autóbusszal érkeztünk meg Sepsiszentgyörgyre. Föltett szándékom volt, hogy négyszemközt találkozzam Veress Dániellel.
Levélben előre jeleztem, hogy keresni fogom. A város közepén az új Bodok Hotelben
volt a szállásunk. Mindegyikünknek külön lakosztály. Fáradtak voltunk, azt beszéltük
meg, hogy lepihenünk, és két órakor az ebédnél, az étteremben találkoztunk. Nos,
arra gondoltam, van másfél-két órányi időm, kimegyek a szállodából, és Veress Dánielt
egyedül, személyesen fölkeresem a színházban.
Igen ám, de Dani nem győzött várni, már hazament, és azt az üzenetet hagyta,
hogy menjek utána, a lakásán keressem meg. Mire a Gödri Ferenc utcát megtaláltam,
már majdnem két óra volt. Amikor Dani meghallotta, hogy kutyaszorítóba kerültem,
rekedtes hangján megszólalt: – Ne aggodalmaskodj. Legyél nyugodt. – Átment az
egyik szomszéd lakásba (neki nem volt telefonja, jó okkal), és fölhívta a szállodát.
Román nyelven bemutatkozott, elmondta, hogy ő ilyen és ilyen nevű orvos, most
hoztak be hozzá egy magyarországi írót, aki a szállodában lakik, de az utcán rosszul
lett, ő ellátja, és mondják meg a tolmácsnak, hogy előreláthatólag rövidesen visszatér
a szállására.
– Nos, ülj le, és mesélj, egy ideig nyugodtan beszélgethetünk.
Gyorsan eltelt a délután.
Gondban csak akkor voltam, amikor este visszatértem a szállodába. Vanda asszony
türelmetlenül várt. – Hol járt? Ki volt az az orvos? Hogyan számolok el azzal az idővel, amíg maga távol volt?
Szerencsére nem kellett mímelnem a sápadtságot és az ijedtséget. Már három napja
gyomorrontásra panaszkodtam.

2003. augusztus

61

Inkább ahhoz kellett némi színészi képesség, hogy másnap, amikor a színház titkárságán hármasban kerestük meg Veress Dánielt, eljátsszam a meglepetést, hogy évek
óta most találkozom újra vele.
*
Ezekben az években már nemcsak Veress Dániel neve, a sepsiszentgyörgyi Állami
Magyar Színházban előadott művei (Mikes, Véres farsang, Wesselényi) sikerének a híre,
az előadásokhoz készített tartalmas, irodalomtörténeti értékű műsorfüzetei jutnak el
Magyarországra, hanem egyik drámáját a gyulai várszínház nyári színpadán is bemutatják. Valamint eljutnak hozzánk könyvei is, a Két dráma (Báthory, Wesselényi), valamint esszéinek, portréinak és tanulmányainak a gyűjteménye is, a Vándorúton. Megírja a sepsiszentgyörgyi színház történetét A színház vonzásában címmel. S eljut hozzánk testi valóságában is, Gyulára, Szegedre, Pécsre, a Balatonhoz, Budapestre. Több
írását, így a Misztótfalusiról szóló monodrámáját, A megtévesztett szövegét a Kaposváron szerkesztett Somogyi című folyóiratban közlöm. A kilencvenes években Cs.
Szabó Lászlóról kezdett könyvet írni.
Cs. Szabó László nevét más miatt is említenünk kell. Ha Veress Dániel egyik írói
eszménye Németh László volt, akkor a másik lelki és szellemi rokonaként Cs. Szabó
Lászlót kell megneveznünk. A tág érdeklődés, a széles látókör, az európai horizontban
való gondolkodás, valamint a kifejezés árnyaltsága és plasztikussága, az érzékeny és
szemléletes stílus leginkább vele rokonította. Az erdélyi gyökerű irodalomnak Bethlen
Miklósig visszanyúló hagyománya élt benne. A magyar prózaírásnak olyan értékei és
eredményei, amelyek Veress Dániel szövegeit egyszerre roppant kifejezővé és sajátszerűvé teszik. Nyelvét Mikes és az erdélyi emlékiratírók stílusán csiszolta, pallérozta.
Ahogy sajnálni lehet, hogy a hazai figyelem megfeledkezett Cs. Szabó Lászlóról, Veress Dániel műveit a kritika még csak be sem emelte a magyar irodalom értékes és fontos alkotásai közé.
Irodalomtörténészként, kritikusként senkinek sem ártott: nem volt, aki félhetett
volna tőle. Hívei is kevesen voltak: azok sem a befolyásos személyek közül valók. Elismerésre, rangra, díjra nem pályázott. Így aztán magára maradt. Igazát egyedül szolgálta, harcát egymaga – gyakran maga ellen – vívta. Eszményei a szülőföldhöz hűségesek és a világban messzire tekintők voltak.
*
Hetvenéves korában, 1999-ben jutott eszébe a Magyar Írószövetségnek, hogy meghívja tagjai sorába.
Jubileumát az erdélyi folyóiratok és újságok megünnepelték, de az elismerés későn
jött.
Veress Dániel ebben az időben már ki sem mozdult sepsiszentgyörgyi lakásából.
Géppel írt, tartalmas és színes levelei egyre rövidebbek és egyre ritkábbak lettek, Sepsiszentgyörgy lett az ő Rodostója.
A tragédia a család életébe is berontott. Egyetlen gyermekük, Gerzson tehetséges
költő volt, verseskönyvei jelentek meg, de sokirányú érdeklődése idővel bezárult, zárkózott, belül szenvedő emberré vált, kapcsolatát elvesztette a világgal. Szüleinél élt, de
kerülte az embereket. 1998 májusában egy kora reggelen szülei hiába keresték az ágyában. Tömbházuk tizedik emeletéről levetette magát a levegőző betonaknába. Az apa

62

tiszatáj

még megírja „gyászjelentés helyett” a fiú halálának a történetét, próbálja kioldani magából a szenvedést, de minden önkínzás sikertelen, a rettenetes fájdalom feloldhatatlan.
2002 áprilisában Ilia Mihály írta meg Szegedről a hírt, hogy „amitől tartottunk, abban már benne vagyunk. Az Isten árvaságra téve bennünket”, és kivévé közülünk a mi
édes barátunkat és társunkat. Veress Dániel hetvenhárom éves korában Sepsiszentgyörgyön „meghala”.
Mikes Kelemen legavatottabb értője és értelmezője hagyott itt bennünket. Öröksége, életművének és hagyatékának őrzése és gondozása az erdélyi és a hazai irodalomra maradt. Méltóak leszünk-e rá?
A napokban, az egyik hajnalon a Kossuth rádió Határok nélkül című műsorában
egy sepsiszentgyörgyi idős színész emlékezett meg róla. A színházi titkárról és dramaturgról. De ki emlékezik az íróra?

ZOLTÁNFY ISTVÁN

2003. augusztus

63

LENNERT TÍMEA

Hasonlat
A messzeség: itt maradok,
itt halok meg,
vagy ha nem, még rosszabb,
mindig van még rosszabb,
sohasem voltam szép, okos vagy vidám,
ismeretlen vagyok,
vannak álmaim,
önös, tiszta álmaim,
ha valaki felém fordulna,
azt mondhatná, tettetem a szavakat,
s igaza volna,
ha őszinte akarnék lenni, sohasem szólalnék meg,
minden hasonlatomnak vége volna:
a fázós lepke költő,
a fázós lepke megfagy.

Szürkület
A házaló hajnal vigasztal:
így lesz, úgy lesz,
két hajóm lesz,
hétkor vacsorázunk,
holnap is hétköznap lesz.

64

tiszatáj

Együtt
fűszeres tavasz,
pikáns nyár,
veréb ősz,
sirály tél
a legszükségesebb repülés:
a legtöbb idő, amit együtt tölteni lehet…
szárnyaid alól odahagysz a szabadságnak,
ami nem vezet senkihez:
átéli a hegyet,
elveszti a hegyet…
kiette szemedet a messzeség,
de az elköltöző sirályokat
túléltük.

Mást látni
Érzem, nincsenek indák,
csak szétkapcsolódó fák,
mindegyik maga felé,
mindegy, mit mondanak,
lepereg rólam a nap,
mert van valamim,
adott nekem az Isten,
belém fülel az Isten,
más nem érdekel,
nem is fontos, hogyan lélegzik a bika,
csak hogy nekimegy a falnak,
minden nap.

2003. augusztus

65

Ihlet
Nem versből a kenyér,
a kenyérből a vers,
eladnám, ha nem volna
kenyerem:
Isten simogatása a perceken:
nem menekülök,
siklik a csend:
szabadság a falak között.

PLUGOR SÁNDOR

66

tiszatáj

MÓRA ZOLTÁN

Játék
vállamat félve-kacéran
illető ujjak szirmán
kehelybe kacajt szító
kék szerencsetalizmán
bordák között bomlott taktust
cirogató langyos kéz
szerelmesem karcsú nyakán
félve ül meg az egész
megugrik a játék s folyók
árjában hegyek csontos
állán bámuló felhőkbe
botlik a kis bolondos
utánalépünk oly gyorsan
s könnyedén mint a tavak
durva hátán hancúrozó
hínárnyelvű rőt halak

Kasszandra
messzeség ízével jött hószavú lány
két könny riszálja egymást jégszívta nyakán
medencéjén játszó déli szél porontya
lenge kötényét újra meg újra kibontja
csend tomporán rúgtató parázsszirmok
jaj nem kellett volna úgy elvakulnod
halovány lánya vakító mezőknek
marék kékség marad majd belőled

2003. augusztus

67
azt mondod ismersz és mégsem imádod
az ablakodra szálló nagyszemű holdvilágot
te szűzszemű asszony kit emészt a bánat
ha sötét vagy is hagyd hogy szívedbe lássak
s hogy körbefonjalak az ásító ég alatt
segíts hogy mint egy titkot magamba zárjalak

Intés
ha az ég a szerelmesek szemének
levetkőzik szemérmét ne nézd meg
s ne bámulj rá a meztelen csodára
mert szemed a kétely penészvirága
csak tudd hogy meztelen és minden este
álszemérmed fojtó indáit nyesd le

Elvira Madigan
miért kellett aratáskor
minden pénzem ráköltenem ?
lám Will O'Neil kapujába
ült ki Elvira Madigan
pedig tavaly a zabföldön...
fehér kendőjének felén
osztoztunk mi akkor s ottan,
Elvira Madigan, meg én.
lám, most mivel más lányt vennék,
csókra való pénzem sincsen.
Willie O'Neil kapujából
nevet Elvira Madigan.

68

tiszatáj

Impotencia
lázízű magvakat nyelek,
lázam nincsen, mégis reszketek.
nem tudom, hogy a világnak
melyik bűnéért vagyok beteg.
mákot etettek meg veled,
lenyelheted vagy kiköpheted.
mégis, hogyha le nem nyeled
asztalom mellett nem lesz helyed.
sűrű erdő mélye nyeljen,
körbe-körbe járj véghetetlen,
illatod átkozott legyen,
feszíttess keresztre a hegyen,
torkod mélyen elmetszessen,
piros véred elfolyattasson,
soha kenyérre ne teljen,
pőrére vetkőzzél a havon.
virágom, értsd meg, nem lehet,
kínozol csókoddal szerfelett.
nem tudom, hogy a világnak
melyik bűnéért vagyok beteg.

ÖRÖKSÉG

Mítosz és szavak
HOPPÁL MIHÁLY MEGJEGYZÉSEI EGY DOLGOZATHOZ
Varsa Mátyás dolgozatában a mítoszról elmélkedik. Arról a világról, amikor a nyelv
és jelképek születtek. Arról amikor a nyelv szavai egyben a teremtés szavai voltak, vagyis, hogy a Világ a nyelv által rendeződött költészetté bennünk. Ez a kor a mitikus őskor,
amelyben a szavak gyökei szinte megegyeztek, alig különböztek ahogy szerzőnk mondja
a nyelv maga volt az Isten. A modern mitológia kutatás (V. V. Ivanov, V. N. Toporov és
mások) azt mondják, hogy a mítoszokban az istenek nevei mintegy „sűrített szövegként
működnek” vagyis ha kimondunk egy nevet, akkor abból a hőshöz kapcsolódó összes
történet azonnal emlékezetünkbe idéződik, mert a hős neve fonetikai szinten sűríti
a hozzá kapcsolódó információkat (gondoljunk csak Lehel kürtjére vagyis a Lél vezérhez
fűződő mondakörre). Ha egy kicsit költőien akarunk fogalmazni, azt mondhatjuk, hogy
a mitikus gondolkodás őrzi egy-egy nép közös lelkületét és ez a közös lelkiség köti össze
a nyelvet a használókkal, vagyis egy kulturális közösség tagjaival. A közös nyelvhasználat és a nyelvben gyökerező mítoszok erősítik a közösséget és minden veszedelem és szélvész közepette megőrzik a közösség tagjait. És ez így van nemcsak velünk, magyarokkal
hanem a velünk távoli rokon obi-ugorok mítosz nyelvével is ahogy erre Varsa oly sok
kitűnő példát hozott. Mint sámánkutató további példákkal is szolgálhatnék az általa hozottakat gazdagítva, annyi bizonyos, hogy az ízről mondottakkal nemcsak egyetértek,
hanem sokat is tanultam belőle. Vagyis dolgozatának egyik tanulsága, hogy szavaink legtöbbjének többértelműsége a mitikus időben gyökerezik.

Hoppál Mihály
VARSA MÁTYÁS

A legrégibb magyar mítosz
Nem tudom, ki hogy van vele, én gyerekkorom óta furcsának találom, hogy olyan
szavak is vannak a nyelvben, amelyek hangzásra azonosak, de különbözik a jelentésük.
Élénken emlékszem rá, hogy amikor az iskolában először tanultunk azonos alakú szavakról, milyen makacs igyekezettel próbáltam közös értelmet találni az egyező formák
mögött. Valahogy így: az égen ég egy tűz, a nap, mint a villanyégő a szobában… és teljesen kétségbe ejtett, hogy hosszú töprengés után sem tudtam meggyőző kapcsolatot
találni az ár (suszterszerszám), ár (hömpölygő áradat), és ár (mint áru értéke) között.
Tény és való, hogy az azonos alakú szavak természetellenesek a nyelvben. Hiszen
a szavakat éppen azért találta ki az ember, hogy meg tudja velük különböztetni a tárgyi
és fogalmi valóság eltérő dolgait.

70

tiszatáj

Az egyező formák mögött önkéntelenül egyező tartalmakat feltételezünk. Miért
van ez így? Mert agyunk folytonosan közös vonásokat keres. Közös tulajdonságok
alapján rendszerez, csoportosít, próbál rendet teremteni a káoszból. Ezen az elven támadnak a fejünkben asszociációk (valamilyen szempontból azonosnak tűnik, ezért
eszembe jut róla valami), ezen alapul minden ismétlődés, az ütem és a ritmus, a rímek
és alliterációk. Ide tartoznak a különféle kartáncok, tánckarok és díszszemlék; maga az
egyenruha, amelynek célja, hogy személyünkben éljük át a másokkal való azonosságot, azt, hogy mindannyian egyek vagyunk. És ide sorolandó a mágia is, amelynek lényege, hogy bizonyos külsődleges hasonlóságok alapján tartalmi azonosságok feltételezhetők a világban.
Eliadetól tudjuk, hogy a primitív ember legfőbb törekvése az, hogy a szent közelségében éljen. Hogy vágyát megvalósíthassa, isteni mintákat utánoz. Rituális körülmények között ismétli meg az első eseményt, legyen az a mindenség teremtése vagy a sör
elkészítése, egy város alapítása vagy a csónak-prototípus megszerkesztése. Minden cselekvésmozzanatot úgy végez, ahogy első alkalommal az isten csinálta. Nemcsak a (ciklikusan ismétlődő) kultikus szertartásokban nyilvánul meg ez az ősi vonzódás, de tetten érhető a mindennapokban is, a réges-régi ember számára a világ teli van üzenetekkel. Lakhelyét szent elvek szerint rendezi be, a ház tűzhelye a föld köldökével azonos
számára, a jurta középső oszlopa megfelelést mutat a mindenség középpontjában álló
világfával, a sátor kupolája az ég boltozatát jelenti, a füstnyílás azzal a lyukkal azonos,
amelyen át a sámán állat alakban a fenti és a lenti világok közt közlekedik. Szem előtt
tartja az égtájak irányát (a bejáratot általában kelet felé fordítja), a lakótér gyakran nemek szerint ketté oszlik, ilyenkor, ha egy nőnek szüksége van valamire a férfioldalról,
nem maga megy érte, hanem egy gyereket küld oda. A természeti népek embere
a szimbólumok szoros kötelékeiben él. De amit mi szimbólumnak tekintünk, az számára a valóságnál is szentebb és igazabb valóság.
Ahol a kézzel fogható ennyire földöntúlival telített, és minden lényeges eszköz
szent eredetre vezethető vissza, legyen az íj és nyíl, tűzcsiholó szerszám vagy hombár,
ahol valamennyi fontos esemény a születéstől a magvetésig, a vadászattól a temetésig
az istenek első cselekedetét tükrözi; ahol az ember legfőbb törekvése arra irányul,
hogy a káoszt megszelídítő isteni kozmosz védje és övezze; aligha képzelhető el, hogy
a pontosan kidolgozott rendből épp csak a nyelv maradhatna ki.
„Legyen világosság” – mondta az ótestamentumi Isten, és lőn. Majd „elnevezte a világosságot nappalnak, a sötétséget pedig éjszakának nevezte” . Ezután ezt mondta: „váljék láthatóvá a száraz… és elnevezte a szárazt földnek…” A név teremtő és termő erő.
Ezért áll a teremtés első helyén az ige.
A Kalevala hősei is szóval teremtenek. „Derék öreg Väinämöinen /-/ Dalolgatja
énekeit /-/ Csak énekel, s úgy varázsol: / a ragyogó holdat hozza / fenyőfa arany hegyére, / göncölt állít ágaira”1 A hősök nem fizikai valóságukban csapnak össze, hanem
„ledalolják” egymást. Lemminkäinent így óvja az anyja: „Ledalolnak ott a lappok, /
turjaiak tesznek téged / agyagba arccal, szénbe szájjal, / szálló koromba karoddal, /
forró hamuba kezeddel, / énekelnek égő kőbe.” Maga a fiú is szavakkal vívott küzdelmekről beszél: „ledaloltam a varázslót, / a nyilazót nyilvesszőstül, / vasastul vajákos embert, / tudós embert acélostul.” Észak asszonya is mágikus szavakkal teremt sereget. Amikor pedig Väinämöinen csónak készítésébe fog, három hiányzó varázsige
1

Nagy Kálmán fordítása.

2003. augusztus

71

miatt le kell ereszkednie a föld alatt alvó óriás, Vipunen testébe. Amikor Lemminkäinen anyja előgereblyézi a tengerből a fia testét, és lelket lehel belé, azt mondja el neki,
milyen igét kellett volna legyőzőjével, Tuenola kígyójával szemben használnia. A második találkozáskor aztán a fiú Tuenola fejére olvassa származását, szülőjének, viselőjének, pólyálójának nevét, pólyáltatása idejét és helyét, lelkének anyagát, lélekadójának
nevét, szeme, szíve, esze, szája keletkezésének egész történetét. Végül így szól: „Itt van
ím a nemzetséged” – mire a kígyó megsemmisülten félrevonul.
Minden elnevezés egy valamikori hasonlításon alapszik. Ezzel magyarázható, hogy
nyelvünkben kiterjedt szóbokrokkal találkozunk. Beszéd vagy írás közben nem gondolunk arra, hogy az állat, állít, állam, állomás, állapot, állítólag, állhatatos, és számos
(összesen harminckét) mai szavunk az áll igére visszavezethető egykori hasonlat; vagy
hogy a sarok, serdül, serény, sarkantyú, serkent, sürget, sűrű, szorgalom több más szavunkkal együtt közös szóbokorba tartozik. Az ősi kultúrákban a szent elválik a profántól, de minden lényeges dolognak szent mintája van. Ez azt jelenti, hogy amikor
a réges-régi ember névvel látott el valamit, a névadásban nem a dolgok mindennapos
tulajdonságai játszottak szerepet nála, nem a hétköznapi élet analógiáit használta, mert
a dolgok őseredeti, mitikus tartalmai fontosabbak voltak számára. Nem a profánból
indult ki, hanem a szentből. A szavak nem helyezkedhetnek el más rend szerint a mitikus tudatban, mint a világ egyéb elemei. De ha ez igaz, akkor ennek – legalább nyomaiban – ott kell lennie mai nyelvünkben. S ha feltárjuk a szavak ősi kapcsolatrendszerét, olyan eszközzel gazdagodhatunk, amellyel lehetőségünk nyílik arra, hogy a korábbiaktól eltérő szempontok szerint merüljünk alá a múltunkba.
Sok esetben szent maga a hang is. Az óind isten, Deva (etimológiája megegyezik
a latin Deus- és a görög Zeusz-éval) nevének három jelentése van: isten, védelmező és
rezgés. Deva az ősnyelv neve, mert a nyelv maga isten, a kozmosz bizonyos síkjain kifejtett
vibráció. A jógik szerint a szanszkrit betűk száma annyi, ahány síkja van a világnak.
A rabbinikus hagyomány a héber abc huszonkét betűjét tartotta szentnek. Az Isten nevét alkotó négy betű kimondhatatlan volt. A JHWH-t írásban használták ugyan, de
a helyén mindig adonájt mondtak. Ma sem vagyunk teljesen biztosak Isten nevében,
mert a héber írás nem használt magánhangzókat. A közmegegyezés utólag Jahve-t alakított ki, de létezik más elképzelés is, mindenekelőtt a Jehova név. A régi zsidó hagyomány szerint Név és Tárgy azonos. Mégis, ha különbséget teszünk a kettő közt, a név
a felsőbbrendű, mert a név maga az élet, a tárgy csak élettelen anyag hozzá képest.
A hang szentségének, mint általában mindennek az ún. primitív ember gondolkodásában, roppant logikus magyarázata van. Az ősi gondolkodású ember – a Biblia tudósításához hasonlóan, amely szerint az idők kezdetén Isten lelke lebegett a világ felett –
a leheletet a lélekkel azonosította. Természetes következtetés ez: régen úgy állapították
meg, meghalt-e valaki, hogy tükröt tartottak a szája elé, és ha nem homályosult el
a tükör lapja, nyilvánvalóvá vált, hogy a lelke elszállt. A lehelet-lelket (amely lélegzet is
egyben)a hanggal hozták összefüggésbe, hiszen mi más a hang, ha nem a lélegzet kiáradása? Könnyen megállapítható, hogy ez a magyar nyelv mitikus tudattalanában is így
van: az ősi finnugor lélek egy lélegzet értelmű lél alapszóra megy vissza (vogul, osztják:
lil). (Megjegyzendő, hogy egészen a 17. századig lélekzet alak volt használatos, de
a szóközepi zöngétlen k – g-vé vált az idők során, mert hasonult a zöngés z-hez.) Hogy
ide tartozik a lehelet is, az jól tetten érhető az ismert árpádkori herceg Lél nevében.
A Lél név lélek jelentésű. Lélnek azonban volt egy másik neve is: Lehel. A legenda szerint Lél vezérnek volt egy nevezetes attributuma: a kürt. A kürt megfúvásához bő

72

tiszatáj

lélekzet szükséges, amikor Lehel megfuvintotta, messziről meghallotta az egész sereg.
Különös, hogy miután Lélt és Bulcsut kivégezték (az augsburgi csatavesztést követően), a magyarok nem léptek többé német földre. Nem mintha nem lettek volna képesek arra, hogy komoly haderőt állítsanak, inkább – ma így mondanánk – babonás félelem szállta meg őket. Lehel kürtje nem pusztán rohamra-visszavonulásra indító hangszer volt őseink számára, hanem a szent nevű herceg lehelet-lelkének otthona, „csonthüvelye”, amely háború közben ott lebegett a sereg felett. A monda szerint a kürt Lél
halála előtt jelentős szerepet kapott. A vezér, mielőtt a vesztőhelyre vitték volna,
agyonsújtotta vele a győztes császárt, e szavak kíséretében: előttem mész, és szolgám
leszel a másvilágon. A legenda bevilágít őseink tudatvilágába, attól tartottak, hogy
a győző kezébe került Lél lelke a túlvilágról az ellenséget fogja szolgálni. A sújtástól
a kürt is megrepedt, és elveszítette régi hangját.
Látjuk, hogy Lél neve a mondában egyidejűleg jelöli az általános lélekfogalmat,
a herceg lehelet-lelkét, a sereg lelkét, Lél lélegzetét, a kürt hangját, és persze a vezér nevét. Ez a szó képezi a monda „gerincét”. A történet valószínűleg azért született – de
mindenképpen azért maradt fenn – hogy megokolja, miért hagytak fel a magyarok
a régi életmóddal, miért kellett letelepedni őseinknek. Ma is ezt a feladatot tölti be az
iskolai oktatásban. De a régieknek elmondott még valamit, amit mi már nem értünk,
pedig épp ez lehet a monda örök életének legfontosabb titka: Lél személyében elveszett, de a közös lelket megőrizte – azzal, hogy halálba küldte az ellenség szakrális vezetőjét. Így a nép megőrizhette erejét és függetlenségét.
Bár számos ősi kultúrában tartják úgy, hogy az ige, a hang, az abc betűi, vagy épp
Isten neve régebbi, mint a világ maga, ma általában úgy vélekedünk, hogy a nyelvnek
mégiscsak előbb kellett léteznie, hiszen ha nincs beszéd, hogyan fogalmazódik meg és
beszélődik el, hogy az ige volt az első? Ma úgy vélekedünk, hogy a nyelv kialakulása
szerves fejlődés eredménye, amellyel párhuzamosan alakult ki a gondolkodás, és csak
ezt követően születhettek meg a világ rendjéről és keletkezéséről szóló regék. Eközben
azonban – tételezésünk szerint – a mitikus gondolkodás sémái nyelvi építőkockákká
alakultak (amelyekből sokat máig megőrzött nyelvünk). De hogyan gyakorolhatott
hatást a mitikus gondolkodás utólag, a nyelv kialakulása után, a nyelvre?
Több indoeurópai kultúrában, így a homéroszi görög, az óizlandi, az óír hagyományban létezik egy olyan mitológiai elképzelés, amely szerint az istenek és az emberek külön nyelvet beszélnek. Homérosznál például a vér szó az istenek nyelvén ikhór,
az emberekén aima. Hasonló elképzelések bukkannak elő az ókori kelet mitológiáiban
is. Mint Hoppál Mihály szóbeli közléséből megtudtam, a sámánoknak is külön nyelvük van. Ismert jelenség tehát az ősi kultúrákban, hogy az ember, miközben a mindennapok nyelvét használja, külön nyelvet alkot, egy, a hétköznapok szintje fölött
működő, mesterségesen vagy inkább költőileg kialakított szent nyelvet.
Egész titkos nyelvezet fejlődött ki az obi-ugoroknál is. Titkos szavakkal nevezik
meg a medve részeit, tetteit, titkos szavak szolgálnak a vele történt események megjelölésére. Ez a titkos nyelv az ún. medveműnyelv. Kialakulásának oka az, hogy az eredeti szavakat – mivel szent „személyről”, és tettekről van szó – tilos kimondani. Ezek a
szavak tehát tabu alá esnek. A medveénekeket a medvetoron adják elő, ezeken az ünnepségeken úgy állítják be a medve elejtését, feldarabolását, egész életét, mintha halála
önként vállalt áldozat lenne, amit a maga jószántából követett el a törzs jóléte és boldogulása érdekében. Nemcsak a medvét éri ilyen megtisztelő megkülönböztetés.
A szellemvilágtól való félelem miatt óvakodnak kiejteni a közeli rokon halottakkal, a ha-

2003. augusztus

73

lállal, a temetővel kapcsolatos szavakat is. Még a meghalt emberről elnevezett gyerek
nevének kimondását is kerülik hosszú ideig. A sok tabu miatt a medveénekeket, de
a többi szent állat vadászatáról és halászatáról, a temetésről szóló közléseket is, csak a beavatottak érthetik meg.
Összegezve az eddigieket: a mitikus gondolkodású ember – akárcsak a mostani – az
új dolgokat régi ismeretei alapján képezi le. Ugyanez történik a nyelvben is, az új tárgyak, fogalmak, cselekvések, stb. jelöléséhez szükséges szavakat (ha nem idegenből veszi át), a régiekből alkotja valamilyen praktikus, vagy vallásos természetű hasonlítás
alapján. (Utóbbi dominál – a mindenütt jelenlévő szakralitás miatt.) Másrészt: nyelv
fölötti nyelvet konstruál, a tabuk miatt kialakított nyelvet, amelyben a szavak szent,
„lényegi-hangzásbeli” azonosságon alapuló szabályok szerint csoportosulnak. Végül:
új, „mesterséges” szavak keletkeznek a „kimondhatatlan” szavak helyén a hétköznapi
életben is, mert a szent szavak kimondásának elkerülésére, körülírással új szavakat alkot a szabadon használható szavakból. Valószínűleg utóbbi csoportba tartozik a farkas
(állat, amelynek farka van), a szarvas, (állat, amelynek szarva van) és talán maga az állat
szó is (olyan lény, amely a lábain áll, állatbálvány).
Az azonosalakú szavak, egyező tövek mögött sok esetben mitikus jellegű azonosságok állhat.
Vegyünk egy példát: föld szavunkról könnyen úgy vélhetné valamely magyarul épp
most tanuló avatatlan utazó, hogy az valami fejünk feletti dolog lehet. Nem gondolnánk, hogy az Etimológiai Nagyszótár szerzőinek is feladta a leckét ez a szó. A nyelvészek álláspontja szerint ugyanis a föld szó föl–fel, valaminek fölső része, fölseje, teteje
főnévből való keletkezésének hang- és alaktani akadályai nincsenek. Mégis bizonytalanságot okoz az a jelentéstani nehézség, hogy „a föld szó a tudatban nem annyira
a ’felső rész’ jelentéshez, mint inkább az ’alj, alapzat, ami alul van’ jelentéshez kapcsolódik.” De ha valaki fölnyitja a Finnugor–szamojéd (uráli) regék és mondák2 c. könyvet
a vogul mondáknál, mindjárt a kötet elején találkozhat egy Eurázsia-szerte ismert történettel, amely a föld keletkezését beszéli el. A rege azokba az időkbe visz, amikor
még a földet víz borította. Mindössze két lény élt ekkor a világon. Mindkettőjüket
rémesen zavarja a töméntelen sok víz, ezért egyiküknek az az ötlete támad, hogy menjen le a másik az óceán fenekére, és hozzon föl onnan egy csipet földet. Le is úszik,
méghozzá búvárkacsa képében Földanyához, és kicsippent belőle egy darabot, akkorát, amekkora a szájában elfér. A „csipetkét”, „ fölhozott-kát” a víz színére fektetik, és
az varázsszavak hatására növekedni kezd. Előbb tenyérnyi lesz, majd akkora, hogy egy
ember végig tud feküdni rajta. És azóta is csak nőttön nő.
A földet tehát fölhozták valamikor, és földdé lett a víz színén, a tej kérgesedő föléhez hasonlóan. De mi a helyzet a szóvégi d-vel? A szótár ezzel kapcsolatban tanácstalanságot árul el, azt mondja: „e képzőnek kicsinyítő-becéző tartalmából igen korán kifejlődött személy- és helynévképző, valamint nagyító funkciója”. A mítosz ismerete
alapján azonban teljes határozottsággal kijelenthetjük, hogy – mivel a mai föld valamikor fölöcske volt (sőt lényegében az ma is, hiszen még mindig nől) – indokolt, hogy kicsinyítő képzővel lássák el (még a becézgetés is érthető volna); a d- képző tehát feltételezhetően megőrizte eredeti kicsinyítő tartalmát.
Vegyünk egy másik példát… A nyelvészek előszeretettel hivatkoznak a dob igére és
a dob főnévre, amikor arról akarják meggyőzni hallgatóságukat, hogy a szavak formája
2

Finnugor–szamojéd (uráli) regék és mondák (szerk.: Domokos Péter, Budapest, 1984.).

74

tiszatáj

esetleges, a formának és a jelentésnek nincs semmi köze egymáshoz. Lehet, hogy általánosságban igazuk van, de ebben az esetben nincs… Figyeljünk csak: „Azután a szellemek egy fiatal vörösfenyőhöz vezettek, amely oly magas volt, hogy az ágai az égig
értek. Hangokat hallottam, amelyek így szóltak: ’elrendeltetett, hogy ennek a fának az
ágából készüljön a dobod’. Azután azt éreztem, hogy a tó madaraival együtt repülök.
Ahogy felemelkedtem a földről, a Fa Mestere rám kiáltott: ’Letörött az ágam és esik lefelé… Kapd el, és készíts belőle dobot, amely egész életedben téged fog szolgálni’. Láttam, hogy az ág esik lefelé, s röptében elkaptam.”3 Ezek Djukhade (más helyen Djuhadie) tavgi szamojéd sámán szavai. Azt meséli el, hogyan jutott a dobjához. Az idézett
helyen a szerző, Piers Vitebsky, egy fényképet közöl egy másik sámánról a következő
képaláírással: „A nepáli magar sámán a Djukhade által elmondott szertartáshoz hasonló rituálét ad elő. Dobjával elkapja az ágat, amelyet az Életfáról dobott le egy sámán, ezután maga is tanító és vezető lesz.” Eszerint hát a hangszer neve a ledobás aktusára utal. Nemcsak ősi nyelvrokonaink, a szamojédok és a nepáli magarok ismerték ezt
a rítust, hanem a magyarok is.
Most olvassuk el a következő beszámolót egy mitikus állatról: „a kihalt óriás állat,
a mamut az obi-ugorok és a szamojédok szerint még most is él a vízben, különösen
ott, ahol örvények, VESZélyes folyamszakaszok vannak az Obban. A mamut az osztjákok szerint a szarvával, a kondai, tavdai és vagilszki vogulok szerint félszarvával felhasítja a jeget, így ’mamuthasítások’, partszakadékok jönnek létre. Vízi-állatnak, földrénökrének nevezik, a vogulok víz urának, az osztjákok VESZ-nek, VESZ-öregnek, és
még több más VESZ kezdetű összetétellel utalnak rá. A külsejét nem adják meg egységesen (-) a vaszjugániak még ember-VESZ-ről is tudnak. (-) Az irtisiek szerint a mamut
gátként elzárhatja a folyót; az utazók számára VESZélyes, (-) ezért Berjozovban áldoznak neki, hogy az utazókat jégtöréstől és partszakadástól megvédje. Közösen VESZnek
egy rénszarvast, melyet egy örvénybe dobnak. Ezzel egyúttal a halfogási lehetőségek is
javulnak. Ahol mamut tanyázik, éppen ott nem VETnek ki hálót, onnan lehetőleg
még vizet sem mernek (állhatna így is: VESZnek). A Tavdán a vízen átúszó lovakat
magához vonja (fogalmazhatnánk így is: magához VESZI). A pelimieknek állítólag sikerült meggyújtott puskaporral, gyantával stb. és egy embernek öltöztetett bábuval
egy csónakot az örvénybe hajtaniok és a mamutot megsemmisíteniök.”4 (Vagyis: elVESZejteniök. Kiemelés tőlem. V. M.)
Nyelvi rokonaink (az obi-ugorok és szamojédok) mitikus állatának neve azonos
egy mai magyar szóval. Lehetne véletlen, ám ahogy megismerjük az állat tulajdonságait, szokásait, a hozzá kötődő hiedelmeket a magyarra fordított szövegből az elbeszélő szándékától teljesen függetlenül egyre inkább a szó máig érvényes magyar jelentései fejlenek ki. Vesz veszélyes, elveszejti az embert. Közösen áldozati állatot vesznek, vízbe vetik neki, amit Vesz elvesz, magához vesz. Ahol lakik, onnan még vizet sem
vesznek (nem mernek).
Tekintsük át a fentieket az etimológia oldaláról. Első érdemleges észrevételünk,
hogy a vesz szó feltehetőleg elkülönült alakváltozata a visz igének (értsd: visz vhová valakit, valamit; vezet, kísér ; vezet [út]; állapotba juttat; sodor; nyereményt [pl. kártyán]
elvisz; stb.). A visz legközelebbi finnugor megfelelői vesz jelentésűek. A vész tő ellenben, amelyből többi közt a veszekedik, veszély, veszedelem, veszendő, eszeveszett, veszt,
3
4

Piers Vitebski: A sámán. Budapest, 1996. 81.
Vértes Edit: Szibériai nyelvrokonaink hitvilága. Budapest, 1990. 184.

2003. augusztus

75

szélvész, jajveszékel, vezekel származtatható, bizonytalan eredetű. Talán ősi finnugor
örökség, de mindössze egy votják ’eltűnik, elhordja magát’ jelentésű vez- alak ismert.
A fogalomkörbe sorolható még egy másik visz tő, amelyből a vissza, összevissza,
viszálykodik, viszonoz, viszontagság, viszony, stb. származik. A szó ismeretlen eredetű…
Itt kell megállapítanunk, hogy vizsgálódásunkban nélkülözhetetlen ugyan az etimológia használata, de a megközelítés maga nem az etimológia tárgykörébe tartozik.
A szavak eredete nem lehet perdöntő szempontunkból. Elsősorban azért nem, mert
a régi ember nem etimologizált. És mi az ő eszejárását kívánjuk követni. Egészen más
fogalmai voltak arról, honnan ered a beszéd, kitől származik a szó. A régi embert
ugyanaz a cél vezette a nyelvalkotásban, ami bennünket, hogy a világ dolgait és összefüggéseit minél pontosabban tudja szavakba önteni. Csakhogy az ő fejében másként
állt össze a világ. Mindenekelőtt minden dolog szorosan összefüggött a lélekhittel.
Nyelvi rokonaink, az obi-ugorok és szamojédok úgy vélik, nemcsak az élőlényeknek,
hanem még az élettelen tárgyaknak is lelke van. Ha eljön az ideje, az embert és az állatot elhagyja a száján keresztül, a tárgyat azonban össze kell törni, meg kell rongálni
ahhoz, hogy megszűnjék élni. A fentiekből következően más dolgokat találnak azonosnak és más dolgokat különbözőnek mint mi. A tartalmi (értsd: lelki) azonosság vélelme olyan dolgokat is összekapcsol, amiket mi ma teljesen összetartozhatatlannak
tartunk.
Lássunk egy példát! Van egy szavunk, úgy hangzik: íz. Ez a szó helyet kap mitológiánkban, mint megszemélyesített betegségszellem. Olyan kifejezésekben maradt ránk,
mint: „Íz egyen meg! Rontson meg az íz”. Etimológiai Szótárunk a ’szájüreg betegsége,
fene, rákfene’-ként említi. Túlságosan sokat nem tudunk róla. Az elnevezés az obiugorok és a szamojédok körében is ismert, mint árnyéklélek. Szóösszetételekben is előfordul. (Az árnyéklélek az ember védő társa, amely ki tud lépni a testéből, ha nincs teljes öntudatánál, például alváskor, lázálomban, ájulás esetén, révületben. E második én
segítségével képes végtelen utazásokat tenni a sámán – többnyire állat alakú segítőszelleme révén.) Ha azonban ismét Djuhadiehez fordulunk, és megismerkedünk beavatási
rítusával, amit révületes lázálmában élt át, akkor azzal a meglepő tapasztalattal találkozunk, hogy az avatás történései egybegyűjtik az íz szó azonosalakú szavait, érintenek
ezenkívül még több íz tövű szót is, és ezeket szóbokorrá fűzik. Djuhadie elmondja,
hogy az alsó világban a kovács várta őt. (A sámánmitológiában a kovács a sámán
bátyja.) Amikor megérkezett hozzá, a kovács tüzet izzított, majd szétszedte őt ízről
ízre. Külön választotta a csontjait és izmait (az izom régi neve: íztag), majd ízről ízre
összeillesztette újra. Utoljára – miután mégegyszer megkalapálta – a fejét tette helyre
(a hit szerint az árnyéklélek – tehát az íz – a fejben lakik). Létezik egy olyan felfogás is,
hogy a sámánnak csak azok fölött a betegségek fölött van hatalma, amelyek szelleme
a beavatás során kóstolt (ízlelt) a húsából. Djuhadie nem említi meg ezt a momentumot,
de mielőtt a kovács sátrába lépne, a betegségszellemekhez tér be. A Hímlőemberek kivágják a szívét, majd egy üstbe vetik, hogy megfőzzék, Djuhadie sátorról sátorra jár és
találkozik valamennyi betegséggel. Ha a szívét kitépik és megfőzik, akkor nem kell
hozzá sok hogy meg is ízleljék. De az egykori magyar táltost (ha már ízekre szedték, és
izmaitól a csontját elválasztották) minden bizonnyal megízlelték – a nyelv erről állít ki
tanúsítványt számunkra!
Továbbá: a révület szó etimológiáját tekintve a hővel, forrósággal kapcsolatos. Van
egy ’a bálvány heve, lehelete, amely a sámánt megszállja’ jelentésű osztják megfelelése is.
A kovács alakja pedig a sámán lázálmában merül fel. Álombéli funkciója ugyanaz, ami

76

tiszatáj

a révületé. A révület hevít, izzít, és az izzít következménye az izzad megjelenése. Jelentéstanilag idecsatlakoztatható az izgul (izgat), a szórványosan előforduló izog (izgó
inakkal), bizonyára az izé is; s ha az íz szócsaládja nem volna, talán nem gyökeresedett
volna meg nyelvünkben a szlávból átvett izgága sem. Nyilvánvaló ugyanis, hogy azok
a „jövevények” szívesebb fogadtatásra találnak a nyelvben, amelyek – ha megízleli őket –
könnyedén illeszkednek a szavak hálózatába. Az izgága személy nyughatatlan, civódó ember, szinte ugyanolyan, mint az izgat-ból etimológiailag tisztán levezethető izgékony. S ha figyelembe vesszük azt is, hogy íz az obi-ugoroknál sokszor isz-ként bukkan fel, az izzad mellé állíthatjuk az iszamost is, és mivel tudjuk hogy a sámán sokszor
menekül a hivatása elől, mert a beavatás iszonyatos kínokat okoz, talán idehelyezhetjük az iszonyodik-ot is.
Az ősi kultúrák embere azonosulni akart a nála hatalmasabb erőkkel. Emberi dolog ez: nem volt más választása, ha egyszer nem tudta legyőzni őket. Integrális tudata
volt, összebújt egy fészekaljból való társaival, a csoportban egy test, egy lélekként,
„törzsként”, „tag”-ként létezett. Legtöbbször istenektől származtatta nemzetségét,
vagy, ha nem, ősei szelleméhez viszonyult úgy, mint istenekhez. Az istenek freudi értelemben szülei (vagy inkább nagyszülei) voltak, a régi ember gyermeki lélek volt,
akinek „biztos családi háttérre”, érzelmi biztonságra volt szüksége. Ezért olyan hatalmasak a mitikus hősök, félistenek (akiknek megjelenése már az önállóságért vívott
harc, a szülő elleni lázadás kezdete). Az ősi ember mintakövető volt. S ahogyan egyre
inkább maga alá gyűrte a fenyegető természet nyers és vad erőit, bevilágított az árnyékos zugokba és kifüstölte a szellemeket a világ odúiból, a tekintélyelv egyre inkább
háttérbe szorult; hogy helyét fokozatosan más típusú, módosult mintakövetések vegyék át.
Már az ősi idők embere is rendet óhajtott maga körül, fix pontra, kapaszkodókra
volt szüksége. Olyan koordináták közé kívánkozott, amelyek a valódi létezés teljességével telítettek, vagyis szeretetet, biztonságot, önmagán túlnövekvő erőt adnak, egyben biztosítják saját (csoportos) létezésének különleges voltát (élete értelmét) – tehát
szentek. Világképre volt szüksége. A világkép sokszor lerajzolható ábrázolat, emblematikus sűrítettségű világábra. Ilyen rajzok láthatók a szibériai sámándobokon is (amelyek, tudjuk, a világ sugárzó centrumából a világfából készültek). Hogy ilyen ideogrammával a mi eleink is rendelkeztek, kiolvasható mai nyelvünkből.
Állítsuk fel a koordinátatengelyt! Először írjunk fel négy szót: észak, éjszaka, dél,
dél. Látjuk, hogy a zeniten álló napot ugyanazzal a szóval jelöljük, mint az egyik (déli
irányban lévő) égtájat. Még érdekesebb, hogy észak (korábbi neven: éjszak) mind előtagjában (éj), mind utótagjában (szak) megegyezik az éjszakával. Hasonló kapcsolat más
nyelvekben is tapasztalható, a német ’Mitternacht’ (éjfél) régen északot is jelentett,
ugyanez figyelhető meg az oroszban is. Mi lehet a magyarázat? Kezdjük hátulról a dolgot, induljunk ki a szak utótagból. Ez ’darabot, részt, szakaszt’ jelent. Miután ez tisztázódott, fordítsuk figyelmünket a dél szóra (vagy szavakra). Ha földbe tűzünk egy pálcát, megfigyelhetjük, hogy akkor legrövidebb az árnyéka, amikor a nap épp delelőn
áll. Ilyenkor az árnyék hajszálpontosan észak felé mutat, a nap pedig mindig déli
irányban látható. A zeniten álló nap az északi félteke bármely pontján déli irányba
esik tőlünk. A nap útja, „nyomvonala” kétfelé osztja a világot. Az „aranykapun” túl
Dél birodalma látszik, az ellenkező irányban pedig az éj szaka található. Az éj szakasza
együtt mozog az árnyékkal, mindig átellenben a nappal. Amikor a nap az égen jár, az
éj szaka a föld alatt van. A szak főnév a szakít ige töve is. Tudjuk, előfordul néhány me-

2003. augusztus

77

sénkben – így például a Csongor és Tünde alapjául szolgáló Árgirus históriájában –
hogy amíg a hős („hős”: a „valamely finnugor néppel” hosszú ideig együttélő csuvasok
mitológiájában a napisten neve Hev) alszik (alszik: ez alul lehet, valahol az alsó világban, ahol talán ál-mában jár az ember), valaki leszakítja a világ… (világ: ez a szó világosat is jelent), leszakítja hát a világfáról a fény aranyalmáit. A szak szó esetében tehát
ismét azzal a különös dologgal találkozhatunk, amit már a korábbiakban tapasztaltunk: a mitikus szavak többértelműségének jelenségével. (Különösképpen, ha tekintetbe
vesszük, hogy a szak mindezek mellett idő szakasz is – az ősi kultúrákban a helyet jelölő szavak gyakran idővonatkozásúak.) Ha konzekvensnek tekintjük ezt a világot,
márpedig látjuk hogy az, akkor arra a következtetésre jutunk, hogy az ember az éj
szakában áll és él. Azt látjuk ugyanis, hogy ahová a nap nem tud besütni, ott azonnal
előtűnik az alapvető valóság, az éj egy darabkája, az árnyék. A régi ember tehát nem
a nappalt tekintette a mindenség kiinduló állapotának – negatívabb világszemléletű volt
nálunk. Ez mutatkozik meg a mitológiákban is általánosságban, a sötétség a kezdet, ő
az anya, amelyből megszületik a fény. És ez a magyarázata annak is, hogy az ősi kultúrákban miért kap olyan jelentős szerepet az árnyék. Az árnyék a dolgokban és az emberben lévő éj; amelynek szakába visszalép amikor alszik, elájul, megrémül vagy révületbe esik; ilyenkor abba a világba kerül, ahol a halála előtt élt, és ahová majd a halála
után jut.
Egy gömb körvonalai rajzolódnak ki előttünk, olyan gömbé, amelynek sarkpontjai
a sötét és hideg észak, és ellenpontja a dél, a hasonlóan sötét és hideg éjszaka (pontosabban az éj szakaszának felezőpontja, az éj fél), és a vele szemben álló zenit, a dél. Kettős
polaritású világ. Pólusai: észak–dél, észak–dél. És ezzel máris leszűrhetünk egy tanulságot: amikor ez a „nyelvi ábrázolásmód” kialakult, eleinknek duális világképe volt.
Haladjunk tovább! A sámándobokon általában rajzok találhatók, a felület alsó felében sok esetben a kozmikus íj ábrázolata látható.5 Az íj húrja a világ vízszintes tengelyének, azaz a föld színének felel meg. Ez a középső világ síkja, a mi világunk. A függőleges tengely a nyílvessző, egyben világfaszimbólum. A nyíl mellett egyik oldalon a
nap, másik oldalon a hold látható. A rajz alsó felét tehát az íj foglalja el. Tudnunk kell,
hogy e kultúra szimbólumrendszerében az íj íve az éjszakát, az alsó világot, a telet (talán
mert északon nemcsak hideg és sötét, hanem tél is van) és a túlvilági életet jelenti. Két,
mai fülünknek is csaknem azonos hangzású szó kerül ezzel egymás mellé: az éj és az íj.
A sámándobokon látható ábrák tanúsága szerint e két szó jelentése azonos fogalmat
fed. Magyarul: a szimbólumrendszerben éj jelentésű az íj. És az íj: éj jelentésű. Miért?
Az íj az egész világon elterjedt kozmikus anyaméh szimbólum. Ha az afrikai bennszülött gyermekáldásra vágyik, íjat aggat a fára, ázsiai rokonaink íjat akasztanak az ajtófélfára. „Hát te ki íja fia vagy?” – kérdezik a magyar népmesékben. A nyíl férfiúi szimbólum. Hogy ez így lehetett a mi őseinknél is, azt pontosan kifejezi ajz szavunk, amely
jelentheti az íj felajzását, felhangolását, de éppúgy vonatkozhat a nő szexuális felizgatására is.
A nyíl – mint már említettük – világfaszimbólum. Lehet-e valami köze ahhoz a nyíl
tőhöz, amelyből a nyílik, illetve a nyílás szavak származnak? A nyíl szó bevilágítja a világfa mitikus etimológiáját. Volt már szó róla, hogy a jurta középső oszlopa világfa
szimbólum, s hogy a mellette lévő lyuk, a füstnyílás teszi lehetővé a világok közötti
utazást a sámán számára. Az obi-ugor Numi Tórem, a legfőbb isten is egy lyukon te5

Mitológiai Enciklopédia I. Budapest, 1988. 103.

78

tiszatáj

kintget lefelé a felső világból, ezen át nézi meg időnként, hogy rendben mennek-e
a dolgok nálunk. A nyíl mellett tehát nyílás van, talán épp a nyíl ütötte. De hogy kapcsolódik a nyíl ige ebbe a körbe? Hát úgy, hogy a világfa nyílik, virágzik. Mit virágzik
a fa? Természetesen fényt, erre utal a mellette ábrázolt nap és hold. A fa világosságot
virágzik. Rajta kel és nyugszik a nap. Ha valaki kételkedne ebben, annak csattanós feleletet ad nyelvünk. Benkő Loránd megállapítása szerint a vil (világosság) és vir (virágzás) töve régen ugyanaz a szó volt. A vil-ből különült el a vir nem is olyan régen,
a magyar nép külön életében, az ősmagyar korban. Világosság és virágzás tehát együtt,
ugyanazon a fán történik. Míg a fény reggel virrad, este alkonyul, addig a virág (a fán)
virít, virul, alákonyul.
(Az alkonyodik akkor illik bele a képbe, ha nem az ’illeszkedés, alkalmazkodás’ jelentésű alk tőből származtatjuk, hanem összetett szóként kezeljük, amelynek alőtagja
az al, alá, utótagja a kanyarodik, kunkorodik rokonságába való ’lehajló, lecsüngő’ értelmű kony, ami jelentését tekintve jól illik a növényi megjelenítéshez [lásd: haj, hajt,
hajlik] a szócsalád tagja a konty is, tudjuk, régen az asszonyok éjjel leeresztették a hajukat, ilyenkor alá konyult, de nappalra fölkötötték, felkontyolták – ez olyan, mintha
így fejeznénk ki magunkat: „felcsüngesztették”).
A virradatot sokszor hasonlítják a vér színéhez. Vérszínű virradat – milyen szépen
hangzik. A sámánkultuszban lóáldozatkor az állat ütőerének elszakítása útján küldték
a ló lelkét a túlvilágra. Az ütőér: verőér. Olyan ér, amelyben ver a vér. Ha megalvad,
var keletkezik, s a sebgyógyulást utánozza a szakadt holmit „gyógykezelő” nő, amikor
varr. A hasonlításnak ezt az ősi, kikövezett útját járja a hegesztő, akinek tűpálcája alatt
hegedő „vas sebe” a varat. (Sebesebben heged a sebnél.) De mágikusan idekapcsolódik
hegedű szavunk is. Talán zenével gyógyítottak annakidején? Bizony. „Gólya, gólya, gilice / mitől véres a lábad? / török gyerek megvágta, / magyar gyerek gyógyítja / síppal, dobbal, nádi hegedűvel” Ez azonban még nem minden: a vér szóból veres színt alkot nyelvünk, és analógiás mágiával azonosságot teremt a vér meg a tűz között. Hogyan? Részben a kovácson keresztül (aki a sámán bátyja), a tűzzel olvasztó kovácsot
egész a XII. századig verő-nek „szólította” nyelvünk. Másrészt az első megjelenésekor
vír-ként feltűnő vérnek a vereslő virradathoz hasonlóságán keresztül, amely ugye a tűz
maga.
Végül: a dobra rajzolt világmodell kiegészíthető még egy érdekes nyelvi megfeleléssel, az íj két vége a mitikus tudatban a világ keleti és nyugati végét jelenti. E két végpontot összekötő húr ősi neve: ideg, amely megegyezik az idő régi alakjával.(Az idő
ugyanis, amennyiben török származású szó, eredetileg: idegként hangozna [az utolsó
hang g helyén képzett zöngés réshang]. Ha finnugor eredetű szó az idő, mert ez is elképzelhető, az ide alakra vezethető vissza. De erre az alakra vezethető vissza az ideg
[íjhúr] is! Mert ebben az esetben egy ősi, uráli ide alapszóból később, [a finnugor korban, vagy a magyar nyelv külön életében] alakult ki az ideg változat. )
A két szó ősi formai egyezése olyan képet fest elénk, mintha eleink mitikus világtudatában a világ keleti és nyugati végét összekötő íj húrjain pendülne, hullámozna az
idő, azon a szintjén a világnak, ahol az ember éli törékeny és tünékeny életét. Persze,
ha kifeszítik, ezen az útvonalon halad a nap is (általa telik az idő), erre viszi a rezgő
fényt, s halálunk után az ideg visszaröpíthet az éjbe. Az ajnuk így nevezték a másik világból átjövő medvét: idegen.
Az íj–nyíl szimbolikában tehát megjelenik a kozmikus nász, az ősnemzés; míg
a növényi megjelenítés által összekapcsolódik a teremtés a terméssel; a növényi szimbo-

2003. augusztus

79

lika fény szimbolikával egészül ki, a világfa ágain világol a virág – ahogyan ez a gondolat még a középkorban is élt, nemcsak Magyarországon, hanem Európa-szerte, a világ
koordinátakeresztjére feszített fényhozó Jézus Krisztus képében, aki virágnak virága,
világ világossága.
A bevezetés után térjünk dolgozatunk tárgyára, a címben legrégibb magyar mítoszként aposztrofált monda „etimomitikus” értelmezésére. A rege címe: Csillagmítosz.6
Enyec mítoszként tartjuk számon. Az első sorok után megállapítható, hogy a Csillagmítosz gyönyörű. „Ez a költői szépségű monda – írja Domokos Péter – a híres kamasz
sirám szomorú képeit idézi emlékezetünkbe”, amely egy nemzet elfogyásáról ad hírt.
Ilyen hangütéssel indít a Csillagmítosz elbeszélője is. Mielőtt belefogna a mesébe, elmondja, hogy ezt a legendát a Szojta nemzetség utolsó sarjától hallotta, majd a ma is
létező színhelyre, a Sátoros Ördög-patakhoz vezet bennünket. Nem véletlenül nevezik
Sátoros Ördög-pataknak, valamikor nagyon sok sátor állt a patak felső partján. Most
már összedőltek a tartóoszlopok, elkorhadtak a sátorfedő lapok. Ezután kezdődik el
a történet. Egy öregasszonyt látunk, aki egyedül maradt meg a valaha nagy népből.
Nincs mit ennie, hát elindul szedret szedni a folyóparton. Nagy és kerek mocsárhoz
jut, amelyet erdő vesz körül. „Szeptember volt, szeder sehol”. A mocsár közepéig jut.
„Mindegy hol patkolok el” – gondolja, és oldalára dől. Egy egér villan föl előtte, elkapja, agyonszorítja, megeszi, azután elalszik. Ami ezután történik, nem tudjuk valóság-e, vagy valóságon túli. Az előadó újabb, még mélyebb rétegbe von minket. Az
öregasszonyt jajongó hang riasztja fel. Nem hagyja nyugodni, végül fölkel, és a hang
után indul. Fűbenőtte dombocskához ér, amelyen mintha kinyűtték, letaposták volna
a füvet. A fű alatt csecsemőt talál, egy kisfiút. Ringatva, botladozva hazaviszi, hol
elesik, hol feláll. „Majd megnő – mondja – és fajdra vadászik, talán még halat is fog.”
Hamarosan nevet ad neki (a mesében igen gyorsan telik az idő): „Füvecske lesz a neved,
vagy Moha, mert te a fűben születtél”. Elmondja azt is, hogy Fű-fi (nevezhetnénk akár
így is) árva. Azután kimegy a sátorból, kint mindent hó borít, „fajdok futkosnak mindenütt, futkosnak a sátor körül”. „Fiam, nem fognál fajdot?” – kérdezi – „Csinálok neked
íjacskát meg nyílvesszőt.” Mint említettük, a mesében meghökkentően gyorsan telik
az idő. Magának az öregasszonynak is feltűnik, hogy Füvecske szemlátomást növekszik. Nem kell hozzá sok és már beszél is. Az imént még szeptember volt, most már
leesett a hó. Néhány sort halad a szemünk, és a fiú íjacskát és vesszőt kap, olyan íjat,
amellyel vadászni is lehet. Az anyó így szól a fajdvadászatra induló Füvecske után: „ne
menj messzire, nem jó ott járni, annyi a halott, mint a fű, ártalmadra lesz! A halottak
még eltalálnak kapni.” A fiú fogja íját, elmegy, lő egy fajdot. Már hazafelé tart, amikor
arra lesz figyelmes, hogy az ég közepén megy egy ember, egy fényes alak sítalpakon
halad a csillagos éjszakában. Füvecske látja, hogy az égi ember leereszkedik hozzá. Ezt
mondja magában: „egészen megrészegedtem ezektől a szemektől, karom lehanyatlott,
rajta felejtettem a szemem. Egész bensőm reszket. Egyik kezemben a fajdot tartom, a
másikban kis íjamat.” Az égből leszállt ember Dianak nevezi magát, s elmondja a
legénykének, kik a szülei, és hogyan született: „Ég-Fia leszállt a földre, itt az erdő
mögé a mocsárra, akkor én az égen jártam, és láttam. Odajött hozzá Föld-Leánya.
Föld-Leányával lefeküdt, és kettesben aludtak. Ég-Fia meg Föld-Leánya.” Tőle tudja
meg azt is, hogy kicsoda az anyó: „Nem anyád ő neked. Tudod, ki az az anyóka? Ő a
6

Finnugor–szamojéd (Uráli) regék és mondák II. Pilinszky János fordítása.

80

tiszatáj

Föld szülőanyja. Minden ember ettől az anyótól született.” Dia-tól szerzi meg azt az
ismeretet is, hogy ő kicsoda: „Azt mondod moha vagy; inkább Két-isten-fia .” Otthon
megeszi az anyóval a fajdot. De reggel, amint kivilágosodik felugrik, és elfut;
lábnyomai sem maradnak a földön, talán nem is a földön jár. Az erdő melletti
mocsárhoz megy. Úgy látja, mintha a mocsár közepén ülne valaki, egy ember, talán
kettő is. „De az a folt nem is fekete, inkább fehéres”
Itt új bekezdés következik és a sor elején ez áll: „Teljes erőből fut az árnyék felé”.
Hamarosan többet lát már: „egy lány vagy asszony van ott”. – állapítja meg. „Csupa fű
a ruhája, de ragyog az egész, tiszta, tiszta fű, zöld, mintha most is nőne. A másik –
férfi. Nevetgélnek, ügyet sem vetnek rám. Mellettük állok. A férfi mellén csillag, a hátán csillag. Olyan, mint egy közönséges ember, de a ruhája, mint a felhő. Nézem őket.
De ők rám sem hederítenek: csak nézik egymást, mindegyik a másikat.” Füvecske rájuk kiált: „kik vagytok? Nővérem-e, bátyám-e?” A két különös alak eltűnik, egyikük
a földbe bújik, a másik az égbe emelkedik. Az apa és anya – mert őket látta a mocsárban –
eltűnésekor egy fajd száll le a dombon. A fiú kapja az íját, és lelövi, pont a fején találja
el. Ezután körülövezi magát a fajd szárnyaival, mégpedig úgy, hogy a karjai szabadon
maradjanak. Így indul haza. Útközben újból találkozik Diaval, aki megdicséri, amiért
ügyesen körülövezte magát, elmondja neki, hogy az apját és anyját látta, meg hogy
azokat az állatokat is el lehet ejteni, amelyekkel út közben találkozott, egyiket nyúlnak
hívják, másikat héjának. Dia (most is, mint az előző alkalommal), úgy indul el a sítalpakkal, hogy a lábai közé veszi a fiút, így fut vele egy darabig amíg el nem emelkedik
a földtől. Fű-fiú hazatér a fajddal, lakmároznak Föld-Szülőanyjával. Közben beszámol
neki a Dia-val történtekről, és elmondja, az a szándéka, hogy egyszer meglesi a szüleit,
és elkapja valamelyiket. Az anyó igyekszik elijeszteni a tervétől: „ha elfogod őket, ÉgFia elragad téged a fél égig, és levet, te meg a fákra nyársalódsz, vagy a földre zuhansz,
hogy a hasad szétpattan. Ha Föld-Leányát fogod el, ő a föld alá bukik. Örökre elvisz
téged, és elpusztulsz. Ijedtükben ragadnak el téged.” Helyette ezt javasolja: „kedvesen
fordulj hozzájuk, ha nem hallanak meg, hadd menjenek útjukra! Harmadszorra talán
meghallgatnak. Ha másodszor, harmadszor mész oda, tudjad, azon a kis halmon születtél, ott van a fű kitépve. A fű alatt van egy gödör, akkora, mint egy madárfészek. Abba
a gödörbe feküdj bele. Ők beszélgetni fognak, és te mindent meghallasz. Apád nem ismer
téged. Amikor anyád megszült, ott hagyott.” Fű-fiú másnap reggel ismét elindul a mocsárban lévő dombhoz, nézi a helyet, ahol szüleit látta előző nap: „biztosan nem egyhamar jönnek ide, mert megijedtek” – gondolja. Lő egy nyulat, majd egy héját: „Dia
nagyon okos. Ha nem mondta volna, nem ejtettem volna el ezeket.” Föld szülőanyja jóízűen falatozik belőle, Füvecske azonban ezután már sohasem éhes.
Új szereplő jelenik meg a regében. Amikor Füvecske az erdő felé jár, egy hangra
lesz figyelmes: valaki „úgy nevet, mintha kiabálna”. Kiderül, hogy az illető Föld-Szülőanyja leánya, akit a születése után rögtön „erdőbe engedett” az anyó – úgy hívják
hogy Porneku. Eljön a tél, és megjön a nyár. Füvecske nem észak, hanem dél felé
megy vadászni. Ismét meghallja a nevető hangot az erdőben, és találkozik Pornekuval.
Porneku egy fatönkön ül, a fiú így okoskodik: „persze, ez valami szellem, ha egyszer az
erdőben él.” Küllemre így fest: „farkát vonszolja maga után. Ruhája nincs, de testét
nem látni, csupa szőr.” Amikor Porneku meglátja őt, elszalad. A fiú „nővérem”-nek
szólítja, a leány megáll, aztán rohan a fák között. Füvecskének eszébe jut az anyó tanácsa: „ha félni fog tőled, mondd neki: oba, s akkor nem ijed meg és odamegy hozzád.”
Így is történik. Porneku a fiú neve után faggatódzik. „Fű-fi” Föld-Szülőanyja gyerme-

2003. augusztus

81

kének mondja magát. Porneku azonban tudja róla, hogy Föld-Leánya és Ég-Fia gyermeke. Ezen öszevesznek. „Tűzön égetlek el” – mondja a fiú. „Összekarmollak”-így a leány. „Tűzbe doblak, csak hamu marad belőled” – mondja a fiú. „Mihelyt a karmaim
közé kerülsz, széttéplek téged” – felesel Porneku. Ezután a mesélő elbeszéléséből megtudjuk, hogy Füvecske „száraz fűvel szítja a tüzet. Felcsap a láng”. Füvecske elkapja
a leányt, belevágja a tűzbe. Porneku elég, „akár egy fahasáb”. Utolsó leheletével ezt
mondja még: „szálljanak a szikráim szerteszét földeden! Bárhol legyenek is emberek,
csípjék őket! Válljanak a szikráim szúnyogokká! Így is történt” – tudjuk meg.
Jön Dia, a győztest már Ég-Fia fiának szólítja: „Te elégetted Pornekut, és az egész
világon lesznek szúnyogok”. Majd teljesen váratlanul így folytatja: „Én is mindent
megtudtam. Nézz csak fel! Én nemrég egyik éjszaka tudtam csak meg, hány csillag
van. Össze tudnád őket számolni?
Nem, bátyám – feleli a fiú. Dia közli, hogy hétezer-hét. A fiú kijavítja: „Még hetet
hozzá kell adni. Ott van még hét csillagcsomó, a Fiastyúk.” Ezután Dia megjósolja,
hogy a fiú lesz az igazi emberek istene, majd a magasba emelkedik sílécein, amelyeknek nyomából lett a Tejút.
A rege végén Föld-Szülőanyja elbúcsuzik „Fű-fiú”-tól: „Te a világban fogsz járkálni,
én meg elrejtőzöm a föld alá. Ha feleséget veszel magadnak, és ő másállapotos lesz, és
ha fiad vagy lányod születik, tudd, hogy én küldöm. Itt a kis késem, itt a kis fejszém,
amivel fát vágok. Amikor megszületik a fiú, azt, amije lesz neki, ezzel a kis késsel én
fogom kifaragni. Itt a fejszém. Amikor megszületik a kislány, testén először nem lesz
hasadék. Aztán vágni kell rajta. Ezzel a kis fejszével hasítok neki. Én vagyok az egész
föld, az emberek, az egész világ szülőanyja. Az én nevem Szülőanya lesz, mert tőlem
ered minden ember.” Megcsókolják egymást, a fiú a mocsár felé indul, ott találja apját és
anyját, megragadja mindkettőjüket. A szülők úgy döntenek, hogy a fiuk kettejük között fog élni. Amikor elereszti őket, az apa az égbe száll, az anya földbe bújik. Ezután
a fiú emberalakú bálványt készít, felállítja dél felé arccal, ez a Raha bálvány: ő maga
pedig Nga, a kórokozókat és halált hozó isten lesz. Felemelkedik, de nem túl magasra,
úgy hívják, hogy Embernevelő-Isten. Eddig tart a rege.
Minden történetet sokféleképpen lehet előadni. Természetesen én is azoknak az
elemeknek, részleteknek kiemelésével igyekeztem (a tőlem telhető legnagyobb pontossággal és rövidséggel) elmesélni a mítoszt, amelyek a bizonyítás során majd lényegessé
válnak. Láttuk, hogy a történet többrétegű. Az elbeszélő saját korában él és beszél
(hangja nemcsak a saját hangja, hanem egyben koráé is), de a „mából” kiindulva „archeológiai rétegek” felé vezet bennünket. Az anyó először mint éhező, idős asszony
tűnik fel, úgy képzeljük, egy magára maradt, idős asszony azon a vidéken ma is így viselkedne, ha hasonló helyzetbe jut. Bár a szereplők távoli, különös világban élnek, viselkedésükben, karakterükben nem látunk rendkívülit. Füvecske vágyakozása a szülei
iránt egyénített és árnyalt, úgy érezzük, egy ilyen gyereket gond nélkül beilleszthetnénk a mi korunkba, vagy legalább a 20. század első felének Magyarországába. Meghitt
és emberi ábrázolásokkal, helyzetfestésekkel találkozunk. Nincs semmi hősi, patetikus
attitűd. Ebbe a nagyon is emberi világba csöppen bele egy földöntúli lény, Dia, de ő is,
mint „ember” említődik, aki az égben síel ugyan, de épp úgy síel fent, ahogyan mások
lent. Nem isten, aki mindent lát, hanem egy csupa kisstílű, hétköznapi tulajdonsággal
feruházott: kíváncsi, kukucskálós, locsi-fecsi, okoskodó alak. Az elbeszélés folyamán
derül ki az öregasszonyról, hogy ő valójában a Föld-Szülőanyja, akitől minden élő
származik, Diáról is, csak utólag tudjuk meg (éppen Földszülőanyjától) hogy kicsoda,

82

tiszatáj

később derül ki a fiúról is (még ő maga sem tudja meg mindjárt), hogy nem olyan fiúcska, mint a többi, hanem isten-árva. Utólag derül ki a mocsárban látott párról, hogy
a szülei, s az is, hogy nem közönséges, hanem isteni lények. A hétköznapi élet típusai
mitikus kanavászba ágyazódnak, menet közben derül ki róluk, hogy valójában a szamojéd mitológia alakjai. A mese mögött pedig egy hős mítosz húzódik, a hős mítosz
mögött egy beavatási rítus áll, a rítus mögött pedig egy szent és alapvető azonosság,
egy név. Pontosabban négy „egynév”, egy szó négyféle jelentéssel, amelyre fölfűzhető
a rítus és a mítosz is.
De ne vágjunk a dolgok elébe! Talán emlékeszünk még rá, hogy az anyó Füvecske
nevet ad a fűben született fiúnak. Maga az elbeszélés teremt tehát szimbolikus azonosságot fű és fiú között. A fiú szó ősi örökség a finnugor korból. Megfelelői: vog. pǖ;
osztj. paχ; zürj. pi; votj. pi; cser. pü-. A fentiekhez tegyük hozzá, hogy a vogul (manysi)
mitológiából ismerünk egy – mellesleg Füvecskéhez sok tekintetben hasonlító – hőst,
akit Ekva-Pi vagy Ekva-Piris néven neveznek, s ebben a pi fiút jelent. Fű szavunk ősi
örökség az ugor korból, vog. pom (o-n egy pötty), pum, osztj. pam, pum (rajta fordított
ékezet). A szótár megjegyzi, hogy a szó az ugorban valószínűleg i-t tartalmazott. A fű és
a fiú (fi) szó tehát a régiségben is nagyon hasonlított, de előbbi feltehetőleg később lépett be a „rokonságba”, nem elképzelhetetlen talán még az sem, hogy annakidején a füvet ad absurdum éppen a fi (fiú)-ból alkották egy rítus mintájára.
Lépjünk tovább! Mint minden árva gyerek, Füvecske is olthatatlanul vágyódik
a szülei után. E mögött a „ki vagyok én?” – kérdése húzódik. Identifikációjához a szülei
ismeretére volna szüksége. A nemzetségi elvek szerint szerveződő közösségekben különösen fontos lehet, hogy az ember (gyermekember) melyik alomból, milyen fészekből való, kinek a fajához, ki fajtájához tartozik. A hova tartozás kérdése mögött tehát
a „melyik nemzetséghez tartozom?” – kérdése áll.
Igazi meglepetés akkor ér bennünket, ha a faj szócikknél felnyitjuk Etimológiai
Nagyszótárunkat, mert a következőket tudjuk meg belőle: „talán szóhasadás eredménye: a fiú szó tövének változata.” A Csillagmítosz azonosítja tehát a füvet a fiúval,
ugyanakkor a történet harmadik kulcsszava a faj, etimológiai értelemben alakváltozata
a fiúnak; vagyis a két szó fiú és faj valamikor a régiségben egy volt.
Hogy milyen értelemmel bírt ez az egykori közös szó, arra nincs adat, annyi azonban biztos, hogy a faj első, 1195-ös említése is már: „származásbeli kapcsolatban lévő
élőlényeknek csoportja, alcsoportja” – jelentésű volt. Vagyis ugyanazt jelentette, mint
amit ma, és így a hajdani „szóközösség” idején feltételezhetőleg egyaránt eleget tudott
tenni a ’közös nemzetségbeli csoport’, és a ’fiatal férfi’ jelentéstartalomnak. A két szó
között lévő átmenet lehetőségére mutat a Halotti beszéd egyik adata, „amelyben a fajának minden jelentéskülönbség nélkül felcserélhető volna a fiának-kal. A közös eredet bizonyítéka lehet a fiú és a faj néhány származékának esetében egyes jelentések pontos
egyezése: fias: fajos, fiatlan: fajtalan, fiazik: fajzik.”
A történetnek van egy első ránézésre csendes háttérszereplője: a fajd. Az öregaszszonynak, mindjárt ahogy fölemeli a fiút a fűből az jut eszébe: „majd megnő és fajdra
vadászik”. Miután nevet ad neki, kilép a sátorból, ahol: „fajdok futkosnak mindenütt,
futkosnak a sátor körül”. Amikor a legényke íjat kap, az anyó fajdvadászatra küldi, lő
is egy fajdot, azzal tér haza. Amikor megbűvölten nézi az égből aláereszkedő Diat,
egyik kezében fajdot (másikban íjat) tart. A találkozás után fajdot lakmározik az anyóval. Amikor meglátja a szüleit a mocsárban lévő dombon, rájuk kiált, és miközben
azok elrebbennek, egy fajd száll le a helyükre. A fiú lelövi, pont fejen találja. De nem

2003. augusztus

83

elégszik meg ennyivel: ezután körülövezi magát a fajd szárnyaival. Amiért Dia megdicséri. A mítoszból mindenünnen fajdok bukkannak elő. Egyre inkább olyan érzésünk támad, mintha – legalábbis a rege első felében – a háttérjelenségnek tűnő fajd főszereplő volna.
Nézzük meg mindezt az etimológia oldaláról!
Fajd szavunk finnugor korból való ősi örökség. Megfelelői: vog. paľťà, pōľt ’nyírfajd, siketfajd’; zürj. baid eg, baid ik ’hófajd’. A szótár megjegyzi, hogy a magyarban
˘
˘ zöngésülés történt (vagyis a szóvégi d helyén koa szó végén valószínűleg hasonulásos
rábban t állhatott). Ha azzal a feltételezéssel élünk, hogy a fajd korábban t végű volt,
akkor kézenfekvő, hogy a „fajt”-ot összevessük a fajta szóval… (és így a faj főnévvel, és
ezen keresztül a fiú-val) annál is inkább, mert a faj és a fajta jelentése közt csak árnyalatnyi különbség van. (Közöttük a választást sokszor csak szaknyelvi megállapodás,
vagy mondatszerkezetből adódó kötöttség irányítja.) Másrészt a fajta magyar fejlemény és a faj szóból származik. Végződése (t vagy ta) kicsinyítő képző (utóbbi esetben
az „a” személyrag). Ebből az a következtetés vonható le, hogy a fajd d illetve t végződése is lehet (ősi, talán még az ugor, vagy a finnugor korban a szóhoz illesztett) kicsinyítő képző. Tudunk rá példát, hogy finnugor nyelvben kicsinyítő képzős alakkal jelölik a fajd-ot, mert két megfelelésünk közül az egyik, a zürjén kicsinyítőképzős alak.
Ismert dolog azután, hogy az ember nemcsak azt becézi akit szeret, hanem azt is, akitől vár valamit; a manysik és a hantik például, ’atyácska’, ’apácska’ jelzőt illesztenek
legfőbb istenük neve mellé.
Ha a fajd szó (őseredetije) megegyezik a faj szó (ősalakjának) kicsinyítőképzős formájával, akkor tökéletesen azonos a Csillagmítosz hősének, Füvecskének a nevével.
A levezetés a következő: a fiú más szóval faj, ha ehhez kicsinyítő képzőt teszünk fajt
(vagy fajd) lesz belőle, ami ugye fiúcskát jelent vagy fajocskát (fajtácskát)), emellett fajdot.
Ugyanaz a szó szolgál tehát a füvecske, fiúcska, fajocska-fajtácska, fajd, fajdocska megnevezésére. Mi lehet a magyarázata?
Induljunk ki abból, hogy a mítosz egy pontján fajd lép a szülők helyére. Amikor
a fiú elrebbenti őket a mocsári dombról egy fajd ereszkedik le oda, ahonnan a szülők
eltűnnek. Maga a hely sem hétköznapi terület, itt született meg a gyermek, itt talált rá
az anyó, s tudjuk, hogy a letaposott fűben már ezt megelőzőleg is jártak valakik. A letépett, letaposott fű (tép és tap) szexuális szimbólum. Feltűnő az is, hogy Földszülőanyja sokszor nem úgy beszél a fiú szüleiről, mintha emberek, mégkevésbé mintha istenek lennének. „Ha elfogod őket” – öntudatlan lényekről beszélünk így, fácánt vagy
tyúkot szokás elfogni. Máskor azt mondja: „ijedtükben ragadnak el téged”. A szülők
nem ijednek meg a gyereküktől, és végképp nem menekülnek olyan fejvesztve, hogy
magukkal ragadják. Hát még az istenek! Állatok szokták magukkal ragadni, elragadni
az embert. Továbbá: az anyó azt tanácsolja Füvecskének, ha találkozni akar a szüleivel, feküdjön a mocsári dombon a fű alatti gödörbe, amely „akkora, mint egy madárfészek”. Nem oktalanság mindebből arra következtetni, hogy a fiú szülei a rege régebbi változatában fajdok voltak. Ha a szülők fajd-jellemzőkkel rendelkeznek, abból
arra következtethetünk, hogy a mítosz korábbi változatában fajdok töltötték be azt
a szerepet, ami most az emberalakú istenekhez kapcsolódik.
De nemcsak a szülők azonosíthatók a fajddal, hanem a fiú is. Ezt abból látjuk,
hogy miután elejti a szülők helyén megjelenő madarat, „körülövezi magát a szárnyaival”. Mintha ezt mondaná: „fajd vagyok már én is.”

84

tiszatáj

A fajd megszemélyesítése nem idegen a finnugor kultúrkörtől. A Kalevipoeg így
beszél Kalev menyasszonyáról: „fajd tojás fiasodott /-/ fajdból Linda, szép szüzecske”;
máshol: „vőlegényéhez vezették, / fajd leányát, lányseregbe /-/ kőből rakott rejtekében / Pázsit-anyó pátyolgatta, / erdő-leány ékítgette”; vagy épp: „jött a fajdleányt megkérni, / Lindát vonni varsájába”7.
De miért lövi le a fiú a fajdot? Miért pusztítja el a saját fajtáját? Fölfogható-e, hogy
aki ennyire vágyik a szülei után, miért akarja mindjárt az első találkozáskor megölni
őket? (Pontosabban a helyükbe lépő és őket jelképező fajdot) A válasz a hősmítoszok
mélyén rejlő avatási rítusban rejlik. Az avatási szertartások jellemzője ugyanis az a sajátosság, méghozzá azokban a kultúrákban, ahol totemkultusz dívik, hogy az avatandónak (neofitának) meg kell küzdenie a totemmel, vagyis a törzs atyjával.
Mielőtt válaszolnánk a kérdésünkre fussunk át mégegyszer azon, milyen alkalmakhoz kötődik a fajd megjelenése: 1. Névadás (amikor a történet hőse a Füvecske nevet
kapja). 2. Amikor Füvecske íjat és nyilat kap (az anyótól). 3. A Diával történő csodálatos
találkozáskor. 4. A hazatérés után, amikor az anyóval esznek a fajd húsából. 5. A szülőket helyettesítő madár lelövésekor. 7. Ezt követőleg az anyónál. (Föld-Szülőanyja
igen, de a fiú már nem eszik a fajd húsából. 8. (Áttételes értelemben) amikor Fű-Fiú
elkapja a szüleit. 10. (Áttételes értelemben) a szülők eltűnésekor. A felsorolásból az
tűnik ki, hogy a fajd minden esetben a főhős életének jeles és jelentős pillanatában jelenik meg. Ezek a jeles és jelentős pillanatok pedig meglehetős pontossággal azonosíthatók a hősmítoszok mélyén rejlő beavatási szertartások rituális stációival. Mint említettük, a törzsi, nemzetségi kultúra szintjén megjelenő totemkultusz jellegzetes vonása,
hogy a neofitának (avatatlannak) a beavatási szertartás egy pontján meg kell küzdenie a
törzs ősatyjával (azaz: a totemmel). Ennek az epizódnak a regében „fennmaradt” nyoma
a szülőket behelyettesítő fajd.
Az archaikus avatási mítoszok maradványai számos klasszikus, akár a mai napig is
ható mítoszban megtalálhatók. Elég, ha Jákob küzdelmét említjük az angyallal (Istennel), akivel hajnalig birkózik, és csak hajnalhasadáskor ereszti el őt, ekkor nevet kap
tőle, így lesz Jákobból Izrael (Istennel viaskodó).
(Következő számunkban folytatjuk)

7

Rab Zsuzsa fordítása.

2003. augusztus

85

DÉR TERÉZIA

A liturgikus énekek Szent Istvánja
Gyakran hangoztatott s történeti irodalmunkban is sokszor megfogalmazott kijelentés, hogy minden kor kialakítja a saját képét az államalapító magyar királyról.
A 21. század első Szent István monográfiájának szerzője a következő sorokkal zárja e kiemelkedő uralkodóról alkotott portréját: „Szent István neve forrt össze a legszorosabban a magyarsággal és egyszersmind a magyarok európaiságával. Az ő nevének szinonimája a szent király, ő volt a falvak százaiban a templomcím, a település névadója.
Ő az örök hivatkozási alap, minden cselekedet viszonyítási pontja, ő a Nagy Kezdet,
az országalkotó, az államszervező, a keresztény hitet terjesztő uralkodó. Ő a valaha élt
legnagyobb magyar államférfiú.”
I. Istvánról elmondható, hogy nemcsak életével és tevékenységével szolgálta népe érdekeit, hanem – sajátos módon – a személye körül kialakított szentkultusz révén halála
után is. I. László kezdeményezésére az 1083. évben több kanonizáció zajlott le. Július
16–17-én Zoerard-András és Benedek szent életű remetéket, július 25-én Gellért vértanú
püspököt, november 4-én pedig Imre herceget avatták szentté. A legfényesebb esemény
kétségtelenül első királyunk felemelése volt augusztus 20-án a székesfehérvári bazilikában. I. László, aki a törvényesen megkoronázott Salamonnal szemben illegitim uralkodónak számított, ily módon kívánta hatalmát megerősíteni, annak elismertségét növelni. A nemzeti szentek kultuszának megteremtése természetesen gyarapította Magyarország és a király nemzetközi tekintélyét, ugyanakkor István kanonizációja válasznak
tűnhetett VII. Gergely pápa azon 1081-ben kinyilvánított véleményére is, hogy csekély
a kanonizált uralkodók száma. Klaniczay Gábor 2000-ben megjelent, Az uralkodók szentsége a középkorban című könyvében rámutat, hogy István az első olyan szent király,
aki nem vértanúként, hanem hittérítőként, uralkodói tevékenységének eredményeként
került az ég polgárainak sorába. Személyében tehát új szentkirály-típus született.
Az 1083. évi kanonizáció adott lendületet első királyunk, a magyar protorex azon
tiszteletének, amely az évszázadok során erősödvén és gazdagodván a társadalom egyre
szélesebb rétegeiben talált követőkre, s amely nem csekély mértékben járult hozzá
Szent István grandiózus portréjának kialakulásához. A saját szentek kultusza erőteljes
ösztönzést jelentett a latin nyelvű liturgikus költészet felvirágzásához immár magyar
földön is. A Szent István tiszteletére készült középkori latin nyelvű alkotások közül
három zsolozsma (officium), négy himnusz és két, a mise folyamán felhangzó ének,
azaz szekvencia maradt ránk. Ezek a munkák is megalkotják István-képüket, sajátosan
örök érvényű ábrázolásmódjuk mellett keletkezésük korának jellegzetességeit, olykor
politikai törekvéseit is tükrözvén. Az alábbiakban a legkorábbi zsolozsmának a kanonizáció alkalmára készült saját (proprium) tételei, a 13. századra datált két ének – a Gaude
mater Ungaria kezdetű himnusz és a Corde voce mente pura indítású szekvencia –,
valamint az 1280–1290 között keletkezett officium egyes passzusainak ábrázolásmódjával kívánunk foglalkozni.
A legrégebbi, rímes prózában írt zsolozsma csupán néhány proprium tétellel rendelkezik, melyeknek szövegét és dallamát a grazi egyetemi könyvtárban fellelhető,

86

tiszatáj

a 12. század alső feléből származó liturgikus énekeket tartalmazó szertartáskönyv (antifonále), a Falvy Zoltán és Mezey László által 1963-ban kiadott Codex Albensis őrizte
meg számunkra. Ezen officium anyagából kiemelkedik a három antifóna. Az első kettőt a későbbi zsolozsmák is megtartották, míg a harmadikat csupán egy szepesi antifonále őrizte meg. E három énekből bontakozik ki az a Szent István-kép, amelyet a kanonizáció kora alkotott. A latin szöveget a Codex Albensis említett kiadása alapján hozzuk.
Az első két antifóna tehát a következőképpen hangzik:
Ave beate stephane
inclita spes gentis tue
ave doctor et apostole
credulitatis nostre
ave speculum sanctitatis
et iusticie
per te christo credidimus
per te in christo salvemur
ora pro populo
interveni pro clero
ut nullus de tuis
predat(!) fiat hostis.

Üdvözlégy Boldog István,
néped nemes reménysége,
üdvözlégy hitünk tanítója
és apostola,
üdvözlégy szentség
és igazságosság tüköre:
általad hittünk Krisztusban,
általad üdvözülünk Krisztusban.
Imádkozz a népért,
járj közben a papságért,
hogy tieid közül
senki ne legyen ellenség prédája.

Sanctissimus rex stephanus
ungarorum apostolus
signis et virtutibus
cottidie declaratur
celitus quem supplices
deposcimus ut nos muniat
a malis omnibus.

Legszentebb király, István,
magyarok apostola,
a magasságból érkező jelek és erők által
mindennap kinyilváníttatik;
mi, könyörgők, állhatatosan kérjük őt,
erősítsen meg bennünket
minden rosszak ellenében.

(Codex Albensis 87.)

(Codex Albensis 87-88.)

(Török József fordítása)

(Török József fordítása)

A két ének ihletett sorai István királyt mint a kereszténység tanítóját magasztalják,
aki megteremtette a magyarok számára a Krisztusban való üdvözülés lehetőségét.
A protorex népének nemes reménysége (inclita spes gentis), megtérésének doktora és
apostola (doctor et apostole credulitatis), a szentségnek és igazságosságnak tüköre (speculum sanctitatis et iusticie), a magyarok apostola (ungarorum apostolus), aki dicsfényben
tündököl, s tökéletes szentsége naponta égi igazolást nyer. A magasztalás mellett azonban – amint arra Falvy Zoltán a Codex Albensis bevezető fejezeteinek egy helyén felhívja a figyelmet – a fohászban felsejlenek az István halálát követő küzdelmek. E sorokban megzendül az István halálát követő ún. pogánylázadások és hatalmi harcok
okozta félelem és szenvedés hangja is. Az első antifóna befejező sorai valóban átélt,
megtapasztalt, esetleg még mindig fenyegető veszélyt idéznek. A hostis szó minden bizonnyal utal a Vata-féle pogánylázadás (1046) résztvevőire is, akiktől Magyarország
akkori 10 főpapjából csak három menekült meg, s akiknek áldozatul esett Gellért püspök is. Aligha vonatkoztathatunk el azonban attól a szomorú ténytől, hogy a hatalmi
harcok, amelyek már kereszténnyé lett uralkodók között bontakoztak ki, szintén nem
kímélték a népet, s igen sokszor az egyházat sem. I. András – uralmát az I. István-i ala-

2003. augusztus

87

pokon megerősítve – határozott intézkedéseivel sokat tett a keresztény hit helyreállításáért, valamint az ország helyzetének megszilárdításáért, s a további Vazul-ági utódok
elvitathatatlan érdeme, hogy a protorex életműve nem dőlt romba a halálát követő
küzdelmes évtizedekben. Az 1083. évi szentté avatásokat kezdeményező s 1192-ben
szintén kanonizált László király uralma alatt stabilizálódott ugyan az ország s a kereszténység helyzete, azok a hatalmi harcok azonban, melyeknek szikrái talán már Salamon királlyá koronázásakor felvillantak, I. Béla és I. Géza országlásán át László király
uralkodásának jelentős részét is végigkísérték. I. István szentté avatásának napjaiban is
börtönben sínylődött a trónjától megfosztott koronás király, Salamon. Ezt a súlyos
s az egyház számára is nyilvánvalóan gondot okozó helyzetet örökíti meg a Kálmán király korában íródott Hartvik-legenda, a protorex sírjáról elmozdíthatatlan kőlap motívumában. László királysága a Salamon okozta súlyos tehertételtől csak unokaöccse
halálával (1087-ben) szabadult meg véglegesen.
Az első két antifóna által ábrázolt kép megegyezik azzal a portréval, amelyet a kortárs külföldi feljegyzések tükröznek. Ezek arról tanúskodnak, hogy Istvánban a keresztény hitre tért, népét megtérítő, keresztény érdemekkel ékeskedő uralkodót látták.
E két ének jelentőségét, elfogadottságát, népszerűségét jelzi a már említett tény, hogy
a későbbi zsolozsmák beépítették anyagukba, s azokban szintén kiemelkedő helyet
kaptak, valamint az, hogy a későbbi századokból magyar átültetésük is ránk maradt.
A Sanctissimus rex Stephanus magyar változatát a Keszthelyi Kódex őrizte meg, az Ave
beate Stephane indítású antifóna pedig az Érdy Kódex magyar nyelvű prédikációjába beépített idézetként szerepel.
A harmadik antifónában a harcias király alakja jelenik meg:
Gloriosus cultor dei
rex stephanus
ungarorum doctor egregius
ferocitatem gencium perdomuit
mores crudelium superavit
victor in Christo
populum acceptabile
domino preparavit.
(Codex Albensis 88.)

Isten dicsőséges imádója,
István király,
magyarok jeles tanítója,
a pogányok szilajságát megszelídítette,
a kegyetlenek hagyományait kiirtotta,
Krisztusban győztes,
az Úr előtt kedvessé
tette a népet.

(Török József fordítása)

E sorokban a kemény, kegyetlenségektől sem mentes térítő tevékenység Istvánja,
Koppány irgalmatlan legyőzője áll előttünk. A szentté avatás korában még elevenen élt
azon véres harcok emléke, melyeket a protorexnek a saját népéhez tartozókkal, olykor
rokonaival is meg kellett vívnia, hogy uralmát a Kárpát-medence egészére kiterjeszthesse, a keresztény vallást annak területén meggyökereztethesse, s ezáltal országát
a korabeli „modern” Európa részévé tegye. Ez az ábrázolásmód a Kálmán király uralkodása idején íródott kisebbik legenda István-portréjához áll közel. Talán az erőteljes,
kemény ábrázolásmód az oka, hogy a későbbi officiumok ezt az éneket nem építették
be anyagukba. A király érdeme megmarad akkor is, ha a hit tanítója- és apostolaként
ünneplik, a portré pedig szelídebbé, elvontabbá válik azáltal, hogy a későbbi századokban vizsgált énekünket egy általánosabb megfogalmazású antifóna váltja fel, amely
Mezey László megállapítása szerint a szentté avatás idején keletkezett, s amely a Megváltó csodálatos hatalmáról, a király és hitvalló Szent István érdemeiről és megdicsőüléséről énekel. Hasonló folyamat figyelhető meg a legendák István-képének alakulásá-

88

tiszatáj

ban is. Több kutató megállapítja, hogy a nagyobb legenda színtelenebb, ég felé tekintő
királya s a kisebbik életirat olykor végletesen kemény kezű uralkodójának képe mintegy kiegyenlítődik a Hartvik-legendában.
Az István-portré szelídebbé válásának folyamata nyomon követhető hosszú évszázadok alatt a néphagyományban is. A köznép a protorex tevékenységének eredményeképpen gyökeresen szakítani kényszerült nemcsak korábbi életmódjával, hanem
egész gondolkodás- és érzelemvilágával is. Ez a változás drámai és fájdalmas volt,
s több évszázadnak kellett eltelnie ahhoz, hogy a felkorbácsolt indulatok s az új rendet
megszenvedő nép keserűsége által az első királyról festett s annak könyörtelenségét
s kegyetlenségét kiemelő kép kedvező irányban változzon meg. Kristó Gyula idézett
Szent István király című monográfiájában rámutat: 1567-ben tűnik fel az első egyértelmű bizonyítéka annak, „hogy a néphagyomány befogadta István alakját”. Egy
Magyarországon átvonuló olasz katonatiszt Baranyavár környékéről ebben az évben
ad hírt arról, hogy ott „Szent István királyról a nép sok csodát regél”.
A Szent István király tiszteletére készült későbbi énekek közül a legelterjedtebb
a Gaude mater Ungaria kezdetű himnusz és a Corde voce mente pura indítású szekvencia.
A kutatásban elfogadott álláspont szerint mindkét mű a 13. században keletkezett,
s – amint Török József megállapítja – a hazai liturgikus költészet azon megújulási folyamatába illeszkedik, amely a tatárjárás után IV. Béla új országépítő tevékenysége idején,
azt támogatva bontakozott ki. Mindkét munka sikerült, a kor európai színvonalán álló
alkotás. Az István-legendákra, főként Hartvik püspök művére alapozva, szentírási ihletésekkel s a latin nyelvű liturgikus költészet általánosan elterjedt formakincsét alkalmazva ünneplik hősüket. A magyar protorex térítő és egyházszervező tevékenységére
helyezik a hangsúlyt, s lényegében a 1083. évi szentté avatásra készült első két antifónában megalkotott képet örökítik tovább, helyenként új elemekkel gazdagítva azt.
A két énekből csupán néhány szakaszt emelünk ki, amelyeket formai vagy tartalmi
szempontból megemlítendőnek tartunk. A latin szövegeket Dankó József Vetus hymnarium ecclesiasticum Hungariae (1893) című munkája alapján hozzuk.
A Szent Domonkos himnuszának ihletését tükröző Gaude mater Ungaria kezdetű
ének második strófája találó megformálásban kapcsolja össze a király térítő és törvényhozói tevékenységét:
Hic tibi uerus lucifer
lumen fidei prebuit,
datus est ad hoc legifer
uiam salutis docuit.

(Vetus hymnarium 205.)

Ő néked igaz fényt hozott,
hit fényét adta át neked,
istenes törvényt alkotott,
mely üdvösségre elvezet.

(Csanád Béla fordítása)

A versszak kulcsszavai a lucifer és a legifer. Mindkettő bibliai ihletésű. Az esthajnalcsillagot jelentő lucifer Istvánra vonatkoztatva annyit jelent: Ő a magyarság igazi csillaga, „fényhozója” (lux, lucis: fény; fero, ferre: hozni), aki népének „törvényhozójaként” (lex, legis: törvény; fero, ferre: hozni) „a hit fényét (lumen fidei) adta át”. A keresztény törvényhozó István alakja – amint később látni fogjuk – a verses zsolozsmában is nyomatékos szerepet kap.
Mindkét ének 1-1 strófája szép szentírási hasonlatot tartalmazva örökíti meg
a gyermek növekedését, a versszak szabadon maradó soraiban utalva a – mindkét ének
egyéb helyén is felbukkanó – szülők legendabeli csodás látomására. A himnusz 6. strófája a következőképpen hangzik:

2003. augusztus
Puer crescens progreditur,
sicut cedrus in lybano
predictum nomen inditur,
huic a beato stephano.

(Vetus hymnarium 206.)

89
Mint libanoni cédrusok,
olyan sudár mint kisgyerek,
s miként előre mondatott,
a Vértanúról kap nevet.

(Csanád Béla fordítása)

A szekvencia hatodik félstrófájában az alábbiakat olvassuk:
Credit pater et miratur
parit mater et letatur:
infans crescens exaltatur,
ut cedrus in lybano.

(Vetus hymnarium 212.)

Hisz az atya, csodálkozik,
Szül az anya, vigadozik,
Nő a gyermek, magasodik,
Cédrus Libanon felett.

(Csanád Béla fordítása)

Mindenképpen figyelmet érdemel, hogy a vizsgált himnusz és szekvencia az első
magyar király alakjában ténylegesen prédikáló, igét hirdető, népét keresztelő uralkodót örökített meg annak ellenére, hogy István nagyobbik legendája ennek expressis
verbis ellentmond: „Méltán nyerte el tehát uralma határain belül az apostol nevet, mert
ha személyesen nem is vette magára az igehirdetés feladatát mégis mint a hit szószólóinak
vezére és mestere, védelmével és támogatásával vigaszt nyújtott nekik” (Kisdi Klára
fordítása). Ezt a passzust a Hartvik püspök által készített életirat is átvette. Úgy ítéljük
meg, hogy az 1083 körüli keletkezésű proprium tételek a legendabeli felfogásnak felelnek meg, s – amint látni fogjuk – a későbbi íródott énekekben kap kiemelt szerepet
a ténylegesen igét hirdető király alakja.
A himnusz nyolcadik versszakában a következőket találjuk:
Adolescens agreditur
cibum salutis serere,
gens hec ungara convertitur
et baptizatur propere.
(Vetus hymnarium 206.)

Már életének hajnalán
az üdv igéit hirdeti,
s a magyar nemzet, a pogány –
a keresztséget elnyeri.

(Csanád Béla fordítása)

A Corde voce mente pura indítású szekvencia kilencedik félstrófája így szól:
Per hunc xristus predicatur,
turba credens baptizatur:
fides xristi dilatatur
in tota pannonia.
(Vetus hymnarium 212.)

Mindig Krisztust prédikálja,
Hisz a népe, hallgat rája,
Krisztus hite mind bejárja
Az egész Pannóniát.

(Csanád Béla fordítása)

Ez az ábrázolásmód a reánk maradt latin nyelvű énekekben általánosnak mondható, jellemző az itt nem tárgyalt himnuszokra, szekvenciára s a 13. század végén készült verses officiumra is. Ez utóbbi egyik antifónájában a következőkre bukkanunk:
Iste sanctus predicator
hungarorum primitus,
cristiane legis lator
factus est divinitus.

(Vetus hymnarium 195.)

E szent első prédikátor
A magyarok közepett
Írt az Isten hagyásából
Keresztény törvényeket.

(Sík Sándor fordítása)

E helyen az igehirdető s keresztény törvényeket hozó király képe fonódik össze.
A prédikátor uralkodó alakja a zsolozsma egyéb passzusaiban is feltűnik.

90

tiszatáj

Az első magyar király múlhatatlan érdemeit ünneplő s életének főbb mozzanatait
is megéneklő himnusz és szekvencia 1-1 strófája arról a szűkebb környezetről s arról
a korról is árulkodik, amelyben az énekek keletkeztek. A kisebbik legenda megjegyzi,
hogy István „már kisgyermekként teljesen belemerítkezett a grammatika tudományának tanulmányozásába” (Kisdi Klára fordítása). Az életirat ezen kitételének valóságtartalma vitatott kérdése történettudományunknak. A magunk részéről azok véleménye
felé hajlunk, akik szerint aligha hihető, hogy a korabeli viszonyok lehetővé tették
Géza fejedelem és Sarolt fia számára a latin írás és olvasás tudományának elsajátítását.
A legenda azonban Kálmán király uralkodása alatt íródott, s a 12. századra kialakult új
királyeszménynek már része volt a műveltség is. Az idézett kitételnek a legendába kerülését támogathatta az is, hogy maga Könyves Kálmán – aki Szent Istvánt eszményképének, követendő példaképének tekintette – valóban iskolázott, kiemelkedő műveltséggel rendelkező uralkodó volt. Vizsgált himnuszunk 7. strófája a következőképpen hangzik:
Dignis datur doctoribus
hic inbuendus literis,
probis ornatur moribus
sub annis adhuc teneris.

(Vetus hymnarium 206.)

Oktatják híres doktorok
szent műveltségre nevelők,
s jámbor erkölcse fölragyog
már zsengén minden nép előtt.
(Csanád Béla fordítása)

A kisebbik legendában található mozzanat átvétele, s annak hangsúlyozása, hogy
a gyermek István elsajátította a latin írás és olvasás tudományát azon litterátus domonkos szerzetesek értékrendjének hatását is tükrözi, akik a 13. században a ferencesekkel
együtt – Mezey László szavai szerint – a „liturgikus költészet fő mesterei” voltak,
s akik az iskolázást kiemelten fontos feladatuknak tekintették.
Hasonló felfogásról árulkodik – más összefüggésben – vizsgált szekvenciánk alábbi
félstrófája:
Ad docendum hic prelatos
viros ponit litteratos,
iustos fidos et pobatos
ad robur fidelium.

(Vetus hymnarium 212.)

Tanítónak, vezetőnek
Tudós férfit rendel főnek,
Igazat, ki a hívőnek
Szolgál mindig javára.
(Csanád Béla fordítása)

Az ének szerzője fontosnak tartotta hangsúlyozni, hogy Szent István király olyan
főpapokat választott a hívek tanítására s azok támaszaiul, akik rendelkeztek a saját korukban korszerűnek tartott műveltséggel. Kiemeli a király egyházfői tevékenysége
mellett a főpapokkal kialakított bensőséges viszonyt. Erre a kapcsolatra utalnak a jelzők: iusti, fidi, probati. A jó viszonyra, a király és a főpapok szoros együttműködésére
a 13. század magyar történetének megpróbáltatásai közepette különösen nagy szükség
volt, olykor azonban csak lett volna.
Ennek a harmóniának megszűntéről, a király és az egyház súlyos konfliktusáról, az
ország válságos helyzetéről árulkodnak a – más vonatkozásban már idézett – 13. század
végi verses zsolozsma egyes passzusai. Mezey László az officium keletkezését az 1280
és 1290 közötti évekre teszi, s megállapítja, hogy „megíratásának fő motívuma …
a korszükséglet volt.” A zsolozsma elkészítését Lodomér esztergomi érsek szorgalmazta,
a feladat megvalósítója valószínűleg Miklós perjel ágostonos kanonok volt. A magyar
egyházfő s a klérus célja olyan Szent István-kép megalkotása volt, amelyet példaként

2003. augusztus

91

állíthattak IV. László elé. A nagyúri csoportok játékszereként vergődő ifjú uralkodó
megpróbált szabadulni tűrhetetlen helyzetéből, az utat azonban végképp elvétette.
Szűcs Jenő szavait idézve: „nem volt hajlandó elfogadni az alternatívát, mely 1282-83
táján kínálkozott”. Nem fogadta el „Lodomér érsek jobbját”, nem hallgatott a „hűséges
klérikusa”, Kézai Simon által sugallt javaslatra: nem vette igénybe a nemesség és a klérus felajánlott támogatását. IV. László „megkísérelte a királyi hatalmat mintegy kiszakítani a keresztény-feudális koordináták közül”, kiérdemelve ezzel a „Kun László” nevet. A zsolozsma által ábrázolt Szent István mindenben ellentéte az ifjú László királynak. A már idézett strófában igehirdető, s keresztény törvényeket hozó uralkodóként
jelenik meg. A második éjjeli hóra (nocturnus) egyik éneke pedig a következőképpen
zeng:
Sed cum iuventutis metas
sanctus primum posuit,
atque iam virilis etas
in eo invaluit.
Ex tunc factus est famosus
eximiis laudibus,
in bellis victoriosus,
prudens et fortissimus.

(Vetus hymnarium 198.)

Ám mikor szent ifjúsága
Korlátaiból kinőtt,
És a férfikor virága
Erőssé edzette őt,
Attól fogva dicsőséges
Híre hét országot ér,
Bátor, okos, erősséges,
Győzedelmes hadvezér.

(Sík Sándor fordítása)

Úgy véljük, mindenképpen meg kell említenünk a második nocturnus második antifónáját, amely az egész zsolozsmának talán legtöbbször idézett passzusa:
Nam ut athila sub rege
hungarorum populus
tyrannidis lata lege
seviit incredulus:
Sic sub stephano regnante
vertitur crudelitas,
quo figuras transmutante
formatur credulitas.

(Vetus hymnarium 197.)

Vad volt a magyar s hitetlen
Attila király alatt,
S mint zsarnok-szokás, kegyetlen
Dúlta az országokat.
Ám Istvánnak idejében
Hitből új világ terem,
S a kegyetlenség helyében
Úrrá lesz a kegyelem.
(Sík Sándor fordítása)

Ez az ének Kézai Simon hun történetének tükröződése a zsolozsmában. László király hűséges udvari papjának, „fidelis clericus”-ának műve a korabeli európai népek
„ősvállalási” folyamatába illeszkedik a hun–magyar azonosság tételének adaptálásával.
A gesta erőteljes hatását mutatja, hogy az officium antifónája elfogadja a hun–magyar
azonosság ideáját, továbbá Attilát rex-nek nevezi, noha egyébként az egész zsolozsma
azon Hartvik püspök legendájának ihletését tükrözi, aki munkájában csak a felkent és
megkoronázott uralkodót tartja méltónak a rex névre.
Kézai Simon a hun történet megalkotásával azt a szemléleti váltást közvetíti, amely
szerint fontosnak tekintendő a nép történetének az a szakasza is, amely a „kereszténység korszakváltó cezuráját” megelőzte. Az antifóna e szemléleti váltásra elutasító választ ad, amikor élesen szembeállítja Attila és István alakját.
Mindenképpen szólnunk kell e helyen a zsolozsma harmadik nocturnusának antifónáiról. Az első és harmadik ének erőteljes biblikus ihletéssel ünnepli István térítő tevékenységét, kérlelhetetlen szigorát sem hallgatva el, s a szentírásbeli Sámsonhoz ha-

92

tiszatáj

sonlítva őt. A második antifóna indokolja meg, miért választotta Isten e bátor és szigorú királyt a nép térítőjéül:
Si plebs ista suscepisset,
alium discipulum
forsitan ei misisset
deus quendam alium:
sed rebellis gens et fortis
gens grandis audacie,
per eundem virum fortis
danda fuit gracie.

(Vetus hymnarium 199.)

Ha e nemzet mesterének
Mást is bírna vallani,
Tetszett volna Istenének
Más apostolt küldeni.
Ám e nyakas, délceg fajta,
Kardos markú nemzetet,
Nem más, csak egy magafajta
Harcos téríthette meg.

(Sík Sándor fordítása)

Kétségtelen, hogy az antifóna sorait büszkeség színezi. István nyakas, bátor népének kiváló sarjaként törekszik az általa elnyert hitre szorítani annak többi tagját.
A 13. század végi zsolozsma a műfaj legkiválóbb alkotásai közé tartozik. A grandiózus, átfogó és célzatos István-portré megrajzolása mellett igen nagy érdeme, hogy sorai mögött a keletkezés korának meghatározó kérdései és törekvései is tükröződnek.
Fejtegetéseink végén igazoltnak látjuk, hogy a liturgikus költészet egyes darabjaiból
kibontakozó Szent István-portrék állandó vonásai mellett, amelyek már a legelső énekekben megjelentek, feltűnnek az egyes munkák keletkezési idejére utaló, annak törekvéseit támogató jellegzetességek is. Szent István képének megrajzolásához ezek az
alkotások nagy mértékben járultak hozzá.

VÁLOGATOTT IRODALOM
CSANÁD BÉLA: Szent István király arca a magyar breviáriumokban. In: Teológia 1970, 214–219.
DANKÓ JÓZSEF: Vetus hymnarium ecclesiasticum Hungariae. Budapestini, 1893.
FALVY ZOLTÁN – MEZEY LÁSZLÓ: Codex Albensis. Ein Antiphonar aus dem 12. Jahrhundert.
Graz–Budapest, 1963.
KLANICZAY GÁBOR: Az uralkodók szentsége a középkorban. Budapest, 2000.
KRISTÓ GYULA: Szent István király. Budapest, 2001.
MAKK FERENC: Megjegyzések I. András történetéhez. In: Uő.: A turulmadártól a kettőskeresztig. Tanulmányok a magyarság régebbi történelméről. Szeged, 1998, 127–142.
MEZEY LÁSZLÓ: Szent István XIII. századi verses históriája. In: Magyar Századok. Irodalmi műveltségünk történetéhez. Budapest, 1948, 41–52.
MEZEY LÁSZLÓ: Deákság és Európa. Irodalmi műveltségünk alapvetésének vázlata. Budapest,
1979.
SÍK SÁNDOR: Himnuszok könyve. Budapest, 1943.
SZŰCS JENŐ: Az utolsó Árpádok. Budapest, 1993.
TÖRÖK JÓZSEF: A középkori magyarországi liturgia története. In: Kódexek a középkori Magyarországon. Budapest, 1985, 49–66.
TÖRÖK JÓZSEF: Szentté avatás és liturgikus tisztelet. In: Művelődéstörténeti tanulmányok a magyar középkorról. Szerk.: Fügedi Erik, Budapest 1986, 33–47, 303–305.
TÖRÖK JÓZSEF: Szent István tisztelete. Budapest 1988.

2003. augusztus

93

SZABADOS GYÖRGY

Erdély elsõ századairól
A történelméről gondolkodó magyar ember számára Erdély mindig is több volt,
mint a Kárpát-medence akármely más – nemkülönben értékes – tájegysége. Az itt leélt
századok alatt Erdély fogalma folyamatosan gazdagodott, sőt a három részre szakadt
ország csonkjai közül éppen ez telítődött a nemzeti államiság jelentésével. Bocskai István gondolata szerint: „Valameddig pedig a Magyar Korona ott fen nálunknál erőssebb
nemzetségnél, a németnél lészen, és a magyar Királyság is a németeken forog, mindenkor
szükséges és hasznos egy magyar fejedelmet Erdéllyben fen-tartani, mert nékik is oltalmokra, javokra lészen. Ha pedig Isten azt adná, hogy a Magyar Korona, Magyar Országban
magyar kézhez kelne, egy koronás királyság alá, ugy az Erdéllyieket is intyük, nem hogy attól el-szakadnának, vagy abban ellent tartanának, de sőt segéllyék tehetségek szerént, és
egyenlő értelemből azon Korona alá a régi mód szerént adják magokat.” A fejedelem távlatos szavaiban hosszú idők fejlődése tükröződik. E sajátos különállás gyökerei messze
Mohács elé nyúlnak vissza. Jóllehet a kutatók figyelme nem kerülte el a középkori
Magyar Királyság erdőn túli részeit, és komoly eredményeket felmutató kötetek, tanulmányok is születtek e tárgyban, Erdély első századairól ez ideig nem készült önálló
formában kiadott, könyv terjedelmű, és tudományos igénnyel írott összegzés. A Szegedi Középkortörténeti Könyvtár sorozat tizennyolcadik tétele, A korai Erdély (895–
1324) ezért is hiánypótló értékű.
Kristó Gyula egyetemi tanár évtizedek óta kutatja Erdély középkori történelmét.
Behatóan foglalkozott az Árpád-kori erdélyi különkormányzattal, a korai helynevekkel, a székelyek eredetkérdésével, illetve a krónikák, gesták, oklevelek erdélyi vonatkozású forrásproblémáival. Részt vett abban a történészvitában is, amelyet az 1986 folyamán kiadott, nagy érdeklődést kiváltó háromkötetes Erdély-történetről folytattak.
A vitaülés anyaga egyébiránt önálló kötetbe rendezve szintén napvilágot látott (Rácz
István szerk.: Tanulmányok Erdély történetéről. Debrecen, 1988.) A korai Erdélyről szóló
könyv tehát igen alapos előkészületek gyümölcse, megírása
pedig – amint azt a szerző az „Előzetes megjegyzések” élén
hangsúlyozza – „tudományos feladat, szakmai kihívás.”
E gondolat más „rendes” medievisztikai munka bevezetőjét a közhelyszerűség koloncával terhelné, itt viszont hírértékkel rendelkezik. Kristó professzor maga is figyelmezteti olvasóit, hogy a história Erdély vonatkozásában hoszszú ideje nemzetpolitikai célok szolgálatába kényszerült,
így önállóságát veszítve megbízást kénytelen teljesíteni.
Nem mellékes, melyik nemzet milyen mértékben és milyen kérdésben vár politikai önigazolást Erdély korai
Szegedi Középkortörténeti Könyvtár 18.
Szeged, 2002.
326 oldal

94

tiszatáj

múltjától. A szerző fontos útravaló gondolata szerint Erdély történelmének annyi olvasata van, ahány etnikai közösség tagjai írják. A szász historiográfiát fölényes(kedő) elzárkózással, a románt a dák-római eredet kényszeres dogmájával, a magyart pedig Makkai László 1944-ben napvilágot látott gondolatával jellemzi. Makkai szerint „Mióta a magyarság egy évezreddel ezelőtt a Kárpát-medencében új hazát alapított magának, Erdély sorsa
a magyar sorssal elválaszthatatlanul összeforrott, történelmében, azóta nincs egyetlen mozzanat sem, mely ne az általános magyar fejlődésbe illeszkednék be. Az erdélyi történelem főszereplője tehát nem Erdély, hanem a magyarság Erdélyben.” Az minden, a politikában valamelyest tájékozott magyar ember előtt nyilvánvaló, hogy a legnagyobb elfogultság a román historikusok munkáit terheli, hiszen a dáko–román származás, az ősfoglalásban
gyökerező kétezer esztendős etnikai folytonosság tévtana bő nyolc évtizedes erdélyi uralmuk jogosultságát hivatott aládúcolni. A korai Erdély monográfusa érthető módon nem
tekintette feladatának hosszasan taglalni a jelenlegi román önigazolás tényhamisításig rugaszkodott elmeszüleményeit; inkább Ştefan Pascu és Ioan-Aurel Pop elrettentő példáiból válogatott kis „csokrot” nyújtott át az olvasónak. Döbbenetes, mi mindent voltak
képesek elővarázsolni a kútfőkből a régebbi és a mai udvari történészek! Elég arra utalni,
hogy Pascu a XIII. század elején élt három erdélyi vajdát, ti. Benedeket, Neucát és Simont nemes (vagy inkább nemtelen) egyszerűséggel román vajdaként vette számba!
Az előbb soroltak csak erősítik azt az igényt, hogy Erdély korai századairól ne politikai megrendelés, hanem végre kizárólag történelmi kútfők alapján tájékozódjunk.
A tényleges történeti fejezetek előtt azonban nélkülözhetetlen volt sorra venni azt,
hogy mely korszakra milyen műfajba sorolható emlékek állnak rendelkezésre. A forrásbázis láttán egyenetlen tónusú kép rajzolódik ki: a X–XI. század lefedettsége erősen
hiányos az írásművek tekintetében; a régészettől sokat lehetne várni, csakhogy a román politikai szándék némelykor átíratja a leletek múltját. (Kínos, ha nem annak
a kultúrának a tárgyi emlékeit fordítja ki a régész ásója, amelyikét a megrendelő elvárja.
Legszemléletesebb példa Kolozsvár fura ura, aki valahányszor ősromán kincsek után
ásat, rendre magyar leletre lel). Ezt az ínséget a nyelvészeti adatok, elsősorban a helynévanyag vizsgálatával enyhítette Kristó, amíg el nem jutott a XII. század második feléig, attól kezdve ugyanis egyre biztosabban építhetett az írott kútfők bővülő körére,
amelyek aztán a tárgyalt idő előrehaladtával átvették a vezető szerepet. Az elbeszélő
források évtizedekkel ezelőtt kritikai kiadást értek; mára a hazai és az erdélyi magyar
kutatás legújabb eredményeinek köszönhetően az oklevelek feltárása is befejeződött.
Ennek kapcsán két – e tekintetben egymást kiegészítő – sorozatot kell megemlítenünk.
Az Erdélyi okmánytár első kötete 1997 folyamán jelent meg Jakó Zsigmond gondozásában, az 1023–1300 közötti anyagot magában foglalva. Az 1324-ig hiányzó emberöltő
diplomatikai termését pedig az 1990 óta közreadott Anjou-kori oklevéltár tartalmazza.
A megjelent köteteket Almási Tibor, Blazovich László, Géczi Lajos, Piti Ferenc, illetőleg e sorozat főszerkesztője, Kristó Gyula állította össze. A 895 és 1324 közötti Erdély
bemutatása tehát elsőként most történt az írott források gyakorlatilag teljes feldolgozottsága alapján. Az időhatár első tagja magától értetődik, hiszen a magyarok bejövetele az
egész Kárpát-medence életére volt sorsfordító hatással, de a záró évszám egyáltalán nem
közismert dátum. A szerzői indoklás két 1324-es uralkodói rendeletre hivatkozik: egyfelől a vajdai (és így a királyi) hatalom kiterjesztését, másfelől a helyi nemesi jogállás
emelkedését hozó intézkedésre. E kettős, politika- és társadalomtörténeti határkő újszerű
szakaszolást kínál, amennyiben a térség belső fejlődését veszi alapul. Minthogy azonban
ezt a „belső” fejlődést „külső” (vagyis Király-hágón inneni) magyar királyi akarat mozdí-

2003. augusztus

95

totta elő, ezért még ez a helyi sajátosságra tekintő korszakolás is azt bizonyítja, hogy Erdély középkori történelme leválaszthatatlan a magyar nemzeti história egészéről.
Számtalan, ennél nyilvánvalóbb példával is alá lehetne támasztani a fenti tételt, de
mindennél többet mondóan igazolja azt Erdély „Erdély” neve. A magyar tájelnevezési
szemlélet sajátosságát tükröző szavunk az „erdőn túli” jelentésű erdőelve ~ erdőelü
alak származéka. A hazai latin feljegyzésekben sokáig ingadozó kifejezéssel áll, ami
szintén annak jele, hogy előbb volt a magyar változat, és ezt próbálták az írásbeliség
hivatalos nyelvében meggyökereztetni. Az „Erdély fogalma” alfejezet gazdagon adatolva közli az oklevelek, illetve az elbeszélő kútfők próbálkozásait az 1075-ös kiváltságlevél ultra silvam helymeghatározásától kezdve a térség főnevesült, de csak lassan általánosodott Transsilvania megnevezéséig. Nagy könnyebbség az olvasó számára, hogy
a szerző itt nem elégszik meg a forráskiadványokra történő utalással, hanem betűhű
átiratban közli a latin kifejezéseket, esetenként pedig az olyannyira becses magyar
szórványemlékeket, mint például az Erdevelu formát, amely Anonymusnál és Kézainál
egyaránt előfordult. A német és román névadásra is kitérő nyelvi adattár után megkerülhetetlen a történelmi Erdély-fogalom tisztázása, a történeti-földrajzi keretek kijelölése. Ma sokan a trianoni diktátummal elcsatolt 102 ezer km2-t értik ezen (ideszámítva a Partiumot is), valójában 60 ezer km2 sem tartozott az erdélyi vajda joghatósága
alá. A körülhatárolás során újabb román ideológiai szörnyszülöttbe, az „egységes történelem – egységes földrajz” elvébe ütközünk: eszerint a Kárpátok barátságos vonulatai összekötik Erdélyt Havasalfölddel és Moldvával. Elrettentő példánkat a táj adottságainak szakszerű leírása ellenpontozza Tövissi József erdélyi természetföldrajza alapján. A középkor kutatója ehhez egy más nagyságrendi szemlélettel járulhat hozzá: a
határjárás okleveles adatai a régi emberek szemszögéből láttatják az életközösségek
természeti környezetét, ahol a falu, az egyes birtokok határait nem mesterséges építmények, hanem erdők, bércek, hegyek, mocsarak, rétek jelölték.
A magyar honfoglalás előestéjéhez érkezve a IX. századi román népi „jelenlét” kérdése merül fel. Kristó Gyula az írott források sokoldalú elemzése kapcsán adja meg az
– egyedül helyes – elutasító választ. Az Orosz Évkönyv volohjainak, majd Anonymus
vlachjainak azonosítása kapcsán korábbi eredményeit idézi fel. Érvelésében viszont van
egy újszerű vonulat, amelyre érdemes felfigyelni: a románokkal ellentétben az ott lakó
szlávok több felől kimutatható nyomot hagytak hátra, amelyeket egykorú írott források adataiból, a sajátjukként számon tartott urnasíros régészeti leletekből, valamint
a szláv eredetű földrajzi nevekből egyaránt ki lehet olvasni. A helynevek felsorolása
a szerző anyagkezelésére jellemző módon, bőséges adattárban öltött testet. Nézete szerint Árpád magyarjait jórészt szláv nyelvű, ugyanakkor avar és bolgár-török etnikummal is tarkított népesség várta. Ez a rész a könyv „tényleges” történeti fejezeteihez
vezet át bennünket, amelyek sorát a „hosszú” X. század tárgyalása nyitja.
A magyarok bejöveteléről folytatott történészvitát a véleménykülönbségeken túl
az írott kútfők, kiváltképp a hazai lejegyzésű hagyomány szűkössége táplálja. Ennek
megfelelően a keresztény államalapítás előtti Erdélyről sem nagyon lehet a véglegesség
igényével fogalmazni. A fejezet időkeretét (895–1003) a térség belső életére tekintve jelölte ki a szerző: Erdély X. századát a magyarok megjelenése nyitja és Szent István tartományegyesítő harcának diadalra jutásával zárja. E forrásszegény korról azonban
több kétely, mint végleges eredmény fogalmazódik meg: mindjárt a honfoglalás erdélyi
útirányát őrző krónikás emlékezet ősisége felőli vita tűnik szembe, Veszprémy László
és Kristó Gyula ellentétes álláspontja. A kevés írott anyagtól hamar a régészet felé for-

96

tiszatáj

dul a figyelem, amelynek jelenleg ismert eredményei azt sejtetik, hogy a benyomuló
magyarok előbb áthaladtak a térségen, s csupán nemzedékekkel később kezdték nyugat felől benépesíteni. A leletek – kiegészülve a helynevek tanulságaival – arról vallanak, hogy eleink nem a Maros völgyében, hanem északon, a Szamos és a Szilágyság vidékén vonultak keresztül; mindez összefügg a Dél-Erdélyben ekkortájt kimutatható
bolgár fennhatósággal. A fejezet utolsó két alegysége „Gyula” és „Keán” sorsában
Észak- és Dél-Erdély elkülönültségét láttatja. Előbbi egy honfoglaló törzsfő és az utána
következő két nemzedék történetét, utóbbi a dél-erdélyi bolgár uralom végnapjait ábrázolja. Mind a két hatalmi központot Szent István számolta fel; ennek folyamatát jórészt a krónika helyenként homályos fogalmazásából fejtette ki Kristó Gyula.
A tárgyalt idő előrehaladtával egyre árnyaltabb kép bontakozik ki, köszönhetően
az egyre több ránk maradt krónikás, okleveles adatnak. A forráskör bővülése lehetővé
tette, hogy a további fejezetek a teljes magyar históriák beosztásához hasonlítsanak,
vagyis a politika, a kormányzat, a társadalom, a gazdaság, valamint az egyház története
megjelenjék az adott időkereten belül. A kivételt megint Erdély sajátossága indokolja,
hiszen a székely, a szász és a román betelepülés bemutatása a kérdés fontossága miatt
mindenképp külön fejezetet kívánt.
A XI–XII. századot a Magyar Királyság életének fontos jellemzője, a korábbi szakirodalomban patrimoniálisnak és karizmatikusnak nevezett uralmi forma kapcsolta
össze. Szent István királyi hatalmának tényleges kiterjedését három, egymást kiegészítő mozzanattal, jelesül a latin rítusú egyházszervezet kiépülésével, a földmagántulajdon létrejöttével és a világi közigazgatás megszervezésével mérte le a szerző. Erdély
ezen ismérvek szerint is erősen különbözött más térségektől, mert a Gyulák állandó
központ nélküli ortodox térítőpüspöksége megelőzte a katolikus egyháztartományt.
A bizánci alapok sajátos elismerése nyilvánult meg abban, hogy István király – itt egyedül! – nem székhelyről, hanem területről elnevezett püspökséget hozott létre. A világi
közigazgatás egységei a vármegyék, illetve a várispánságok voltak. Eredetük magyarázatakor Kristó egy észak- és egy dél-erdélyi óriásmegye, Gyula és Keán hajdani területeinek osztódásával számolt. A kormányzati viszonyok tárgyalását a XI–XII. századi
megpróbáltatások, a besenyő, kun, bizánci betörések hadi krónikája követi, ennek
kapcsán a határvédelem, a gyepűrendszer bemutatására is sor kerül. A „Települések és
népeik” rész a magyarság erdélyi térfoglalását árnyalta a helynevek elemzésével. Az
időrétegek feltárásából újra az Észak- és Dél-Erdély közötti „elcsúszás” tűnik elő.
„Új betelepülők” – a szász, székely és román népesség Erdélybe költözése, főleg ez
utóbbi két etnikum esetében ma is élénk vitákat vált ki, általában az eredetkérdéssel
összekapcsolva. A székelyek „érdekességét” fokozza, hogy a teljes magyarsághoz való
viszonyuk a századok során egyfajta „nemzet a nemzetben” képletté fejlődött. Etnikai
különállásukat a történettudomány sokáig egyértelműnek tekintette, csak a XIX. század második felében, egyes hatáskörüket túllépett nyelvészek tartották őket innen-onnan összetelepített, mesterséges népalakulatnak. Hóman Bálint 1921-re a székelykérdésben állandósult zavar okát a nyelvi szempont eluralkodásában látta, s jogtörténeti
érvekkel védte meg a vérségi alapú eredetfelfogást. Napjaink természettudományos kutatása is egyértelműen az etnikai szerveződés tényét erősíti. Bár Kristó e helyütt nem
hivatkozott a molekuláris genetika ígéretes kezdeti eredményeire, ő is a magyarsághoz
csatlakozó, eredetileg török nyelvű lovasnomád népként határozza meg a székelyeket.
Nyitva marad azonban annak a kérdése, hogy pontosan mikor és milyen úton jutottak
Erdélybe. Mivel az írott források makacsul hallgatnak a Kárpát-medencén belüli székely

2003. augusztus

97

népmozgásról, újra csak a helynévi és a régészeti adatok nyújtottak fogódzót a könyvben
olvasható, ám számos kérdést nyitva hagyó, s néhol vitatható vélemény kialakításához.
A románokról már a magyar honfoglalás kapcsán kiderült, mikor és hol nem voltak, most végre tudatosulhat, hogy 1166 előtt nincs nyomuk a Kárpátokon belül, első
bizonyítható erdélyi előfordulásuk pedig nem tartozik a történelem dicsőséges pillanatai közé: III. István király országára rontó bizánci hadak segédcsapataiként fosztogattak. Erdélyben lakos népiségükkel a XII–XIII. század fordulójától lehet számolni. Délről (Fogarasföld, Szebeni-havasok) északra irányuló vándorlásuk, letelepítésük jól
nyomon követhető az oklevelekben.
Végül a kötet leghosszabb fejezete Erdély „hosszú” XIII. századát tárgyalja. Az archaikus korszak lezárultával a ránk maradt feljegyzések mintha kárpótolni akarnának
a megelőző két évszázad szűkösségéért: változatos előadásukban életre kelnek a Váradi
Regestrum perlekedő felei, feltárulnak a kései Árpádok (II. András, IV. Béla, V. István)
nemzedéki ellentétei, a tatárjárás szomorú és a rá következő újjáépítés reményteljes fejleményei. A történésznek már nem kell minduntalan az elbeszélő és okleveles kútfők
híján megtorpannia, hanem „csak” a politika-, a társadalom-, a gazdaság-, a település- és
az egyháztörténet medrébe terelni a bő folyammá duzzadt forrásokat. Kristó Gyula
ezt végezte el, rendre rámutatva az erdélyi fejlődés sajátosságaira, ugyanakkor nem feledve azt sem, hogy az erdőn túli tartomány ezernyi élő és erős szállal kötődött a középkori magyar államhoz, annak szerves része volt. (S természetesen semmiféle kapcsolatban nem volt azon román politikai alakulatokkal, amelyek Havasalföldön és
Moldvában csak a XIV. század folyamán jöttek létre!) A területi különkormányzat eltérő minőségű szintjei – a vajdai hatalom, a rövid ideig fennálló Erdélyi Hercegség –
csak és kizárólag a Magyar Királyság keretein, összefüggésein belül értelmezhetők. Ezt
az intézményi kötődést az „Erdőn inneni nemzetségek Erdélyben” megélt sorsával lehet
ellenpontozni: Kristó Gyula huszonegy előkelő nemzetségről mutatta ki, hogy tagjai
a Király-hágón túl is gyökeret vertek, ottani családokkal házasodtak: az új vérségi kötelékek az erdőn inneni és túli Magyarország együvé tartozását fonták szorosabbra. Ennek az sem mondhat ellent, hogy az 1260-as évektől egyre erősebben érvényesült egyfajta erdélyi nemesi öntudat, 1288 egyik oklevele pedig az első ismert erdélyi congregatio generalisról, általános törvénykezési-bírósági közgyűlésről tudósít, ugyanis mind
a két jelenség XIII. századi társadalomfejlődésünk fő sodrába illeszkedik bele. Az ekkor
szétesőben lévő királyi vármegyét lassan a nemesi önkormányzatiság elemeit hordozó
igazgatási egység váltotta fel, ahol a hatalomgyakorlásból már jelentékeny részt kért,
követelt a helyben lakó köznemesség. Az Árpád-kor végzetes válságát tükröző tartományúri széttagolódás Kán László személyében Erdély fölé is egy „kiskirályt” állított.
A könyv utolsó lapjain a Kánok és az első Anjou-király harca elevenedik meg.
A kötet sok végleges választ adott a 895–1324 közötti Erdélyt érintő kérdésekre;
másutt csak pillanatfelvételt nyújthatott a kutatás jelenlegi állásáról; akadt, ahol a szerző
egyéni, más történészek által vitatott véleményével találkozhattunk. A továbblépéshez
mindenesetre megkerülhetetlen kézikönyv született. A térképvázlatokkal, táblázatokkal gazdagított munkát kívánatos lenne angol, német és román fordításban is közzétenni, ugyanis a magyar medievisztika eredményeit a nemzetközi kutatás még mindig
kevéssé ismeri. Különösen fájó ez Erdély tárgyában, amely jelenleg más állam fennhatósága alá tartozik, de amely a középkori Magyar Királyságon belül fejlődött ki, annak hanyatlása után pedig, a történelem kényszeréből egy ideig – erre Bocskai István
idézett gondolata az ékes bizonyság – a magyar nemzeti államiság letéteményesévé vált.

98

tiszatáj

DEMÉNY LAJOS

A magyar–román viszony válságos korszakát elemzõ
összefoglaló margójára
A múlt 2002. év folyamán jelent meg Csíkszeredában L. Balogh Béni monográfiája
a magyar–román viszonyról 1939-ben és 1940-ben.* A szerintem tárgyilagos és alapos
összefoglaló, leszámítva a bevezetést, a kötet végén közölt 14 dokumentumot és a névmutatót, három fejezetből áll. Az első fejezetben a szerző áttekinti a magyar–román
diplomáciai és gazdasági kapcsolatokat 1939 márciusától, vagyis a honvédség kárpátaljai bevonulásától 1940 júniusáig, amikor a volt Szovjetunió megszállotta Besszarábiát
és Észak-Bukovinát. L. Balogh Béni azért választotta a kiindulást 1939 márciusától,
mert Kárpátalja visszafoglalása után „a magyar külpolitika legfőbb célja az erdélyi területi revízió megvalósítása volt”, s mint ilyen szerves része a rákövetkezőknek. Megjegyzi egyben, hogy a kárpátaljai bevonulással egyidejűleg beindult román katonai
mozgósítás „igen feszültté tette a kétoldalú viszonyt”, ami szerinte különben is felette
jellemezte a román–magyar diplomáciai kapcsolatokat az általa vizsgált másfél évben.
A második fejezet tárgyát a második bécsi döntés előzményei alkotják, közelebbről
a magyar diplomácia offenzívája, amikor a „különböző nagyhatalmi megfontolásokból” Németország fokozatosan megváltoztatta addigi „elutasító magatartását” a magyar
fél követeléseit illetően. Ennek keretében L. Balogh Béni tüzetes vizsgálódásai kiterjednek külön a magyar és külön a román fél tárgyalásaira a tengelyhatalmakkal 1940
júliusában, valamint a sikertelen magyar–román megbeszélésekre Turnu Severinben
1940 augusztusában.
Végül a harmadik fejezetben részletesen mutatja be „a döntőbíráskodás körülményeit, majd a második bécsi döntés kihirdetését, fogad tatását és visszhangját, illetve
annak demográfiai, gazdasági, politikai következményeit”.
Mielőtt a részletesebb ismertetésre térnék szükségesnek tartom megemlíteni L. Balogh Béni véleményét az 1920. évi trianoni békeszerződésről. Szerinte a második világháború Magyarországon ez a szigorúan tiltott, ún. tabu témák egyike volt. Így
summásan ez nem állja meg a helyét, mert az általa is idézett Molnár Erik szerkesztette
kétkötetes Magyarország története cím alatt 1964-ben kiadott összefoglalóban ismételten
is előfordul Trianon említése. Igaz, hogy a kor szerinti beállításban, de nem hiányzik!
A megfelelő rész szerzője Ránki György ellentmondásoktól nem mentes vázlatában
a békefeltételek „súlyosak voltak”, de ugyanakkor azt is állítja, hogy Trianon „törvényesítette a többségben nemzetiségek által lakott területek, Szlovákia, Kárpátalja, Erdély,
Horvátország, stb. elszakadását Magyarországtól. A sok nemzetiségű magyar állam
szétesett, s a nemzetiségi elnyomástól sokat szenvedett magyarországi nemzetiségek
törekvése, önálló nemzeti államokhoz való csatolásuk, valóra vált”. Persze joggal kérdezheti a mai olvasó, hogy mennyire volt nemzeti vagy inkább soknemzetiségű állam
*

L. Balogh Béni: A magyar–román kapcsolatok 1939–1940-ben és a második bécsi döntés. ProPrint Könyvkiadó. Csíkszereda, 2002. 426 oldal + 3 fénykép és 1 térkép.

2003. augusztus

99

a Szerb-Horvát-Szlovén Királyság, Csehszlovákia és Románia? Ezt úgy látszik Ránki
György is érezte, mert megjegyezte közben, hogy „a versailles-i imperialista békerendszer” során valójában „tisztán magyarlakta területeket is csatoltak az antant országokkal szövetséges Csehszlovákiához, Romániához és Jugoszláviához”. Következett ezek
után Ránki György később nem csupán árnyaltabb, de homlokegyenesen ellenkező
véleménye. 1964-ben ugyanis azt állította, hogy „ha Trianon jelentős változást okozott
is az ország gazdasági struktúrájában, ennek kihatásai helyes gazdaságpolitikával megoldhatók lettek volna” (kiemelés tőlem – D. L.). Említsem meg utoljára, hogy Ránki
György utalt a magyarországi nyersanyaghiányra Trianon után és annak következtében, az ország elszigetelésére, nemzetközi kapcsolatainak teljes szétzilálására. Az ő beállításában az első világháború utáni Magyarország már elejétől fogva fasiszta állam
volt. Mi több, szinte Szekfű Gyula volt a „fasiszta rendszert” igazoló ideológia kidolgozója.
A hosszúra sikeredett kitérő után térjünk vissza L. Balogh Béni összefoglalójához.
Ő már árnyaltabb képet nyújt Trianonról. Leszögezi, hogy az ominózus „békeszerződés területi előírásai durvák és elvszerűtlenek voltak”, de Magyarország területe 71 és
lakossága 63 százalékát veszítette el, hogy »Csonka« Magyarország területét egymagában a Romániához juttatott terület is felülmúlta”. Azt sem felejti, hogy a trianoni békeszerződés, például, a románoknak az önrendelkezés jogát biztosította, míg a magyarságot ettől megfosztotta. „Trianon nyomán – írja a szerző – több mint 3 millió
magyar került kisebbségi helyzetbe, közülük mintegy 1,6 millióan a Romániának ítélt
területen éltek”. A határok meghúzásában ún. „stratégiai szempontok, az új államok
gazdasági érdekei s a vae victis (jaj a legyőzötteknek) elve érvényesült”. Tegyük hozzá
a magunk részéről, hogy Trianon után mintegy 300 ezer erdélyi magyar kényszerült
vándorbotot venni kezébe, és hogy később a Magyarországgal határos zónába tömegesen telepítettek románokat más vidékekről. Tetőzte ezt a sovén sugallatú román iparosítási politika, minek következtében a betelepített románok megváltoztatták a határmenti zónák nemzeti-demográfiai arányait. A magyar többségű városok elrománosítása mára befejezett helyzetet teremtett. Tudjuk persze, hogy maga a szerző is ismeri
mindezt, de helyszűke miatt mellőznie kellett. Fontosnak tartjuk kiemelni L. Balogh
Béni azon megállapítását, miszerint „a két világháború közötti Magyarországon a területi revíziónak nem volt reális gondolati alternatívája”.
Ezek után L. Balogh Béni alapos elemzés tárgyává teszi a második bécsi döntés
megítélését mind a magyar történetírásban és köztudatban, mind pedig a románban.
Leszögezi, hogy a két ország történetírása „általában egymástól eltérő módon értékelte
s értékeli a második bécsi döntés körülményeit, magát a döntést, illetve annak következményeit” olyannyira, hogy „a fogalomrendszer használata is eltér egymástól”. A román nyelvet anyanyelvű szinten bíró szerzőnk első ízben tekinti át a román történetírásban a második bécsi döntésről kialakított képet, annak színeváltozásait. Mindezt kritikai szemlélete hatja át, amelyet érvényesít a magyar történetírás vonatkozásában is. Nem is tudnánk olyan jelentősebb román tanulmányt, kiadványt említeni,
amelyet a szerző figyelmen kívül hagyott volna, és roppant gazdag könyvészetében fel
ne használt volna. Bevezetője végén L. Balogh Béni az alábbiakban összegzi és foglalja
össze a második bécsi döntéshez vezető utat: „a magyar–román kapcsolatok kulcskérdését 1920–1938 között is Erdély” birtoklása képezte. A „megbékélési kísérletek és
a regionális együttműködési tervek legtöbbjének nem volt reális alapja: a nagyhatalmi
erőviszonyok alakulása, de még inkább a két ország mély érdekellentéte ezeket rendre

100

tiszatáj

megtorpedózta. Románia területi kérdésekben hajthatatlan volt, a kisebbségek ügyét
pedig belpolitikai problémának tekintette, s 1938-ig nem kívánt még tárgyalásokba
sem bocsátkozni erről. Magyarország ezzel szemben nem volt hajlandó lemondani az
igazságtalan trianoni béke revíziójáról, bár mindvégig igyekezett egyfajta modus vivendit kialakítani a szomszédos Romániával. A romániai magyar kisebbség megoldatlan
helyzete nagy mértékben hozzájárult a két ország viszonyában meglévő feszültségek
állandósulásához”. Kiemeli továbbá Németország előretörését, Franciaország visszaszorulását, a kisantant megszűntét, az európai status quo lazulását és tulajdonképpeni
felszámolását, ami Romániát előnytelen helyzetbe, Magyarországot pedig közelebb
juttatta „egy esetleges területi revízió lehetőségéhez Erdély viszonylatában is”.
A monográfia első fejezetének L. Balogh Béni A magyar–román kapcsolatok a kárpátaljai bevonulástól Besszarábia szovjet megszállásáig címet adta, s amint azt már jeleztük, az 1939 márciusa és 1940 augusztusa közötti korszakot tekinti át benne. Ám
a megelőző események közül visszanyúl az első bécsi döntésig, amelyben 1938. november 2-án Ribbentrop és Ciano Magyarországnak ítélte az 1920-ban elcsatolt Felvidék
déli szögletét Kassa, Munkács és Ungvár városokkal együtt. Utána Magyarország az
egész „Kárpátalja megszerzését tűzte ki célul”, miközben Románia sem nézte tétlenül
az eseményeket. Sőt a magyar–lengyel közös határ létrehozását megakadályozandó, területi igényében számított a stratégiailag fontos vasútvonalra is.
Megkezdődött a diplomáciai „versenyfutás” Magyarország és Románia között a nagyhatalmi támogatásért. Kezdetben, pontosabban 1939 márciusa után Románia helyzete
kedvezőbben alakult. Ám nemsokára terítékre került a romániai magyar kisebbség
kérdése a Magyarország és Románia közötti viszonyban. 1939 augusztus derekán Románia elkezdte hadainak összevonását Erdélyben a magyar határ mentén. Ez azonban
lekerült a napirendről, mert közben a Ribbentrop–Molotov paktum szabta meg a térség függőben lévő kérdéseinek rendezését. L. Balogh Béni a kútfők kimerítő felhasználásával elemzi a magyarországi állásfoglalásokat, beleértve a Teleki Pál miniszterelnök,
a vezérkari főnök Wert Henrik és Bartha Károly honvédelmi miniszter közötti nézeteltéréseket és feszültségeket is. Ha Teleki Pál a nyugati nagyhatalmakra, főleg Angliára
és az Amerikai Egyesült Államokra való tekintettel a higgadtabb és körültekintőbb
külpolitika híve volt, Werth és Bartha sürgette Románia azonnali megtámadását, mihelyt a Szovjetunió fellépne Románia ellen Besszarábia bekebelezése céljából. A legfelsőbb magyar vezetés döntésében pillanatnyilag Teleki Pál véleménye győzött. A testület 1939. december 22-én kimondta ugyanis, hogy a Románia elleni hadbalépésnek három feltétele van:
1. – ha veszély fenyegeti az erdélyi magyarságot;
2. – ha bolsevista forradalom tör ki Romániában;
3. – ha Románia katonai ellenállás nélkül területeket engedne át Oroszországnak
vagy Bulgáriának.
A feltételek ugyan módosultak, de Magyarország külkapcsolatait a revízió kérdésében a Románia és a Szovjetunió közötti viszony alakulása szabta meg a későbbiekben
is. A Ribbentrop–Molotov paktum mindenképpen előnytelen helyzetbe hozta Romániát, ami viszont csak átmeneti volt, mert Németország elsőrendű érdeke volt a román
kőolajszállítások biztonsága, amit minden eszközzel kész volt fenntartani. A Magyarországhoz való viszonyát is ettől tette függővé. Ezen körülmények közepette vetődött
fel a kérdés, hogy Magyarország a német hadak átvonulását engedélyezze egy esetleges

2003. augusztus

101

Románia elleni fellépésükben, ha Románia leállítaná az olajszállításokat, vagy ha az
orosz hadsereg kísérelné meg rátenni a kezét a román kőolaj-kutakra.
Teleki Pál miniszterelnök 1940 márciusi római látogatásakor „többféle revíziós
megoldást vázolt” Erdéllyel kapcsolatban: „a terület megosztását, az autonómiát és
a két lehetőség kombinációját”. L. Balogh Béni idézi a magyar miniszterelnök Rómában
tett kijelentését: „Félek egy 45%-os kisebbségi országtól, s ezért bizonyos területeket
Délkeleten és Északnyugaton kikapcsolnék a revízióból”. Hozzátette ehhez, hogy
„semmit sem fog tenni Románia ellen, mert még közvetett úton sem akarja magát felelőssé tenni azért, hogy Európa kapuit Oroszország előtt megnyissa. Senki sem bocsátaná ezt meg neki, még Németország sem”. Teleki Pál minden lépésében Magyarország
függetlenségét óhajtotta megvédeni, mert meggyőződése szerint a látványos kezdeti sikerek ellenére Németország a végén alulmarad. Így tehát Magyarországnak távol kell
maradnia a háborútól. De Magyarország és Románia viszonyában minden maradt
a régiben, a „kibékíthetetlen ellentétek” állapotában.
L. Balogh Béni így közelíti meg a második bécsi döntés közvetlen előzményeit.
Nyitja tehát könyvének második fejezetét azzal, hogy 1940. június 26-án Molotov ultimátumot adott át Románia moszkvai nagykövetének, amit a román kormány időnyerési kísérletével szemben július 28-án megismételt és nyomatékosított. Felszólította
Romániát, hogy megszabott határidőn belül vonja ki hadseregét és közigazgatását
Besszarábiából és Észak-Bukovinából, sértetlenül adja át a vasúti közlekedést, a hidakat, repülőtereket és az ipari üzemeket. A román kormányt az ultimátum váratlanul
érte, s a pánikot növelte Németország és Olaszország magatartása. Ezek ugyanis azt
tanácsolták Romániának, hogy „engedjen a szovjet követeléseknek”. 1940. június 28-án
a szovjet hadsereg megkezdte bevonulását, és négy nap alatt elfoglalta Besszarábiát és
Észak-Bukovinát.
Románia nemzetközi síkon elszigetelődött, amit az is súlyosbított, hogy a román
kormány július 1-jén német nyomásra felmondta az angol–francia garanciát, majd több
mint 20 angol állampolgárt – főleg kőolajipari mérnököket és szakembereket – kiutasított az országból. Elszigetelődését ellensúlyozandó, Románia általános mozgósítás rendelt el és hadait vonta össze a magyar határ mentén. A lehető legfeszültebbé vált a viszony a két ország között miután Magyarország is csapatokat vont össze a román határon. Mi több, határincidensekre került sor. A feszült légkör közepette Ribbentrop fenyegető jegyzéket nyújtott át a magyar külügyminisztériumnak, de egyben első ízben
ígérte, hogy Németország kész a magyar revíziós törekvések támogatására Erdély kérdésében. Az 1940. július 2-án átadott német jegyzék – L. Balogh Béni szerint – „a berlini álláspont módosulásának kezdetét jelentette a területi revízió ügyében”. Ezt Csáky
István külügyminiszter jelezte is az Otto von Erdmannsdorf budapesti német nagykövettel folytatott megbeszélésén. Kifejtette azt is, hogy Magyarország csak akkor
nyúl fegyverhez, ha Erdélyben felkelés tör ki, magyarokat mészárolnak le és így felbomolna az államrend, vagy ha az oroszok átlépnék a Prutot és a Kárpátok felé nyomulnának, illetve ha besszarábiai menekültek betelepítésével Románia Erdély elrománosítását kísérelnék meg. A diplomáciai kapcsolatok rendkívül élénkké váltak. Megint
csak német nyomásra Románia késznek mutatkozott tárgyalni Magyarországgal.
L. Balogh Béni a továbbiakban a német álláspontban bekövetkezett változást elemzi.
Szerinte a Franciaország feletti német győzelem, a Szovjetunió által támogatott magyar
és bolgár revízió játszhatott szerepet ebben, de nem zárja ki azt sem, hogy Németország már ekkor gazdasági-stratégiai hátteret akart biztosítani „egy jövőbeni szovjet-

102

tiszatáj

ellenes” támadáshoz. „Bármi is volt a mélyebb ok, a német álláspont módosulását közvetlenül kiváltó tényező minden bizonnyal a Romániával szembeni fenyegető fellépés
lehetett a Besszarábia átadását követő napokban” – írja a szerző.
Ha 1940 júliusában–augusztusában Németország s vele együtt Olaszország a közvetlen megegyezést szorgalmazta Magyarország és Románia között, augusztus utolsó
napjaiban „Hitler váratlanul mégis elszánta magát a döntőbíráskodásra”. Ezek után
L. Balogh Béni Olaszország, Oroszország, Anglia és futólag az Egyesült Államok hozzáállását vázolja a határrevízió kérdésében. Ugyanakkor kitér Bulgária és Jugoszlávia viszonyulására is. Bulgária – mivel maga is területi követelésekkel élt Romániával szemben – támogatta a magyar revíziót. Jugoszlávia Besszarábia átadása után azon volt,
hogy a területi kérdésekben Romániánk megegyezésre kell jutnia Magyarországgal és
Bulgáriával, és még egy esetleges magyar–román összecsapás esetében is megőrizné
semlegességét, magyarán nem támogatná hadaival Romániát.
Összegezve az 1939 márciusa–1940 augusztusa közötti korszak eseményeit, L. Balogh Béni megállapítja a következőket: Miután a Szovjetunió bekebelezte Besszarábiát
a nemzetközileg izolált Romániával szemben Magyarország előnyösebb helyzetbe jutott. A magyar területi revíziót minden nagyhatalom és a környező országok – igaz eltérő módon és eltérő mértékben – támogatták. Döntő volt viszont, hogy Németország
Olaszországgal együtt vállalta a döntőbíráskodás szerepét. Természetesen nem feledi
a szerző a Turnu Severinben folytatott magyar–román tárgyalások kudarcát. Zsákutcába
jutottak a bécsi tárgyalások is a két fél között.
1940. augusztus 30-án Bécsben a Belvedere palota nagytermében hirdették ki a döntést, miszerint Románia köteles 14 napon belül kiüríteni a Magyarországnak átadott
területeket. Mind a román, mind a magyar félnek átadták az új határ térképét. Teleki
Pált aggasztotta a német térnyerés és a feltétel, hogy Magyarország a német népcsoporthoz tartozók számára elismerte a Volksbund keretében való kizárólagos szerveződést. Teleki azt is jól tudta, hogy magas ára lesz a német döntőbíráskodásnak, de azzal
is számolt, hogy a szerinte biztosra vehető végső német vereség után Magyarországnak
le kell mondania Észak-Erdélyről.
Ezek után L. Balogh Béni részletezi a hangadó román államférfiak és politikai erők
egyöntetű elutasító magatartását a bécsi döntéssel szemben. „A trianoni Magyarországon ellentmondásos volt a döntőbírói határozat fogadtatása”, míg ezzel szemben a „döntést az észak-erdélyi magyarok túlnyomó többsége kitörő lelkesedéssel üdvözölte, és
a 22 éves román uralom alóli felszabadulásként élte meg. Az „anyaországhoz” való
csatlakozás elsősorban azt jelentette számukra, hogy immár „minden gáncs és félelem
nélkül” vállalhatták magyar identitásukat. Az örömöt nem osztotta a viszonylag kis
létszámú kommunista szimpatizáns vagy párttag”. Érthető az is, hogy az „délerdélyi
magyarság tömegein mélységes csalódás és elkeseredettség vett erőt a második bécsi
döntés hírére: a legtöbben közülük a trianoni katasztrófához hasonló sorscsapásként
élték át az újabb kisebbségi létforma beköszöntét”. Ami a döntés nemzetközi fogadtatását illeti L. Balogh Béni szerint a visszhang „ha nem is volt kifejezetten ellenséges magyar szempontból, elismerést sem jelentett, és inkább a románoknak kedvezett”.
Mindezek után a szerző beszámol a demográfiai következményekről, utalva mind
az 1930. évi román, mind az 1941. évi magyar népszámlálási adatokra. Hasonlóan jár el
a gazdasági következmények kérdésében is. Végkövetkeztetéseit a következőkben rögzíti: „a Hitler által hevenyészve meghúzott, Erdélyt kettészelő határvonal földrajzilag
és gazdaságilag valóban elhibázott volt, demográfiailag pedig vitatható, hiszen több

2003. augusztus

103

mint egy millió románt szakított el az anyaországától”, de „a bécsi döntés által megállapított határ semmivel sem volt rosszabb a húsz évvel korábban, Trianonban megvontnál. A trianoni határ ugyanis földrajzilag és gazdaságilag éppoly mesterségesnek
számított, mint az 1940-es, etnikailag pedig még annál is vitathatóbb volt, hiszen több
mint másfél millió magyar lakost csatolt Romániához, színmagyar területekkel együtt.
Azért, mert a második bécsi döntés utólag rossz megoldásnak bizonyult, önmagában
még sem erkölcsileg, sem politikailag nem ítélhető el az elhibázott trianoni békeszerződés megváltoztatását célzó revíziós törekvés, amennyiben a magyarlakta területek
visszaszerzésére irányult”. A szerző szerint az már „kifogásolható”, hogy a részleges
revízió a „világhatalomra törő Németország és olasz szövetségesének döntése nyomán
valósult meg 1940-ben. Így mind Románia, mind Magyarország Berlinnel szembeni
alárendeltségét erősítette”.
L. Balogh Béni áttekinti a nagyhatalmak háború alatti és utáni magatartását. Megemlíti, hogy „Erdély területi státusa még az augusztus 23-i román átállást követően
sem dőlt el. A Szovjetunió ugyan egész Erdély Romániához való csatolását szorgalmazta, de az Egyesült Államok, Nagy-Britannia és Franciaország egy etnikailag igazságosabb határ meghúzására törekedtek”. Végül is a Szovjetunió álláspontja győzött az
1947. évi párizsi békekonferencián. A ránk nézve szomorú következményeket ismerjük, de azt is tudomásul kell vennünk egyben, amit L. Balogh Béni záró szavaiban említ, hogy a második bécsi döntés „súlyos tehertételt jelentett a magyar–román államközi kapcsolatokban”.
Az 1940. évi határ Kötegyán és Nagyszalonta közötti elágazástól a Sebes-Körös folyását követve Magyarországhoz csatolta Nagyszalontát, Nagyváradot, Kolozsvárt,
Marosvásárhelyt, a Székelyföldet, ahonnan a Keleti Kárpátok vonalát követte a máramarosi havasokig. L. Balogh Béni nem feledi, hogy a románok, s főleg az északerdélyiek nemzeti tragédiaként élték meg a döntést. Viszonylag sokan menekültek el.
Nagy volt a családi és más tragédiák száma. A román köztudat magyarellenes beállítottsága évtizedekre szólóan hatott és hat ma is a magyar–román viszonyban.
Bátor hozzáállást és a lehető legszélesebb tájékozottságot követelt a szerzőtől részéről a sok ellentmondástól terhelt kérdés tárgyilagos, kritikai elemzése. Mindenképpen
üdvözölhetjük, hogy a csíkszeredai Pro-Print Könyvkiadó a Bárdi Nándor szerkesztésében megjelenő Múltunk Könyvek rangos sorozatában adta ki a L. Balogh Béni összefoglalóját a második bécsi döntésről.
Bukarestben 2003. április 15-én

104

tiszatáj

PÉTER LÁSZLÓ

Németh László színháza Vásárhelyen
Egy éve lehet éppen, hogy valamelyik tévéműsorban hallottam Koltai János vallomását: szeretné valóra váltani Németh László színházát. Pályakezdő szegedi korszakából
(1963–65) ismerem és becsülöm művészi teljesítményét.
Az ötlet megfogott. Megindult képzelőerőm, s papírra vetettem gondolataimat. El
is küldtem néhány barátomnak, Vásárhelyre is, mivel én (nem tudom, Koltai János,
hogy gondolta) Németh László színházát magától értődően oda képzeltem. El is
mondtam tervemet augusztus 24-én az elszármazott vásárhelyiek mártélyi találkozóján. Mint tiszteletbeli vásárhelyi voltam oda meghívva. (Hadd dicsekedjem: tiszteletbeli makai, karcagi és félegyházi is vagyok.)
Vásárhelyen – Osváth Béla jóvoltából – több mint fél évszázada volt már színház:
az is ritka kivétel és történelmi kuriózum lett. Szerintem Vásárhely most is örömmel
fogadná a tervet, adna helyet, netán fizetést az igazgatónak, s megszervezné, hogy a város gazdasági erői (különösen a szállodák, vendéglők stb., amelyek hasznot is húzhatnának a színház előhívta idegenforgalomból) támogassák a kezdeményezést.
Elképzelésem szerint a Németh László Színház befogadó színház lenne; csak az
igazgató – nyilvánvalóan Koltai János – kapna meghatározott összegű havi fizetést.
A színészeket ő szerződtetné, előadásonkénti tiszteletdíjjal. Egyelőre a hétvégeken lennének előadások: szombaton történelmi, vasárnap társadalmi drámák, hétfőn vígjátékok.
A drámákat nem megírásuk, hanem tartalmuk szerint időrendben adnák elő meghatározott (szükség, igény szerinti) ideig. Ezért – hitem szerint – érdemes lesz Németh
László híveinek a fővárosból, az országból, netán külföldről is három napra leruccanni
Sárhelyre. Kellő hírveréssel, népszerűsítéssel meg lehetne teremteni a színház hírét-nevét. Később persze a játékok színvonalával, a vállalkozó színészek rangjával.
Németh László drámái a fönti elvek alapján így csoportosíthatók:
TÖRTÉNELMI DRÁMÁK
Bibliaiak
Sámson (1945)
Négy próféta (1964)
Egyetemes történelmiek
VII. Gergely (1937)
Husz János (1948)
Galilei (1953)
Csapda [Puskin] (1966)
Gandhi halála (1962)

2003. augusztus

105

Magyar tárgyúak
Apáczai (1955)
Eklézsiamegkövetés [Misztótfalusi Kiss Miklós] (1946)
Bethlen Kata (1939)
Apai dicsőség (1960)
A két Bolyai (1961)
Az írás ördöge [Semmelweis] (1969)
Az áruló [Görgey] (1954)
II. József (1954)
Széchenyi (1946)
Petőfi Mezőberényben (1954)
TÁRSADALMI DRÁMÁK
Szörnyeteg (1946)
Bodnárné (1931)
Erzsébet-nap (1940–1946)
Villámfénynél (1936)
Cseresnyés (1939)
Győzelem (1941)
Papucshős (1938)
Mathiász panzió (1940–1945)
A kis család (1962)
Csendes szoba (1962)
A pihenő (1964)
VÍGJÁTÉK
Pusztuló magyarok (1936–1942)
Utazás (1961)
Nem szeretném, ha Koltai János messze tekintő álma feledésbe merülne. Ha holnap nem valósulhat is meg, holnapután bizonyára.
Videant consules!

MÛVÉSZET

Fogas feszületek
ARANYI SÁNDOR FOTÓKONSTRUKCIÓJA
Először talán egy terebélyes pályaudvart kellene elképzelnünk. Átlós, nyílegyenes
és íves sínpárok regimentje, köztük tömpe váltók, sudár jelzőlámpák. Akárcsak Bartha
László remekbe szabott képi látomásán (Állomás). Mert a vasúti mozgásformáknak
mégiscsak rendje, mértéke van. Akadnak derék fővágányok meg mellékvágányok, aztán plasztikus átmenetek és váratlan kitérők. A kortárs művészet globális látképe is
némileg ilyesféle lehet. Csak itt jóval nagyobb szerepet kapnak a legkülönfélébb műfaji, stiláris átállások és metamorfózisok. Ráadásul ezek logikáját nem is értjük mindig
igazán. Miért kell például a színészeknek egyre-másra rendezniük? Vagy az avatott
költőknek a prózába átcsapniuk? És a vérbeli festők mi végre forszírozzák a plasztikus
vagy fotós kifejezést? Korszakosan bonyolult, már-már kaotikus képletek. Szerencsére
alkalmanként közelebbről is beláthatunk egy-egy alkotó műhelyébe.
Aranyi Sándor szegedi műtermében mindenesetre az égvilágon semmi különösség
nincs. Lehetne ugyan valamivel teresebb, tágasabb, ám ne legyünk telhetetlenek. Elvégre finom, fanyarkás terpentinszag úszkál a légtérben, a falakon pedig méretesebb és
apróbb olajképek váltakoznak. S ez így van rendjén: egy hivatásos festő munkaközegében nézelődünk. Feltűnik ellenben, az utóbbi időkben a művész szembeszökően
vonzódik a parányibb méretekhez. Mintha most, az ötödik iksz környékén döbbenne
rá a festészet valódi komolyságára, nagyságára. Habár ezzel paralel – villan eszembe –
Aranyinál a fotós kifejezés is tisztes polgárjogot szerzett. Még a kiállításokon is.
Annyi bizonyos: a sokasodó kisképek, a gyarapodó fotóművek valahol titkon öszszekacsintanak. És térszerű természetük ellenére is az idő fátumára utalnak. Agilis
szerzőjük ugyanis a hazai képzőművészet egyik legvitálisabb, legjelentősebb organizátora. Nem elég, hogy a szegedi főiskola Rajz- és Művészettörténet Tanszékének vezetője, a Szög-Art Egyesület irányítója, ám emellett a MAOE területi képviselője, egyben
a csongrádi Plein-air Nemzetközi Művésztelep dirigense is.
Vagyis mit ér a végzettség, mit a képesség, ha adott életformánk ennél is súlyosabbnak bizonyul!
Ilyen egyszerűnek tűnik Aranyi Sándor pályamódosulása. Holott ez tömérdek
lelki, szakmai vívódással jár. De hát végül is csak-csak döntenünk kell felgyülemlő feladataink, lehetőségeink érdemi sorsáról. Igaz, az elapadó, elévülő szakmai tennivalók is
ugyanerre tendálnak. A Jászai-díjas rendező, Sándor János például nyugodtan lehetne
amolyan örökké zsörtölődő, kocsmatöltelék figura. Hosszú évek óta ugyanis nemigen
jut érdemi munkához a színházban. A hazai sajtó most mégis legújabb átfogó monográfiáját dicsérgeti (A szegedi színjátszás krónikája, 1883–1944). Hogy micsoda bennfentesség, micsoda élvezetes íráskészség! Két szóval: példamutató, páratlan kirukkolás.
Érdekes különben, hogy Aranyi Szög-Art Egyesülete és Sándor János a valóságban is
meglehetősen szoros kapcsolatban állnak. Az ismert rendező nemcsak figyeli, menedzseli tevékenységüket, de olykor tárlataikat is megnyitja. Így volt ez Aranyi Sándor
jubileumi bemutatóján is. Mintha a két egyéniség ösztönösen is érezné, hogy művészi
pályájuk azért jócskán hasonlatos.

2003. augusztus

107

De semmi vész – mondhatnám derűs optimizmussal. Régóta tudjuk: az ember
alapvetően rendkívül komplex, többrétegű szellemi képződmény. Nikolaus Pevsner
szerint a valamirevaló építészekben ugyanúgy ott munkál az architektónikus, mint
a szobrászi és festői képesség. Ámde az utóbbi hivatás sem kimondottan magánvaló terület. Dehogy. A festői felkészültségben is ott rejtőznek a különféle grafikusi vagy fotós
lehetőségek. Amivel persze nem azt mondom, hogy a piktorok nagy része akár fotóművésznek is beállhatna. Szó sincs erről. Aranyi Sándor viszont szerencsés csillagzatú.
Már eddig is bizonyította: neki a korszerű fotós látás épp olyan kézenfekvő, akárcsak
a hálátlanul bajos művészeti szervezőmunka. Egyébként mozgalmas, világjáró életformájához valahogy illik is a kamera. Miként az is jellemző: gyakran az egymásba átjátszó
utca- és épületrészletekből formálódnak lírai sejtelmű, már-már absztrakt fotóművei.
Most mégis egy szigorúbb, puritánabb alkotását szeretném tüzetesebben szemügyre
venni. Bár címadása eléggé suta, közhelyszerű, maga a teljesítmény ellenben mindenképp figyelemre méltó (Konstruktív).
Szikár, szögletes és vertikális formaritmusok. Első látásra mindössze csak ennyit
észlelünk e zöldes hangoltságú felületen. Majd a telítettség, a behálózottság nyomasztó
és fojtogató képzete is rövidesen beugrik. Mintha valami sivár, emberellenes közegbe
csöppentünk volna. Noha világosan látjuk: valójában korszakunk jellegzetes funkcionalista építészeti alakzataival szembesülünk. Ami annyit tesz: ez a felvétel éppúgy készülhetett Hollandiában, mint Törökországban, Norvégiában vagy épp nálunk. Mindegy, átfogó, internacionális tünettel van dolgunk. Különben globalitás ide, építészet
oda, a szerzőt mindenekelőtt a létesítmény belső, vasvázas struktúrája érdekelte. Azt is
mondhatnám: az orvosi családból származó Aranyi itt akaratlanul is édesapja nyomdokaiba lépett. Nem ragadt le a külső látszatoknál, inkább intenzív röntgenképet készített az adott jelenség beszédes csontvázrendszeréről. Ez a kutakodó, analitikus nézőszög azután rögvest felborítja a látvány köznapi, józan karakterét. Ami egyfelől feszes,
racionális térhálózat, az a másik oldalon már esetlegesebb, törékenyebb konstrukciónak mutatkozik.
Ám honnan ez a részletekkel is számoló, szuggesztív láttatás? Nem nehéz észrevennünk: az alkotó szembetűnő közelnézetből, úgymond premier-plánból vizsgálja
aktuális, egyszerű témáját. Ebből adódik, hogy a jámbor szemlélődő szinte öntudatlanul is bepréselődik a szikár, baljóslatú formaegyüttesbe. S ezzel együtt egészséges tájékozódási képességét is elveszti valamelyest. Hisz nemigen találkozik biztonságot adó
elő- vagy háttérrel, földi vagy égi tartományokkal. Inkább úgy érzi: most szorongató
testközelből kell átélnie a korszerű architektúra sajátságos habitusát. Szóval: nincs
mese, nincs menekvés. Már csak azért sem, mivel a katonás, célirányos és fogas szerkezetek könyörtelenül belefeszülnek a képmezőbe. Ezzel azonban korántsem keletkezik
amolyan robusztus, monumentális hatásfok. Dehogy.
Csak a felszínes, fölényes kívülállás képtelensége dokumentálódik.
Tényleg: a modern vizuális művészetek látásmódjában jóformán a kezdetektől kitüntetett szerepet kap a premier-plános megközelítés. Nem véletlenül. Ha már korszerű létszemléletünk egyre inkább a habzsoló, nagyvonalú mentalitást kultiválja, akkor ezt mégiscsak finomítani, kompenzálni kell valahogy. Aki ugyanis egyre-másra
fittyet hány a valós környezet közvetlen, részletgazdag kisugárzásaira, az jobb híján
csak a kortársi idő szirénes, eklektikus hullámveréseire hagyatkozhat. Közben az ördögi és angyali természetű, valós és tanulságos térélményektől automatikusan is meg-

108

tiszatáj

2003. augusztus

109

fosztja önmagát. Pedig: „A kép olyan értelemközvetítő – vallja Max Imdahl – amely
mással nem helyettesíthető”.
Nos, lényegében ebbe az irányba mutat Aranyi Sándor fotója is. Látható például:
ami köznapi nézelődéseinkben pusztán csak sablonos, raszteres formahalmaz, az itt
mindenképp elevenebb, már-már személyesebb arculatot ölt. Mert a ferde, átlós jellegű
vonal- és foltelemek jótékonyan oldják, dinamizálják a lélektelen képzetű, satuszerű
képi struktúrát. Erre egyébként szükség is van, mivel egy mértanias, árnyszerű emberi
alakzat irgalmatlanul beékelődik a bal alsó pillérek közé. Akárha egy csenevész kortársi Atlasz motívummal lenne dolgunk. Bár az sincs kizárva: ezúttal pont a munkálkodó fotóst fürkészhetjük. Mint ahogy a levegősebb, atmoszférikusabb felső térrészben is meglódul fantáziánk, mivel a szokványos rácsszerkezetek némiképp mitikus feszületekké lépnek elő. Kiderül hát, hogy e puritán, szellemes alkotáson a józan, racionális és ijesztő sugallatok éppúgy szóhoz jutnak, akárcsak a lágyabb, magasztosabb rituális képzetek.
De ne ragadjunk le a szerkezeti, formai elemek csupasz összhangzattanánál! Vegyük figyelembe azt is: jelenleg a mindent átható zöldes tónusnak felfokozott képszervező funkciója van. Már csak azzal is, hogy a legtöményebb, legsötétebb bal alsó térrészen egy kontrasztos és parányi vörös folt villan fel. Persze nem árt tisztáznunk: ezt
az átfogó színértéket az épülethez társuló üvegfal biztosítja. Különben a mohák vagy
befőttes üvegek visszafogott árnyalatára emlékeztet e színhangzat. Ami csak azért érdekes, mert a benne vagy mögötte megjelenő rideg, agresszív szerkezeti komponenseket áldásosan meglágyítja. Némileg lírizálja ezeket. Egyfelől békésebb, megnyugtatóbb
érzetet nyerünk, sőt térbeli bezártságunk is kegyesen oldódik. Ami eddig feszes, szorongató közelnézet volt, azt most egy megengedőbb, távlatosabb effektus kompenzálja. Aztán az üveganyag reflexív természetéből adódik a fémszerkezetek térbeli, tónusbeli ritmusjátéka is, nem beszélve az áthatások és tükröződések artisztikus rendjéről. Más szóval: a kép a képben talányos metodikájáról.
Hogy hova vezet e mívesen kompenzáló, cizelláló művészi magatartás? Aki figyelmesen megnézi Aranyi Sándor kompozícióját, annak előbb-utóbb rá kell jönnie:
itt a valóságos épületszerkezeti elemek mindössze csak ürügyet kínálnak a szerzőnek.
És semmi többet. Ürügyet arra, hogy egy sosemvolt, specifikus kísértetházat hozzon
létre. Másképpen: egy olyanféle fotós víziót, ahol a vaskos, mértanias gerendázatok
mágikusan megszabadulnak térszerűen formált, életszerű arculatuktól. S helyettük inkább síkszerű, dekoratív, amolyan papírmasé jellegükkel rukkolnak elő. És csakugyan:
mintha egy merészen redukált, korszerű színházi díszletkonstrukcióval lenne dolgunk.
Teret ugyan észlelünk e réteges, dinamikus összeállításban, csakhogy ez igazában látszatos, virtuális tér. Annál is inkább, minthogy egészében egy sejtelmesen törékeny,
árnyékfoltokból szerveződő építészeti képződményben tartózkodunk.
Talán nem túlzás, ha e lehangoló, lírikus látszatnak némi véleményező, értékelő
szerepet tulajdonítok.
Persze ne menjünk el szótlanul az üveganyagban rejlő esztétikai, térmoduláló képességek mellett sem! Már csak azért se, mivel e különös matéria korszakunk egyik
legjellegzetesebb, legfrekventáltabb használati eszköze. Egyszerre rendkívül kemény és
zárt karakterű, mégis bizonyos könnyedség, nyitottság jellemzi. Ugyanakkor reflektív,
tükröző természetében egyféle antropomorf, humánus mozzanat is felfedezhető. Ne
feledjük: a képszerű látás, egyáltalán a művészi kifejezés ősi megszületésében éppúgy
perdöntő szerep jut az árnyékhatásoknak, mint a fényteli visszatükröződéseknek

110

tiszatáj

(l.: Narcissus legendáját). Aranyi Sándor művét is ezek az egyszerűnek tűnő, de annál
misztikusabb formaelemek teszik igazán talányossá, izgalmassá. Hisz a simán fénylő
üveglapok úgyszólván optikai csodákra képesek. Ott ücsörgünk, mondjuk, a vonaton,
az ablak mellett, s a mellettünk felvillanó tájrészleteket fürkésszük. Csakhogy az üveg
felületén az átellenes fülke emberi, tárgyi mozzanatait is nyomon követhetjük. Akárha
a külső és belső térzónákban is ugyanúgy jelen lennénk. E széles spektrumú, többnézőpontos tükrözés voltaképp a modern művészet dinamikus, nyitott és szürreális
szemléletével analóg. Vagyis a montázsos, áthatásos és meglepő kombinációk birodalmában tartózkodunk. S ez a jelenlegi alkotáson is fölöttébb finoman, visszafogottan
tetten érhető.
Bármilyen különös: egyféle távlatos, historikus olvasat is belefér Aranyi Sándor
megkapó művébe. Ez egyszerűen abból adódik, hogy egy korszerű épületmotívummal
s ennek képi átfedésével szembesülünk. Közben pontosan tudjuk: korunk puritán,
funkcionalista architektúrája épp a holland konstruktivista festészet eszmeköréből pattant ki. Nem csoda így, hogy e nagyhatású szellemi mozgalom atyamestere, Piet
Mondrian rendkívül lakonikus, kihegyezett és idealista elveket követett piktúrájában.
Úgy vélte: „A művészet a valóság egésze fölött áll, nincs vele közvetlen kapcsolata.”
Innen erednek kristályos szerkezetű, dekoratív képei. Ha megfontoljuk: a szegedi alkotó most akaratlanul is visszanyúlt e század eleji örökséghez. Amivel festői mentalitását is megőrizte némileg. Csak ő Platon pesszimisztikus nézetét is hozzáfűzte a modern építészet látványzónájához. Hiába ugyanis a ritmikus, racionális és feszes benyomás, ha egészében mégiscsak egy csalóka, másodlagos, bár érzéki telítettségű árnyékképet kapunk.

Szuromi Pál

SZALAY FERENC

2003. augusztus

111

A körülírhatatlan veszteség
BALASSA PÉTER HALÁLÁRA
„Mi az elismerés a körülírhatatlan veszteséghez képest? Semmi.” – írta Balassa Péter
A Hekerle-örvényben, melyben egy harmincéves korában meghalt kritikus posztumusz
könyvét méltatta. Ott a megismerés, a hivatás, a kivérzés örvényéről beszélt. Még sok
másféle örvényt ismert, valóságosakat, melyek nemcsak az álmokban jelentek meg,
mint Szerb Antal Utas és holdvilágában. Mintha Balassa Péter egyszerre vonzódott
volna a magyar történelem és kultúra nagy, örvényes embereihez és jelenségeihez,
s ugyanakkor menekült is tőlük. Talán ezért írt gyönyörű esszét – évszázados irodalomtörténeti tradíciót rombolva – a mértéktelen és kiegyensúlyozatlan Vörösmartyról.
Korán fölfedezte, hogy az, amivel a kritikus, irodalomtörténész foglalkozik, részben
esztétikai, részben sorsprobléma. Nála az írás életkérdés, még akkor is, amikor a halálról ír. Innen munkáinak összetéveszthetetlenül egyéni hangja, mellyel végül is – a rajongás és hódolat évei után – csak kevesen tudtak kezdeni. A lelketlen és uniformizált
irodalomtudományos beszéd divatja idején kevesen értették azt a szakmai és létezési
rettegést, mely a tetszhalott mű közelében elfogta: vajon az interpretáció és olvasat folyamatában föltámad-e valamilyen értelemben?
Ezért is nehéz, sokszorosan nehéz hangot találni, mely Róla és Neki. Szavakat, melyeket hetek óta hiába keresek, nem lehet megtalálni, sem lapzártáig, sem leadás után.
Hiszen a hangját a legnehezebb eltalálni, az okos és szenvedélyes, a borzongató összefüggéseket láttató és higgadtan érzelmes hangot, a lendületes dikciót, melyet annyira
szerettem. Jellemző, hogy a kifejezés ilyen fölényes birtokosa fogalmazta meg a legtöbb kételyt a nyelvvel kapcsolatban. Az Esti Kornél kilencedik fejezetét, a bolgár kalauzról szóló történetet elemezve egy meghökkentő tudás sejtéséig jutott: nemhogy
egy másik, idegen nyelvet nem ismerünk, hanem a nyelvet sem tudja senki teljességében birtokolni. Esti Kornélhoz hasonlóan ő is szédülni kezdett az élet mély, kibogozhatatlan zűrzavarától. Kosztolányival szólva: „egyáltalán van-e az egésznek értelme
bolgárul vagy más egyéb nyelven?” A kétségbeesés azonban nem vezette parttalan relativizmushoz; az action gratuite-szerű dolgok rejtélyességében mélyebb dialektikát fedezett föl. „A pillanat örökkévalósága talán csak igennel jelölhető, ami önkéntelenül,
egy pillanatra eltörli a Nemet, anélkül, hogy az örökösen ismétlődő igen/nem kisbetűs
kettőssége eltörölhető lenne.” Kettősséget ír Balassa, ezzel is jelezve, hogy gondolkodásában a vagy kizárólagossága helyett az antagonizmusok, ellentétegységek fölfedezése
és elfogadása meghatározó. Egyfelől valóban igazát érezte „a nyelv beszél bennünket”
tételnek, a lét kifosztódását, a kultúra omlását, a dolgok átláthatatlanná válását tapasztalva mégis arra döbbent rá, hogy nem kapaszkodhatunk másba, csak a szavakba, a Márai emlegette „jól megfogalmazott mondatba”. Ez föltétlenül a klasszikus modernitás
öröksége.
Balassa Péter őszintén hitte, hogy a gondolkodás tapasztalás és nem spekuláció. Hatalmas filozófiai műveltséggel fölvértezve a filozófiákat is regényként tudta olvasni,
még ha a céh, a testület mindezt gúnyos megvetéssel is kísérte. „Pedig a filozófia regényírásként (a fiction értelmében) való érzékelése nem a gondolkodás szabályainak az
elvetése, nem önkény, nem a papír megerőszakolása, nem a szavak, a kategóriák és fogalmak önkényes jelentéskonfúziója, hanem éppen azt a filozófiai dilemmát, sőt sza-

112

tiszatáj

kadékot jelenti a befogadásban, amely ésszerűség és világ között szinte végtelen alakzatokat öltve fennáll. Hegel híres mondása szerint »aki ésszerűen néz a világra, arra a világ is értelmesen néz vissza«. Amikor azonban a világ visszanéz (ha egyáltalán), akkor
ez csupán Hegel saját ésszerű (és ebben a minőségében csodálatos) pillantásának a visszfénye. Nem szét-nézés ez inkább? Bambázás? (Zuhanóbambázás.) A filozófia mint regényláncolat, mint regényforma…, ha féloldalasan, ha csípőre sántán is, azért tűnik
törvényesnek, mert az ésszerűség kötelezettségétől (amitől nem lehet, nem kell és nem
szabad eltekinteni), ettől az intellektuális delejezéstől a világ semmivel sem lesz ésszerűbb, viszont a regényhez hasonló szellemi kalanddá válhat.” A „regényesen” felfogott
filozófia felől közelítve Balassa Péter előtt a regénynek is új arca mutatkozott meg.
„A regény funkciója sem azonos azzal, amit s amiről beszél. Éppen akkor jutunk a baljós, gondolatilag nem ellenőrizhető homály és zagyva többértelműség (bármire felhasználhatóság) birodalmába, ha ésszerűség és világ dilemmáját megszüntetni véljük.” Balassa számára ott kezdődött az esszé, ahol a regényes filozófia és a tapasztaló gondolkodás összeér. Valójában valamennyi írása esszé, mivel egy tapasztalás-folyamatnak ez
a rugalmas műfaji kerete. „Az esszé egy észjárás álarca, olyan ügyetlen kendő, amelynek
redői dilemmák nehezen kiismerhető rendjét próbálják követni. Az álarc mögötti láthatatlan arc nem más, mint az esszé első számú dilemmája: többes szám első személy és
egyes szám első személy viszonya, feszültsége, amelyen az esszé mindig megújuló erővel, de többnyire sikertelenül igyekszik úrrá lenni.”
Ragyogó esszéket közölt Balassa lapunkban is. Baka István Szekszárdi miséjében,
melyet Mészöly kései hosszútörténetei közelében látott, a legjobb 19. századi szellemiséget mutatta ki, jelezve, hogy „megbeszéletlenül hagytunk valamit, ami közben véget
ért…” A 20. század végén, egy sorsforduló előtt és után talán azért is tért vissza oly
gyakran a „megbeszéletlenül” hagyott múlthoz, közelmúlthoz, mert érezte, hogy tanulságaikból okulva a ránk szakadt szabadság beláthatatlannak és értelmezhetetlennek
tűnő dolgait is másként látnánk. (Sándor Iván Bánk bán-értelmezése ürügyén írta:
„megrendítő és nevetséges módon nem tudtunk mit kezdeni az új helyzettel, a szabadság esélyével”.) De riasztónak tartotta azt az irodalmi autizmust is, mely értékek semmibevételével, régi írók nem ismerésével tüntet. A korábbi teljesítmények lefelé „kerekítésében” nem vett részt. 2000. januári számunkban „Honnan jövünk? Mik vagyunk?
Hová megyünk?” c. sorozatunkhoz szólt hozzá A sztráda és az ösvény címmel. Nem
a kérdés 1939-es vagy még régebbi kontextusa érdekelte, hanem az, mit jelent ma, a globalizáció árnyékában „újra feltenni egy archaikus, sőt… barbár-mitikus kérdést a politikai és szellemi életben”.
Balassa Péter – különösen utolsó éveiben – kitüntető figyelemmel és odafordulással
nézett Szegedre, nosztalgiából is minden bizonnyal. Hiszen édesapja, Balassa Imre zenetörténész és -kritikus városunkban született. Tavaly augusztusi telefonbeszélgetésünkben kissé talán Szegedtől is búcsúzott. Higgadtan közölte, fél tüdejét kiveszik,
a megbeszélt Móricz-tanulmányra egyelőre ne számítsak. Aztán januárban, hideg téli
napon még összefutottunk az Írók Boltjában, bizakodó volt. Most meghalt, ötvenhat
évesen. De tovább él bennünk, akik írásait olvastuk, becsültük. Mert az, hogy a magyar
irodalom (azon belül is a próza) különösen a hetvenes évek közepétől „egy bizonyos
belső munkát végzett el”, a kritikusok közül talán legnagyobb mértékben Neki köszönhető.

Olasz Sándor

Olvasóink kérésére közöljük, hogy a Tiszatáj Könyvek sorozatban az utóbbi években a következő kötetek jelentek meg:
Péter László: Kívül a körtöltésen. Irodalmi tanulmányok (2001)
Békési Imre: Osztatlan filológia. Nyelvészeti-irodalmi tanulmányok
(2001)
Hász Róbert: Végvár (regény, 2001)
Sándor Iván: A másik arc. A regény és a történelem (esszék, 2001)
Németh László emlékkönyv. (esszék, tanulmányok, 2001)
Baka István: Sztyepan Pehotnij testamentuma (versek, 2001)
Imre László: Műfajtörténet és/vagy komparatisztika. Irodalmi tanulmányok (2002)
Szigeti Lajos Sándor: A virrasztó költő. Esszék, tanulmányok, kritikák (2002)
Szepesi Attila: Tündérek és katonák (esszék, 2002)
Tandori Dezső: Az Oceánban (esszék, 2002)
Őszi vendéglátás. Illyés Gyula művei a Tiszatájban (2002)
Fried István: Írók, művek, irányok (tanulmányok, 2002)
Pintér Lajos: Virágnézetünk alapjai (versek, 2002)
Vadai István: Tükörben tükröződő tükör (tanulmányok, 2002)
Petri Csathó Ferenc: Kődoboz (versek, 2003)
klasszikus – magyar – irodalom – történet. Tanulmányok (2003)
Csiki László: A szótolvaj (versek, 2003)
Tandori Dezső: „Hol élsz te?” (esszék, 2003)

1280 Ft
990 Ft
1250 Ft
1250 Ft
2250 Ft
1250 Ft
980 Ft
1200 Ft
1800 Ft
1800 Ft
2250 Ft
980 Ft
1200 Ft
1350 Ft
1800 Ft
2200 Ft
1800 Ft
2200 Ft

A könyvek megvásárolhatók a nagyobb könyvesboltokban vagy megrendelhetők
a szerkesztőség címén is (levél: 6701 Szeged, Pf. 149., tel. és fax: (62) 421-549, e-mail:
tiszataj@tiszataj.hu).

Szeptemberi számunk tartalmából:
ACZÉL GÉZA, DOBAI PÉTER, SIMAI MIHÁLY, TANDORI DEZSŐ,
ZALÁN TIBOR versei
CSIKI LÁSZLÓ, KISS OTTÓ, NAGY KOPPÁNY ZSOLT prózája
FRIED ISTVÁN, DOBOS ISTVÁN tanulmánya
VARSA MÁTYÁS: A legrégibb magyar mítosz (II. rész)
Hollósi Zsolt beszélgetése Csúri Károly professzorral,
a bécsi Collegium Hungaricum igazgatójával

