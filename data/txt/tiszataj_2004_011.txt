tiszatáj
5 8 .

É V F O L Y A M

Csiki László,
Határ Győző,
Kántor Zsolt,
Orcsik Roland,
Szöllősi Zoltán versei
Tőzsér Árpád
Szenei Molnárdrámája
Győri László,
Méhes Károly
novellája
Jókai Anna
Fekete Istvánról
^egény és történelem
(Sándor Iván,
Bényei Péter,
kisantal Tamás írása)

1 1

2004. november

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
£
a Nemzeti Kulturális Örökség Minisztériuma
\fff
Nemzeti Kulturális Alapprogram
~ t á m o g a t á s á v a l .
NEMZETI KELTI RALIS ÖRÖKSÉG

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
MINISZTERI! MA

ISSN 0133 1167

Tartalom
LVI II . ÉVFOLYAM, 11. SZÁM
2004. NOVEMBER
TŐZSÉR ÁRPÁD: Molnár Albert prágai megkísértése (Részlet) ...............................................................................

3

SZÖLLŐSI ZOLTÁN: Október; Egy napi csend; Lélekzetnyi
sors; A kő ....................................................................

12

HATÁR GYŐZŐ: Coracle; Memorandum; Világállapot; Vakablak világossága ........................................................

15

GYŐRI LÁSZLÓ: Barbárok ....................................................

21

MÉHES KÁROLY: Juli és én ..................................................

23

ORCSIK ROLAND: Görögországi töredékek .........................

27

CSIKI LÁSZLÓ: Kemsei Istvánnak, koronként változó ritmusban ........................................................................

29

KÁNTOR ZSOLT: Jézus Krisztus Szarvason; Isten szelleme
van itt (Ima-minta); A reménység foglyai (Zak. 9. 12.)

30

JÓKAI ANNA: „Nézem a sötétséget, de látom a csillagokat”
(Fekete István hazatért) .............................................

33

TANDORI DEZSŐ: „Menj, dobogtasd meg szíved” (Újabb
Montaigne XXI. felé) ..................................................

35

Regény és történelem
SÁNDOR IVÁN: Daniellával a vonaton (5.) ..........................

46

BÉNYEI PÉTER: Regény és történelem (A 19. századi történelmi regény lehetőségei a múlt reprezentációjában) .............................................................................

51

KISANTAL TAMÁS: Az irodalmi alkotás mint történelmi
szöveg ..........................................................................

75

Határ Győző 90 éves
TARJÁN TAMÁS: A trónfosztó trónra száll (Határ Győző és
a detronizáció poétikája – avagy: Vakablak világossága) ............................................................................ 102
MŰVÉSZET
SZUROMI PÁL: Zsigeri testbeszéd (Kovács Péter művészi
diagnosztikája) ............................................................ 108

Szerkesztői asztal ............................................. a belső borítón

ILLUSZTRÁCIÓ
KOVÁCS PÉTER festményei a címlapon, a 11., 20., 22., 32., 50.,
101. és a 107. oldalon

DIÁKMELLÉKLET
VASY GÉZA: „Hol zsarnokság van”
(Az ötvenes évek és a magyar irodalom)

TŐZSÉR ÁRPÁD

Molnár Albert prágai megkísértése
(RÉSZLET) *

Prága, 1604. Molnár Albert bemutatja latin–magyar szótárát Rudolf császárnak.
A császár kegyesen fogadja a művet. Az udvari tanácsosok a tudóst közönséges
reformációra való szándékkal gyanúsítják, megvádolják, hogy a rózsakeresztesekkel és a vásártéri Faustus-ház ördögeivel cimborál, s a pápistaságra a bécsi
professzorság szép ígéretével intik.

NEGYEDIK SZÍN
Molnár Albertot Rudolf császár tanácsosa dicséri és inti
Tanácsterem Rudolf udvarában. A színen Wolf Unvertzagt és Mathe Wacker
udvari tanácsosok; egy hivatalnok; Molnár Albert. Wolf Unvertzagt beszél,
láthatóan korábban elkezdett szöveget fejez be.
WOLF UNVERTZAGT
Herrn Molnár, tudós férfiú, kegyelmed
szótára elnyerte császár urunk
tetszését, bár Bocskai lázadó
hada furcsa jelentést is sugároz
belé, érthetnénk úgy: „Német, tanuld
nyelvét Bocskai vad hajduinak!”
A felséges császártól, a tudomány
hívétől az ily értés távoli,
ő a szellemi tevést látja benne
s a tudás respublicájának egy
sajátos tartományát becsüli.
Könyvedért vedd kegyes köszönetét.

*

Részlet a szerző Faustus Prágában c. drámai költeményéből.

4

tiszatáj
MOLNÁR
Főméltóságú és kegyelmes úr!
A Fölséges Császár elismerése
szerénységemnek mindennél becsesb.
Egy életre megtelít bizalommal,
hogy kit annyi nemzet és föld ural,
porszem-létemet is észreveszi,
mi több, művemben értéket talál.
Nagyúr, nagyságod dicsérete is
gyújtja elmém, dagasztja keblemet,
de alacsony vitorlámat szele
túlságosan magasra röpteti:
kisded munkám hogyan is tudna hatni
országos mozgásokra, én csak a
szavak országában vagyok honos,
s ott nincs lázadás, a grammatika
erős törvényekkel uralkodik.
S Minerva és Mars is al-istenek
ott, hol most két gyarló lábam tapod:
itt, a legfőbb földi személy lakában
én, parány csak földig hajolhatok,
s megköszönhetem, hogy süt rám a nap,
s a köz hasznára szorgoskodhatom.
(Mélyen meghajol.)
WOLF UNVERTZAGT
Találkozunk még. Érezze kegyelmed
otthon magát nálunk, a városunkban!
S a kapocs haszna legyen kölcsönös
kegyelmed és a városunk között.
(Wacker társaságában távozik. Molnár a hivatalnoktól
kísérve a másik oldalon el.)

2004. november

5
ÖTÖDIK SZÍN

Molnár Albertot közönséges reformációra való szándékkal fenyegetik és a pápistaságra a bécsi professzorság szép ígéretével csábítják.
Ebéd Mathe Wacker házában. Az asztalnál ülnek: Wacker, jobbján Molnár
Albert, balján Kepler, továbbá: Martinus Bachatius (a Károly Egyetem
rektora), Adalberht atya (udvari prédikátor), Heintz (kancelláriai titkár).
A személyzet felszolgál.
WACKER
Bizony, urak, a nyelv lapátja nélkül
ezt a tárkonyos berbécset se tudnánk
éhes torkunk alkalmatos likába
irányozni. Ezt az ürmöst talán
szomjas garatunkra felöntenénk,
de nem éreznénk az ízét, tüzét.
S ahogy a nyelv hű eszköze hiján
körülményes lenne táplálatunk,
úgy nyelv nélkül a szellem gyomra is
üresen kongna. Megbocsássatok
gyatra trópusomért, de éhesen
nem vagyok jobbra képes. Ez is eszmém
igazát jelzi. Gutten Appetit!
ADALBERHT ATYA
Nagyúr, te valóban éhes lehetsz!
Szád a szájnak több jót tulajdonít,
mint amennyit az művel, mert vajon
nem a száj dőzsöl és tobzódik-e
az ízekben, ételekben, a borban,
s nem a nyelv káromolja-e az Istent,
s tesz hamis hitet, mond bűvös igét.
A nyelv talán a legártóbb tagunk,
nem hiába tulajdonít neki
Szent Jakab nyolc rút gonoszságokat.
WACKER
Atyám, nyelvünkre most épp nyolc gonoszság,
nyolc fogás vár. Ítéleted előtt
hadd vétkezni a legártóbb tagunk.
Előbb a bűn, aztán a büntetés.

6

tiszatáj
A szót pedig adjuk át a druszádnak,
fényeljen kicsit az ő neve is.
Albertunk, Dictionáriumod,
megszámoltad-e, mennyi szót ölel,
és hogy bennük mennyi bűn férne el?
MOLNÁR
Nagyuram, az Adalberht és az Albert
névben a „berht” szócska bár fényt jelent,
fényes szóval elmésségeteket
viszonozni én nem tudom, kevés
humor-nedv foly testem árkaiban.
Szótáram szavait nem összegeztem,
de azt hiszem, ahhoz számuk elég,
hogy az emberben minden, ami jó,
s ami szép is, méltó mederbe folyjon.
A kavargó szófolyamból, igaz,
a nyelv lapátja merít, de nyelét
e lapátnak a lélek igazítja:
szavaink hullámán lelkünk evez,
s egyként juthat a menny öbleibe,
s örvényibe a kénköves pokolnak.
Szent Jánossal mondom mindazonáltal:
ismernünk kell azt is, mit kerülünk,
hogy ajkunk edényébe ne ganét
rakjunk, hanem Isten dicséretét.
ADALBERHT ATYA
Mily gyöngyszemek!, s milyen kár, hogy kegyelmed
Calvinus-vályúkba szór ilyeket,
azok elé, akik Mindenható
Istenünket fősátánnak kiáltják,
mert, úgymond, ő annak is autora,
ami az ember lelkében gonosz,
s az ördög mindehhez csak instrument.
WACKER
De mért kell példálózni Calvinusszal,
ördöggel itt, ahol mindenki angyal?
Urak, ti szenteket citáltatok,
halljátok hát most Szent Bernardinust:
a gömbölyű has nem elmélkedik –
Túl laposak vagytok, barátaim!

2004. november

7
Hagyjuk néhány percre a tudományt,
bölcselljen a sovány Kálvin Johann!
(Keplerhez)
Mester, ma hogyan hat a csillagok
állása a gyomor nedveire?
KEPLER
Hagyjuk a tudományt, s vizsgáljuk a
csillagokról szóló elmés meséket,
a dicsfényt a szentek feje körül?,
s hozzam gyomrunkat függésbe velük?
Így gondoltad, nagy jó uram? Ha így,
nem ugrom be. Ki tudná jobban azt
náladnál, hogy az ég nem Pythia
láthelye, hogy a csillaghímes űr
jövőnkre nézvést semmit sem jelent,
s amit mégis, az meghaladja az
emberi értelmet. A csillagok
lényege a puszta kiterjedés,
ahogy lelkünké a gondolkodás.
S te ne tudnád, ki félig magad is
asztronóm és filozófus egészen:
a számban létezés minden dolognak
sajátja, legbensőbb természete,
s így az ég is mérhető kvantitás!
Igen, a nyelv is matematika!
Mi sem bizonyítja ezt ékesebben,
mint Albert barátunk fényes műve:
számba, rendszerbe fogja a beszédet.
HEINTZ
Ezzel nyerte meg, szólnom, ha szabad,
a felséges császárt is, s úgy tudom,
már szárad a tinta a papíron:
Molnár Albert uramat várja Bécs,
s benne a híres Akadémia.
MOLNÁR
(Felugrik, merően nézi Heintzet, aztán izgatottan viszszaül a helyére. Nem eszik tovább).

8

tiszatáj
ADALBERHT ATYA
Én már láttam is a kész papirost!
Szerető egyházunk köszönti benne
megtérő fiát, az ifjú magistert.
MOLNÁR
(Megint felugrik, mintha távozni akarna, kicsit megtántorodik, láthatóan elsápad, visszaül a helyére.)
ADALBERHT ATYA
(mint aki semmit sem vesz észre):
Megtérőt, mert aki a tudomány
ama bécsi szentélyébe belép,
azt az egyetemes eklézsia,
a Szent Catholicum is befogadja.
Minden bölcs a próféták s szentatyák
kútjából iszik – így Tertullian.
Mért ne mutassa ezt a hitük is!
WACKER
(Molnárhoz)
No, ez derék, kathedrálét s katedrát,
lelki s testi üdvöt egyszerre nyersz
(feláll, s poharát Molnár felé emelve)
hadd legyek hát én az első, aki
a jó hírhez sok szerencsét kiván.
Emelem poharam a nyelvtudósra,
annak az épületnek kapusára,
melynek szobáiban lekicsinyítve
a teljes lét s a végtelen lakik.
(Isznak.)
BACHATIUS
(öregesen feláll, poharával előbb Wacker felé, majd
körbe int)
Nagyságos uram, urak, én az új
kollégát köszöntöm, az egyetem
polgárainak friss magisterét.
S örömömre szolgál, hogy ez az új
elöljárónk sok nyelven szól, akár
az apostolok, s hogy lelkébe fogja
különb-különb városok fényeit.
(Leül.)

2004. november

9
MOLNÁR
(feláll, Wacker felé meghajlik):
Nagyuram, kedves jó barátaim!
Annak, kit ti szó-krőzusnak neveztek,
most ím csak egy szava van: köszönöm!
Köszönöm a köszöntésiteket,
miket persze korán mondtatok el:
ha valóban elnyerem a kegyet,
amihez előbb gratuláltatok,
még nem biztos, hogy el is fogadom.
(Szünetet tart, megtörli homlokát, iszik az előtte álló
pohárból)
Gondolkodnom kell a föltételen,
a relígióm megváltoztatásán,
s azon,
(Adalberht atya felé)
hogy a hit mutat vagy jelent.
Köszöntő szavatok tartalma így
most még csak jóindulatotokat
jelenti, de hálásan köszönöm.
(Visszaül a helyére. Néhány másodperces csend, az evés
zajai. Látszik, az asztaltársaság a hallottakon gondolkodik.)
WACKER
(evés közben, Molnárhoz, halkan, rábeszélően)
Barátom, ne hamarkodd el a szót,
az alkalom nem gyakori madár
meg kell fogni, hogyha válladra ül.
A hit s a szabadság skolasztikáján
töprengj majd ott, ahol kell: a katedrán.
Ládd, én sem pápahívőnek születtem,
de nem lát mélyre, ki gyakorlati
kérdésnek hiszi ezt, külön minőség
az élet és a theológia.
Az ember akkor a legszabadabb,
mikor választhat, te most vagy szabad.

10

tiszatáj
MOLNÁR
(kapkodva, meg-megáll a beszédben, látszik, rosszul
van, nehezen lélegzik)
Igen, szabad vagyok, nagyúr, de úgy
vagyok szabad, ahogy a képkeretben
a kép, amely jelentését az őt
befogó rámázattal adja ki,
s a befogó ráma kinek-kinek
kész már születése pillanatában.
S bizony mondom, a festmény a keretből
kilépni nem tud. Kivenni lehet,
de ő lesz-e még az, hogyha kivették?
(zsebkendőjével homlokát törli)
WACKER
Te… te rosszul vagy, barátom. Mi történt?
MOLNÁR
Semmi, semmi, majd mindjárt elmúlik…
ADALBERHT ATYA
(feláll, s kenetesen, Molnár felé)
A habozás: kételkedés. Födő
egyik is, másik is, ördög-leves
fő alatta, s előbb-utóbb kiforr.
Tudom, kényelmesebb alant tanyázni,
mint az igaz Isten magas lakáig
hágni, s szórakoztatóbbak a lázító
diák komédiák,
(Molnárhoz, aki halottfehéren, lélektelenül hallgat)
ugye, barátom,
s ugye, Magnificus Bachatius, mint
kathedrálisaink áhítata.
Mi tudjuk, mi a fekete mise!
S azt is tudjuk, Pfalzból sötét kezek
keverik a Faust-ház üstjeit,
s Molnár uram egy pfalzi kémmel és a
nemrég császári börtönben kimúlt
csaló mágus lányával cimborál…

2004. november

11
MOLNÁR
(nehézkesen feláll, aztán a terítőt lerántva, nagy csörömpöléssel elvágódik)
KEPLER
Molnárom! Vizet! Jaj! Gyorsan vizet!
Elájult! Levegőt!
WACKER
(A szolgákhoz)
Szaladjatok
tüstént a doktorért!
MOLNÁR
(A padlón fekszik, testét görcsök rángatják)
HANGOK
Orvost!…
Eskór-tünetek!…
Fogjátok le a fejét!…

(A szín lassan elsötétedik. A sötétedés kezdetével egy időben
mennydörgésszerűen megszólal a Carmina Burana zenéje.)

12

tiszatáj

SZÖLLŐSI ZOLTÁN

Október
Éjbe szórt tócsatemető –
A felrobbantott
zöld parkpalotának
széledő, bolygó romjai közt
lezüllött öröm a bánat.
A megvénült villanymezőn
gyűrűzik a fák
sötét levegője,
és arcodra ázik tenyerem,
levél a mágneses kőre.
Elernyedsz gyöngeségemben,
átölel a sár,
fényt a mocskos árnyak,
és zörög, zörög a szél, eget
bont: Istent a pusztulásnak.

Egy napi csend
Lekattintom a villanyt,
mintha drót pattanna el –
szememben fénye sokáig
karikázik a semmivel.

2004. november

13
Roppan a szekrény, s mint a tűz,
serceg a száraz némaság,
terjeng a sötét, tükröt érint
és felretten, mint a láng.
Az éjszaka ablakmélyén
vízbehulló forint a Hold.
A szerencse barnuló mese –
arany és ólom összefolyt.
Hárman élünk itt. Szívre ejtve
pihennek harcok s kezek.
Fölöttem a csend ívei
falra akasztott fegyverek.

Lélekzetnyi sors
Lefele száll a füst,
a kövek lábnyomok,
a kerítés fokán
tökvirág kukorékol,
a cigaretták már
a csontomig izztak,
ólmukat görgetik
a füvek, virrad.

14

tiszatáj

A kő
ami
röpülni vágyott
a suhanó,
szélgyors vonatok ablakára,
csend mögé zuhant,
nem fordultam érte: hát kő se,
én se már –
A vonatok
– egybemosódó mesék, vágyak
tüneményei –
eltűntek,
mint sötét pillanat,
beomlott ívű nappalok alatt.
Minden
zugban
vastagszik a gond,
a szócséplés végtelen csöndje,
de néha,
ha el-eljön a nyár,
felragyognak üres ablakai:
felszökik
a vak
lelkesedés, megdobálja
öklével a levegőt,
és a horizont
jó darabon,
széles ívben megfeketedik.

2004. november

15

HATÁR GYŐZŐ

Coracle *
(mellemen keresztbe téve két kezem:
lélekvesztő téliálomba temetkezem)
[annak jó ki fedezékben: bizton fedél
alatt jó vízibarlangveremben él
sok vendége? nincs elég volt nem fogad
se Pánt se faunokat kentaúrokat
kerít kifest parókát rak rá – felékesít
egy Bábut: meg-és felimádja Édesét
ha nincs: legyen – álomban megfogan
a testetöltő csecs comb nyár hologram
minden egyszerre van: a gyors beleülés
a kéj a kiringás és a gyerekszülés
ő? nincs nála vaskó se nyíl ölő gyilok
arravalók alant a szúnyó krokodilok
borul? nem borul? késő már: egyre megy
elúsznak: a KORÁKULUM meg-megremeg
szakállas büdös hanyag már nem hiú
honnan döng direg-dönög a DIDERIDÚ?
minek fülelne toronyhullámtörő mögött
háborús pop-rock tábornok-híreket?

*

parányi kerek bőrcsónak

16

tiszatáj
nem látogatják és ő se: nem látogat
kit? régészeket? pióca-pákászokat?
minek? arravetődnék s ha épp vendégelő
napjuk vón’ de benne leülni sincs erő
se kedv: a lélekvesztő aláfele csorog
csorog – Vén Nyál: álomfenéken kuncsorog]
(mellemen keresztbe téve két kezem:
lélekvesztő téliálomba temetkezem)

Memorandum
tudomásulvétel s miheztartás végett
ehelyt értesítem a Nagymindenséget
ha húgykő ha finkő – bármi íly bajuk van
itt volnék szétkenve egy Fekete Lyukban
van füvem tégelyem szikém ötven-hatvan
nincs ma csillagkórság orvosolhatatlan
ejszen kikúrálom planétás bajukból
ha elébb kihúznak a Fekete Lyukból
hová elsinkófált robajló enyészet
csak összekaparnak néznek-rámigéznek
feltámasztom tejút Lázárját-Kvázárját
ki-ki ikercsillag meglelheti párját
ripheti-rophatja újrázhatja végül
kecskeduda-égür kiben nem elégül

2004. november

17
lennék én üstökös fénycsík firlefáncos
s Beethovenre járó csillagelőtáncos
ki Káószt ráncbaszed s véle tovalebben
állítsatok elé kérlek e görebben
ott bujjak kibujjak lombik üveg-végén
újult homonculus tudom leszek még én
legyek megint ÉN ki voltam a VALÓDI
s ne Fekete Lyukban csalódni-halódni
legyek újdon Hús-Vér Nősző és Parázna
s ne így visszarántó versben gagyarászva
tudomásulvétel s miheztartás végett
ehelyt értesítem a Nagymindenséget

Világállapot
bebalzsamozva jöttem a világra
hogy lassú tűzön verjenek agyon
ragadozó a Föld minden virága
és minden Völgye egy-egy Siralom
a Dal – messze hangzó farkasvonítás
vízárnak berántó Forgója van
kunyhóra lel tűzön halat pirít és
övé a Föld hinné a hontalan
erdőn farkasember hordába verődik
lerágott csontot csóvál hátrahány
dönt lerombol mindent a sárga földig
ami nem Préda az Ragadomány

18

tiszatáj
alattomba’ öl fog vitézi jámbor
lót-fut üt-ver tűzcsóvát hajigál
hordája haramia a javából:
emberfarkas agyaras kannibál
a Teremtésben még egy ilyen Árva
se nemzet úgy hogy magva szakadjon:
bebalzsamozva jöttem a világra
hogy lassú tűzön verjenek agyon
bebalzsamozva – nyíló koporsóból
átoksúly alatt ugortam elé
átkozott a Perc az Írás – a hóbort:
és átkozott ha százszor Anyaméh:
bebalzsamozva lőtt ki lassú tűzre
hogy vakon verjenek vadállatok
vaksorsom ez beírva kibetűzve:
AZ EMBERJÓSZÁG – VILÁGÁLLAPOT

Vakablak világossága
„a bölcselet a tanácstalanság privilégiuma”

poros könyvek köhögtetnek
lapjaik-pergetve
arany szélű köteteknek
arany bordás rendje
ó könyvtár-tökéletesség!
gondolat-lebernyeg!
borjú is hogy mind bekössék
hánynak bőre kellett!

2004. november

19
és most itt van szörnyűséges
holt Prezenciája
amit összehordtak véges
elmék s oly hiába
kutyaúszás nyelvemlékek
Csendes óceánján
lelkem táplálása végett:
mennyi korcs találmány
mennyi barlangos vakvájat
boncok tévedése
elmélet: elmés ajánlat
dörgő Létegészre
mennyi tespedt árgumentums hány mellétalálás
kinek fals csapásán mentems voltam érte hálás
most hát tudhatom mit érnek
Teljes Bizonyságok
magam hogy Időnek Térnek
tarajára hágok
én se nagyon bizakodjam
kincses tévelyemben
mert meggyőzött alattomban
s ott fészkel fejemben
így intelmez Bölcsek Száza:
magam ne lovalljam
nincs se nyelv se létnek háza
hogy hitten megvalljam
tévelyekben delektálnom
amióta fentáll
s legyek én is poros álom:
köhögtető könyvtár

20

tiszatáj
jöjj vezeklő nincstelenség
Mindtudatlan Kánon
tapadj meg világjelenség
kitapintókámon
ahogy elmém tudni adtas benne érlelődött
könyvtártermen sorbarakva
borjúbőrben ődöng:
minden könyvem rongy vakablak
tévely szemfedője
ha ki nyitja – vagyok annak
megköhögtetője

2004. november

21

GYŐRI LÁSZLÓ

Barbárok
Mostanában villamossal járok hazafelé a Belvárosból ki egy pesti külső kerületbe
– kényszerű útvonalon, az eredetit egy nagy útfeldúlás miatt lezárták, s én boldogan vágtam neki, legalább megismerek egy új világot, s nem is olyan kényelmetlen, csak a vége felé kell átszállnom, addig nézelődöm, s közben-közben beleolvasok a Barbárokba; régi, eredeti, piros, fogós vászon, nemrég húztam ki a polcról
az antikváriumban: „…a két vadember ráhajtott és egy perc alatt agyonra verték. Ott feküdt a juhász a földön s még akkor is vágtak egyet-egyet rajta.” Aztán
a gyereken a sor: „az egyik bot a levegőbe emelkedett és fejen érte.”
A villamos nagyon lassan, hosszan megy kifelé; először viszonylag polgári tájon át, aztán egyszer csak meglódul, átkattog egy vasúti hídon, s belevág a külső
világ közepébe. Bele szoktam a könyvbe temetkezni (mint aki meghalt), de a második héten a vége felé eluntam az irodalmat, s éppen azelőtt pillantottam ki
lustán az ablakon, hogy le kellett volna szállnom. Egy fél oldalas, fél tetős házat
láttam züllött udvarral. Az egész cigányokkal volt tele, egy kis kolónia, egy kis
külön gyarmat; egy lepusztult, egy másfajta rend. De már megy is tovább a villamos. Nem voltunk sokan; egy debella mellé szorultam be az ablakhoz, aki egykedvűen ülte végig az utat. Én viszont a Barbárokba merültem bele: „Hogy
a gödör megvót, a kisebb juhász fogta a gyereket, beletette. (…) De az ember
mégis, nagy vót.” Nemcsak mégis, utána még egy vessző is odahajítva: „mégis,
nagy”, nem volt, hanem vót, nagy vót. „Rákötötte” a szíjat „a nyakára, avval
húzta bele.”
Ez a villamos nem a pusztán, a szíken megy át, nem onnan indul ki, csak innen, a Belvárosból, ahol cigányok árulnak paprikát, paradicsomot, egységáron,
egymás hegyén-hátán, mindent egy százasért, tavasszal négyet, nyár elején tizet
egy százasért; lányok, asszonyok kiabálják: százasért, százasért, a férfiak meg,
jobb dolguk nem lévén, nagy lustán, hanyagul a falnak dőlnek, a szemük azonban
dolgozik, lesi a szirtről a veszélyt, a rendőrt, a közterületi felügyelőt, riasztanak,
s ők riadnak, kapkodnak, futnak észvesztve, hullik a paprika, s kartondobozok
röpülnek szanaszét. Onnan indultam, ott szálltam föl a villamosra, s érkeztem ki
oda, ahol egy cigánytelep van, amely egyetlen ház, egyetlen udvarház. Leszálltam
az állomásnál: egy aluljáró visz a vonathoz, s mint minden rendes magyar helyen, szemközt itt is pecsenyesütő-borozó-sörözö alumíniumbódék állnak, a nagyobb nyomaték kedvéért nem is egy, három. Az egyik pecsenyét tart, viszont

22

tiszatáj

nincs bora, a másik hurkát, de nincs söre, a harmadik műanyag csecsebecséket,
pattogatott kukoricát, pirított napraforgómagot, aminek már ősidők óta szotyola
a neve – elosztják egymás közt a piacot.
Kértem egy pohár sört, s leültem. Meg kellett várnom, amíg elmúlik a nyári
délután.
Az alumíniumkunyhó magas, keskeny asztalánál három cigány álldogált.
A Barbárokat olvastam, s ők álltak, csak álltak mozdulatlanul, tetoválva, lógó,
trottyos rövidnadrágban, köpködték a szotyola héját. Egy kis park van ott, egy kis
csenevész park, pirosra festett fapadokkal, erőlködő bokrokkal, ennek a szigetnek nincs lepkeállománya, csak légy. Békés zug amúgy. Nem hangoskodtak, lassan, nagyon lassan fogyasztották a sörüket. Az időt. Egy lány jelent meg gyerekkocsival, ő is köpködni kezdett. Galambok lépdeltek föl-alá, keresgéltek a porban, a szemétben. Piros lábak, előre-hátra biccenő fejek. A lány lehajolt a földre,
a koszos murvából kicsipegetett néhány nagyobb zúzalékot, s az egyik férfinak
adta. A férfi egy csúzlit lógatott. Négyszögletűre vágott bőr, jó széles fehér tejgumi, széles villájú tusa. A lány ismét lehajolt, ismét kődarabokat csorgatott
a kezébe. Aztán a három férfi komótosan átment az út másik oldalára. Egy galamb
csappant föl a járdáról, verdesett; fél szárnya piros szaftban úszott. Kis menetekben arrébb-arrébb röppent, de már fogta a föld. A három férfi terelgette, az egyik
végül belerúgott, egy másik elkapta a levegőben, odanyújtotta a lánynak, s mindannyian visszakorzóztak a sörük mellé.
A csaj nemsokára eltűnt a gyerekkocsival. Álldogáltak és időnként, igen takarékosan, kortyoltak egyet-egyet. Nem volt bennük se unalom, se gyűlölet.

2004. november

23

MÉHES KÁROLY

Juli és én
Az álommal kezdődik, vagy éppenséggel fordítva: azzal fejeződik be minden?
Az a gyanúm, hogy ezt valaminek a közepén álmodtam.
A főtéri kavalkádban ácsorogtam, meleg nyári napon. Ilyenkor minden tele
van sátrakkal, cserepet, szőttest, fafaragást árulnak, lehet bort kóstolni, sütnek
kolbászt, malacot és akinek nem volt elég édes a gyerekkora, végre belebújhat
egy felhőnyi vattacukorba.
Sándor és Juli termett elém és igen csak megörültünk egymásnak. Idestova
húsz éve, hogy együtt kezdtük koptatni az egyetem padjait, de tán még többet
koptattuk a büfé és a tanszékhez legközelebb eső csehó padjait: e két helyen is
nevelődtünk annyira, mint a szemináriumi termekben.
Igen ám, de alig váltottunk néhány örvendező szót, amikor újabb emberek
sodródtak mellénk, akikben Sándor általam nem ismert, szintén régi cimboráit
ismerte fel. Olyannyira, hogy szinte se szó, se beszéd fogta magát, és ezzel a társasággal tovább állt. Ahogy távolodtak, bár sűrű volt a tömeg, még mielőtt a főtérről kivezető boltív alá értek volna, összetéveszthetetlenül láttuk Julival, hogy
Sándor felettébb bizalmasan átkarolja a csoporthoz tartozó magas, barna hajú nő
vállát.
Bizony, hogy láttuk, mind a ketten.
Túl intimnek éreztem, hogy hirtelen, e tekintetben szinte idegenként, tanúja
legyek Juli szomorúságának, elfordultam hát kissé. Figyeltem a városháza kopott
tornyát, épp a 6-osra ugrott az óra nagymutatója. Vártam, hogy elkezdődjön az
órajáték, ilyenkor a Tavaszi szél vizet áraszt című dalt csengi-bongja – de nem
történt semmi, elromolhatott a zenélő szerkezet.
Azaz, dehogy nem történt semmi.
Éreztem, hogy valaki, aki csakis Juli lehetett, megérint a derekam táján. Tétova érintés volt ez, amit rögtön követett, hogy a fejét – szintén hátulról – a vállamra fektette, éreztem, amint a haja a gallérom mögé, a tarkómra hullik. Úgy
rémlik, Juli mondott is valamit, vagyis suttogott, én feleltem rá, de nem tudom,
mit.
Az érzés, az nagyon megmaradt.
Felébredtem rá, akkorát dobbant a szívem.

24

tiszatáj

Nem állítom, hogy ettől a perctől fogva tudtam, de egy csöppet sem lepődtem
meg, amikor aznap a bankban összefutottam Julival.
Meg kellett volna gondoljam kétszer, is hogy eláruljam-e, vele (is) álmodtam,
de az az erő, ami ki akarta velem mondatni a nagy igazságot, gyorsabb volt, mint
a megfontolás.
Így mondtam: Nem fogod elhinni, az éjjel rólad álmodtam.
És Juli mintha valóban nem hitte volna el. Ugyan meglepettséget mutatva
visszakérdezett, hogy Tényleg?, de aztán még gyorsan váltottunk pár szót a gyerekekről, biztosítottuk egymást, rendben megyegetnek a dolgok, aztán siettünk
tovább. Intézni azokat a bizonyos „dolgokat”.
Egy napra rá csörgött a mobilom. Rossz időben, sebtében tudtam csak felvenni.
Juli volt az. Visszahívlak, suttogtam, mert egy fontos megbeszélésen ültem.
De vajon vannak-e fontos megbeszélések, olyanok, aminél nem lehet valami más
még fontosabb?
Csak annyit akarok kérdezni, hogy tényleg álmodtál rólam?, kérdezte Juli.
Igenlően hümmentettem, hogy ne legyek hangos.
Szeretném, ha elmesélnéd.
Még egyszer hümmentettem.
Nem tudtam, mit tegyek: nekem kellene-e Julit hívnom, hogy akkor most készen állok, ráérek álmot mesélni. Vajon udvariatlan vagyok, ha nem jelentkezem,
vagy tolakodó, ha igen. Az efféle ügyekben nehezen igazodom el.
Juli megoldotta a feladatot, amikor a következő nap megint telefonált.
Most jó?, ennyit kérdezett.
Most jó, mondtam.
Annyit előrebocsátottam, hogy az álommal kapcsolatban semmi rosszra ne
gondoljon, ám ha a teljes igazságot óhajtja hallani, nos, készüljön fel rá… kerestem a jó szót, végül is azt böktem ki: amit álmodtam, bizalmas.
Juli azt felelte, minden álom bizalmas. És külön kér, mindent úgy mondjak el,
ahogy láttam és ahogy hallottam.
Amikor az álom végére értem, csönd lett. Körülbelül öt másodpercig tarthatott. Aztán Juli azt mondta: Köszönöm. És letette.
A változatosság kedvéért három nappal később Sándorral futottam össze,
most nem a bankban, hanem a postán. Nagyjából ugyanaz a beszélgetés zajlott le
köztünk, mint korábban Julival, azzal a nem csekély különbséggel, hogy neki valamiért nem említettem, hogy álmodtam vele (is). Érdeklődtünk egymás családi
hogyléte után, s egyedüli gyengeségem az volt, hogy külön megkérdeztem, hogy
s mint van Juli. Sándor röviden azt válaszolta, jól van. A búcsúzásnál biztosítottuk

2004. november

25

egymást, hogy össze fogunk jönni, mert disznóság, hogy lassacskán évek telnek el
anélkül, hogy leülnénk egy jót beszélgetni.
A Sándorral való találkozásom utáni napon Juli felhívott.
Megkérdezte, nem zavar-e?
Nem, nem zavar, mondtam, pedig, ha nem is eredendő zavarásképp, de valahol belül, nagyképűen úgy is fogalmazhatnék: mélyen, igenis zavart.
Honnan tudtad?, szegezte nekem az újabb kérdést Juli.
Micsodát?, tettettem magamat, holott azonnal tudtam, mi az, amit még előbb
tudtam.
Mindent.
Mindent?
Igen. Hogy Sándor…
Nem tudtam.
Hát most már tudod, és elvékonyodott a hangja. Nem tudom, sírt-e, Juli nem
volt olyan sírós fajta.
Most se köszönt el, csak letette. Úgy éreztem, nem kell lelkiismeret furdalásom legyen. Nem én álmodtam előre, hogy Sándor ott hagyja Julit (és mellesleg,
az álmomban, engem is, azaz kettesben Julival) és valaki mást karol át az utca
forgatagában. Azért sem kell kétségek kínozzanak, amiért mindezt elmeséltem
Julinak, hiszen ő kérte. Nem hiheti egy – végül is – idegen ember álma bármilyen módon is irányíthatja az életüket, akár csak azt, hogy ettől az álombéli tudástól világosodott meg a valóságban is, és jött rá Sándor… hát milyére… eltévelyedést akartam mondani, de nem vagyok benne biztos, állíthatok-e ilyesmit.
A következő napokban sokat gondoltam Julira. Nem a mostani Julira, akivel
ilyen álomfejtésbe keveredtem, hadd higgyem azt, önhibámon (s pláne az ő hibáján) kívül. A régi Juli járt az eszemben, akivel hosszú évekig minden nap találkoztam. Aki mint nő (illetve – tán jobb különválasztani –, mint emberi természet) hol tetszett, hol nem, s a leginkább közömbös volt a számomra, főképp
azután, hogy egy pár lettek Sándorral.
Vajon, mégis, az az álombéli mozdulata, a vállamra hajtott feje hol gyökerezik
bennem? Soha semmi efféle nem történt, és úgy tudom, nem is ábrándoztam efféléről Julit illetően, se többről, de még kevesebbről se – ha az a „valami” ugyan
lehet a fej-odahajtásnál kevesebb. Hát persze, hogy lehet: egy nézés, egy szemlesütés.
Jobb inkább nem boncolgatni, mi kevés, mi sok.
Aztán megint volt egy álmom.
Vagyis… nagyon fura. Nem kínzó módon, de fura.

26

tiszatáj

Felébredtem, és nem emlékeztem semmire. Holott tudtam, és ez most valódi,
egzakt tudás volt, hogy Juliról álmodtam. De semmi nem maradt meg belőle. Ha
erre gondoltam, erre az álom-lyukra, olyasmit láttam, mint a törökösen készített
kávé alján maradó sűrű, fekete zacc. Amire nem lehet azt mondani, hogy semmi,
és mégis az.
Jut eszembe, nem kávézaccból szoktak jósolni a kuruzslók?
Igen, telefonált Juli.
Megkérdezte azt, amitől, úgy látszik, tartottam, mert amint megkérdezte, rádöbbentem: igen, ettől tartottam.
Azt kérdezte: Ha már valósággá lett az álmod, nem kellene minden pillanatát
igazzá tenni?
Ugyanaz a hang, ami ott, a bankban elkottyantotta az álmot, most néma maradt. De Juli nem azért hívott fel, hogy hallgassunk nagyokat.
Tudod, hogy a válladra hajtom a fejemet hátulról és a gallér mögött a tarkódat
megborzolja a hajam.
Annyit tudtam csak kipréselni magamból: Igen. Azt már nem tudtam hozzátenni: Emlékszem.
Juli sóhajtott egyet, úgy mondta, a kieresztett levegővel: Ennyi jár nekünk.
Azért mert olyan tisztességesek vagyunk, hogy csak álmodni merünk.
Egy pillanatra ő is elhallgatott, tán várta, feleljek valamit. De nem jutott
eszembe semmi.
Ha már az álmot én szállítottam, neki kellett kitalálnia, mi történjen a valóságban.
Ezt mondta: Várjuk meg, míg megint találkozunk, mintegy véletlenül. Mi
úgyis tudni fogjuk, az nem lesz véletlen.
És megszakította a vonalat.

2004. november

27

ORCSIK ROLAND

Görögországi töredékek
„… mint aki elfelejti, hová visz az útja”

(a láthatatlan történet)
Az Olümposz hófoltos
csúcsai átdöfik a felhőket,
s akár a titánok,
az elérhetetlen eget ostromolják.
A több millió éves palotát
természetesen istenek lakják,
ahol láthatatlan történetü(n)ket szövik,
melyben nem morzsaként
veszek el,
mint a nagyvárosokban.
Magamba szívom a hegy látványát,
távolságát, tágasságát,
s akár a part menti házak
vagy lábam alatt
a homokszemek,
beleolvadok a tájba,
a tájkép napfényes fohászába –

(Hérakleitosz I.)
Odafönn a hegycsúcsokon,
mint egy mesében,
örökké tart a tél,
idelenn nyár van,
múlandó,
ám a kettő összeér,
mert az éli ennek halálát,
ez pedig annak halhatatlanságát –

28

tiszatáj
(költemény)
Ha itt minden csupa költészet,
akkor nem meglepő,
hogy csak a költészetről szóló
vers beszélhet hitelesen e tájról,
de csak a tájról,
mert homéroszi görögség,
ahogyan tolsztoji emberiség,
nincsen,
s talán nem is volt,
csak a költeményekben –

(száműzött istenek)
Az itten élő emberek és kóbor kutyák
közt a legszembetűnőbb
különbség,
hogy az utóbbiak nemcsak
délután 1-től 6-ig,
hanem reggeltől estig sziesztáznak,
születéstől halálig,
mint valami halandó, Olümposzról
száműzött istenek;
hontalanok, de nem idegenek –

2004. november

29

CSIKI LÁSZLÓ

Kemsei Istvánnak,
koronként változó ritmusban
Hogyha hatvan: hatvan.
Ha húsz, akkor húsz.
Ugyanaz a katlan –
és se púder, se rúzs…
Fel- s megfoghatatlan,
mikor a húsz hatvan,
de a hatvan húsz.
És ezer alakban!
Ki a ritmust ismeri,
a versét, az életét,
hogy pokoli, hogy isteni,
szép semmi csak, de nem elég,
szarral, malaszttal teli –
tudja ezt mind Kemsei,
tudja, ez fél-semmi még,
csupán csak mesebeli.
Ki férfinak született,
szelídnek, keménynek,
tudja, mi a becsület
s az evilági bérlet,
és bár ez a föld süket,
két ütem közt egy szünet,
abban a teljes élet
–––––––––––

*

(Folyt. köv.)
*

Itt „az édes méreg” (avagy halálos?) állt volna. Adta magát, ahogy a dolog egyre komolyabbá vált.
De későbbre halasztottam. A gondolatjelek (?) fölé bármi más írható, akár egy űrlapra. Szerintem
így reménykeltőnek hatnak. (2004. szeptember)

30

tiszatáj

KÁNTOR ZSOLT

Jézus Krisztus Szarvason
dióhéjakat úsztattam a Körös-holtág
arborétumi kanyarjánál
kis cetlikre igeverseket másoltam
a nemes ember nemes dolgokat tervez
és azokban meg is marad
aki benne hisz az nem fut
lerontván minden okoskodást és magaslatot
ami Isten ismerete ellen emeltetett
foglyul ejtvén minden elképzelést
ami engedelmességet szül az Úrnak
szóval papírgombócokká gyűrtem
e kis idézetegyüttest
és minden egyes héjba egy-egy igevers került
így utaztak a szellemi áldások
ahová épp a Szentlélek vitte őket –
Joel szomszéd telke/mólója előtt
odakoccantak a kövekhez
ahol egy vakációzó kisfiú lubickolt
odakiáltottam neki nézd meg mi van bennük!
Jancsika elkapott egy hajót és bontogatni kezdte
a papírgalacsint : te már az Úr áldott
embere vagy – mondta neki a dióhéj
erre összegyűjtötte az összes csónakot
és mosolyogva integetett
te is ahhoz imádkozol akihez én – kérdezte
igen Jézus Krisztushoz –
akkor ez az egész város megmenekült

2004. november

31

Isten szelleme van itt
(IMA-MINTA)

Isten szelleme van itt, betölti a gondolatokat, ujjong
az elme, öröm árad az agysejtekre, gyógyító kenet. Nárdus
kenőcs és alabástrom illata száll, extázisban fürdik az emberi
fej, a szív repes, a lélek boldog. Isten szelleme megelevenít,
újra képessé tesz a jókedvre. Jézus Krisztust, az Isten egyszülött fiát dicsőíti a kéz, a láb, a hegedű, a dob, a hárfa és a
trombita. Jézus vére folyik végig rajtunk, mint drága olaj, megtisztít minden rossztól, eltünteti a bűnt az életünkből.
Tapsoljatok folyók, boruljatok le hegyek, itt a Dicsőség Ura
Közöttünk! Táncoljatok őzikék, mókusok, itt a Bárány ! Zengedezz
hozsánnát, Erdő, Rét, itt a Menny Királya!

A reménység foglyai
(ZAK. 9. 12.)

Abban az időben lesz az, hogy tízen könyörögnek
egyszerre, hadd menjenek veled, hadd kísérjenek el
oda, ahova utad visz, mert tudni fogják, rajtad van a
kenet. Nem érheti baj, aki Hozzád csatlakozik. Ahol Te
vagy, ott ifjakat tesz virágzóvá a gabona és leányokat
gyógyít meg a must. A gerlicéid lelkét nem adod a
fenevadnak. És uralkodsz tengertől tengerig, folyók
tapsolnak jöttöd örömére. A legdrágább olajjal kensz
meg bennünket, a Te felkentjeidet, végigfolyik rajtunk
dicsőséged és bevon. Mint a reggeli harmat Sion
hegyén, úgy lepi el életünk dolgait szent jelenléted.

32

tiszatáj
Olyan lesz Júda háza, mint a harcra felékesített ló.
Híveid ragyognak, mint a korona kövei.
Szemeid átpillantják az egész földet.
Tied legyen minden áldás.
Makulátlan, szeplőtelen és feddhetetlen vagy.
Te adsz mindent, ami jó.

2004. november

33

J ÓKAI ANNA

„Nézem a sötétséget,
de látom a csillagokat” *
FEKETE ISTVÁN HAZATÉRT

Nem szükséges ahhoz kerek évforduló, hogy Fekete István hamvait újratemessük. Az történik ezen a későnyári napon, aminek éppen ideje volt megtörténni… Hiszen Fekete István mindig ide vágyott: a szülői földbe, Gölle kedves, meghitt tájára. Természetétől idegen
a nagyváros nyüzsgése, a protokoll látszat-csillogása; amit életében került és oly kevésre
becsült, halálában sem kívánta. Szellemi tartozásunkat rójuk le, amikor síremlékét Gölle
csendes temetőjében állítjuk fel újra, porait itt őrizzük. De azt is tudjuk: az író utóélete elsősorban műveiben virágzik: miközben elhelyezzük a kegyelet koszorúit a sírnál, őt magát,
örök-élőként, a szívünkben őrizzük tovább… Hiszem, nincs olyan olvasó magyar ember,
aki a könyveit ne ismerné, aki kapásból ne tudna említeni egy-egy jellegzetes regényfigurát… Különös írósors az övé: régi, többmilliós olvasótábora végig kitartott mellette, új és
új generációk fedezték fel, s könyvei idősnek, középkorúnak, gyermeknek egyaránt sokat
jelentenek mind a mai napig – a hivatalosság pedig részben a sznobéria, de legnagyobb
részt a politikai akarat képviseletében, folyamatosan igyekezett értékeit kisebbíteni. Nagy
népszerűség és mégis valamiféle kizártság kísérte végig az életét. A Zsellérek c. regény, az
ötvenes évek indexre tett tiltott olvasmánya a figyelmes utókornak magyarázattal szolgálhat erre a fájdalmas ellentmondásra. Fekete István úgy ítéli el az erőszakos, gyilkosságba
torkolló bolsevik kezdeményeket, a Tanácsköztársaság terrorját, hogy az akkori fennálló
társadalmi igazságtalanságokat sem eszményíti. Minden szeretete a föld kétkezi embereié,
akik tudásukkal és a tudást gyakorlati tevékenységgé alakító képességükkel megújíthatják
Magyarországot… Elítéli a szélhámosokat, a születési kiváltságaikból hasznot húzókat, illúzió nélkül láttatja a háború borzalmait, a felelőtlen játszadozók gyufa-játékát, amiből
aztán világégés kerekedik. De világosan megüzeni: a rosszat egy másik rosszal nem lehet
legyőzni, csak az egymás sorsában osztozó, Krisztus-alapú szeretet bírhatja le a gonoszt.
A Zsellérek parasztivadéka diplomásként is hazatér a falujába, s a közösség javára fordítja
a tudását. A mai Magyarország felkapaszkodott, uborkafára mászott konjunktúralovagjainak is szól az intelem: hazánk fennmaradása szüntelen erkölcsi megújulással függ össze!
Egyik kései novellájában ír arról Fekete István, hogy az aratás optimális ideje: amikor
a gabona a viaszérés stádiumában van, amikor már megérett a szem, de még nem pereg ki
a kelyhéből, nem szóródik széjjel… Az ő alkotó, teremtő ereje is ilyen volt: éppen idejében
gyűjtötte be és tette közkinccsé Isten adományát, a szellemi búzaszemeket – a műveit –,
*

Elhangzott 2004. aug. 14-én Göllén, az író újratemetése alkalmával.

34

tiszatáj

amelyekből a befogadó ember megsütheti tápláló szellemi kenyerét. Páratlan teljesítmény: állatalakjaiban az emberi tulajdonságok sűrítve jelennek meg, olyan megelevenítő
erővel, hogy mi magunk kezdünk élni a történetben, mi vagyunk a mogorva, bizalmatlan
vidra (Lutra) a lelkes-szorgos puli (Bogáncs), a komoly-komor bagoly (Uhu), vagy éppen
a magányosságát őrző gólya (Kele). S még a róka sem elvetemült, sematikus ravaszdi, neki
is megvan a természettől kijelölt szentsége. (Vuk) Micsoda üdítő ajándék a Pókemberek,
Batmanek, Dragon-hősök szünetében a Tüskevár, a Téli berek… Ifjúsági író? Mindenki
írója, aki a csaknem elgépiesedett, kiüresedett századunkban még őriz magában valami
természetközelit, romlatlant, végső soron: Isten-közelit. Ember és táj nála rokonok, epikáján végigvonulnak az évszakok: a tavasz rügyfakasztó várakozása, a nyár érlelő heve, az
ősz betakarító gondossága, a tél méltóságos nyugalma… Fekete Istvánt jó olvasni. Megkönnyebbedik a lelkünk. Optimizmusa nem giccses, rózsásra lakkozó hazugság-optimizmus: keletkezés és elmúlás harcában azonban mindig a keletkező, a mindig újra-keletkező, a mag önfeladása árán megvalósuló sarjadás a legfontosabb; az élet primátusa
a halál felett. Melankólia és remény: együtt adják a varázst.
Fekete István kegyelemként kapta, s ön-munkával tette még teljesebbé a tehetségét.
Tudta, amit a kor írói közül sokan elfelejtettek, hogy a művész elsősorban hírhozó, Isten
követe – kapocs a szenvedő, sóvárgó, kereső emberiség és a létbe-emelő, rá várakozó istenség között. Fekete István minden sorát Isten lehellete konzerválja.
Hamvas Béla írja: vannak írók, akik haláluk előtt öt perccel még nagyon fontosnak
tűnnek, s haláluk után öt perccel már nincsenek sehol. S vannak olyanok, akik akár száz
évig várakoznak a haláluk után, amíg aztán teljes fényükben felragyognak… Fekete Istvánt
sem temette el a halál. Mi sem pusztán temetjük Őt a mai napon, hanem szimbólumot
emelünk neki. Az örök élet szimbólumát, csontjai felett, itt, a csöndes göllei földben,
a szép Somogyban.
„Nézem a sötétséget, de látom a csillagokat” – ő írta, ő hagyta ránk ezt a gondolatot.
Erre biztat minket, minden rendű és rangú jóakaratú embert. Nem lehet olyan sötét, hogy
ne keressük a felhők mögött a csillagok rezzenéstelen fényességét…
Nyugodjanak békében a csontjai – de lelke igenis járjon közöttünk, nyugtalanítóan,
termékenyítően és vigasztalóan.

2004. november

35

TANDORI DEZSŐ

„Menj, dobogtasd meg szíved”
ÚJABB M ONTAIGNE XXI. FELÉ

Egy mód
Megmondjam, az író milyesmi? Olyasmi, hogy vegyünk két embert a környezetéből. Ők
sok mindenért tisztelik egymást, nem mondom azt, hogy „sőt”, nem, annyira nem, de más
dolgokban – talán kölcsönös – kifogásaik is vannak, vannak ilyen jeleik egymás iránt.
Mármost igaz az is, hogy az író mondatokat ír, mert épp elegendő példa mutatja ezt mostanság mifelénk, mostanság, hogy Virginia Woolf munkái nagyobb bőségben megjelennek. S ha igaz ez, akkor az író megelégedhetnék ennyivel: én ezt a mondatot például így
alakítottam, sőt. Így, hogy betoldottam, folytatásnak vettem a „vannak ilyenjeik egymás
iránt”-ot. Mert egyrészt a gondolatritmusos ismétlés. Másfelől a „milyesmi”-re az „ilyenjeik”. Csak épp magam nem állnék meg az író ilyetén meghatározásánál.
Ha nem harcosan állítja valaki, hogy az író = a mondat, a nyelv, főleg ha rengeteg
mindennel rögvest ellene nem mond emez állításának, nekünk sincs okunk kifogásolni őt.
Meghazudtolja azonban az „az író = a mondat, a nyelv” állítás, ha épp a mondat-nyelvszerűségű írónál mégis oly fontos, nyilvánvaló, miről ír, azzal van benne a közmegegyezésben, a „diskurzusban” (hm, elfogadom e szót, mint a magas gyógyszerárakat, de nem
akarom hallani összegét, ahogy a téli villanyszámláét sem, legföljebb kiegészítem a minálunk itt a befizetést végző illető ebbéli kasszáját! de meg ne tudjam), együtt ezzel a kánonban. Mert ez, mi más lenne, ha nem ez, a kánon, s bár nem tudjuk, kiken múlik, kinekminek a közmegegyeződése a kánon (jaj, ha hiú létét magam is támasztom emez okfejtésemmel! negligálnám! az író az is, aki a kánont negligálhatja, a főszerkesztő, szerkesztő,
kritikus, történész, esztéta, előadó stb., sikerre törő író a kánont nyilván nem hagyhatja figyelmen kívül). De mást ígértem.
Azt, füstmilánosan fonva itt nem a mondatot, hanem a mondatnál igenis többet, hogy
megmondom, milyesmi az író. S két illetőnél már tartottunk is ekképp.
Az író az, hogy – ez egy tarthatatlan mondat lesz, formai mód, mégis „egy mód”– van
ez a két illető. Persze, már ez is elegendő határozás lenne. Nyilván olvassák ezek ketten az
írót annyira-amennyire, az átlagosnál jobban, messze így. S egymással nem mindenben
harmonizálnak. Fene tudja, hogyan s mit. Bajuk sincs egymással. Tisztelik egymást, kölcsönösen jelesre tartják a másik érdemeit. No. Az író olyasmi, hogy két ilyen, egymással
nem harmonizáló, ám az íróval kapcsolatban lévő illető kb. ugyanazt mondja az íróról. Pl.
hogy a pakliból minden lapot elemeznek, csak – megnevezik! – egy magas, igen magas
értékű lapot nem. Mondjuk, négy ilyen lap van a pakliban, mondja szerényen az író,
ő esetleg a pikk király vagy a treff ász, s ezt a lapot nem elemzik. Az író, a szellem tehát

36

tiszatáj

olyasmi, hogy – isten tudja! – meg lehet egyezni felőle a különben annyira különböző illetőknek. És akkor nem is mondtam a poént: „Öcsi, bár te nem vagy semmiképp se a szív
király, na, a kör ász, menj, próbáld megdobogtatni szíved, ne ezeken vackolj örökké, ne
ezekkel, ne, hogy ezekkel folyton vackolódsz, az legyen.” Ez feltétlenül egy karakterisztikus mondat megint, ugye? Formája mennyiben határozza meg tartalmát?
Jó, hát az írók se annyiban szokták, hogy „rohadna meg már az egész micsoda!” – vagy
hogy „ó, beh csodás!”
Helyben és tovább
Helyben járunk-e, kell kérdeznie a XXI. századi Montaigne-kandidátusnak, ki is szíve valamiféle megdobogtatásából (megdobogott? sem?) hazatért, s folytatja ezt, helyben-e, ha
már-már a tudathasadtságig vagyunk megannyi dolgunkban kétfélék, kétfélén határozni
készek, merő ellentmondás, mint Rilke így, csak épp nem „gyönyörűség”, mert hogy ez
nem az!?
Helyben járunk-e azzal, hogy végsőkig önellentmondásos mindenféle döntési lehetőségünk? Menjünk vagy maradjunk? Tegyük, ne tegyük. S egyképp, érezzük így, egyképp
volna lehetséges mindkettő. Kedvenc szavunk itt: sőt. Minden az egyik megoldás mellett
szól. Ám cselekedjünk így. Ám cselekednénk. De akkor azonnal elkezdenek más mindenek
a másik megoldás mellett szólni.
Amikor geometriainak, végtelenesnek, halmazosnak látszó amatőr, írói elemzésekre
kényszerültem (belülről; Merengés és Vezérlés, de jó cím lett volna ide, most már mindegy, magunk tiltakozunk általján: „Ne mindenre J. A.-t!” ergo?), csak erről kellett – volt
muszáj – beszélnem, mert ezen merengtem így imperatíve. Azon kb., hogy van, egyrészt,
a mikróig-leosztott, vagyis az alpesi sízők a nyaktörő, látványos pályán nyaktörő, látványos
lesiklással, 130 km/h, végül három századmásodpercnyivel jobb időt érnek el, mint társuk, vagy öt századdal jobbat, rosszabbat, s ez adja helyezésüket, sikerüket, nagyságukat.
A bobosok, szánkósok, szkeletonosok még ezredmásodpercekben is mérik a dolgot. S mégis,
íme, itt ámulunk az alpesi lesiklókon/nál, hogy az az egy ezredet közelítő időegységecske
másfél métert is jelent, igen, ki kell számolni, idő-táv stb., tehát ha (képtelenség) egymás
mellett száguldanának le a szélességében, adottságaival (verekedést elkerülendő, mert
egyetlen páros se érne le akkor) egyetlen embert tűrő-bíró pályán, lenne jól látható különbség. Itt ámulunk, s nem az országúti kerékpárosok, mondjuk 257 km-es szakaszának
hajrájánál, ahol 6 óra 11 perc 48 másodperc alatt futnak be (talán itt tizedeket etc. nem
mérnek azért), és a kerék gumijának vastagsága csak az a távolság, mely az elsőt a másodiktól elválasztja. De együtt jönnek!!!
Ez nekünk a lényeg. Megvan „Egyetlen Minden”. A mezőny. Az élboly. Vagy ha ketten
maradnak így, hárman: vannak ketten, hárman. Látjuk a történést. Ha Eberharter, Raich,
Maier stb. összesen 4 századmásodpercnyire van egymástól, hitetlenkedünk. Hogy lehet
az, hogy volt 5 kanyar (sok lesikló panaszkodik is: 3 kanyar elegendő! ez nem óriás műlesiklás! ez lesiklás! de hagyjuk), volt három elfogadható, jó eredményt ígérő nyom, vonalvezetés, volt a telejegesedő pálya lassan, voltak a „bordák”, tehát a talajegyenetlenségek, melyek „megdobják” a sízőt. S a többi. És ebből kijön 1:57,87, 1:57,90, 1:57,92 mint
idő. Nem látjuk, hogy ez egy méter, egy-hetven stb. Ahogy a kerékpárosoknál látjuk. Mert
egymás ellen mennek a pályán. Egyidejűség van.

2004. november

37

Kicsi, nagy, vegyes. Nem pedig „Több Minden”. A több minden nekünk kevesebb, mint
a minden (az egy minden). Amikor döntenünk kell, az egyik megoldás az Eberharter,
a másik a Raich, a harmadik a Maier. Nincs egy-mezőnyben, egy-országúton a magunk
két vagy három döntési lehetősége. Csodálatos ily szempontból az ifjúkor, az ifjúság! Egyszerre van vágy, törekvés, semmittevés, természet, ezen belül társas érzület, páros érzület,
gerjedelem stb. Hogy szépen mondjam. Sok évtized múltán, már akinél, ezekből külön
dolgok lesznek. A Lazio és a Schalke futballcsapata, Pantani kerékpáros halála, a londoni
maraton befutója, egy zsoké és egy ló stb. Nincs többé hasadás nélkül az, hogy valaki szerelmesét – pláne közben a másik ember szerelmesét – vállán átkarolva nézi a versenypálya mögött felkelő holdat, vagy az albergóban ott a borjuk-sílécük, és ők is szerelmesen
száguldanak le, miközben odahaza, ahol élnek, visszavárja őket jól fizetett állásuk, vagy
még csak pompás ösztöndíjuk, sőt egymást is hamarost elhagyják, és új célok felé sietnek.
Hasadtság, habozás nélkül. Rikkantgatnak, ők a Maier, a Raich, a Kosztakova, az Ivica!
Ők. Osztatlan.
Egy-mindenek ők.
Kezdetben…
…az irodalom is az
Vagyis az volt. Az írás. Ha van „élet+irodalom”, és egy Egy Minden (hol kicsivel írom, hol
naggyal, engedtessék!). Alkonyfényben bringázott, motorozott be a csoport a célba. Még
Valentino Rossi harca Biaggival a motoros GP-pályán, Schumacheréké, az is Egy Minden.
Az íróké olyan, mint az alpesi sízőké. Egymástól függetlenül, más időkben, netán más talajviszonyok stb. közt száguldanak le… de ezt már mondtuk. A hasadtság, mely az olyan
íróban, amilyen e sorok szerzője, törvényszerűen adódik: törvényszerűen adódik. Ezt kell,
megmosolyogtatóan bár, mondanunk. Mert nem az van ám, hogy élet+irodalom = Egy
Minden, s ettől annál zártabb egység a dolog, már dehogy! A maga bomlasztó elemeit az
élet is, az irodalom is „beviszi” a kapcsolatba, s nem sok időt jósolhatunk a frigynek. Holott, boldogra-boldogtalanra, az ilyen „élet+irodalom” léleknél (szellemnél etc.) a dolog
nem is képzelhető másként. Csak hogy így van. Ha van. S akkor?
Akkor: ha valami élet-módot (például hogy az illető, bár ilyet kimondani nem szabad!)
furcsálkodás fogad, ha már-már megütköztetőnek minősíttetik, nem is merem folytatni,
mi minden éri az élet-mód vivőjének fejét, emez élet-vitelért, logikus, hogy irodalma sem
lehet „a helyén”. Hiszen egy itt a „minden”. Nála egy. Nem absztrakt elszigeteltségben
siklanak le a sízők (na kösz, konkrét azért az!), hanem esetleg nizzai külnegyedeken, üres
gyárkerületeken át, másutt pálmafák alatt, zúgópatakok támfalainak élén kialakított szerpentines országúton vágtat a mezőny, mely akkori Egy Minden, ha némelyek belőle már
annyira leszakadtak, baleset miatt, vagy mert a hegyet nem bírják, vagy ki tudja, hogy
holnap nem is indulhatnak.
Az élet+irodalom egy-mindenét élő-csináló író ezért válik egy idő múlva épp saját
következetessége folytán hasadtabbá, hasadttá. Kérnek tőle valamit? Ah, ő ezt egyszer
másnak már elutasította, sőt többeknek. De aki kéri a dolgot, úgy érzi, ő, a kérő, más.
Ő egyetlen, egyedi, mindenki-feletti eset. Hm. Az élet+irodalom figura balhéba keveredik.
Mert igaz valóján nem tehet mást: csakis „elutasító” lehet. És így tovább. Nem megyek el,
nem adom oda, nem szereplek többé, nem utazom, még jó, ha vannak olyan belső paran-

38

tiszatáj

csok, külsők, hogy nem ehetem zsíros deszkát, nem ihatom a magam napi bormennyiségét, sört helyette, azt se, mert kihíztam minden nadrágot! Még jók az ilyen egyszerűbb
esetek.
Ha valaki megkérdené
Igen, ezt (valahogy ezt): „És most akkor ez neked így jó? Így jó ez neked?” Értsd, ez dobogtatja meg a szívedet? Hát nem, persze, nem. Az ilyen élet+irodalom a végső következetességében eléggé szívhűtött állapot. Bizony az, eléggé.
S feledvén, mit is akartunk mondani, magát az írást itt bevégezzük. Megyünk, összeszedni mégis az út során elhullajtott „sok minden dobbanást”, kotrunk jegyzeteink közt,
azaz visszafelé haladva felszámoljuk a firkamennyiséget, hogy egy ponton, mert az írás
szegény terjedelme többet mégsem bír, ezt is abbahagyjuk.
Ezt a matériánkat nevezzük így: „Tőrmellék”. Mindig is ezt tettük. A puszta tőr, hát
képzavar, nem szívdobbanás ez itt mind? Vagy nem találja el a szívet, nem szúrjuk szíven
magunkat a megállapításainkkal, töprengéseinkkel, nem, s inkább a szívenszúrtság forgácsa az, amit jegyezgettünk. Mintha a Szalmabábu, vagy kicsoda, likes mellkasa-zsákjából
dőlne a forgács, a szliács. Tehát, innen:
Tőrmellékek
A legfőbb lenne ez: már jókor szálljon el bizalmad. Igen ám, de a kapcsolat dologi is. Mindent nem hagyhatsz abba. (Nem kommentálom a szavak használatát. Ld. „minden”.)
Felírtam: „Mindent tőlem akarnak.” Ez badarság. Csak összejött: hét teljesíthetetlen
kérés, ebben öt kellemetlenség, három döntéskényszer… jött, mondom, négy nap alatt.
S ezért estem ily túlzásba: mondtam valakinek: jó lesz a nyár, mert reggel, ha az utcán járok… most… Sötét van? Ezt kérdezte a másik fél. Nevettem. Nem. Fél kilenc tájt, mikor
igenis világos van már, minden más ember is ott jár az utcán. Hm. Tarthatatlan mondás
a részemről: hogy „és zavarások ők nekem, zavarnak”. S mégis ez az érzet. Mely az
élet+irodalom érzületéből (az érzület a gyűjtőbb fogalom!) adódik.
Sajnos, az utolsó napokban elég sok – és súlyos – kellemetlenség volt (itt, irodalom),
és nemcsak érintőleges. Előjött a kérdés, kérdésem: így hogyan érdemes élnem? mennyiben? Lásd a zen satori. De nem is csak ily nyugalom. Eleve hogy ennyi idő után… egy különlegesen nehéz év után… sikeresnek mondható év után.
Hanem emez év, a Sakk Utáni Év, az a „Mi lesz a 65. mező?” éve hogyan volt sikeres?
Maradtak a nagy munkákért az igen alacsony bérek (honorárium). Maradtak a megfalsuló
munkatársi viszonyok. (Nagy munka – különösen nagy falsum. S ezek más mód folytatódnak.) Maradtak a – tisztelet a kivételeknek – megbízhatatlan kiadók, ily viszonyok.
Huzavona itt-ott a publikációkkal. (Holott, mint Déry aposztrofálná, „írónk” így igazán
nem panaszkodhat.) Szerencse volt-e, majdnem-tragédia a tűzoltóautó? Mely keresztülment volna rajtam, ha az általam „meghatározott” irányról így letért, s magam nem értem
el elhatározásomtól, csak fizikailag voltam lassú alája lépni? Nem itt jövök-e én is a képbe?
Nem túl sokat akarnék meghatározni?
Nem túl sokat akarnék. Határozottan nem.

2004. november

39

És jött, átnyúlva a fura 66-os évbe annak állagossága, hogy mégis „nánon”. Ennek
szerteágazó megfelelői. Az ebből tovább alakuló – mint kémcsőben a vegyszer szemcséje,
„kivirágzó” – bonyodalmak. Vagy csak kényszerű ráismerések. Kivirágzik a vegyszer
szemcséje: el sem tagadhatom magam elől, hogy ilyen ő. Eljött, hogy le kellett írnom ezt
a király–ász-hasonlatot, hallomás alapján, hogy ki kellett, tessék, ez és ez az írás engem
meghamisít, elbagatellizál (kell itt az „el”?), honnan „el”, egyébként? És máris benne vagyunk a Sok Minden kontinuumban, melynél az Egy Minden akkor is jobb, ha tolongást
jelent az országúton mint pályán.
Franc se vonult el, mondom a legelején említett egyik – a közelebbi – illetőnek. Mindenütt próbálkozom ma is. De vannak, akikkel csak a Legyek, a Gyűrűk, a Szögletzászlók,
a Sarki Balesetek Urának kérdéseiről lehet beszélni. „Milyen világvárosias kis trafik”,
mondom egy így felfedezett boltocskában. S helyettesíti nekem ez a csekély üzlet a világvárosok tényleges megfelelőit. Sőt. Donát névre hallgató kis medvémmel, kit ott vettem az
újra-cigi mellett (újra cigi! tarthatok valahol! a bort kirúgtam, a sör el, a sört könnyen,
magával a sörrel, mert még jobban hizlal, sokba kerül, cipelni kell, és egyáltalán, és a sör
után, a semmi intervallumban kell a cigi; és milyen ihletett-lófogadói ösztönnel, már ha
épp ihletetten fogadtam lovat, akkor voltam ilyen, szúrtam ki a kirakatban a Peter Stuyvesant-t, bevezető áron van újra! a kis trafik, nem messze a piacaim egyikétől, s a háztól,
hol apám meghalt), Donátomat meg is mutattam a köv. helyen. Igenis akarok kapcsolatokat tartani.
De csak akarnék. Röviden ez.
Én csak, jegyeztem fel, mondtam a magamét, írtam a magamét, nem olvasták, aztán
csodálkoznak, mikor kiderül, az „élet” rész nálam ez, s része annak, hogy „irodalom”.
Akikre ez áll, nagyon áll!
Bár igaz: olyan életet élek, melyet nagyobb létszámmal nem „érthetnék”. S ha ez az állapot rossz is nekem, még mindig jobb, mint ha magyarázni kezdem, s akkor kezdek igazán süllyedni. Mondat: nem kell mondani, hova. „Mélybe, mocsárba” stb. De mondatkérdés ez? Csak kérdem. Minden szándék nélkül.
Egy eset, a mostani két kellemetlenből: ama pillanatban mondom ezt, amikor épp engedtem. (Még nem dőlt el.) „Ha nem engedtem volna, most magamtól viszolyognék, anynyira viszolyogtató volt, amennyire te nem és nem engedtél.” Viszolyogtató? Csak emberi,
érthető. Viszont: megértem – s akkortól már én nem engedek. Ez is fura.
Élet-módom esszenciája, ha van: a konkrét esetekben, ha már odáig jut, nem érthető,
nem megértethető stb.
Ma, február 18-án halt meg életkori rekorder mezei verebünk, Rudi. 14 és fél évnél is
többet élt nálunk.
Ma kilenc éve halt meg, 10 és fél évesen, veréb zojónk, szegény Mokkánk. Aki hozta
hozzánk, találója, megmentője, öngyilkos lett. Két madaras ismerősünk is öngyilkos lett,
mondja mellettem „az egyik illető” (közelim).
Csodás délután lett volna e tegnapi, e „ma”. Ha belejön egy telefon. Valami rólam szóló
írás korrekt, udvarias, mégis rémes megvitatása.
Ha rajtam nem követelnek semmit (nem ismernek, azért!), én sem követelem másokon, hogy ismernének (ismerjenek). Nem én.

40

tiszatáj

Nincs jobb, mint a furcsa bevezetőárú (hosszú úval!), botlós küszöbű állapotoknál, ha
kezdeti nehézségekkel bár, állandósult a dolog úgy, ahogy létezhető, ahogy kölcsönösen
élhető, a kapcsolat gyakorolható. (Nem jár estre, előadásra, dedikálni, de nem utazik, múzeumba se jár, éttermekbe se, kirándulni, nem jár a Dunára stb.) Ennek nem a „nem és
nem!” a lényege, hanem ha „igen” ez, ha „nem”, ha „zen satori”, ha kényszerekből (is) kialakult mód, a lényege, ha van az: harmonikus az élet-mód, az élet+irodalom.
Nekem ez a dolgodnak része, de nekem az életem része. Te kérsz valamit, én nem akarom, nem „bírom” adni, azt tudod, dolgod csorba lesz, de lásd e, csak az, hogy erről egy
órája telefonálunk, már ennyi és most, már visszavet ez, ennyi, csak a jegyzeteléstől is, tehát a dolgomban, eleve megcsalom az életemet, mert ha másnak nem, hát neked se, és ez
már a több-minden szerencsétlen teste, az ő mindene = neki a „minden”, az én mindenem
az nekem a „minden” stb.
Végül valahogy lesz.
De a kis trafikba nem tudok úgy menni akkor, hogy megdobbantsam szívem. Csak akkor, ha ezek a „minden-kérdések” tisztázódtak.
Kérdések csak úgy tisztázódhatnak, ha nincsenek.
De mindig lesz az egyik európai államelnök stb. számára három másik, amelyik szerinte jogalap nélkül ül össze, szövetkezik, dönt. És valamelyik „igazi” lesiklónak túl sok,
a másiknak túl kevés lesz a kanyar az egyik vagy a másik pályán, és e hasonlatokkal még
alig is mondtunk valamit.
Ha már így van több-minden (hű, egybe írtam!?), hogy összeegyeztethetetlen a két fél
kérése, követelése, régen rossz. (Minden, ami rossz, „régen” rossz. Ebben nincs frissülés,
új termés.) És ha azt mondod, erkölcsi kérdés, ne tedd meg neki se, ha a másikaknak nem
tetted meg, kórust fognak alkotni (Kafka-eset!), s együtt mondják: „De piszok ez!” Rólad
mondják. Ha a legújabb követelőnek mégis engedsz, azt mondják a többiek: „A rohadék,
neki bezzeg megtette.”
A két „fél” vicces esete, üssük el a dolgot így: „Hogyan csinált 48 órásat a 24 órás napból? Egyszerű. A nappalt éjjé, az éjt nappallá tette.” Feltéve, hogy 12-12 órásak a ráták.
Más feljegyzés: „Épp a gondolati írás jó arra, hogy ne kelljen mindenen gondolkozni
aztán. (Ne kelljen mindenre gondolni. Főleg a Nem Egyetlen Mindenre. Ó, első kötetem
címe, kit érdekel ma, ez lett volna, s így lett volna az: „Egyetlen”. Evidencia helyett lett
a habozó Hamlet. Jó?)
Érzem, milyen nehéz bárkivel „teljes körűen” beszélnem. Vigyáznom kell, hogy: azért,
mert nem tudok senkivel teljes körűen beszélni, ne higgyem, én vagyok a leginkább teljes
körű, all round, a legteljesebb körű, a legteljesebbkörű, s más képtelenségek. Fura: írni.
Ha senki nincs. Akkor lehet. S mégis: vigyázni kell, épp eközben, hova, kinek írok. Holott
sehova, senkinek. Amíg konkrétan is nem írok. Akkor megint más. Írni = nem ugyanaz!
*
Ide kellett az átúszó csillag!
A minap jelent meg rólam valami. Szerzőjéről: milyen aktuális, hogy a tragikumérzék
kihal. Hogy kihal a mások élményeinek fontossága iránti érzék. Nem az számít, hogy a két
illető közül távolibbam ennek az embernek nevét sem hallotta (én sem) eddig. De hogy
a legenyhébb meghatározás is ez: nem érintette meg irályom, írásom, az, amit írok, ezt
a valakit, aki rólam írt.

2004. november

41

Hogyan tekintik, kik róluk írnak, tárgyainkat névértéküknél fogva jelentéktelennek,
kik róluk írnak! Vége! Mert akkor baj van velem; baj lesz az egésszel; általam jön létre, révemen, ami létrejön… még ebben is (bár Kafka nem mérvadó!) az író a hibás.
Egy biztos: bármilyen is vagyok, én a „régi” vagyok. De ennek nincs érvényes igazolása. Jelenlétek mámorában etc. Azonosulások állítólagos lehetőségeiben. Inkább: maradjunk egymástól távol.
Hogy még… pardon… hogy bár még Totyi van, egy szar az életem. Aztán még ő sem
lesz. Ha ez: túl súlyos. Miért hagyom, hogy szar legyen az életem? bármeddig is? és ha
akárkit involvál is ez, miért hagyom? De – tenni? (Musil etc. irály!) Mit tegyek? Nem,
hogy mit tehetnék. Mit „tegyek”.
Nehéz, hogy „légy engedékenyebb”. – Erre: „De nem engedődik.” A lényegtelen viszonyokban a válasz. Akkor az a baj, hogy natúr nem vagy. (Nem értem e följegyzésemet.)
Igen, talán: a viszony kevesebb, mint a natúr létezés. Igen. De hogyan legyél natúr, ha valaki valamit kér tőled, nem adhatod meg… már nem natúr a létezés attól, hogy kérési kapcsolatban vagy. De milyen kapcsolatban légy? A közöny véletlenszerűségében? A (ritka)
mámor extázisának szellemcsúcsain? Stb. Mindig kérnek tőled valamit, elvárnak, s ha
mások nem te magad, mert cselekszel, úgy akarsz cselekedni, hogy megfelelj. Etc.
Ha natúr vagy, írtam tovább, akkor vagy megfelelő. Mert nincs minek megfelelni (alacsonyabb szintre szállnod nincs hogyan), mert nincs relációs tér. De ki vagyok én, mondom magamnak, ki vagy te, hogy megítéld ezt?)
„Ha vanról van szó, csak a teljes magány van.” Ez is igaz.
*
Ami a legfontosabb, muszáj némán lekínlódni. Semmi „szó”.
*
Napjaimat „itthon” is gyötrelmesen húzom le. Joggal félek, másutt végképp kínosan.
Tartalmatlanul. Nem szabad felsorolni az ürességeket. Mert hátha segítenek (itthon),
hátha ott segítenek. (A mellékes cselekvések. Iszol, újságot olvasol, befordulsz egy utcasarkon, valahol leülsz, eszel.)
Nem maradt szenvedélyed. A bio-gyógyszer sem (pl.), pedig még költeni is hajlandó
voltál rá. Kicsit fájjon valamim, az unalomnál jobb a forrósuló délutánokon, mikor azt élvezed végső menedékül, hogy jó meleg van a lakásban. Totyi már alszik, egymagad vagy.
Fájjon, de múljon el. (S ha éjszaka nem múlt el, múljon el hajnalra, holnapra, egyre a kicsinyes számítgatás. Bezzeg a „komoly” fájdalom!)
*
„Ki ismer, ki követ?” Ekkor látod, mily kicsinyesek e kérdések. Feltevésükkor. Ugyan,
hová? Honnan? Mely állagból, leosztásból? Kik közül?
Totyival minden nap rettegés. lesz-e holnap? Ezt nem lehet megmondani, elmondani,
rögzíteni. Mit követne bárki is? Mi volna racionálisan, érzelmi racionalitással is fogható
dolgod, közlendőd? Ki követhet így „a la Montaigne XXI.”, ki hiszi el neked? De nem az
elhitetés a lényeg. Ugyanígy: nem a „senki se”, az se a lényeg? Talán.
*

42

tiszatáj

Aprólékos alaposság hitelével írsz. Ha csak nagy vonalakban sem olvassák el, amennyi
mindent írtál, amit írtál, hogyan lehetne reménye, hogy bárki is követ? Követ, nem mint
hívő, de követi soraidat, megítélésre végül. Nem egyszerűbb a lesiklásért „izgulnod” akkor? Bemenni, kiemelni egy Tuborgot a hűtőből, zsebből meginnod a havas Duna-parton?
Jaj.
*
Akkor kivel miről beszélek? Irodalmárokkal is, a beszélés: több-e, mint a csarnokban?
Ez: „Hogy van?” kérdi meglepően a hátsó sorból az épp nem kiszolgáló árus. „Hát a sali 48
forint.” (Alacsony ár a szép áruért.) „Ja, lopott saláta.” – „Engem is úgy találtak”, mondod.
Nem több ez, mint valakivel irodalomról beszélni, aki „téged nem olvasott”? És mikor olvas, mikor, mennyi írásod révén olvas rendesen?
Szinte senkit sem tudok mondani, aki rendesen olvasna engem. Akkor? „Lopott saláta… Engem is úgy találtak…” S a karzaton mégis egy vodka, egy sör.
*
Nem számít külön a művészi törekvés. Az írás, az irodalom. Csak ami magad lettél –
„zen satori”, bár ez így (ki)mondhatatlan, az számít. S ott nincs semmi számítás. Csak ahol
nincs semmi számítás, ott számít valami, bármi is – ahol tehát a számít törlődik, s helyén
marad a
- - - ez számít.
*
Hogy ez egy életre szól-e, és hogy az életbe a meglétezhetés (meg-élhetés, +élhetés)
beleszámít-e, nyitott kérdés marad.
*
Nincs dohogás. Csak az van: a Montaigne-t senki sem hiszi. Hogy „Montaigne XXI.
felé”. E században. Csekélységem. Egy Montaigne-pozíciót egyáltalán „megcéloz”.
Nincs kivel miről mit beszélni. Még mit csak volna. Még kivel is. Még hogy „miről” legyen a „mit”, az is. De együtt nincsen. Ez csak nekem rossz.
*
Dohogás. Nem az, hogy „dohra” dobra” verni. De hasztalan dolog (dohog, dobog).
Csak a szív a végre. (Felmentés a jelennek? S ha eldobok feljegyzéseimből egy lapot?
Nem hiányzik? Nem fog.
Ezek, íme, igazi feljegyzéseim.)
*
S mi az írás maga? Kérdezem ezt, vagy válaszra készülök. Ha készülhetnék, nem lenne
tisztességes a kérdő forma. Az írás az is, hogy ezt például folytathatom, abba is hagyhatom. Az is az írás, hogy e dolgozatnak itt bármely része jelképül vehető, ám mire? Nem azt
kell tudni tehát az írás elemeiből, legyenek ezek akár: mondat – szerkezet – sugallat –
egyéb… nem azt kell tudni, hogy mi a kérdés, hanem hogy miféle válasz ez. Az írás, e dolgozat miféle válasz.
S efféle talán: ma, egy februári nap délutánján, senki más beszélgetőtársam nem volt,
mint ennek az írásnak a folytatása, befejezése. Jók mégis a jegyzetek. Effélék: „Nem hoz-

2004. november

43

hatsz szóba semmit, mert válasz az, s viszontválaszolnak. És így a végtelenségig. Nincs az,
hogy te is tényként állsz (azzal, amit írtál). A tény: a világ. És világnak tartják magukat,
akiket te hozzá(d)-szólóknak érzel csupán. De az irodalom szerves. Ha ki nem fárasztom
magam”, írtam fel tehát pár napja, „estére, valami elmarad, így érződik. Viszont ez is van:
elég. Elég volt. Mondani, mondani, mondani mindent. Mint az utazás. Nemcsak, hogy nagyon ki is lehet jönni belőle, de hogy elég is volt. Még az egyszer, egyetlen napra csak,
megpróbálom. Hogy elmondhassam, lehetetlen volt. Az írás sem más. Kísérlet rá, hogy
elmondódjék: nem volt lehetséges. Kérdés, milliméternyit is meghaladtuk-e Kafkát. Hanem mint lesiklók egymástól látszólag függetlenül futottuk meg pályánkat, ráadásul valami olyan <műfajban>, ahol még évekre, hónapokra sem mérnek semmit, nem hogy századmásodpercekre, s ne feledjük: semmit. Ahol magunk vagyunk a mérték, a pálya, a sebesség, az egész nem-is-dolog dolog. Sanyarú, vagy kinek-épp lukratív: ez a dolgunk.” Szívemben, ily íráson kívül, senkire vágyam.
Pedig hát
…dehogynem. Csak ez sem mondható így, ez így sem mondható: mégis arra a bizalmas,
bár ordenáré közelségre „vágytam”. Vagy a Totyi ücsörgésére a nyakamban, a kezemben,
míg a sírepülést nézzük. Hogy a konferenciázókra gondoltam, decemberből, vagy hogyan,
írásaikat olvasgatni vágytam, s hogy megjelenjenek hamarosan. Nem ellenjáték a test,
a madár, a szellemközelség, de mégis: az. Bécs is erre az egy napra, melyet állítólag azért
vesznek fel – „a vállalatok”! – mert legalább nem ez-ami-itt-van. Holott az ottlétben,
seholi ottlétben nem hiszek, sőt. Madaramnak, „a Felügyelőnével” itthon, jól el kell viselnie, hogy mintha egy nap nem ambulánsan kezeltek, hanem bent tartottak volna. (Bocsánat, félreértést ne: nem kezelnek ambulánsan sem, ez csupán hasonlat.) Ellenjátékul kell
ez a bő egy nap ahhoz, hogy semmiféle ottlét nem természetes már nekem, annyira elszellemültem (Főmedvém? „Megy az utcán, hangosan szellemülget!” – „Dömi!!”), hogy
kicsit idegesít, ha hallom, jóakaratúan mondva: „Persze, hiányoltak…” (Mondjuk, az
Ottlik-album bemutatójáról, meg mit tudom én, mely városból és hogyan.) Nem, én azt
szeretném, ha így mondanák: nagyon jelen voltál, igen, „átment”, hogy az ott nem léted
a jelenlét. De nem tüntetőleg. Nem extravagánskodva. Hanem ahogy Ottlik Medve Gábora
mondja, nemrég idéznem lehetett, hogy „ti” a féltékenyen őrzött mindenfélétek (szerelmeitek, eredményeitek, pozícióitok stb.) alján csak valami forró, cseppfolyós lávarétegen
imbolyogtok, míg Medve – Ottlik! – a személytelen közöny talajára látja lerakodni a részvétet stb., képzeljük el: „Lementem…” mintegy barlangba „…kapirgáltam nektek egy kis
részvétet, szeretetet”. De hagyjuk. Mindezek ellen kell ez az egy nap. Hanem ez kit érdekel.
A pont az i-n, a kör négyszögesedése stb., ugyanolyan idegenség lesz a világ jó átlaga
számára is, pár kivételes esetet kivéve, mint „a verebek”, és áthidalhatatlan szakadék tátong már, hogy medvegáborosan folytassam, a diszkrét kimetszett sokpont-felületek és a
magam pillanatnyilag valamerre haladó gömbsugara közt. Hagyjuk ezt is, mondjuk romantikusan, divatszó: ha Szent Genet, a végre-egy-nem-szép-író küllemével velem rokon,
csak – sajnos, nem sajnos – tőlem a homoszexualitásával csillagtávoli (na tessék) író meri
mondani A rózsa csodája zárásául: „és elindultam mezítláb”. Kivégzett rabtársainak emlékével, a halálfolyosó átlátszatlan üvegének emlékével, az emlékeket őrző, megparnult

44

tiszatáj

porló újságlapok érintésével ujjbegyeiben. Elindulok mezítláb… nekem is így kell zárnom.
Á, túlzás az is, hogy fontosak lennének, akiknek távolisága fáj. Hiszen talán közömbösek is
nekem, létezésük érzékelésével ugyanúgy nem foglalkozom, ahogy Kemptont (mégis)
nézve Bécsben azzal a gondolattal, hogy Cordóbában, Bugainsville-ben, de még Mauritius
vagy Guam szigetén is milyen versenynapok vannak épp, kívül esik elképzelhetési köreimen. Túlzás a dolgok fontossága, azaz a fontosságnak megvan, mint Ottlik mondta szintén (akinek szép kis támadásokat kellett elviselnie féltudományosan, szintén), a maga lényegtelensége. Ne zárd le hát írásod, hogy a Próza hangját is a Genet-é mellé vegyem. Ne
írj keltezést. Ez mind semmikor volt, és mindenkor, és ez volt, miközben minden más volt,
egyéb. Ennyi a mondat, egy ilyen „egyéb” biggyesztése, s nincs-e igazuk azoknak, a konok
plaszticitás-hívőknek, akik szerint ez nem old meg ugyan „mindent”, de analitikusan és
dohogva sem juthatunk többre nála?!
Pontosan fogalmazunk, csak felületesen félünk. Ez ne legyen a kafkaiságunk. Az írás:
jelen-állapot. (Ezért fontos a jelen!) S ahogy a legendás prérilovag, mondjuk, a… magára
ne ismerjen… mondta: „Hogy mi a másik, ami az egészséged mellett kell? Hogy hagyjanak
békén!” s tovább támaszkodott bal lábára és nyugdíjára. Írókám, mondaná ugyancsak
ő most, de nem járok semmi kocsmapulthoz, vendéglőalkóvba, tudod te azt nagyon jól, mit
nyavalyogsz és morgolódsz akkor. Mert csak morgolódásnak veszik. Nekik akarod megmagyarázni, akik dolgaidból is csak az ő féltve őrzött „szerelmeik” világára, kénytelen vagy
örvendetes helyzetükre vonatkozó akármit tudják evidensen fogadni, s épp azzal maradsz
nekik idegen, ami neked magadban a legérdemlegesebb, ez a te nem-kell-a-más-élménye
teóriád. És az elveszett tragikum elmesélte: hogy már ha valaki tematikai katarzist,
mondja ez a közgazdaságilag és mérnökien képzett, nyilván Ottlik-olvasó úr a pultnál,
s félek lassan, már ezzel is untatom, ezzel, hogy helyzetem elemzi, ugyan már, ha valaki
tematikai katarzist vár előidézhetni a dolgaival, az rendeljen nekem egy abasári rizling
hosszúlépést inkább, megérdemli reménytelen öszvér! Mert hogy ő maga szolgált lovas
alakulatnál, geodéta. Ennél jobb bemérés nem kell nekem, ennél, hogy a köz hangulatába
visszatérjek, csak egy-két kimérés, az a jobb. Ahol már Genet-t elemezve nem ülhettünk
tovább, mert ő ott nem volt ismerős, sem Artaud, ellenben az itteni helyzet – csak az itteni, írókám? – reménytelenjéből, szóismétlés, sok mindent elődohogtunk. A pince hirtelen tárult ajtaján, mintegy kafkaian, hordók erőteljes, jó dohszaga csapta meg orrunk. Dohogjanak ám a hordók, kiáltottam, bár a prágai mester örökös idézését is utókori léhaságnak, és na-ja-most-már-könnyű valaminek hirdetem én.
Akárhogy vesszük
– s csak egy ily nagy közhely elem alkalmas ide –, hideg is lesz ma, és bármennyire az maradna kis délelőtti utad ebben a városban, valahova, hova is, nem túl határozott céllal,
kellemetlenebb volna ennél, az említett körülmény. A hideg. Meleg nadrágot majd Bécsbe,
vagy tréningalsót, hosszút. Fel van térképezve benned, hol vannak vizeldék, melyik Platz,
Bahnhof stb. alkalmas többcélhasználatúan. S közben a járkálás, minden cél nélkül ott is,
de mégse itt. Persze, ami főleg az utolsó hetekben felhalmozódott, mint békét-nem-hagyó
mindenféle (túl Nem Egy Minden, s nem is egymindegy!), tekinthető lenne így is: legalább
történik valami. De én nem hajtom a frázist a kimérdékről, pincészetekről sem, ha épp
másképp érzem. Jó, amikor aztán újra másképp, hát újra hajtom. Kafka mondaná: hát

2004. november

45

velem sem könnyű? Így nyilatkozna valami kisember alakja? Nem hajtom a szellemesdit,
hogy írjak róla? sokat? az a jó, akkor mindegy is, mit. Nem, mert ez azért nagyon másképp
is van. S talán azt mondhatom: mert a csupa-jó, a tejszínhab, az örökké-teli-a-szánk-elegfinomabb-burgundival érzés is elviselhetetlen volna, sőt az igazán, és mert az ellenkezője, vagy a legalább majdnem efféle, nyugtalanság forrása lehet, s nekem az, hát a legalkalmasabb még mindig az (elfogadom) ily „köztes dohogás”. S én erre mondom, ah, nem
is Kafkával, de Montaigre-régiességgel: csak dohoghassak viszont sokat, minél többet,
s mindegy, nem veszik észre „az” ember képe, egy változat így, lesz kidolgozva. Ki a fenének
kell ma „az ember” képének kidolgozása, még ha bevallottan csak egy változat is? A Mintegy Fantázia, vagy a Végsőkig Ordenáré, az kell. Na, reméljük a kemptoni versenyek pont
e szombaton nem maradnak el, nézhetjük legalább, pénzünk úgysincs reájuk! Egy nap.

*
De amire minden pénzed – na ja! – fölteheted: nem a „te” speciális élményvilágod
idegen „nekik”, nem a te tragikumod, hanem eleve – míg toleranciahirdető kor gyermekei! – a „másik” élményvilágot és a másik tragikumot nem képesek és nem is akarják átélni. A tömör szöveg „nekik” maximum a szellemesség, a csattanó. (Mondjuk itt nálad
a „Pontosan fogalmazzunk, de csak felületesen félünk”, vagyis az igazi pontos fogalmazás
nem lehet „veszélyes”. Mindössze rosszul emlékszel rá, mit is írtál.) De „tőlük és róluk” el
itt! vissza kell jutnod nyugalmad egyedüli méltó állapotába. Ennek különböző lehetőségei
vannak (különféle alkatok számára mások és mások). Sajnos te a totális kiiktatás módszerével élhetsz csak. S nagy bajban lehet a lelked, ha utazást választasz, melynek velejáróit
egyáltalán nem bírod elviselni. Helyben léted „általuk” igencsak elviselhetetlenné válhatott. De nem baj, szerencseköved egy kemptoni kavics, italod február merkúri legvégén a…
és kanyarodj be minél többször, ha… és… mars…
Vagy nem?!
2004. febr. 12–21.

REGÉNY

ÉS TÖRTÉNELEM

SÁNDOR IVÁN

Daniellával a vonaton (5.) *
2002 decemberében már az első mondat leírásakor nemcsak a címet találom meg, a két
mottót is.
Az első: „Mind jól tudjuk, egy holttest történetet rejt magában” (Geoffrey Hartman).
Geoffrey Hartman nevét sohasem hallottam. Bényei Tamás kitűnő krimi-esztétikájában találtam rá, amelyben a nyomozati munka változatait elemzi Szofoklésztől Chandlerig, Agatha Christitől Borgesig. Tőle tudom meg, hogy G. H. világszerte tekintélynek örvendő irodalomtudós. Mikor mottóul választom a mondatát, még nem gondolok arra,
hogy van egy olyan árnyalata, amely túlmutat az első olvasásra felnyíló horizontján.
Nézzük a horizontot és csak utána azt, ami a találkozás idején még rejtve volt.
Egy holttest történetet rejt magában? De nem csak egy halál történetét. Egy sors történetét is. A kihúnyt élettel kapcsolatba került más életek sorsát-történetét. Annak a korszaknak (életmódjainak, kultúráinak) a körülményeit is, amelyben a halál megtörtént. De
az ittmaradók további útvonalait is. Az irodalom tárgyát: a mindenkori Emberi Helyzetet.
A legismertebb példa erre az Oidipusz. A Hamletre is ráférne egy olyan megközelítés,
amely több figyelmet szentel annak, hogy a kiindulópont Hamlet – Fortinbras atyjával
kapcsolatba kerülő – atyjának halála. További példa a legismertebbek közül Dosztojevszkij, – de vissza a regényszínhelyre, 1944 végének Budapestjére.
Ha „egy holttest történetet rejt magában”, akkor a második világháború vajon hány
történetet rejt magában? Ötvenmilliót? Ha tekintetbe vesszük, hogy a halál mindazoknak
a története, akik az előéletének-utóéletének előidézői, részesei, tanúi, pszichés megterheltjei – akkor az hány történet?
Az ötvenmillióból koncentrációs táborokban elpusztított hatmillió, közöttük megközelítően tízszázaléknyi magyar halott története hány idevágó történet?
Egy regény nem számoszlopokból készül. Ezért találtam kiváló mottónak G. H. mondatát.
Aztán hónapok, most már évek munkájában felismerem, hogy az első három szó fontosabb, mint a további öt.
Itt fordul visszájára a mottó (most már mondhatjuk így) története. Ugyanis kérdőjelet
igényel.

*

A tetthely megközelítés (Egy nyomozás krónikája) című 1944 novemberében–decemberében
Budapesten játszódó regényem első fejezeteit már megírtam, amikor a húszéves Daniellával egy
vonatúton véletlenül összetalálkoztam.

2004. november

47

Egy idézethez lehet beszédes kérdőjelet biggyeszteni, ám hasznosabb, ha felhasználjuk
az első három és a további öt szó közötti, a regény nézőpontjába, beszédmódjába, időkezelésébe beleivódó feszültséget.
„Mind jól tudjuk…” Valóban?
Nem mind. És nem is tudjuk jól.
Mi következik ebből a regény számára?
Például az, ami Oidipusz számára következik abból, hogy nem mindenki, éppen hogy
senki sem tudja, milyen történeteket rejt magába Oidipusz apjának halála. Hamlet apjának halálakor sem tudja senki, Raszkolnyikov tettének pillanataiban sem…
Színre lépnek a regény-idő újabb lehetőségei.
Jean Baudrillarddal beszélget Philippe Petit.
Baudrillard bedobja a paroxütonosz (latin megfelelője, mondja, a penultima), az utolsó
előtti szótag metaforáját. A vég előtti legeslegutolsó pillanatként használja, „amely után
már nincs mit mondani többé”.
A terminus tünékenysége valószínűsíthető.
Érdekes viszont a másik bevetett fogalom, amit Valóságos Időnek nevez. Azt mondja
róla, hogy megsemmisíti az Idő valamennyi korábbi valóságdimenzióját, uralom és végzet,
„a népirtásnak ez a formája van olyan szörnyű, mint a másik, bár nem olyan véres, de teljesen embertelen.”
Újabb megközelítés ez a Harald Weinrich nevezetes munkájában elemzett változatok
után. Weinrich ajánlatokat tett az emlékezés/felejtés az évezredes kultúrában megjelenő
különböző felfogásaira. Baudrillard azt mondja, hogy mindaz, amiről azt gondoljuk, hogy
az emlékezés/felejtés változataival megközelíthető, az megszűnt: nincs, a korábbi Valóságos Időhöz tartozik, amit a mi jelenbeli Valóságos Időnk megsemmisít.
Kegyetlenül pontos diagnózis. Első látásra. Ugyanis, ha szemügyre vesszük, felfedezhetünk egy olyan dichotómiát, amelyet J. B. nem vesz figyelembe. Tapasztalataink vannak
arról, hogy az emlékezés/felejtés mégsem iktatható ki egy bűvészmozdulattal.
Tudjuk: a Valóságos Idő (a jelen) sohasem belátható. Mindig Idő-kvantumokat észlelhetünk csak (Mészöly Miklós). A probléma nagyobb, mint J. B. elénk tárja.
A beláthatatlan Valóságos Idő belátható Idő-kvantumjairól, csak a megelőző Időkvantumokhoz fűződő összefüggéseikben nyerhetünk némi áttekintést. Ha kijelentjük,
hogy ezeket a jelen megsemmisíti, akkor azt jelentettük ki, hogy végső soron önmagát
semmisítette meg.
Ezt a feltételezést sem zárhatnánk ki, ha Baudrillard végighaladna a maga vágta ösvényen. Ő azonban életben tartja, működteti a jelent, mint Valóságos Időt, úgy véli hogy
a múltbeli „eseményt éppen azok az eszközök távolítják el tőlünk, amelyek segítségével
emlékezhetnénk rájuk”.
Sakk-matt helyzet, amelyből a tudomány nem tud kilépni?
Baudrillard ki is mondja: „a tudósok gyakorlatilag nem adnak diagnózist a tárgyukról,
mert megragadhatatlan, csak újra felmelegítenek egypár régi diagnózist. Lehet ennél többet tenni? Nem vagyok biztos benne.”
Anélkül, hogy Hamvas Béla minden axiomáját követendőnek tekinteném, illő megemlíteni, hogy ő már hatvan éve szép tanulmányban eljutott ehhez a konklúzióhoz.

48

tiszatáj

De: azt is jól tudjuk, hogy a művészet éppen a sakk-matt helyzetekben érzi otthonosan
magát. A regény is olyan forma, amely behatol a nem-művészet számára behatolhatatlanba. Ugyanis nem az eseményre figyel. Ezzel átvágja az emlékezés/felejtés dichotomiát.
Azzal, hogy valamelyik – a maga választotta – változatára fókuszál, és az ebben lévő alakok belső univerzumával foglalatoskodik.
„… egy holttest történetet rejt magában.”
Ahol test van ott sors van.
Ahol sors van, ott történet van.
A Valóságos Idő tehát többet foglal magába, mint az Idő korábbi dimenziói feletti
megsemmisítő uralmat. Magába foglalja a megsemmisülésnek való kitettség eseményeinek lefutását, továbbá az Idő-kvantumokba koncentrálódó sorsok követhetőségének-követhetetlenségének történéseit, továbbá az arcok megőrzöttségének-elveszésének történeteit.
Minden jelenbeli Idő-kvantumban benne van a múlt – első világháború, második világháború, holokauszt, Don-kanyar, ötvenhatos forradalom, nyolcvankilences rendszerváltás, és a bennük egymással ütköző emlék-értelmezés – megsemmisülése. De nem kizárólagosan azért, mert megsemmisülnek a hatásaik. A jelen Valóságos Idő-voltához éppen az járul hozzá, hogy benne szabadon–elfojtva, tudva–nem tudva „dolgoznak” korábbi
Valóságos Idők esemény-kvantumjai. Abban a sokféleségükben, ütközéseikben, amelyekben tovább élnek az egykori különböző jelenek. Kígyótojásaikból kel ki a mi Valóságos
Időnk. Körülfog, fojtogat: a Sorsunk.
Baudrillard nem tagadja a művészet esélyeit: „Vannak olyan művek, amelyek nem
vesznek részt abban a tisztára mosásban, amelyről beszéltem, hanem organikus részét képezik az eseménynek, és megismertetik velünk az esemény máig is időszerű vonásait.”
De, valljuk meg: mindez – eme kommentár is – szellemi konstrukció. Itt a palló a második mottóhoz.
Geoffrey Hartman mondata alá Beckett-mondás került a Godot…-ból: „Hagyjon más
békén ezekkel az Időre vonatkozó kérdésekkel! Nincs semmi értelmük.”
Itt is van, ami az első olvasásra felnyíló horizonton túlmutat. Először tehát a kaland,
amelyben a nyomozati munka közben Pozzo szavaira rátaláltam.
Kolozsvári Grandpierre Emil klasszikus fordításában sokszor olvastam, láttam a drámát. Néhány évvel ezelőtt hónapokig Beckettel, Jan Kott A játszma végét és a Lear királyt összevető tanulmányával és Kuroszava Lear király-filmjével foglalkoztam. Pozzo
fenti mondatai szerepelnek Kott tanulmányában, viszont a Kolozsvári Grandpierre-fordításban nem lelhetőek fel. Először nem figyeltem fel rá, de aztán a Kott-könyv lábjegyzetében rátaláltam fordítóként Kerényi Grácia nevére. Újra elővettem az ismert-játszott fordítást. Mindenekelőtt elolvastam Pozzo valamennyi szövegét. Többször kellett újraolvasnom, hogy a mondatösszefüggések alapján rátaláljak az ő változatára. De úgy találtam,
hogy a Kerényi Gráciáé tolmácsolja hívebben a becketti nulla-óra, a „semmi nem mozdul”
paradoxonát, amelyben a vége egyszerre jelenti egy „régen elvesztett játszma végét”, de
azt is, hogy „vége a vesztésnek”.
Ezt a lezáruló–kinyíló Idő-kvantumot keresem nyomozati utamon.

2004. november

49

A jelen miközben uralja a múltat, tudja, hogy mit ural. Azt is, hogy miért uralja. persze
hogy át akarja rajzolni, el akarja veszíteni. De ehhez tudnia kell, hogy mit akar meghamisítani-megsemmisíteni. Az ütközés nem absztrakt erők összecsapása. A Valóságos Idő érdekek, személyek, bankok, fegyverek, pártok küzdelmében formálódik.
Baudrillard nemigen foglalkozik a jelen megsemmisítő dinamikáján túl, reanimizációs
technikáival. Így, akaratlanul is rámutat a nyugati és a mi zónánk tapasztalati-szerkezeti
különbségeire. Arra, hogy mifelénk a múlt kígyótojásai újra és újra kinyílnak, és úgy érezhetjük, mintha nem is az élő-Valóságos Idő uralkodna a múlton, hanem ez utóbbi tartaná
uralma alatt az újabb Idő-kvantumokat.
Fikcionáljuk, hogy Baudrillard újraolvassa Beckettet. Eltöpreng azon, hogy ha szerinte
semmi értelme nincs az Időre vonatkozó kérdéseknek, akkor mi értelme lehet a penultima, az utolsóelőtti pillanatfogalom bevezetésének. Hiszen mégis volt a becketti „vége”
óta folytatás, vagyis az igazolódott be, hogy „vége a vesztésnek”: ám akkor mit értsünk
azon, hogy a jelen Valóságos ideje mindent leigáz?
Beckett közben – Vladimir, vagy Estragon maszkjában – mosolyog.
Habozás nélkül írhatjuk le regényünk második mottójául Pozzo szavait. Nem óhajtjuk
ugyanis szétválasztani a jelen és a múlt Valóságos Idejének összetartozó kvantumjait.
A nyomozati munka, láthatóan, önmagunkra is irányul. Aranyló múltakat (Proust), kígyótojásokat (Kafka) őrizgetünk. De a kvantumokban észlelhető Emberi Helyzetek után
indulva, mi is csalik lettünk.
Miközben nyomozunk, észrevehetjük, hogy utánunk is nyomoznak.
Lehet, hogy mi magunk.
Lehet, hogy a másik csak énünk egy változata.
Lehet, hogy valóban, valaki másik.
Regénye, poétikája válogatja.
Ily módon a regényt is csalinak vélhetjük. Rajta „át” próbálunk eljutni a megsemmisített? reanimizált? belső világokig.
Itt lép a képbe Daniella és faggatni kezd, hogy mi is történt ITT 1944-ben. Kétségtelenül csalinak használ engem a maga sorsnyomozásában. Miközben a hatvan év előtti lépteimet követem, hasznosíthatónak érzem a továbbhaladásra ösztönző tekintetét.
Csakhogy: nem titkolhatom tovább, hogy a Daniellával való találkozásomat megelőzte
egy másik találkozás. Fél esztendővel előbb, Györgyivel, az egyik regényalakommal. A második fejezetben lépett be a regénybe.
Itt újra emlékeztetnem kell a valóságos (regény) Idő kvantumjaira. Kiderülhet, hogy
bizony tartalmazzák a Baudrillard szerint megsemmisített múltat is.
2002 decemberében valóban, és a regényszöveg szerint is, ott álltam az Óbudai Téglagyár bejáratánál. Láthattam – a regényben is megjelenik, hogy tehát láthattam – az egykori elhurcoltakra emlékeztető feliratot.
Olvasom (írom a szövegben).
Egy óra múlt. Vége a tanításnak. Diákok jönnek ki a szomszédos Kossuth Zsuzsa
Egészségügyi Gimnázium kapuján. Jönnek 2002 decemberében. Jönnek a regény második fejezetében. Mindkét Időben ott állok a kőtömb mellett, amelyen rajta az emlékező
felirat.

50

tiszatáj

A diákokkal egy tanárnő is kijön a kapun. A regényben is.
Felmerül: miképpen csúsztatandó egymásba, egységes epikai formába dokumentum
és fikció? Mindaz amiről Baudrillard gondolatmenete kapcsán beszéltünk, mindaz, ami az
Idő mélyebb igazságához kapcsolódik, az tehát, hogy a művészet (egy regény) képes megtalálni a látható mögöttit, ebben a kérdésben sűrűsödik.
A tanárnőt Györgyinek neveztem el. Györgyinek ki kellett jönnie az iskolából, mert
a tanítás befejeződött. Meg kellett látnia engem. Emlékezni kell arra, – amire akkor én nem
emlékszem, hogy negyedszázaddal előbb találkoztunk, s ő már akkor sejteni vélte – amit
én akkor tagadtam –, hogy tudomásom lehet róla, mi történt a felmenőivel 1944-ben.
Így, amikor továbbindultam, követnie kellett.
Én a hatvan év előtti nyomaimban, ő az én nyomaimban.
Mikor a kiváló fiatal irodalomtörténész ehhez a részhez ért a gépiratban, megkérdezte:
a Györgyi is valóságos személy?
A regényben annak kell lennie, feleltem.
Állok tehát az emléktáblánál: „1944 telén több tízezer üldözött magyar zsidó polgártársunkat e helyről, a volt Óbudai Téglagyár területéről indították útnak a náci koncentrációs táborokba. Emléküket megőrizzük.”
Mottó 1.: „Mind jól tudjuk, egy holttest történetet rejt magában.”
Hány óra van, amikor e helyről elindul a menet? Hány órakor indul el a regényben
Györgyi utánam? Melyik hónapban, melyik esztendőben lépegetünk?
Mottó 2.: Hagyjon már békén ezekkel az időre vonatkozó kérdésekkel! Nincs semmi
értelmük.”

2004. november

51

BÉNYEI P ÉTER

Regény és történelem
A 19. SZÁZADI TÖRTÉNELMI REGÉNY LEHETŐSÉGEI A MÚLT REPREZENTÁCIÓJÁBAN

Alessandro Manzoni, klasszikussá vált történelmi regényének, A jegyeseknek megírása
után csaknem két évtizeddel, egy hosszabb esszét szentelt a műfaj elméleti kérdéseinek.
Tanulmánya nyitányában két kritikusi pozíciót szólaltat meg a szerző: mindkettő a történelmi regény létformájának az alapjait támadja – igaz, teljesen ellentétes okból. „Néhányan azon sajnálkoznak – írja Manzoni –, hogy a történelmi regényekben, de legalábbis
a történelmi regény bizonyos részeiben a tényeket nem lehet világosan különválasztani
a kitalált történésektől, és ezért végeredményben ezek a munkák elhibázzák egyik alapvető céljukat, amely nem más, mint a történelmi események hiteles reprezentációja.” 1
A kritikusok egyik csoportja tehát a hiteles múltképet kéri számon a történelmi regényen,
melyet az érvényes módon nem teljesíthet, hiszen reflektálatlanul keveri a kitalált („fiktív”) eseményeket, szereplőket referencializálható („valós”) történésekkel, alakokkal. Ezzel
szemben a bírálók másik körét éppen a fiktív és a valós elvegyíthetetlensége, állandó váltakozása zavarja: ezért ők nem a történeti igazság elferdítését tartják a műfajhoz sorolható
művek legjelentősebb fogyatékosságának, hanem azt, hogy a történelmi regények nem
képesek egységes kompozíciót felépíteni, hatásosan kidolgozott esztétikai mechanizmust
működtetni és homogén valóságillúziót felkelteni: „Ahogy korábban említettem, létezik
a kritikusoknak egy másik csoportja, akik éppen ellentétes alapról bírálnak. Ők azon sajnálkoznak, hogy az adott történelmi regényben, illetve a regény adott részeiben, a szerző
nyíltan elkülöníti a tényszerű igazságot a kitaláltaktól; mindez, mondják, lerombolja azt
az egységet, amely minden műalkotás alapvető feltétele.”2 Manzoni tehát a műfaj lényegi
paradoxonára irányítja a figyelmet, amely abból eredeztethető, hogy a történelmi regények kiélezik az irodalmi műalkotások teremtett világszerűségéből fakadó feszültségeket:
erős referencializálhatóságuk miatt szélsőséges elvárásokat ébresztenek az olvasóban, ám
egyiket sem képesek maradéktalanul kielégíteni. Mind a történetírás múltképeivel, mind
az esztétikai kritériumokkal való összehasonlításban alulmarad a történelmi regény,
melyben – írja 1846-ban G. H. Lewes – „hamis történelemképpel és rossz történettel találkozhatunk a regény álarcában.”3 A műfaj alapjaiban elhibázott voltát nyomatékosító
felfogás igen széles körben elfogadott nézetté vált a köztudatban és az irodalomtörténet-

1

2
3

Alessandro MANZONI, On the Historical Novel, translated by Sandra Bermann, London, 1984.
63.
MANZONI, i. m. 65.
LEWES, Historical romance, Westminster Rewiew, March, 1846. 35.

52

tiszatáj

írás gyakorlatában egyaránt: eszerint a történelmi regény afféle hibrid képződmény, mely
se nem regény, se nem történelem, hanem mindegyikből valami.
A Manzoni kapcsán megidézett – a műfaj létjogosultságát megkérdőjelező – kritikákat
kiegészíthetjük még egy állandóan visszatérő belátással, mely szerint a tematikai sajátságokon túl semmi sem különbözteti meg a történelmi regényeket a regény más változataitól. A legmarkánsabb véleményt ebben a tekintetben Lukács György fogalmazta meg:
„A történelmi regény lehetőségeit és eszközeit tekintve sem különbözik elvileg az általában
vett regénytől; nem önálló műfaj vagy alműfaj. Specifikus problémáját, hogy az elmúlt
idők történelmében kell ábrázolnia az emberi nagyságot, a regény általános feltételein
belül kell megoldania.”4 Bármennyire is meghatározzák Lukács véleményét a marxista
ideologémák, illetve a társadalomkritikai attitűddel rendelkező, valóságtükröző realista
regények preferálása,5 felvetése mindenképpen megfontolandó. A 19. századi történelmi
regények struktúrájában, jelentésképző mechanizmusában közismert regénykonvenciók
ismerhetők fel: ezek teremtik meg a reprezentált múlt sajátszerűségeit is megidéző világokat, és teszik lehetővé az olvasóval folytatott irodalmi kommunikációt. Nehéz megragadni,
miben is térnek el mondjuk a románcos, a romantikus, vagy legfőképpen a realista regény
klasszikus poétikájától a 19. századi történelmi regény különféle változatai, így valóban
kérdés, hogy milyen poétikai eljárások egyedítik a műfajt – márpedig ezek nélkül tényleg
nem sok értelme van a kategória használatának.
A műfaj kritikai és olvasói megítélését övező paradoxonok azonban könnyen felszámolhatók a 19. századi történelmi regény esetében, méghozzá úgy, hogy a látszólag feloldhatatlan ellentmondásokból pozitív logikai állításokat hozunk létre. A történelmi regényben konstruált múltkép érvényességét például nem feltétlenül lehetetleníti el a szövegek
fiktív alapmeghatározottsága: éppen ellenkezőleg, a műfaj kiemelkedő alkotásaiban a fiktív jelleg a múlt olyan szegmenseit képes egyedi módon közvetíteni, mely csak és kizárólag
az esztétikai imagináció révén érhető el, s hozzáférhetetlen a tudományos történetírás
bármely válfaja számára. A történelmi regény ezáltal a mítosz, a legenda, az eposz örökébe
lép, a múltelsajátítás és -megőrzés archaikus formáit helyezve egészen új alapokra az empirikus, tudományos szemléletmód térhódításának a korában: a történelmi regény tehát
mintegy alternatív történetírásként is felfogható.
A történelmi regénynek természetesen nem lehet kizárólagos célja a letűnt világok
megelevenítése: a múltreprezentációt létesítő figuratív nyelv, jelrendszer még a leginkább
hitelességre törő szövegek esetében is a múlt képétől, lehetséges értelmétől elváló jelentések sokaságának megképződésére teremt lehetőséget. A múlt reprezentációja azonban
4

5

LUKÁCS György, A történelmi regény, Bp. 1977. 174. [Kiemelés tőlem] Laczkó Géza szerint
a „történelmi regény kényelmes és tévútra vezető irodalomtörténeti skatulyázás, […] a kényszerű
csoportosítás könnyelmű műszava”, mivel „komolyan nézve a dolgot, minden regény történelmi
regény, amely nem az elképzelt jövőt vagy a mát ábrázolja.” LACZKÓ, A történelmi regény, Nyugat, 1937. II. k. 239–240.; A Tiszatáj-vitában Kanyó Zoltán képviselte ezt az álláspontot: „De
ugyanúgy történelminek nevezhető a társadalmi fejlődés későbbi fázisából nézve minden irodalmi műalkotás, s így a »történelmi« jelző ilyen értelemben az irodalmi műre vonatkoztatva éppen olyan semmitmondó, mintha azt mondjuk, történelmi történelem.” KANYÓ, Az úgynevezett
történelmi regényről és az irodalomtörténeti kategóriákról. Tiszatáj, 1967/7. 658.
Lukács végeredményben a „társadalmi regény” kategóriájához rendeli a történelmi regény műfaját. vö. LUKÁCS, i. m. 239–240, 348–349.

2004. november

53

nem csökkenti feltétlenül a szövegek esztétikai teljesítményét, és nem nehezíti a regények
által kezdeményezett irodalmi kommunikációt sem: éppen ellenkezőleg, a múltreprezentáció sajátszerűségeiből nyeri el azokat a vonásait a történelmi regény, mely poétikai alapon is megkülönböztethetővé teszi a regény más változataihoz képest. A történelmi téma
választása, az esztétikai múltkonstruálás jellegadó műveletei ugyanis jelentősen befolyásolják a regény strukturális szerveződését, jelentésképző mechanizmusát, akárcsak a befogadását. „Kétségtelen különbség fedezhető fel azon munkák között – írja Virgil Nemoianu –, melyek viszonylag semleges, visszhang nélküli, szabad konnotációs lehetőségekkel
rendelkező anyagot használnak fel, és melyek már »előzetes« történeti imagináció formálta, tágas diszkurzív térbe helyezett vagy meghatározott intertextuális hálónak alávetett
témával dolgoznak. […] A regényírók (Scott, Hugo, Manzoni vagy Stifter) konkrét esztétikai céloktól vezérelve írtak történelmi regényt.”6 Dorrit Cohn inkább az olvasásban tartja
megragadhatónak a műfaji elhatárolás lényegi aspektusát: „bár az ismert tények átformálása a történelmi regényben csak alkalomadtán befolyásolja értékítéletünket, mégis
hajlamosak vagyunk más regényváltozatoktól eltérően közelíteni ehhez a műfajhoz.”7
A történelmi regény alternatív történetírás jellegének, illetve szuverén esztétikai lehetőségeinek a felismerése azonban csak abban az esetben lehetséges, ha belátjuk, hogy
mennyire terméketlen és félrevezető a történelmi regény karakterét fiktív és valós keveredéseként leírni, a konstruált világot előtérre (kitalált események, személyek) és történelmi
háttérre (valóságos események, személyek) felosztani. A történelmi regény összetett poétikai-retorikai jelrendszere egyszerre, nem leválasztható egységeiben kap ugyanis reprezentációs és allegorizációs funkciót: az epikai imagináció közegében minden egyes eljárásnak ilyen vagy olyan módon részt kell vennie a múlt teremtett sajátszerűségének létesítésében, valamint a szöveg jelentésképző mechanizmusának működtetésében. Iser a pásztorköltészet kapcsán írja le a történelmi regényre is alkalmazható jelenséget: véleménye
szerint a bukolikus költeményekben egy eszményi-ideális (tehát „kitalált”) és egy referenciálisan visszakereshető („valós”) történeti világ kontúrjai, jellemzői ötvöződnek. Nem
különíthető el azonban élesen a két világ: „Az irodalmi mű alapösszetevője, hogy együvé
hozza azt, ami egyébként széttagolt és különböző. Az összeegyeztethetetlen világok együttléte mindegyiket olyan jelölővé változtatja, amely nem merül ki saját jelöltjében. Sem
a mesterséges, sem a történeti világ nem rendelkezik önmagában vett jelentőséggel, hanem
mindkét jelölő legjobb esetben is a másik jelölő jelöltje. De nem mondhatjuk, hogy a pásztori világ a történetit jelenti vagy fordítva. Következésképpen a jelölő és jelölt közötti konvenció vezérelte kapcsolat többé nem tartható. Inkább arról van szó, hogy a jelölők egymást »olvassák«, már amennyiben a mesterséges világot a történeti világ szemével látjuk,
az utóbbit pedig a mesterséges világ szemszögéből. Ez a kölcsönös olvasás a jelekre, mint
jelekre irányítja a figyelmet […]”.8 A történelmi regény összetett jelrendszere tehát kettős

6

7

8

Virgil NEMOIANU, The Taming of Romanticism. European Literature and the Age of Biedermeier, Cambridge, Massachusetts and London, 1984. 229–230.
Dorrit COHN, Pierre and Napoleon at Borodinó. Reflections on the Historical Novel, In uő, The
Distinction of Fiction, Baltimore and London, 1999. 159.
Wolfgang ISER, A fiktív és az imaginárius, Ford. Molnár Gábor Tamás, Bp. 2001. 276. [kiemelés
tőlem]

54

tiszatáj

funkcióval bír: egyszerre és elválaszthatatlan módon konstruálja meg valamely letűnt
világ képét, és tesz javaslatot különböző jelentések elsajátítására.
Tanulmányomban nem a műfaji kategória létjogosultsága mellett vagy ellen szeretnék
kardoskodni: elsősorban az érdekel, hogyan „csinálja” a múltat a 19. század néhány meghatározó történelmi regénye (némileg szakszerűbben: a regény múltreprezentációs műveletei mennyiben térnek el a történetírás jellegadó eljárásaitól, s mennyiben más az
a történelemkép, amely ott formálódik stb.), illetve, hogy a múlt esztétikai reprezentációja
milyen sajátos lehetőséget nyit a történelmi regény jelentésképző mechanizmusai, hatásstuktúrája tekintetében, amely poétikai alapokon is megkülönböztethetővé teszi más regényváltozatoktól. Ennek érdekében a történetírás és a történelmi regény néhány lehetséges relációját vizsgálom a továbbiakban – elsősorban Kemény Zsigmond és világirodalom
néhány klasszikusának a műveit véve alapul.
I. A történetírás művészi-leíró modellje és a történelmi regény
Ha visszatekintünk a történetírás és a történelmi regény indulásának időszakára, a 19.
század első évtizedeire, láthatjuk, hogy nem feltétlenül az igaz-hamis, objektív-szubjektív
oppozíció alapján írták le a kétfajta történeti diskurzus viszonyát. Walter Scott regényeinek múltkonstrukciós karaktere és sikere egyaránt komoly szakmai kihívást jelentett
a kortárs történészek számára: az önálló diszciplínaként kibontakozó történetírás módszertani alapjainak, reprezentációs eljárásainak újragondolására, s a történelmi regény
műfajával való számvetésre késztette őket. „A 19. század elejének a művészi teremtőerőről
vallott romantikus teóriái, valamint a regény, főként a történelmi regény növekvő presztízse közvetlen kihívást jelentett a történelmi narratíva és megértés hagyományos formái
tekintetében. A legtöbb történész számára a kihívás nem pusztán a stílus kérdését érintette. Elvezetett a történészi munka új koncepciójához, és az emberi tapasztalat új dimenzióját nyitotta meg.”9
Macaulay két 1828-as írásában – a történetírás történetét áttekintő, teoretikus kitérőkkel tarkított History-ban, és egy kortárs angol történész, Hallam munkájáról készített recenziójában – elméleti reflexiókat fűz a jelenséghez. Mindkét esetben a 18. század
végéig az írott művek összességeként definiált irodalom szétválásának tapasztalatából indul ki, melynek következtében a történetírás önálló diszciplínává vált és kinyilvánította
a szépirodalomtól való elkülönülését. A végérvényes és visszafordíthatatlan folyamat azonban komoly nehézséget jelent az emancipálódó történettudomány számára Macaulay szerint, mivel az irodalmi-esztétikai meghatározottság továbbra is a tudományos narratívák
mindenkori része marad. „A történetírói munka, legalábbis a maga eszményi állapotában,
a költészet és a tudomány ötvözete. Az emberi ész általános igazságait fejezi ki a partikuláris jellemek és események eleven reprezentációjában. A két ellenséges elemet azonban,
melyet magában foglal, valójában még soha nem sikerült tökéletesen elegyíteni; ezek
9

Mark PHILLIPS, Macaulay, Scott and the Literary Challenge to Historiography, Journal of the
History of Ideas, 1986/1. 117. vö. 124., 128. Hasonló képet vázol fel a 19. századi magyar történetírás és történelmi regény viszonyáról HITES Sándor, Hozzáértés, köztudalom, dilettantizmus:
történetírás a 19. században, In Antropológia és irodalom, szerk. Biczó Gábor és Kiss Noémi,
Debrecen 2003. 241–251.

2004. november

55

napjainkban teljesen és szakszerűen szeparálódtak. Valódi történetírói munkákkal, a szó
megfelelő értelmében, nem rendelkezünk. Ám vannak jó történelmi regényeink és jó történetírói tanulmányaink. A képzelet [imagination] és a magyarázat [reason], hogy közérthető metaforával éljünk, korábban teljesen egybefonódtak, közösen munkálkodtak az irodalom berkein belül; napjainkban hatóköreik illően szeparálódnak, ahelyett, hogy az egészet egybefognák.”10
A Hallam-recenziót bevezető történetíráselméleti gondolatsor két lényeges konzekvencia levonására készteti Macaulayt.
Egyfelől a történetírás művészi-esztétikai karakterének elismerését eredményezi:
a pozitivista történettudomány-koncepcióval szemben Macaulay (akárcsak több kortársa,
például Carlyle, Ranke, Thierry, Michelet stb.) a képzelet, és a figuratív nyelvhasználat
kognitív aspektusait is kiaknázó művészi jellegű történetírást preferálta. Szerinte a múlt
feltárásában, értelmezésében és reprezentációjában, valamint a jelen felé közvetítésében
bizonyos elbeszéléstechnikai és poétikai műveletek alkalmazására legalább annyira szükség van, mint a tények, összefüggések, magyarázatok szakmailag kontrollált és hitelesített
kimondására.11
Másfelől a történelmi regény múltreprezentációs teljesítményének elismeréséhez vezet. Macaulay egyszerre példaadó mintát és versenytársat lát a történelmi regényben: példaadó mintát, amely a múlt elsajátításának egészen egyedi, és sok tekintetben követendő
lehetőségeit kínálja fel, de egyben olyan versenytársat, amely módszertani és ismeretelméleti kötöttségektől mentesen képes a múltat a maga sokszínűségében, szokásának,
értékrendjének, gondolkodásmódjának másságában láttatni.12 Mindez a történetírói munkákból szükségszerűen elmarad, mivel a múlt egyediségét, elevenségét éppen a fikciós eljárások, fiktív alakok, szituációk, párbeszédek keltik életre: „Jelenné tenni a múltat, közel
hozni a távolit, betekintést engedni számunkra a nagy emberek társaságába, vagy egy kiválóság bensőséges pillanatába, amint széttekint a hatalmas csata mezején; felruházni
őket a hús-vér emberek realitásával, hiszen túlságosan is hajlamosak vagyunk az allegóriák példázatos jellegében látni őket; megidézni őseinket valamennyi nyelvi, szokásrendbeli és öltözködésbeli sajátságaikkal, bepillantani házukba, leülni az asztalukhoz, turkálni
10

11

12

Thomas Babbington MACAULAY, Hallam [1828], In uő, Critical and Historical Essays I. London, 1907. 10.
Az inkább módszertani szigoráról és objektivitásigényéről ismert Ranke szerint „[a] történetírás
annyiban különbözik minden tudománytól, hogy egyben művészet is. Tudomány a tények megtalálásában, összegyűjtésében, magyarázatában; de művészet is, mivel ábrázolja és újrateremti az
általa találtakat és felismerteket.” RANKE, On the Character of Historical Science (Manuscript of
the 1830s) In uő, The Theory and Practice of History, Indianapolis, 1973. 33.; Vö. MACAULAY i.
m. 10–12.; CARLYLE, On History, Frazer's Magazine 1830/10. 4.; A francia „művészi-leíró”
történetírói törekvésekről lásd Ann GREEN, Flaubert and the Historical Novel. Salammbô reassessed, Cambridge, 1982. 18–22.
A példázatos beszéd alakzatait argumentációjába illesztő Macaulay a térkép és a tájfestmény példájával teszi érzékletessé a kétfajta múltkonstrukció közötti különbséget, előnyeiket és hiányosságukat. A térképhez hasonlított történetírás „nem a teremtő művészet terméke. Nem jeleníti
meg a tájat a képzelet számára, de pontos információt ad nekünk a különféle helyek megtalálásához, és a tájfestménynél sokkal hasznosabb az utazó számára”. A tájfestményhez hasonlított történelmi regény viszont, „bár nem képes nagy pontossággal láttatni a dimenziókat, távolságokat,
szögeket, elénk helyezi a tájat a maga elevenségében.” Hallam, i. m. 11.

56

tiszatáj

régimódi ruhásszekrényeikben, elmagyarázni ódon bútorzatuk használatát: mindez a történetíró kötelességeihez sorolható, mégis a történetiregény-író gyakorlatában érhető tetten.”13
A művészi történetírás preferálására és a történelmi regény reprezentációs teljesítményének elismerésére leginkább a múlt létformája, közvetlen hozzáférhetetlenségének, illetve szintezettségének tapasztalata készteti Macaulay-t. Szerinte nem az a lényegi probléma, hogy a múlt közvetlenül nincs adva számunkra, és csak különböző fennmaradt írások, tárgyi emlékek káoszával találkozunk a tanulmányozásakor, hanem, hogy a múlt lényegi eseményeiről, színfalak mögött zajló folyamatairól egyáltalán nincs, nem is lehet
semmiféle konkrét nyom, közvetítő elem. „A körülmények, melyek nagyban közremunkálnak az emberi nem boldogulásának befolyásolására, a szokások és az erkölcs változásai, a közösségek átmenetei szegénységből gazdagságba, tudásból tudatlanságba, vadságból humánumba – ezek a folyamatok, javarészt, hallgatag forradalmak.”14
A történelem „hallgatag forradalmainak” rögzítése, apró, de lényeges elemeinek felszínre hozása csak a narratív-fikciós eljárások alkalmazásával érhető el – még a tudományos történetírás számára is. Ezért állhat elő az a paradoxon, hogy éppen azok a történetírói munkák bizonyulhatnak hamisaknak, vagy téves múltképet konstruálóknak, melyek
csak az ismert „tények” mozaikjait rakják össze, és tudományos ambícióktól vezérelve tudatosan megfékezni igyekeznek az elbeszélés teremtőerejét, valamint az írói képzelet valóságfeltáró funkcióját. A múlt realitásának hozzáférhetővé tétele érdekében a történetíró
kénytelen mellőzni néhány – tények által alátámasztott – jelenség bemutatását, ugyanakkor szintén kénytelen beleszőni elbeszélésébe – tények által nem feltétlenül igazolható –
kommentárok sokaságát, ahogyan például, Macaulay analógiájával élve, az arcképfestő is
elhagyja az erek, ráncok valósághű ábrázolását, éppen a lehető leghitelesebb hatás érdekében. „Nincs olyan festmény, és nincs olyan történetírói munka, amely a teljes igazságot képes lenne felmutatni nekünk: de azok a legjobb festmények és a legjobb történetírói
munkák, melyek úgy mutatják be részigazságaikat, hogy az csaknem az egész hatását kelti
fel. Összességében jelentőset téved az, aki lehet, hogy semmi mást, csak igazat beszél, de
felületes a válogatás művészetében. Rendszeresen megtörténik, hogy egy író kevesebb
igazságot mond a másiknál, pusztán azért, mivel több igazat mondott.”15
Ha a történetírás elmaradhatatlan kötelessége az általános összefüggések kidolgozása
mellett a letűnt világok sokszínűségének a visszaadása, és ha ez utóbbi érdekében az elbeszélés, a nyelv, a fantázia teremtőerejére kell hagyatkoznia a történésznek is, akkor
mindebből értelemszerűen következik, hogy az alapvetően esztétikai meghatározottságú
történelmi regény is hozzájárul bizonyos mértékben a múltról birtokolt tudás kialakításához, az egyes korszakok közötti átmenetek lényeges tendenciáinak rögzítéséhez – természetesen anélkül, hogy a regény múltreprezentációja törvényszerűen az önkényes és céltalan fantáziálás, vagy a zavaró anakronizmus csapdájába tévedne. A történelmi regény
egy szempontból behozhatatlan előnyre tesz szert a szigorú tudományos kritériumok által
behatárolt történetírói munkával szemben: a regénypoétikai eljárások alkalmazásával,
13
14

15

MACAULAY, Hallam, i. m. 10–11.
MACAULAY, History, In The Miscellaneous Writings and Speeches of Lord Macaulay, London,
1889. 156.
MACAULAY, History, i. m. 138.

2004. november

57

valamint a konstruált világ dialogikus játéktérbe helyezésével közvetlen tapasztalattá
alakítja át a múltat a befogadó számára, nem pusztán rögzíti, magyarázza a kiválasztott
történelmi időszak jellemzőit.
A korszak történetírói, irodalomkritikusai egyaránt elismerik és pozitívan értékelik
a történelmi regények kiemelkedő szerepét a múltról való tudás formálásában, és a hagyományközvetítésben. Macaulay szerint „általános szabályként rögzíthetjük, bizonyos korlátozással és kivétellel, hogy a történelem a regényben kezdődik és a tanulmányban zárul
le”, ezért Scott történelmi regényei akár „történetírói munkáknak is tekinthetők, melyek
aligha kevésbé értékesek”, mint a hivatásos kutatókéi.16 Hasonlóan vélekedik Scott egyik
korabeli kritikusa és méltatója, Archibald Alison: „Ha Richard Colur-de-Lionról hallunk,
az Ivanhoe-ban és A talizmánban szereplő keresztes hős a maga nemében utánozhatatlan
képe varázsolódik elénk. Hume csodálatosan ábrázolja munkájában Anglia Erzsébetét, de
a Kenilworth Erzsébete az egyedüli, amely mélyen bevésődött az elmékbe.”17
De miben is áll valójában a történelmi regény alternativitása, mit jelent konkrétan, az
egyes művekre vetítve azon képessége, mely szerint „egyedül a fikció képes a reprezentált
múltbeli esemény aktuális történésének benyomását megteremteni, és ezáltal életre kelteni a tapasztalat »nyers, eleven anyagát« a nézőpont elferdítése nélkül”?18 A Scott-korabeli történészek és kritikusok egyöntetű véleménye jelzi, hogy a műfajalapító Walter Scott
regényeit – megjelenésük idején – történetírói műként is olvasták, de legalábbis elismerték a történeti tudást alakító képességét.19 Előszavaiban, különféle szerzői kommentárjaiban Scott maga is igyekezett – hol egyértelműen deklarálva, hol pedig az általa kreált „pozitivista” kritikusokkal (Templeton, Dryasdust, Clutterbuck) polemizálva – hangsúlyozni,
hogy műveinek történetírói hozadéka is van: „némi igazság átszűrődik a fiktív történéseken keresztül.” A Scott-regények reprezentációs teljesítményének megítélése azonban közel sem ilyen egyöntetű, és a tanulmány elején megidézett kritikus hangok gyakorta megszólalnak műveivel kapcsolatban: elsősorban azoknak a kettősségeknek köszönhetően,
melyek az életmű meghatározott alkotásaiban megfigyelhetők. Scott nyíltan szakít a Walpole-féle gótikus regény hagyományával, mely a múltat misztikus-babonás látomások ködébe burkolja, miközben átveszi és transzformálja a műfaj bizonyos elemeit;20 kilátástalannak látja az antikvárius precizitással megírt regényeket,21 az utókor mégis aprólékos leírásainak felszínes, dekoratív jellege miatt bírálja a leggyakrabban. A múltreprezentáció
mimetikus-realista eljárásai feltűnő konvenciózussággal párosulnak regényeiben: Scott
archaikus műfaji mintákat applikál, s maga is „történelmi románcnak” [historical romance] nevezi a regényeit. Ez azért különösen érdekes, mert a kortárs angol irodalmi közgondolkodás műfaji rendszerében a regény [novel] fogalmát a valóságos élet és szokások
16
17

18
19
20
21

MACAULAY, History, i. m. 133., 158., 158–159.
Archibald ALISON, The Historical Romance, Blackwood’s Edinburgh Magazine, September
1845. 347.
COHN, i. m. 152.
vö. PHILLIPS, i. m. 129.
vö. James KERR, Fiction against history. Scott as storyteller, Cambridge, 1989. 8–9.
Scott azért tartja elhibázottnak kortársa, Joseph Strutt történelmi regényét (Queen-Hoo-Hall),
mert a szerző „a régmúltról való ismereteit túlságos bőségben mutatta be.” SCOTT, Waverley,
Bp. 1976. 16.

58

tiszatáj

képével kapcsolták össze, ellenben a románcot heroikus mesének tartották, kitalált
személyekkel, történésekkel hozták összefüggésbe.22 Az alkalmazott románcos konvenciók
így kiélezik a történelmi regény kettős – egyszerre fiktív és valósághoz kötődő – karakterét: de ahelyett, hogy a két elem kölcsönösen ellehetetlenítené egymást a románc keretein
belül, inkább a múltreprezentáció egy sajátos lehetőségét teremti meg. James Kerr szerint
„Scott az irracionális és az illúzió diskurzusának tartotta a románcot, amely tudatosan kerüli a reálist. Mégis, az illúziók nyelve, a románc a történeti revízió hathatós eszközének
bizonyul. Miközben Scott elutasítja, hogy a románc konvenciói alkalmasak lennének
a történelmi folyamatok egybefogására, addig úgy kezeli a románcos történetet, mint a múlt
újrateremtésének, uralásának a módját.”23 A Scott-életmű kiemelkedő alkotásai nagyban
hozzájárultak a skót történelmi múlt kázusainak a tisztázásához, a megírás-korabeli közönség történeti tudatának, identitásának a formálásához, és a jelen kérdéseinek a szituálásához: a múlt példaadó mintái és a jelen evidenciái közötti átmenet válságai, feloldási
kísérletei bontakoznak ki regényeiben.24
A Scott kezdeményezte románcos hagyomány legsikeresebb követőjének Manzoni bizonyult, aki A jegyesekben talán még fokozottabban aknázta ki a konvenciózus motívumok, elbeszélőformák, valamint a mimetikus, dokumentarista eljárások ötvözésében rejlő
reprezentációs és jelentésképző lehetőségeket. A 16. századi Itáliában játszódó szerelmi
történet a románc évszázados konvencióit mozgósítja: az elbeszélés szerkezetében tisztán
felismerhető az az antik, illetve a barokk regényig visszanyúló séma, melyben a gonosz
erők által szétválasztott pár – a hosszas hányattatások után – végül boldogan egyesül;
a Boccaccio-novellák motívumai köszönnek vissza az egyes mellékszereplők életútját felvázoló anekdotikus epizódokban (pl. Cristoforo atya és Gertrude apáca története); az irracionális jelek, transzcendens beavatkozások, jó és gonosz küzdelmei stb. szintén a románc
archetipikus mintáira utalnak. Mindeközben a regény narratív stratégiája látványosan
arra irányul, hogy a tényszerű valóság illúzióját keltse fel olvasójában. A narrátor egy krónika közlőjeként tünteti fel magát, aki szinte szóról szóra lemásolja, illetve más hiteles dokumentumok idézeteivel egészíti ki az ott leírtakat, s az elfeledett történelmi kor megidézését tartja elsődleges szándékának. Akárcsak Scott esetében, a kétfajta diskurzus itt is
szervesen illeszkedik, nem veti szét a regény kompozícióját, hatásstruktúráját, annak köszönhetően, hogy „a dokumentáció A jegyesekben majdnem teljes mértékben mellőzhetetlen esztétikai elemmé vált. Esztétikai szempontból hatásos, mivel nem más, mint a dokumentáris jelleg színlelése.”25 A regény egésze azonban, éppen a románcos jelleg révén,
a múlt egy sajátos perspektívájú beállítására is alkalmasnak mutatkozott: a konstruált
életvilág hétköznapi közegében játszódó történet segítségével „Manzoni tudatosan dacol
a történetírás domináns módjaival és kérdésessé teszi a fejlődés ideológiáját.”26
22
23
24
25
26

Vö. René WELLEK – Austin WARREN, Az irodalom elmélete, Ford. Szili József Bp. 1972. 326.
KERR, i. m. 9.
Vö Avrom FLEISHMAN, The English Historical Novel, Baltimore and London, 1971. 38–39.
NEMOIANU, i. m. 210.
Hal GLADFELDER, Seeing Black: Alessandro Manzoni between Fiction and History, MLN
1993/1. 67.; Hasonló véleménnyel a Scott-recepcióban is találkozhatunk: „Megcáfolva a teleologikus vagy a determinisztikus történetfilozófiai koncepciókat, a Redgauntlet a múlt összetett és
heterogén képzetét jeleníti meg: nem a jelen felé haladó egyenesvonalú fejlődésként, […] hanem

2004. november

59

Lukács György és Harry E. Shaw szerint Scott munkássága elsősorban a 19. század
realista alkotásmódjai számára kínált követendő műfaji mintát.27 Ha a történelmi regényről, mint alternatív történetírásról beszélünk, kétségtelenül a mimézis-elvet, a realitáshatást radikálisabban érvényesítő múltkonstrukciók jöhetnek elsősorban szóba. Közülük
is kiemelkedik Tolsztoj történelmi regénye, a Háború és béke, amely nyíltan deklarálja
történetírói elkötelezettségét. A regény narrátora feltűnő szuverenitással jelenik meg, és
nagyon közel kerül a történetírói szövegek szerző-elbeszélő pozíciójához, több alkalommal
élesen bírálja a tudományos múltkonstrukciók esetlegességeit, argumentációs sémáinak
leszűkítő tendenciáit, s vele szemben állítja fel a saját – tudománytalan, de nem kevésbé
adekvátnak vélt – múltértelmezését. (Lásd a harmadik könyv harmadik részének első fejezetét.) A történetírói irányultság olyan természetes módon jelentkezik, hogy a történetmesélést gyakorta megszakító elméleti kitérőkben egyáltalán nem esik szó a regény fiktív
alapmeghatározottságáról, az események nagyrészt kitalált voltáról. A történelem esztétikai reprezentációja a múlt megrajzolásának és értelmezésének evidens és célravezető eszközének bizonyul: a regény olyan múltképet állít fel, amely képes az orosz nemzeti identitástudatot erősíteni, illetve transzcendens legitimációval felruházni. Tolsztoj sok tekintetben a rankei történetírás-modell közismert javaslatait követi, teljesen tudománytalan
pozícióból. A múltbeli események aprólékos bemutatása és a történések mögött meghúzódó isteni értelem láttatása egyaránt része a rengeteg nézőpontot mozgósító múltreprezentációnak.
A 19. századi magyar történelmi regény képviselői közül elsősorban Eötvös József
vallotta tételesen, hogy a regény feladata a múlt hiteles reprezentációja és a történeti tudás formálása, míg a kortárs kritika Kemény Zsigmond munkáit, elsősorban a Zord időt
ítélte a művészi történetírás eredményeihez mérhető alkotásnak. „Kemény a Zord idő-ben
a leglelkiismeretesebb történeti hűséggel járt el, s az emberek és viszonyok felfogásában
mély történetírói belátást mutatott – s mondhatni fölfedezői érdemei vannak. Az eddig
rejtélyes Martinuzzi s vele az egész Mohács utáni politika oly tiszta, határozott megvilágításban még eddig tudtommal, kimagyarázva nem volt. […] De a mennyiben csak az elősoroltakból s némely régebben ismert művekből itélhetünk, azon hiányos és homályos
kép, melyet a történeti hagyomány összekuszált vonásaiból alkothatott az olvasó, Keménynél kikerekített, egészen kiárnyalt és színezett életnagyságú képpé válik, melynek
elevensége mellett sem kétkedhetünk egy perczre is a hűségben és azonosságban – habár,
mint előbb megjegyeztem, költőként, élt azon szabadsággal, hogy az uralkodó jellemvonásokat jobban kiemelte, a kevésbbé lényegeseket szelidítette a művészi összhangzó benyomás kedvéért.”28
A történelmi regény egészen egyedi változata jelenik meg Flaubert Szalambójában,
amely témaválasztásában és megalkotottságában egyaránt gyökeresen eltér a románcos
vagy a realista modelltől. Olyannyira, hogy több kritikusa egyenesen a műfaj elhibázott

27

28

mint az eltérő vágyak és ambíciók összevegyülését és ütközését. Rohan MAITZEN, „By no means
an Improbable Fiction”: Redgauntlet's novel historicism, Studies in the Novel, 1993/2. 170.
LUKÁCS, i. m. 37–39., 106.; Harry E. SHAW, The Forms of Historical Fiction, Ithaca and London, 1983. 23.
SALAMON Ferenc, Zord idő [1862] In uő, Dramaturgiai dolgozatok II. Bp. 1907. 478–479. [kiemelés tőlem]

60

tiszatáj

darabjának minősítette: a hitelesség hiányát, a tények elferdítését, illetve a túlzott allegorikusságot, az öncélú, esztétista egzotikumot egyaránt a szemére vetették Flaubertnek, aki
egyik bírálójához, Sainte-Beuve-hoz írott levelében a következőképpen igyekezett védeni
művét: „Ön talán jogosan vetette össze a történelmi regény múltképét az antikvitással, és
lehetséges, hogy komoly hibákat vétettem. Mindazonáltal – tekintetbe véve valamennyi
körülményt és a saját benyomásaimat – úgy vélem, az ókori Karthágóra nagyon hasonlító
világot teremtettem.”29
Flaubert tehát fontosnak tartja, hogy kiálljon regénye reprezentációs teljesítményének
elismertetésért, annak ellenére, hogy a témaválasztás – az ókori Karthágó egyik, egyetemes történelmi szempontból jelentéktelennek minősülő háborújának megjelenítése –
szinte már eleve idézőjelbe teszi a történetírói törekvéseket. Ráadásul a részletmozzanatok
aprólékos, tárgyilagos leírásai, az elbeszélői személytelenség dominanciája, a konstruált
világ istenségeinek, szokásainak mássága, akárcsak a történésekben lejátszódó események
ismétlődő és fokozódó brutalitása a hatványozott idegenség tapasztalatával szembesíti
a regény olvasóját. Flaubertet azonban – aki behatóan tanulmányozta a kortárs francia
történetírók, Michelet, Thierry műveit; élénk figyelemmel kísérte a különböző történetírói
irányzatok elméleti vitáit; s maga is mélyreható forráskutatást végzett a Szalambó megírásakor – elsősorban a történetírás egyik lényegi, elméleti jellegű dilemmája izgatta
a leginkább. A múlt közvetlen hozzáférhetetlenségének és visszanyerhetetlenségének a tapasztalata ugyanis kirívó élességgel jelentkezett az ókori Karthágó esetében, hiszen az elpusztult civilizációról alig maradtak fenn nyomok, források, és mindössze a Rómával vívott heroikus háborúja él elevenen a köztudatban. Ezért Flaubert munkáját, mint „alternatív történetírást”, kétféleképpen is leírhatjuk. Egyfelől, mint egy olyan próbálkozást,
mely az alkotói fantázia, a figuratív nyelvhasználat, az esztétikai közvetítettség végletes
fokozásával igyekszik a maga közvetlenségében visszanyerni a máskülönben elérhetetlen
múlt sajátos világát, szellemiségét, illetve, másfelől, mely mindenfajta történetírás hiábavalóságát igyekszik demonstrálni.30
Amint azt márt korábban hangsúlyoztam, a történelmi regények összetett jelrendszere
sohasem irányulhat kizárólag a múlt puszta reprezentációjára, sajátos beállítására és
esetleges értelmezésére. A múlt nyelvi újrateremtése, a konstruált világ jelszerűsége,
a szövegek olvasói értelmezésnek kitettsége tág játékteret nyit a legkülönfélébb értelmi képzetek kibontakozására. Feltűnő, hogy a múlt reprezentációját tételesen vállaló szövegekben mennyire erős az igény az átfogó létmagyarázat megalkotására. A Magyarország
1514-ben, a Háború és békében, illetve Kemény regényeiben a jellemek sorsalakulása, az
események formálódása egzisztenciál- és történetfilozófiai kérdések sokaságát szituálja,
melyek tulajdonképpen relativizálják a történelmi távlatot, esetlegessé teszik az emberi
sorsok adott történelmi időpillanathoz kötöttségét. Az Eötvös-regény történeti tablója illetve annak történetfilozófiai és aktuálpolitikai jelentéshozadékai (a forradalmi átalakulás
mérlegelése, történelmet irányító erők kérdése stb.) mögött döntő jelentőségű szubjektumfilozófiai problémák vetődnek fel. Dózsa, Bakács, Lőrincz, Ulászló, Orbán diák stb.
jellemeiből, tetteiből levonható konzekvenciák messze túlmutatnak az adott történeti szituáción: életútjukkal, jellemformálódásukkal, hivatástudatukkal kapcsolatban gyakorta
29
30

idézi Jed DEPPMAN, History with Style: the Impassible Writing of Flaubert, Style 1996/1. 35.
vö. DEPPMAN, i. m. 36.

2004. november

61

emlegetett sors fogalmában az a kérdés állandósul, hogy mennyiben befolyásolják az ember sorsalakulását saját tettei, illetve a külső körülmények, transzcendens tényezők.
A teljes személyiség megmunkálásának a vágya hatja át a Háború és béke két kitüntetett
szereplőjének, Andrej hercegnek és Pierre Bezuhovnak a tevékenységét a regény egészében: életük értelmességének keresése pedig szorosan összefonódik a létezés egészére magyarázatot adó elv keresésével. Andrej sorsalakulása végül – a halál rituáléján keresztül –
a transzcendenciába való beavatásba torkollik, míg Bezuhov, hosszas útkeresés után, stabil személyiséggé válik.
Kemény Zsigmond esetében szintén kiemelkedő szerep jut a műfaji potenciálban rejlő
létértelmező funkciónak. Regényeinek jelentésképző irányultsága összefüggésbe hozható
saját korának néhány jellegadó létkérdésével (a szubjektum megváltozott létérzékelése,
a nemzeti teleológia és a közösségi sors problémái, a világnézeti relativizálódás következményei stb.) anélkül, hogy kizárólag erre az allegorikus kódra szűkülne az olvasás. Az Özvegy és leánya a tragédia és a tragikum hatásmechanizmusának regényszerű alkalmazásával tesz kísérletet a drámákra jellemző esztétikai létértelmezés megalkotására; A rajongókat egzisztenciális érdekeltségű kérdezés jellemzi: a személyiség megalapozásának létbölcseleti kérdései jelennek meg a regényben; a Zord idő a nemzeti lét és a közösségi sors
végső kérdéseit veti fel, úgy, hogy a korabeli és a későbbi olvasó számára egyaránt kínál
érvényes válaszokat.
A történelmi regény tehát egyszerre képes a történelmi múlt reprezentációjára és
a konstruált múlt szándékától elváló allegorikus jelentések megképzésére. A következő fejezetben azokat a jellegadó eljárásokat igyekszem röviden felvázolni, amely a megidézett 19.
századi történelmi regények poétikai alakítottságában, strukturális szerveződésében, világképében tettenérhetők, s tevékenyen hozzájárulnak mind az egyedi múltkép megalkotásához, mind a jelentésképződés sajátszerűségének a megmunkálásához.
II. Történettudomány kontra történelmi regény:
a műfaj néhány jellegadó poétikai vonása
Hayden White A történelmi értelmezés politikája: szaktudománnyá válás és a fenséges
kiszorítása című tanulmányában négy pontban összegezte a történetírás tudományos
diszciplínává válásának legalapvetőbb feltételeit, tulajdonképpen négy elhatároló művelettel jellemezve az évszázados folyamat leglényegesebb momentumait. White szerint
történelem és fikció megkülönböztetése érdekében a szaktudományos történetírás határainak kijelölését „egy szigorú retorikamentesítéssel kellett elkezdeni.”31 A retorikai-stilisztikai kizárások, a tropológia megfékezése, a nyelv magyarázó funkciójának preferálása
komoly következményekkel jár „az elbeszélésben megjeleníthető események fajtájára
nézve”, tehát tematikai megszorításokat von maga után. „A kizárásnak ez a két szabálya
a történeti gondolkodás körébe utal minden olyan eseményt, amely a mindenkori művelt és
józan ész számára érthető. Ez a képzelet – ebben az esetben a történelmi képzelet – szabályozásával jár, és meghatározza, hogy mi számít sajátosan történelmi eseménynek.”32
A retorikamentesítés, a tematikai megszorítás és a képzelet képességének szabályozása mint
31
32

In Hayden WHITE, A történelem terhe, Bp. 1997. 220. [kiemelés tőlem]
WHITE, i. m. 221. [kiemelés tőlem]

62

tiszatáj

a szaktudománnyá váló történetírás alapkritériuma végeredményben „kizárja és betiltja
a történeti valóság bemutatásának bizonyos módjait”, és a fenséges kiszorításához vezet
a történetírói gyakorlatban. A történelmet, amelyet „[a] 19. század előtt a bűnök, babonák,
tévedések, csalások és szörnyűségek színjátékának fogták fel”, az emancipálódó történettudomány értelemmel és céllal bíró egészként kezdte el szemlélni: „A történelem színjátékának fenségességén túl kell lépni, ha a megismerés tárgyává akarjuk tenni azt, és meg
akarjuk fosztani a rémülettől, amelyet mint »a bűn és a szenvedés panorámája« keltett.”33
A történettudomány múltrekonstruáló, -értelmező szándékából fakadó lehatároló tendenciák olyan töréspontokat jelölnek ki, melyek segítségével láthatóvá tehetők a történelmi regény szövegalkotó érdekeltségének, poétikai eljárásainak jellegadó tendenciái.
(1) Az első két viszonyítási pont csak néhány közismert gondolat megfogalmazására
jogosít a történelmi regény vonatkozásában. A retorikamentesítés, a nyelvben rejlő teremtő potenciálok megzabolázásának kísérlete természetesen nem jellemző a műfajhoz
sorolható szövegekre. Mivel elsősorban esztétikai jellegű motivációk vezérlik, ezért komoly szerep jut a nyelv figuratív teljesítményének a mimetikus és allegorikus eljárások érvényesítésében. „A Zord időben – írja Imre László – a színek és fények rendszeréből is kivehető nemcsak az alapgondolatot kísérő atmoszférikus elemek művészi hatást nyomatékosító jelenléte, hanem a romantikus festőiséget háttérbe szorító plasztikus ábrázolás előnyomulása és a történelmi, politikai fenyegetettség, labirintus-élmény vizuális asszociációkkal történő, nemegyszer modern hatású szuggerálása.”34 Az egyik központi szereplőnek,
Turgovicsnak morbid képzetekkel átitatott példázatos megnyilatkozásai (Budának holttetemmel azonosítása, valamint az üvegbúrába zárt vergődő madár víziója35) egyszerre
hozzák kézzelfogható közelségbe az adott történeti időszak tragikus léthelyzetét, valamint
az emberi létezés – időtől független – abszurditásának lehetőségét.
(2) Bizonyos értelemben a tematikai szűkítés a történelmi regényekre is jellemző, bár
itt nem kognitív szempontok, hanem a múlt felé fordulás esztétikai érdekeltsége szabályozza a lehatárolást. A cselekményesítésre érdemesnek tartott történelmi korszak, szituáció kiválasztása ezért meghatározó a történelmi regény poétikai eljárásai és jelentésképző
stratégiái szempontjából. Nem mindegy, hogy a regény milyen mértékben óhajtja kiaknázni a megcélzott olvasótábor előzetes történeti tudását, a köztudatban mennyire, és
milyen módon ismert eseménysor reprezentációjára vállalkozik. Fontos, hogy idegen vagy
saját nép történelmére, a régmúlt vagy a közelmúlt eseményeire, ismert vagy ismeretlen
(már valamilyen formában narrativizált, illetve referenciálisan nem visszakereshető) történés konstruálódik-e meg a szövegben, hiszen a történelmi regény jelentésképző potenciáljának más-más aspektusai mozgósíthatók a különböző szituációkban. Walter Scott, leg-

33
34
35

WHITE, i. m. 235., 229
IMRE László, Műfajok létformája XIX. századi epikánkban, Debrecen, 1996. 290–291.
„Az utcán lézengők – mint bogarak, ha a falrepedésből a szobába találnak mászni, és neszt hallanak – élénken siettek rejtekeikbe vissza, hogy észre se vétessenek. […] Mi egy holttetemben
élünk. A rothadás táplál minket egy darabig, de annak is végtére kiszáradnak nedvadó részei,
s egész éléstárunk száraz porrá omlik össze, melyet csak a bibliai kígyó ehet meg.” (Kemény Zsigmond, Zord idő, Bukarest 1997. 231.); „Most nekem mindig eszembe jut ez a varázslat, s úgy képzelem, hogy mi Buda várában ily palackba fojtott madarak vagyunk, kik máris nehezen tudunk
lélegzeni, s néhány hét alatt aligha ki nem fogyunk minden levegőből.” (353.)

2004. november

63

alábbis a Waverley-regények jelentősebb darabjaiban, a skót nemzeti történelem közelmúltját cselekményesítette meg, ami nagyban segítette a szövegek reprezentációs és allegorizációs műveleteinek eredményes kibontakozását. A történelmi regény hatásának, irodalmi kommunikációjának hatékonyságát jelentősen befolyásolja ugyanis, hogy milyen
mértékben tudja áthidalni a konstruált múlt és a (mindenkori) befogadói jelen evidenciái
közötti űrt. A Scott-regények teremtett múlt-korabeli világát elsősorban a hagyományfolytonosság teszi belakhatóvá a korabeli, nemzeti kötődésű olvasók számára: a közös identitás érdekeltté és érintetté teszi őket a történésekben, s ezáltal hatékonyan dekódolhatják
a történésekben rejlő jelképes-allegorikus jelentéstartalmakat is.
A 19. századi történelmiregény-írók – az irodalmi forma közvetítő szerepe mellett – az
úgynevezett általános emberiben, az emberi természet időtől érintetlen sajátságaiban
vélték felfedezni az eredményes múlt-jelen kommunikáció zálogát, a történelmi regény
hatásstruktúrájának az alapját.36 A felvilágosodás antropológiájából átvett örök emberi
feltételezése, illetve a történelmi regények létrejöttét elősegítő kulturális viszonylagosság
elve közötti feszültséget szintén feloldhatóvá teszi a nemzeti téma választása: „Scott a múltat
és a jelent összekötő »semleges talajt« a faji és nemzeti identitás keretei között jelölte ki:
a kapcsolat lényegét pedig azokban a vonásokban látta, melyeket közösen bírunk az
»őseinkkel« – és nem, közvetve, más emberekkel. Amikor az általános emberi természetről beszél, akkor is ezeket a gondolatokat tartja szem előtt.”37
A közös nemzeti sorsélményre és összetartozástudatra építkezik elsősorban a Háború
és béke hatásstruktúrája. Az elbeszélő gyakorta többes szám első személyben szólal meg,
s a regényben lejátszódó történések valamennyi megcélzott (nemzeti kötődésű) olvasó személyes-közösségi múltjaként jelenítődnek meg: ezért képes a regény egyszerre eposzi és
történetírói hatásfunkciót felvállalni, mitizált nemzeti múltképet megalkotni.
A Kemény-regények cselekménye szintén a nemzeti történelem közegében játszódik:
Kemény témaválasztásai mindazonáltal a műfajban rejlő jelentésképző potenciálok különböző változatait hozzák mozgásba. A Zord idő esetében komoly felhívó szerepe van,
hogy – ellentétben az Özvegy és leányával vagy A rajongókkal – a magyar történelem
szempontjából sorsfordító és közismert eseménysor köré épül a történet. A témaválasztás
kulcsfontosságúnak bizonyul a regény allegorikus struktúrájának megteremtésében, mivel
az ország három részre szakadásának traumatikus eseménye a magyar nemzeti nagyelbeszélés egyik meghatározó mitologémáját, a ’balsors sújtotta nép’ évszázados toposzát is
megidézi. Az Özvegy és leánya cselekménymenete inkább a magánélet szférájában mozog: itt elsősorban a Szalárdi krónikarészlet újraírásában rejlő esztétikai potenciálok domináltak. Tarnóczy Sára és a Mikesek „valós” története egyszerre kínálta fel az érdekes,
fordulatos cselekménybonyolítás és a drámai stilizáció lehetőségét. Az Özvegy és leányával szinte megegyező tér-időben játszódó A rajongók már némileg más módon aknázza ki
a történeti szituáció sajátszerűségét: a 17. századi életvilág jelentől eltérő szokásrendje,
gondolkodásmódja segíti a szöveg jelentésteremtő képességének kibontását, a létbölcseleti kérdezés megalapozását.
36

37

Vö. KEMÉNY Zsigmond, Élet és irodalom In uő, Élet és irodalom, Bp. 1971. 161, 162.; Walter
SCOTT, Ivanhoe, Bp. 1993. 28.
Stanwood S. WALKER, A False Start for the Classical-Historical Novel: Lockhart's Valerius and
the Limits of Scott's historicism, Nineteenth-Century Literature, 2002/2. 192.

64

tiszatáj

A 19. században kevés olyan jelentékeny történelmi regény született, amely nem
a nemzeti történelemhez fordult.38 Kivétel ez alól Flaubert Szalambója, melynek témaválasztása tudatosan provokálja a 19. századi történelmi regény hatásmechanizmusának
egyik alappillérét. Az ókori Karthágó néhány évének cselekményesítése egyaránt ellehetetlenítette a hiteles reprezentáció és a jól dekódolható allegorikus jelentésképződés lehetőségét (mégha a kortárs kritikusok a „visszavetítésben”, a jelen-korabeli áthallásokban
vélték leküzdhetőnek a szöveg idegenségét). Ugyanakkor a témaválasztás – a kortárs olvasók számára – különlegesen deviáns módja új lehetőségeket nyitott a történelmi regény
számára: a történetírás módszertani, ismeretelméleti alapjainak problematizálását, az
önmagában hozzáférhetetlen múlt sajátos visszanyerésének kísérletét, a modern regény
formai, nyelvi alapjainak a megmunkálását, illetve a nyugati kultúra, szokásrend végidőtudatának tematizálását39 egyaránt lehetővé tette Flaubert számára.
(3) A történetírói képzelet behatárolása a múlt tudományos értelmezésében nem kizárólag a pozitivista történetírás szakmai elképzelésében fogalmazódik meg. Humboldt
szerint „a képzelet a tapasztalásnak és a valóság kifürkészésének van alárendelve”, ezért
„nem működik tiszta fantáziaként, s helyesebb a megsejtés képességének és az összekapcsolás adományának”40 nevezni. Ugyanakkor a múltreprezentációt jelentéssokszorozó aktivitásba átfordító történelmi regény esetében a „tények” jóval szabadabb interpretálása
figyelhető meg.41 A kétfajta történeti narratíva létrehozásában tehát alapjaiban különbözik
a képzelet funkciója: „[a]z a folyamat, amely a levéltári forrásokat narratív történelmi elbeszélésbe transzformálja, minőségileg különböző (és valójában alig összevethető) azzal
a tevékenységgel, amelyben a regényíró forrásaiból (akár önéletrajzi, anekdotikus, vagy
történelmi) megkonstruálja fikcionális világát. Az előző folyamat erős kényszer és kontroll
függvénye, a szerzői megokolásnak és az olvasók tüzetes vizsgálatának alávetett, szoros
megfelelési kötelezettséggel a valamikor megtörténteknek. Az utóbbi folyamat szabad, hallgatólagos beleegyezésen alapszik, akár hamisítás is feltételezhető benne; valódi eredete
(mint az gyakran megtörténik) örökre ismeretlen maradhat – néha az író számára is.”42
A különböző létesülési folyamat két eltérő meghatározottságú történeti narratívát
eredményez. A történetíró a felkutatott és interpretált tényeket összességében egy magyarázó jellegű elbeszélésbe illeszti: e narratívának megkülönböztetett szervezőelve a „hitelesítési és bizonyítási folyamat”, amihez „járul még egyfelől a konceptualizálás hatalmas
munkája, amelyet a történettudomány általános fogalmak (jobbágyság, ipari forradalom
stb.) megalkotására fordít, másfelől a múlt egy-egy szeletének különféle szintekre való felbontása (gazdasági, társadalmi, politikai, intellektuális szint stb.), melyeknek újra össze

38

39

40

41
42

Az antik témát feldolgozó, 19. századi történelmi regények kudarcáról lásd WALKER, i. m. 179–
209.
Ez utóbbiról részletesen értekezik Eugenio DONATO, Flaubert and the Question of History: The
Orient, In uő, The Script of Decadence, Oxford, 1993. 43–45.
Wilhelm von HUMBOLDT, A történetíró feladatáról [1822], Ford. Rajnai László, In uő, Válogatott írásai, Bp. 1985. 121–22.
Vö. LUKÁCS, i. m. 76–77.
Dorrit COHN, Signpost of Fictionality: A Narratological Perspective, Poetics Today, 1990/4. 781.

2004. november

65

kell állniuk egy történetegész vezéreszméje alatt.”43 A tények értelmezését, elrendezését,
elbeszélésbe illesztését végeredményben egy centripetális jellegű mozgás irányítja a történetírói narratívákban: minden egy átfogó múltkép megalkotására fókuszál, és ez kizárólag
a képzelet, a nyelv funkcionális korlátozásával érhető el.44
Éppen ellentétes, centrifugális mozgás figyelhető meg a tények alkalmazásában a történelmi regény múltreprezentációjakor, melyet a nyelvi jelölők kettős – világkonstruáló és
jelentésképző – aspektusai határoznak meg. A realitáselemek, a forrásokból nyert tények
beindítják a teremtő fantázia működését: a regényíró kétségtelenül kitalál szereplőket,
a múlt nyomaiban hozzáférhetetlen szituációkat, párbeszédeket – lényegében egy sokszínű,
öntörvényű világot bont ki, melynek alakulását az ott zajló események, s nem a valamikori
történések határozzák meg. A történelmi regény reprezentációs műveletei egyfajta világszerű „realitás” megteremtésére törekednek elsősorban: összetett társadalmi meghatározottságában, emberi-személyes motivációiban láttatott életvilág kontúrjait bontják ki. „Az
imagináció megtölti a történeti tények vázát dramatizált emberi viszonyrendszerek képével, és ez az, ami a történeti realitást eredeti módon érdekessé teszi. Az események kiszabadulnak a múltban kötött helyükből, és újra elevenséget nyernek az ezzel járó változatosság révén, amely minden reális eseményt jellemez. […] A történelmi realitás ezért, Scott
számára, az emberi viszonyok hálója, amely a különböző szituációkból és a rá adott válaszokból jön létre.” – írja Iser.45 A teljes életvilág megelevenítésének igénye vezeti a regényírót a múlt kevésbé ismert eseményeinek reprezentációja felé, hiszen – immár Lukács
gondolatmenetét követve – „[a] történelmi regényben nem a nagy történelmi események
újra-elmeséléséről van szó, hanem azoknak az embereknek költői feltámasztásáról, akik
ezekben az eseményekben szerepeltek. Az a feladat, hogy átélhetővé tegyük, milyen társadalmi és emberi indítóokokból gondolkodtak, éreztek és cselekedtek az emberek úgy,
ahogyan az a történelmi valóságban megesett. […] [A] cselekvés társadalmi és emberi indítóokainak érzékeltetésére a külsőleg jelentéktelen események, a külsőleg kicsinyes körülmények alkalmasabbak, mint a világtörténelem nagy, monumentális drámái.”46
A történelmi regényben megmutatkozó világszerűség és az azt létesítő jelrendszer,
poétikai struktúra sajátszerűségei négy lényeges pontban összegezhetőek: mind a négy elkülöníti a történelmi regényt a történettudományos narratívák jellemzőitől, és egyben sajátos helyet jelöl ki számára a regényirodalmon belül is.
(3/a) Központi szerephez jut a történelmi regények narrátora. A történetírói munkák
narratív struktúráját elemző írások elfogadott tézise, hogy a szerző és a narrátor funkcionálisan megegyezik a történettudományos művekben, míg ilyen megfeleltetés a regényekben elképzelhetetlen.

43

44

45

46

Paul RICOEUR, Történelem és retorika, Ford. Asztalos Éva és Somlyó Bálint, In Thomka Beáta
(szerk.): Narratívák 4. A történelem poétikája. Bp. 2000. 17.
Vö. F. R. ANKERSMIT, Narrative Logic. A Semantic Analysis of the Historian’s Langauge. The
Hague, London, Boston, 1983. 24–25.
Wolfgang ISER, Fiction – The Filter of History: Study of Sir Walter Scott’s Waverley. In uő, The
Implied Reader. Baltimore and London, 1976. 95., 87.
LUKÁCS, i. m. 50–51.

66

tiszatáj

Úgy vélem – írja Paul Hernadi –, hogy a történeti és a fikcionális elbeszélések működőképes elméleti megkülönböztetését az adott szöveg odaértett szerzője és a narrátor
személye közötti viszonyulás eltérő jellegében alapozhatjuk meg leginkább, ez az, amely
a két műfaj elválasztására késztet minket. Lényeges, hogy bármely fikcionális mű narrátora
része a szövegnek, maga is kitalált; a szöveg elbeszélése érdekében teremtetett. A történetírói munkák elbeszélője – ellenkezőleg –, maga is történetinek, valósnak tekinthető:
a történész személye biztosítja a narrátor szavahihetőségét, és az ontológiai különbség a fikciós művek szerzője és narrátora mint teremtő és teremtett között, a történeti narratívák
esetében pszichológiai megkülönböztetésbe fordul át a történész valódi személye és azon
személy között, akinek éppen látszani akar. Más szóval, a fikcionális elbeszélések megkövetelik, a történeti narratívák pedig kizárják a narrátor és a szerző közötti különbségtételt.47
A 19. századi történelmi regény narrátora köztes helyzetbe kerül: „Egyik oldalról
a történetírói szempontokat érvényesítő, a múltbeli eseményekre irányuló, szerzői diskurzus” jellemzi a történelmi regények beszélőjét, míg „másik oldalról az ugyanazon eseményekbe bonyolódott szereplők gondolatainak és érzéseinek pszichológiai érdekeltségű
közvetítésére vállalkozik.”48 A teremtett világhoz tartozó fiktív elbeszélő „személyében” tehát a történetírónak egy korábbi, a pozitivista kritériumok alapján még nem bírálható típusa is megjelenik, akin nem kérhető számon a történetírás igazság- és objektivitásigénye.
E kettős szerepből következőleg a történelmi regények – túlnyomórészt heterodiegetikus –
narrátora összetett hatáskört kap, amely némileg megkülönbözteti más regényváltozatoknál megjelenő történetmondótól.
Egyfelől aktívan részt vesz a világ- és valószerűség megteremtésében (leírások, történetírói jellegű eszmefuttatások stb.), illetve a múltbeli másság láthatóvá tétele és az idegenség áthidalása érdekében sajátos metapozíciót foglal el: külön reflektál a konstruált
múlt és a megcélzott jelen erkölcsi fogalmaiban, világnézeti alapállásában, szokásrendjében mutatkozó lényeges különbségekre. Természetesen igen eltérő módon valósulhat meg
ez a narrátori eljárás az regényekben. A Háború és béke elbeszélője szinte történész-szerzőként lép fel, Kemény és Scott regényeit is átszövik a történetírói beszédet imitáló magyarázatok, eszmefuttatások, ellenben a Szalambó személytelen elbeszélője mindvégig
feloldódik az eseményekben, beszédét a dolgok tárgyilagos leírása uralja, sehol nem ítél,
magyaráz.
Másfelől a narrátor a teremtett világ részének bizonyul: elbeszéli, elrendezi, kommentálja az eseményeket, a hősök sorsalakulását, s gyakorta átadja a beszédet és a nézőpontot a szereplőknek. Több esetben azonban a szereplői megnyilatkozások és párbeszédek váltják ki a narrátor mimetikus-leíró funkcióját. Scott például „azért ad központi jelentőséget a párbeszédeknek regényeiben”, hogy „olvasói közvetlenül érintkezzenek a regényhősökkel, s általuk a »kor szellemével«, melyet összességében megtestesítenek.”49

47

48
49

Paul HERNADI, Clio’s Cousins: Historiography as Translation, Fiction and Criticism, New Literary History, 1976/2. 252.
COHN, Pierre and Napoleon, i. m. 160.
WALKER, i. m. 189.

2004. november

67

Ankersmit szerint a regényíró egyfelől a partikuláris eseményekbe, másfelől „a szereplők
szavaiba és cselekedeteibe írja szét a történeti tudását”.50
Tovább árnyalják a történelmi regény narratív stratégiájának összetett jellegét a Dorrit
Cohn által nonmimetikusnak nevezett elbeszélői megnyilatkozások,51 melyek a legtöbb
esetben inkább a mimézis világ- és valóságillúziójának megtörésére irányulnak. A közbeszúrt reflexiók látványosan hozzájárulhatnak a referencializálhatóság elbizonytalanításához, a szöveg jelentésképző aktivitásának kiteljesítéséhez, más szövegterek, gondolati terek felé történő megnyitáshoz. Kemény regényeiben gyakorta találkozhatunk ezzel az
– iróniát mozgásba hozó – eljárással. A 30 éves háború eseményeit összegző, történetírói
modalitású kommentárt A rajongók elején ironikus kontextusba helyezi egy „nonmimetikus” állítás. („De minek ily elégiai hang a tények helyett, melyekre vissza kell gondolnunk.”) Nem kérdőjelezi ugyan meg az elmondottak hitelességét, de azt sugallja, hogy
nem kizárólagosan történetírói érdekeltségű szövegről van szó. Az Özvegy és a Zord idő
történetmondója is játszik a krónikaírói szereppel: gyakorta nyomatékosítja, hogy hiteles
forrásokból dolgozik, de állandóan relativizálja a távlatokat, továbbírja a történetet, összemossa a történetírói és a narrátori szót, jelezvén, hogy a regény jelrendszere és az általa
életre keltett világ nem a múlthoz kötődő jelentéseket közvetít elsősorban. Gyakran
a szentenciák töltenek be hasonló funkciót Keménynél. Az általános létbölcseleti konzekvenciák megbontják a teremtett múlt konstruált homogén időterét és a történeti szituáció
korproblémáiról a személyes sorskérdések terepére vezetik át a történéseket. A Scott-regények esetében a lábjegyzetek járulnak hozzá a reprezentáció ilyen jellegű viszonylagosításához. Robert Mayer meggyőzően igazolja, hogy az eltérő modalitású, komolyságú lábjegyzetek egyrészt parodisztikus funkciót töltenek be, az antikváriusi precizitás iróniáját
szolgálják, magyarán, a faktuális-referenciális státusz felfüggesztését, elbizonytalanítását,
más értelmi képzetek felé történő megnyitását serkentik, másrészt viszont a Scott felfogásában reflektáltan jelenlevő törekvést – a hitelesítést, a valóságillúzió megteremtését –
segítik elő.52
(3/b) Egyedi funkcióval bíró szereplői viszonyrendszer jön létre a történelmi regények
többségében – elsősorban a „fiktív” és a „valós” figurák találkozásának köszönhetően. Kiemelkedő szerep jut a hősöknek és kapcsolatrendszerüknek a múlt esztétikai reprezentációjában. A történetírói elbeszélések ugyanis „nem tudják a történelem színpadán fellépett
alakok szemén keresztül láttatni a múltbeli eseményeket, melyek csak az állandóan külső
nézőponthoz kötött történész-narrátor segítségével bontakozhatnak ki.”53 Ugyanakkor
„az eseményekbe bonyolódott szereplők nézőpontjából zajló fikciós elbeszélés sokkal inkább
a történelmi események közelségébe férkőzhet, mint bármely más történeti diskurzus. […]
A fikció – legelsősorban – lehetővé teszi az író számára, hogy a múltbeli történéseket az

50
51

52

53

ANKERSMIT, i. m. 25.
„Amíg a mimetikus állítások tárgyiasak, »látszólag áttetszőek«, és az olvasók feltétel nélkül fikcionális igazságnak tekintik, addig a nem-mimetikus mondatok szubjektívak, homályosak és az
olvasók fenntartásokkal fogadják hihetőségét, akárcsak egy személyes beszélő véleményét”.
COHN, Signpost, i. m. 798.
Vö. Robert MAYER, The Illogical Status of Novelistic Discourse: Scott’s Footnotes for The
Waverley Novels, ELH, 1999/4. 915–916.
COHN, Signpost, i. m. 786.

68

tiszatáj

eleven emberek személyes és pillanatnyi tapasztalataként mutassa be.”54 A szereplők saját
személyes sorsuk, világuk részeként élik meg a múlt sajátos szokásait, értékrendjét, mintegy a múlt „szemtanújaként” lépnek fel a történetben, saját életük hitelességével közvetítik a múlt másságát.55
Mindez látszólag paradox következményekkel jár a történelmi regény gyakorlatában:
a fiktív szereplők ugyanis nagyobb mértékben járulnak hozzá a múlt valóságillúziójának
felkeltéséhez,56 mint az esetleg közismert történeti szereplők, akiknek a funkciója kettős:
gyakorta aktívan belekeverednek a regények eseményalakulásába, személyiségük lelki
távlataiba is betekintést nyerünk, azaz „fiktív” hősökké válnak,57 ám sok esetben pusztán
szimbolikus-emblematikus funkciót kapnak, vagyis a hozzájuk kötődő befogadói előismeret jelentéssokszorozó szerepét aknázzák ki. Fiktív és valós történeti szereplők eltérő
funkciójára jó példát nyújt a Zord idő és a Háború és béke. Barnabás és Elemér nézőpontot biztosít a történelmi események láttatásához, a Deák-testvérek párbeszédeiben
a korszak sajátos gondolkodásmódja is kifejezésre kerül, személyes tragédiájuk pedig felerősíti a nemzeti sorstragédia megérzékítését, míg például Izabella és Werbőczi – összetett lélektani jellemrajzuk ellenére – inkább szimbolikus, jelképes alakok, a reprezentált
múltat és a megcélzott jelent összekötő szereplők: akár az anakronizmus vádja is felvethető lenne velük szemben, ha túlzott rigorózussággal kérnénk számon rajtuk a történeti
hitelesség normáját. Tolsztoj regényében Napóleon alakja jóval nagyobb mértékben járul
hozzá a regény allegorikus jelentéstartamainak a létrehozásához, lételméleti és történetfilozófiai aspektusai erősítéséhez, mint a múltkonstrukció hitelességének, valószerűségének a megképzéséhez. A történelemformáló nagy ember mítosza destruálódik alakjában,
ellenben a „fiktív” szereplők sajátos nézőpontot nyújtanak a történések leírásához és értelmezéséhez, hiszen szemtanúként vannak jelen a „történelmi eseményekben”.
(3/c) A történelmi regény fikcionális műveletei (kompozíció, jellemek, narratív stratégia stb.), mint már említettem, egy működő, adott korabeli, emberi életvilágot hoznak
létre. A történelmi regény harmadik jellemzője, amiben eltér a történetírói konstrukcióktól, az, hogy reprezentált világainak metafizikai tágasságát is képes szemlélhetővé tenni.
A 19. század néhány meghatározó történetírójának munkásságában is megfigyelhettünk
hasonló törekvést: Ranke és Humboldt úgy vélte, hogy a múlt tényszerű feltárásával és ábrázolásával a világot mozgató felsőbb hatalmak tevékenysége is tettenérhető.58 Ilyen, történetfilozófiai jellegű kérdésfelvetés csak néhány regényben fogalmazódik meg hasonló
élességgel (például a Magyarország 1514-ben, a Zord időben, illetve a Háború és békében): a transzcendens nem teológiai-filozófiai problémaként, hanem a sokszínűségében,
elevenségében megkonstruált világ részeként mutatkozik meg, elsősorban a szereplői önértések, szólamok összetett viszonylatába helyezve. A múlt képzete a köztudatban szorosan összefonódik babonás, misztikus, irracionális előfeltevésekkel, benyomásokkal: a történelmi regény reális megnyilatkozási lehetőséget biztosíthat ezeknek a jelenségeknek.
A pozitivista létmagyarázó elvek térhódításának időszakában, ami nagyjából egybeesik
54
55
56
57
58

COHN, Pierre and Napoleon, i. m. 150., 151.
Vö. ISER, The Filter of History, i. m. 87–90.
Vö. ISER, The Filter of History, i. m. 93.; LUKÁCS, i. m. 44–45.; ANKERSMIT, i. m. 25.
Vö. COHN, Pierre and Napoleon, i. m. 154–155.
Vö. HUMBOLDT, i. m. 122, 141–142.; RANKE, i. m. 38.

2004. november

69

a történelmi regény születésének időpontjával, fontos jelentésképző szereppel bírt, hogy
a világ transzcendens, irracionális meghatározottsága milyen mértékben válik a realitás részévé az események menetében, a szereplők önértésében, a narrátor reflexióiban, illetve
a hit-elvű világmagyarázó elvek milyen preferenciával kerülnek ki a történésekből. A konstruált múlt és a – mindenkori – befogadói jelen eltérő felfogása a metafizikai létezőről jelentésképző feszültséget teremthet. A történelmi regény sajátos módon és relevanciával
csempészi vissza a transzcendenst az alapvetően empirista meghatározottságú, „a transzcendens hajléktalanság kifejezőjének” (Lukács) tekintett regénybe. Az archaikus mintákat
újraélesztő románcos regényváltozattól az különbözteti meg, hogy hatványozottabban képes a realitás illúzióját felkelteni és átélhetővé tenni a metafizikai léttapasztalatokat, hiszen olyan szereplők olyan korban jelennek meg, ahol más vallási evidenciák működtek.
Kemény valamennyi regényében számolni kell a jelenséggel: az egzisztenciális kérdezés (Özvegy és leánya, A rajongók), a nemzeti lét végső kérdései (Zord idő) egytől egyig
magukban hordozzák a létezés metafizikai megalapozottságának problémáját; de ugyanez
elmondható a lét- és történetfilozófiai kérdéseket felvető Háború és békéről. Kitüntetett
helye van a transzcendensnek a Szalambó világképében: a fokozott befogadói idegenségélmény ebben az esetben is az érzéki megtapasztalhatóság közvetlenségébe fordul át.
A látszólag öncélúan egzotikus, a modern olvasó számára végtelenül távoli és érthetetlen
istenségek, vallási rítusok, szokások helyett sokkal inkább a történésekben megnyilatkozó
nyers brutalitás elemi közvetlenségében sejlik fel az irracionális. Némileg emlékeztet
Flaubert eljárása a Romlás virágait író Baudlaire megoldásához, aki a pozitivista szemlélet evidenciáihoz illesztette a versbeszéd nyelvét és tematikai vonásait.59
(3/d) A konstruált világ metafizikai tágassága az idősíkok ontológiai rétegzettségére
irányítja a figyelmet. Nyikolaj Bergyajev szerint az emberi létezést három különböző időkategória határozza meg, s „[m]inden egyes ember az idő e három formájában él”:60 a természeti létezést irányító, élet-halál végtelen körforgását meghatározó kozmikus időben; az
egyenesvonalúan előrehaladó, célképzetes történelmi időben; valamint, üdvözülési lehetőségként, az előző kettő súlyától megszabadítani képes, az örökkévalóság esélyét biztosító
egzisztenciális időben.61 Az emberi létezés végtelenségének és végességének paradoxonát
biológiai és metafizikai aspektusaiban egyaránt láthatóvá tevő létélmény különösen jól
modellálható a teremtett világ szintezettségére, az idők sokszorozására építkező, egyéni és
közösségi szempontokat egybekapcsoló történelmi regényben. A mulandóság élményének
legkülönfélébb aspektusai hatják át a Kemény-regények történetvezetését és gondolati
reflexióit; az egyéni sorsok tragikumában pedig az egzisztencialista idő és annak ontológiai konzekvenciái jelennek meg – egy jól körülhatárolható történeti időben játszódó cselekményben. A legkézenfekvőbb példát A rajongókban találjuk. Kassai Elemér brutális
meggyilkolása, a bűn és kegyetlenség más konkrét megnyilvánulásaival együtt (Géczy kivégzése, a balázsfalvi titkos koporsó története) végeredményben az elmúlás és a halál, tehát a kozmikus idő mindenhatóságát teszik dominánssá az esztétikailag teremtett világban. Ezzel szemben az egzisztenciális idő fogalmához köthető létminőség is megjelenik
a műben: Bodó Klára férje elvesztése után kilép a bűn mindennapiságában élő történelmi
59
60
61

Vö. S. VARGA Pál, A gondviseléshittől a vitalizmusig, Debrecen, 1994. 53.
Nyikolaj BERGYAJEV, Az ember rabságáról és szabadságáról, Ford. Patkós Éva, Bp. 1997. 321.
Vö. BERGYAJEV, i. m. 320–328.

70

tiszatáj

időből, és egy önálló világot formál magának a keresztényi élet evidenciáinak megfelelően.
Ez egyben megszabadítja őt az egyéni létet metafizikailag értelmetlenné és kilátástalanná
tevő kozmikus idő rettenetétől is, a biológiai létezés elmúlástudatát a megváltás ígéretével
cserélvén föl. Hasonló eljárással találkozhatunk a Háború és békében is. A haldokló
Andrej herceg kilép a történeti időből, aláveti magát a mulandóság egyetemes létélményének és a külső szemlélő számára felfoghatatlan világba lép át: a halálba beavatódás
rituáléjában felsejlik a túlvilági lét reménye is.
Ha leválasztjuk az egzisztenciális idő bergyajevi fogalmáról az ontológiai és keresztény-ideológiai mellékjelentéseket, a történelmi regény időszerkezetének és reprezentációs képességének egy lényegadó sajátosságát pillanthatjuk meg. A Háború és béke néhány passzusát interpretáló Cohn hangsúlyozza, hogy a történelmi regényben – a történetírói narratívákkal szemben – az idő pillanatnyi megtapasztalása és kifejezése kap döntő
szerepet: időszerkezete és személyiségkonstrukciós eljárása „magában foglalja a – párhuzamosan láttatott – időbeli pillanatokat is. […] [A] borogyínói csata – mint sok más epizód a Háború és békében – jelenetszerűen van bemutatva, nagy figyelmet szentelve az
összezavarodott résztvevők pillanatnyi érzékelésének és reakcióinak.”62
Az ontológiai aspektusok egymásravetülése, a szimultán időpillanatok megragadása
már sejtetik, hogy a műfajhoz sorolható szövegek – azon túl, hogy tematizálják a korok
másságát – jellegadó poétikai műveleteikben, esztétikai hatásstruktúrájukban, irodalmi
kommunikációjukban alapvetően az idősíkok sokszorozását aknázzák ki, látványosabban
és termékenyebben, mint más regények. A jelenség már a történetírói szövegek időkezelésében megfigyelhető. Roland Barthes szerint a kronologikus rendre építkező tudományos
írások sem homogén időteret bontanak ki elbeszéléseikben: „a történelemkönyvek ugyanazon lapján a történeti idő eltérő periódusai jelenhetnek meg”,63 az elmúlt korabeli
szereplők előéletének, a tárgyalt szituáció előttjének és utánjának felvillantása „mélységet
biztosít a történelmi idő számára”. A jelenség nem a szerzői szubjektivitás eredménye,
„sokkal inkább az elbeszélés különböző idősíkjaival […] szembesülő történelem kronologikus idejének összetettebbé válásáról van szó. A történelem egyenesvonalúságának dekronologizációja, még ha nosztalgia vagy visszaemlékezés révén is, de helyreállítja az Idő
egyszerre komplex, parametrikus és nem lineáris karakterét, mely az ősi kozmogóniák
mitikus idejének gazdagságára emlékeztet, elválaszthatatlanul a költő és a jós szavától”.64
Barthes gondolatait Dorrit Cohn fűzi tovább, immár a történelmi regény hasonló jelenségeire is reflektálva. A Barthes által elmondottak „nem azt jelentik, hogy a történészek hasonló értelemben »játszanak« az idővel, mint a regényírók: a történészek eltérését a kronológiától és az egyidejűségtől forrásaik természete, tárgyuk és argumentációs stratégiájuk motiválja inkább, mintsem esztétikai érdekek vagy formai kísérletek”.65 A történelmi
regények esetében viszont éppen az esztétikai érdekeltség a meghatározó az idősíkok
egymásrajátszásában. Hites Sándor Jósika-tanulmányában meggyőzően érvel amellett,
hogy „[a] történeti tapasztalat nem pusztán az elbeszéltektől való időbeli távolságot ész62
63

64
65

COHN, Pierre and Napoleon, i. m. 152.
Roland BARTHES, Historical Discourse, translated by Peter Wexler. In Michael Lane (edited by),
Structuralism. A reader, London, 1970. 147.
BARTHES, i. m. 148.
COHN, Signpost, i. m. 783.

2004. november

71

lelheti, de azt is, hogy a temporális elkülönböződések magában a megjelenített múltban is
benne rejlenek”.66 A teremtett világban megfigyelhető „idősík-ötvöződés” jelentésgeneráló
hatását tovább fokozza a regények befogadásának dialogikus szituációja. Az olvasói jelen(ek) hagyománytudata, a múltról birtokolt előzetes ismerete – külön felhívó jel nélkül
is – óhatatlanul rávetítődik a regény történéseire, és sajátos jelentéssel ruházza fel azokat.
A történelmi regények vonatkozásában gyakran felmerülő anakronizmus kérdése
szintén ebből a nézőpontból tárgyalható autentikusan. A legtöbb esetben nem következetlenségről, sokkal inkább a jelen felé irányuló beszéd megkerülhetetlen tematikai, poétikai következményéről, az idősíkok egymásbacsúszásának evidens jelenségéről van szó.
A Magyarország 1514-ben előszavában Eötvös kategorikusan elítél bármiféle anakronisztikus utalást, miközben jónéhány ilyen jellegű narrátori vagy szereplői megnyilatkozással
találkozunk regényének olvasása során.67 Mi több, a szöveg egészére kiterjed az idősíkok
egymásbajátszásának jelensége. Amikor az elbeszélő, illetve a regény hősei a történet közelmúltjára, Mátyás korára mint a nemzet virágkorára utalnak, vagy amikor több helyen
a történet közeli jövőjének fő eseménye, a mohácsi katasztrófa sejlik fel, akkor a magyar
nemzeti nagyelbeszélések közismert mitikus narratíváit aktivizálja a szöveg – de a francia
forradalomhoz kötődő képzetek, tanulságok termékenyen kiaknázására is találunk példákat a regényben (leginkább a tömeg uralhatatlanságának rajzában). Mindez – ismétlem –
egy olyan történelmi regény esetében, amely szerzői előszavában deklarálja történetírói
elkötelezettségét, s tegyük hozzá, ezekkel az eljárásokkal egyáltalán nem sérti meg felállított normáit. A Zord időben Frangepán nagyívű politikai helyzetértékelései, Izabella jóslatai eredményezik az idősíkok egymásravetülését, akárcsak a nemzeti balsors motívumára való rájátszás Buda elestének rajzában. A rajongókban a balázsfalvi katasztrófát
megelőzően egy legendaszerű, homályos történet iktatódik a cselekménybe, amely egy koporsóba zárt holttetemről szól, aki hosszú évtizedekkel a történet előtt kerülhetett a templom rejtekkriptájába, titokzatosan, a családi hagyománytörténetben említetlenül hagyott
körülmények között. A rövid anekdota elbeszélésének kézenfekvő funkciója az emberi
esendőség, bűn, kegyetlenség időtlenített távlatának megnyitása, konkrét történeti szituációtól való eloldása.
(4) A történelem mint a rettenet, a pusztulás, a káosz közege, az idő múlásának, az
emberi végességtudatnak is jelképévé válhat. A történettudomány lényeges és jellemző lehatároló tendenciájaként értelmezi White a fenséges esztétikai minőségének kizárását
a történeti elbeszélésekből: a történelem káosza helyett a rend és az értelem képzetei lesznek a tudományos írások múltértelmezéseinek vezérlő elveivé. Roland Barthes hangsúlyozza, hogy a történelem önmagában „teljesen jelentés nélküli”, és a történeti narratíva
hivatott a fenyegető tendenciák uralására: „még a tények anarchikus elrendezése is képes
lehet legalább az anarchia jelentését közvetíteni és egy negatív történetfilozófiára javaslatot tenni. […] Civilizációnkban állandó késztetés uralkodik a történelem értelmességének
66
67

HITES Sándor, Műfaj, örökség, revízió (Jósika Miklósról), Alföld, 2002/3. 62.
Legjellemzőbb példa Szalaresi Ambrus szolgájának szózata az osztályegyenlőségről: „Nincs többé
osztálykülönbség! – folytatá emez, miután előbb vigyázva körültekintett, halkabban. – Nemes és
polgár, úr és szolga, paraszt és nádor, ezentúl mind egyenlő lesz. Fél esztendő múlva azt se fogja
tudni senki, országnagy vagy paraszt családjából veszi-e eredetét.” EÖTVÖS, Magyarország
1514-ben, Bp. 1972. 273.

72

tiszatáj

felmutatására; a történészek nem is annyira tényeket gyűjtenek össze, mint inkább jelölőket; és ezeket úgy kapcsolják és szervezik egybe, hogy a tények puszta katalógusának ürességét egy pozitív jelentéssel cseréljék fel.”68 Ranke és Humboldt számára a történelem
széttartó tendenciáit egy feltételezett isteni értelem szervezte egységbe; a pozitivizmus
sajátos teleológiát, fejlődéselvet lát bele a folyamatokba, de napjaink történetírás-elméleteiben is feltűnik a történeti narratívák értelemképző tevékenységének gondolata.69 A történetírás gyakorlata azonban nemcsak a történelem káoszát fojtja el, hanem a benne rejlő
fenséges katartikus tendenciáit is, melyben az emberi létezés alapprincípiumai mutatkozhatnak meg. Nem véletlen, hogy már a szaktudománnyá váló történetírás első radikális
kritikáját nyújtó Friedrich Nietzsche a történeti tudás kiüresedésének, élettől való végzetes elszakításának egyik okát a fenséges kiszorításában nevezi meg: „Morálisan kifejezve:
a fenségest nem sikerül immár megtartanotok, tetteitek tompa ütések, nem végighömpölygő mennydörgések többé. Végbevihetitek bár a legnagyobbat és a legcsodálatosabbat,
annak mégis megénekeletlenül és hangtalanul kell a Hádészba szállnia. Mert a művészet
messzire szökik, ha tetteitek fölé nyomban a történelem sátortetőjét feszítitek. Aki ott akar
rögtön megérteni, kiszámítani, felfogni, ahol hosszan tartó megrendültségben kellene az
érthetetlent fenségesként őriznie, azt lehet értelmesnek nevezni, ám csak abban az értelemben, ahogy Schiller szól az értők értelméről: olyasmit nem lát, amit egy gyermek meglát, olyasmit nem hall, amit egy gyermek meghall […].”70
De mit is értünk fenségesen a történelem vonatkozásában, és milyen lehetőséget kínál
fel az a történelmi regény hatástényezőinek a leírásához? Schiller A fenségesről című értekezésében az ember kettős antropológiai meghatározottságából, végtelen szabadságából
és – a természetnek kiszolgáltatott – véges létéből indul ki. Az élet látszólagos harmóniáját állandóan megbontják a különböző természeti csapások, fenyegető elemek, melyet
nem lehet az értelem elrendező hatalmával uralni:71 ugyanakkor az általuk felszabaduló
(és a művészet által rögzíthető) fenséges egyszerre ébreszti rá az embert kettős meghatározottságára, de az emberi létezés ebben rejlő nagyságára is. A fenséges működésének
demonstrálására Schiller a történelmet hozza fel példaként, melyben természeti és emberi
erők küzdelmének, szabadság és végesség, értelem és értelmetlenség, káosz és rend, végzet és szabadakarat feszültségének modellszerű terepét látja. „A világ – mint történelmi
tárgy – alapjában nem egyéb, mint a természeti erőknek önnönmagunkkal és az ember
szabadságával való konfliktusa, s e küzdelem eredményéről számol be nekünk a történelem. […] Nem a minket környező veszélyek nem-tudásában – hisz ennek végre véget kell
érnie –, csupán a velük való megismerkedésben van üdv számunkra. Hát ehhez az isme68
69

70

71

BARTHES, i. m. 153. [kiemelés az eredetiben]
Vö. Jörn RÜSEN, Historical Narration: Foundation, Types, Reason, History and Theory, 1987/4.
88.
NIETZSCHE, A történelem hasznáról és káráról, Ford. Tatár György, Bp. 1989. 54. [kiemelés tőlem]
„Aki persze a természet nagy háztartását az értelem gyatra fáklyájával világítja meg, és mindig
csak azon töri a fejét, hogy a természet merész zűrzavarát harmóniába oldja fel, az nem lelheti
tetszését egy világban, ahol úgy látszik, hogy inkább a kerge véletlen, semmint egy bölcs terv
kormányoz, s a legtöbb esetben érdem és szerencse ellentmondásban állnak egymással.” SCHILLER, A fenségesről,. ford. Székely Andorné, In uő, Válogatott esztétikai írásai, Bp. 1960. 98. [kiemelés az eredetiben]

2004. november

73

retséghez segít bennünket hozzá a mindent leromboló és újra megteremtő és újra leromboló változás rettentően nagyszerű színjátéka – […] a boldogság feltarthatatlan megfutásának, a becsapott biztonságnak, a diadalmaskodó igazságtalanságnak és alulmaradó ártatlanságnak patetikus festményei, melyeket a történelem bőségben felmutat, és a tragikai
művészet utánzóan szemünk elé tár.”72
Két szempontból hasznosítható a fenséges tapasztalata a történelmi regény értelmezésében. Egyrészt a műfajhoz sorolható szövegek a maguk elevenségében, sokszínűségében
és közvetlen emberi viszonylataiban konstruálják meg történeti világaikat. Nélkülözve az
argumentatív nyelv racionalizáló tendenciáit, melyek statisztikai adatokká szelídítik, folyamatrajzok kronologikus leírásába helyezik a történelem rettenetét, a regény esztétikai
hatásmechanizmusa révén képes érzékletessé tenni az emberi esendőség legkülönfélébb
aspektusait. Másrészt – szintén művészi meghatározottságának köszönhetően – a fenséges kiengesztelő hatása is érvényre juthat a regényekben.
A történelem alapvetően a káosz, a szenvedés és rettenet közegeként jelenik meg
a művek kitüntetett jelenetegységeiben. A Háború és béke cselekménymenetének nagy részét kitöltő csatajelenetek több belső nézőpontból láttatott leírásai az emberi pusztításvágy és pusztulás, heroikusság és az emberi esendőség szélsőséges képzeteit vonultatják
fel. Legfőképp ezek a csatajelenetek teszik szemléletessé azt a regény egészét átható gondolatot is, mely szerint az ember képtelen uralni az általa elszabadított erőket: a nagy emberek, a hadvezérek csak eszközök valami felfoghatatlan képzet kezében. A Zord idő egészében a káosz kilátástalanságának élménye a meghatározó, hiszen valamennyi főhős
személyes sorsalakulása az egzisztenciális megsemmisülésbe torkollik, akárcsak a nemzeti-közösségi lét: a török hódítással jelentkező vallási-kulturális idegenség a nemzeti
identitás minden meghatározó elemét elnyeléssel fenyegeti. A Flaubert-regény gyakori
csatajelenetei – mint már többször említettem – szinte empirikusan kézzelfogható közelségbe hozzák az emberi brutalitás képeit, ráadásul a Karthágó és a zsoldosok közötti harc
hirtelen fordulataiban, a győzelem és a vereség, a felszabadulás és a teljes végveszély
esetleges változásaiban a káosz állandó visszatérésének mindenkori lehetőségét vizionálja
a regény. Karthágó végül legyőzi ellenfelét, de a történet zárlatában feltűnő Hannibál
alakja (mint a regény egyedüli közismert történelmi figurája) továbbfűzi és egyetemes
távlatba állítja ezt a sort: Karthágó elkövetkező dicsőségét, majd teljes megsemmisülését
előlegezi meg. A fenséges negatív aspektusa Manzoni regényét sem kerüli el: már-már feloldhatatlan kontraszt jön létre a regény konvenciózus, beteljesült szerelmi idillbe kifutó
története és a szereplői sorsalakulásokba benyomuló éhínség, háború, majd a pestis pusztításának nyomasztó hatása között: a főhősök átvészelik ugyan a veszedelmeket, de érezhető, hogy csak a műfaji konvenciók tartják őket életben: „a happy-end csak elleplezi a regény alapvetően tragikus vízióját.”73
A történelmi regény figuratív nyelvhasználatának, idősíkokat egymásbajátszó jellegének köszönhetően a konkrét történeti szituációhoz kötött káosz képei allegorikus jelképpé
válnak a megidézett regények mindegyikében: az emberi mulandóságélmény riasztó aspektusait nyitják meg, a létezést minden pillanatban fenyegető pusztulást vizionálják. Itt
lép be azonban a fenséges kiengesztelő aspektusa, amely a tragikus katarzisban oldja fel
72
73

SCHILLER, i. m. 99., 102. [kiemelés az eredetiben]
GLADFELDER, i. m. 65.

74

tiszatáj

a negatív képzeteket. A Háború és béke narrátorának direkt kommentárjaiban és az
események alakulásában egy olyan történetfilozófiai koncepció körvonalazódik, amely
feltételezi, hogy a látszólagos káosz és értelmetlenség mögött valamiféle értelem húzódik
meg, amely a nemzeti identitás rendíthetetlenségében, a túlvilági lét reményében, a megtalált hivatás és személyes boldogság lehetőségében mutatkozik meg. A Zord idő zárlatában szintén felsejlik valamiféle pozitív nemzeti teleológia képzete: ezt sugallják Izabella
eszmefuttatásai a történelmet irányító felső hatalmakról, illetve a jövőre vonatkozó jóslatai, akárcsak a regény befogadásának szituációja. A szöveg olvasója már egy jóval későbbi
történelmi-nemzeti állapotban kódolja a regény múltkonstrukcióját, tehát tisztában van
azzal, hogy az események nem vezettek a magyar nép megsemmisüléséhez, identitásának
felszámolódásához: a két történeti korszak között eltelt időből, az ott lezajlott események
tanulságaira alapozhatja saját jövőjébe vetett bizalmát. Manzoni, ahogy Hal Gladfelder
fogalmaz, „szigorúan emberi indítóokokat állít valamennyi krízis eredőjeként, ám azok
végül nem emberi közvetítéssel, hanem a gondviselés közremunkálásával oldódnak meg
[…]: az éhínség az új terméssel, a háború a hadsereg megmagyarázhatatlan visszavonulásával, a pestis az esővel”74
A transzcendens felsejlése, a kaotikus események mögött meghúzódó értelem feltételezése azonban nem jelenti a negatív létélmény teljes visszavonását egyik regény esetében
sem. „A keresztény ember vágya az örök megváltásra, a véletlen eshetőség elleni mentességre – figyelmeztet Gladfelder – egy tragikus sugallatban fogalmazódik meg, mely szerint
a történelem maga jóvátehetetlen, s lényegében nem más, mint az erőszak nem változó
története.”75 Káosz és affirmáció, rémület és megnyugvás kettősségeiben a tragikum
irracionalitása, beavató-rituális funkciója nyilatkozik meg a történelmi regényekben, oly
módon, ahogyan azt sem a regény más változatai, sem a korabeli tragédiák nem voltak
képesek kifejezni.

74
75

GLADFELDER, i. m. 64.
GLADFELDER, i. m. 66.

2004. november

75

KISANTAL TAMÁS

Az irodalmi alkotás
mint történelmi szöveg *
Bevezetés
Az alábbiakban azt a kérdést szeretném megvizsgálni, hogy mennyiben lehetséges irodalmi szövegeket történeti módon olvasni. Történeti olvasat alatt itt egy sajátos megközelítést értek, melyet első nekifutásra talán legcélszerűbb negatív kijelentésekkel definiálni,
azaz először azt akarom bemutatni, hogy milyen módszerek, szemléletmódok nem férnek
bele az általam használt „történeti olvasat” fogalmába. Mindenekelőtt nem azt kívánom
megnézni, hogy adott irodalmi szövegek kijelentései mennyiben feleltek-felelnek meg
a valóságos történéseknek, vagy mennyiben tükröznek egy bizonyos történeti szituációt.
Talán nem igényel túl sok indoklást e nézőpont elvetése, hiszen alapvetően egy némiképp
leegyszerűsített mimézis-fogalommal dolgozik, ahol szöveg és valóság viszonya – illetve
maga a „valóság” mint olyan – problémátlanul meghatározónak tűnik. Másrészt – bár
megközelítésmódom ehhez jóval közelebb áll – alapvetően annak vizsgálatára sem irányulna egy történeti értelmezés, hogy bizonyos szövegek mi módon képezik le saját kulturális-történeti kontextusuk diszkurzív, hatalmi stratégiáit, vagy próbálnak azoknak ellenállni. Tehát nem valamiféle szimptomatikus vagy kontextuális olvasat lehetősége mellett
kívánok érvelni; már csak azért sem gondolom, hogy emellett érveket kellene felhoznom,
mivel az ilyen típusú olvasásmód manapság (főként angolszász területeken, de egyre inkább nálunk is) széles körben elfogadott, már-már divatos nézetnek számít. Saját megközelítésem inkább ez utóbbihoz képest (esetleg ezen belül) mutatkozik meg: talán némiképp paradoxonnak hangzik, de egy olyan olvasásmód lehetőségére kérdeznék rá, mely
egyszerre lehet formális és történeti. Persze ez sem feltétlenül kell hogy furcsának tűnjék,
hiszen a formális-kontextuális, illetve a formális-történeti olvasásmód épp ezen kultúrkritikai irányzatokon belül jelen lévő és gyakorta hangoztatott metódus.1
Saját eljárásmódomat elsősorban az különbözteti meg a kultúrkritikai olvasatok metodológiájától, hogy azoknál egy fokkal formalistább módon közelítek a szövegek felé,
ugyanis azt vizsgálom, hogy az adott szöveg formális-narratív jegyei mennyiben árulkodnak egy bizonyosfajta történetiségképről, vagy a történelemhez való viszonyulásról. Vagyis
*

1

Jelen tanulmány A nemzeti irodalomtörténet-írás módszertani hagyományai és mai lehetőségei
(NKFP 5/130) című projekt keretében és támogatásával készült.
Vö. például: LACAPRA, Dominick, Introduction. In: LACAPRA: History, Politics, and the Novel.
Cornell University Press, Ithaca and London, 1987, 1–15.; vagy LACAPRA: Canons, Texts, and
Contexts. In: LACAPRA: Representing the Holocaust. History, Theory, Trauma. Cornell University Press, Ithaca and London, 1994, 19–42.

76

tiszatáj

ennyiben megközelítésem talán kevésbé kontextualista, hiszen nem elsősorban az adott
közegnek a szövegre való hatását elemzem, inkább a szövegben ábrázolt történeti szituációt reprezentáló eljárásokat, a textus történet- és történelemképét – bár remélhetőleg
a későbbiekben, az elemzés során világossá válik, hogy a kontextusnak, az előbbieknél
közvetettebben ugyan, de nagy szerepe van a vizsgálódásban. Tanulmányom címe ebből
a szempontból talán árulkodó lehet: utal előfeltevéseimre, valamint kijelöli az általam kiindulópontként használt diszkurzív keretet. A cím egy Hayden White-parafrázis, a szerző
talán legtöbbet idézett szövegének chiasztikus kifordítása.2 Mint közismert, White érvelése szerint egy történeti szöveg annyiban irodalmi alkotás, amennyiben igaz (valóságreferens, források, evidenciák által alátámasztott) kijelentései egy bizonyos formát kapnak,
adott módon cselekményesítődnek. E forma a történelmi szövegeket szükségképpen fikcionálissá teszi, hiszen nem a „valóság”, a múltban megtörtént események valódi narratív
formája reprezentálódik, hanem a történész egy általa kiválasztott cselekménystruktúrát
visz rá a vizsgált eseményegyüttesre (vagy mondjuk inkább úgy: a dolgokra, hiszen maga
az esemény sem valami eleve adott entitás, hanem tulajdonképpen már azt is a megfigyelő
konstruálja). A valóság narratív formája White szerint leginkább azért sem jeleníthető
meg újra, mivel ilyesmi gyakorlatilag nem is létezik: a szerző ugyanis azt állítja, hogy a múlt
(és a jelen) alapvetően kaotikus, összefüggés nélküli, az események közötti kapcsolatot,
a jelentést mindig az interpretátor vetíti bele az általa szemlélt anyagba.3
Tehát White és követői a történeti szövegeket oly módon olvassák, hogy nem elsősorban a kimondottra (tényekre, adatokra) koncentrálnak, hanem a kimondás mikéntjére,
arra, hogy a textusban milyen retorikai mechanizmusok, narratív cselekménystruktúrák
működnek. Az ilyen elemzési metódust talán Hans Kellner „megcsavart” (crooked) olvasás-terminusa írja le a legszemléletesebben: Kellner szerint egy efféle vizsgálat legfőbb
jellemzője, hogy nem hajlandó a történetet „rendben”, „egyenesen” (straight) szemlélni,
hanem éppen azt a stratégiát bontja ki, mely egy egyenes, a kijelentésekre koncentráló olvasat során ellepleződik – vagyis a szöveg retorikájának működését, a leírt „valóság” és
a leírás módja közti feszültséget.4 E formalista megközelítésmód azonban, ha egy lépéssel
tovább megyünk, újra történetivé tehető: mint White 1987-es könyvének címe utal rá,
a forma nem önmagában való dolog, hanem mindig tartalommal bír.5 Azaz a történeti szövegek formája, cselekménystruktúrája, mint már szó volt róla, nem egy múltbeli, autentikus struktúra felfedezése révén jön létre, ámde nem is afféle ad hoc szerzői szabadság
vagy lelemény eredménye, hanem a forma bizonyos értelemben „referenciális”: szerzője
ideológiájának s az adott korszak kontextusának, történetiségfelfogásának tükrözője. Így
2

3

4

5

Vö.: WHITE, Hayden: A történelmi szöveg mint irodalmi alkotás. Ford.: Heil Tamás. In: WHITE:
A történelem terhe. Osiris–Gond, Budapest, 1997 (a továbbiakban: WHITE 1997.), 68–102.
E tanulmánynak nem feladata White nézeteinek kritikája vagy a másik oldal (melyet leginkább
kontinuitás-elméletekként aposztrofálnak) érvelésének elemzése. Csupán utalnék a két „alapműre”: CARR, David: Time, Narrative, and History, Indiana University Press, Bloomington,
1986; illetve: RICOEUR, Paul: Temps et récit. I–III, Seuil, Paris, 1983–84.
Vö.: KELLNER, Hans: A Valóság legmélyebb tisztelete. Ford.: Szommer Gábor. In: KISANTAL
Tamás (szerk.): Tudomány és művészet között. A modern történelemelmélet problémái. L’Harmattan, Budapest, 2003. 211–232. – a továbbiakban: TMK 2003.
WHITE, Hayden: The Content of the Form: Narrative Discourse and Historical Representation.
John Hopkins University Press, Baltimore, 1987.

2004. november

77

a narratív történetelmélet, s a történeti szövegek formális, retorikai olvasásmódja valamiféle historiográfiatörténetként, illetve metahistoriográfiaként is értelmezhető: történeti
szövegek „megcsavart” olvasásával múltértelmezések, történetiség-koncepciók vizsgálata
zajlik. Mint Frank Ankersmit egy tanulmányában írja, a historiográfia története felfogható
úgy is, mint annak története, hogy az egyes korszakok hogyan próbálták meg a történeti
tapasztalatot nyelvileg reprezentálni.6
A historiográfiának mint a történeti tapasztalat nyelven keresztüli ábrázolásának ilyetén vizsgálata tehát egyfajta másodlagos történeti elemzéssé válik: nem elsősorban maga
a szövegben megmutatkozó múlt érdekli, hanem annak az adott közegben való értelmezése.
Vagyis az ilyesfajta elmélet gyakorlati történetírássá tehető, csupán a hangsúly helyeződik
át – kicsit fellengzősen fogalmazva talán mondhatjuk úgy is, hogy a narratív történetelmélet optimális esetben a történetiség történetét kutatja.7 Talán ez az a pont, ahol az irodalmi szöveg formális-történeti elemzése összekapcsolható a történettudománnyal: ugyanezen módszerek és szemléletmód alapján egy irodalmi alkotás történelmi forrássá tehető,
amennyiben a kutatás tárgyát a benne megmutatkozó történetszemlélet és az ezen keresztül megképződő történelemkoncepció vizsgálata adja. Második lépésben – amivel most
csak érintőlegesen, lényegében csupán a problémafelvetés szintjén akarok foglalkozni –
ezzel párhuzamosan azt is meg lehetne nézni, hogy egy bizonyos korszak irodalmi (esetleg
más művészeti ágak által képviselt) alkotásai és a történeti szövegei milyen hasonlóságokkal és különbségekkel bírnak, s ez árulkodik-e valamilyen egységes diskurzusról, vagy éppen az egymástól való esetleges elszakadásból milyen következtetések vonhatók le.8
Az irodalom és történetírás összefüggéseinek kapcsolatához White és a narratív történetelmélet legtöbb teoretikusa egy olyan előfeltevés alapján közelít, mely nagyjából a következő narratívumra épül: valamikor a 19. században a történetírás és a retorika, vagy tágabban véve, a történetírás és az irodalom elvált egymástól, s míg az utóbbi formai és
tartalmi tekintetben nagy változásokon, újításokon ment keresztül, addig a historiográfia
narratív eljárásaiban, elbeszéléstechnikájában lényegében a realista regény módszereinél
„ragadt le”. Ez összefügg a történelem szaktudománnyá válásával, melynek következménye (és követelménye) a diszciplína retorikamentessé tétele volt; ám e törekvés alapvetően
6

7

8

ANKERSMIT, Frank R.: Nyelv és történeti tapasztalat. Ford.: N. Kovács Tímea. In: THOMKA
Beáta (szerk.): Narratívák 4. A történelem poétikája. Kijárat, Budapest, 2000, 169–184. (a továbbiakban: Narratívák 4.)
Úgy vélem, mindez akkor is tartható, ha a legtöbb narratív történelemelméleti munka e második
lépést nem végzi el, hanem általában a formális-kritikai szinten ragadnak le. Elvileg valami ilyesfélére vállalkozik White Metahistory-ja, amikor a történeti képzelőerőt orientáló tropológiai
mechanizmusokat összekapcsolja a 19. század történeti tudatának szakaszaival – ám White itt is
hajlamos a szimpla formalizmuson belül maradni. Vö.: WHITE, Hayden: Metahistory. The Historical Imagination in Nineteenth Century Europe. John Hopkins University Press, Baltimore,
1973. A szöveg bevezetője magyarul is olvasható: WHITE, Hayden: A történelem poétikája.
Ford.: Kisantal Tamás és Szeberényi Gábor. In: Aetas 2001/1. 134–164. Az általam ismert, a narratív történelemelmélet paradigmáján belül maradó leginvenciózusabb formális-történeti elemzés Stephen Bann-nek, a 19. századi történeti reprezentációs eljárásokat tárgyaló könyve: BANN,
Stephen: The Clothing of Clio. A Study of the Representation of History in Nineteenth-Century
Britain and France. Cambridge University Press, Cambridge, 1984. Magyarul az utolsó fejezet
olvasható: BANN: Klió felöltöztetése. Ford.: Sári László. In: TMK 2003. 287–302.
Ezt végzi el például a 19. századdal kapcsolatban a fentebb említett Bann-kötet.

78

tiszatáj

kudarcra ítéltetett – hiszen a nyelv nem retorikátlanítható –, s a retorika száműzése címén tulajdonképpen a korabeli „realista” irodalom retorikai módszereit, előfeltevéseit
vették át (mint például a nyelv áttetszőségét, az objektív, mindentudó elbeszélőt, a „valóság-hatás” alkalmazását stb.), s ehhez – az előbbi folyamatot elkendőzendő – egy „objektív”, „előfeltevésmentes”, „tudományos” alapszínezet járult.9 Ennek elég súlyos következménye lett, ugyanis White-ék azt állítják, hogy az objektív, „tudományos” történelemszemlélet a születő nemzetállamok talaján jött létre, illetve azok egyik legfőbb ideológiai
bázisát képezte, ám a későbbiekben az ilyen történelemkép lényegében már elavult, mi
több, reakcióssá vált: vagyis a „tudományos” történetírás történetiségfelfogása (és ehhez
kapcsolódó narrációs eljárásai) manapság már „elmaradott”, meghaladásra érdemes.10
Még ha az ilyesféle értelmezésekből erőteljes radikalizmus, sőt némi utópizmus is
árad, az a következtetés talán mégis levonható belőle, hogy egy korszak történetiség-felfogásának alkalmasint látványosabb példái lehetnek irodalmi alkotások, mint maguk
a történetírói szövegek. Látványosabbak, amennyiben az irodalmi mű formailag újítóbb,
„merészebb” lehet, és hatástörténetileg szélesebb területeket érinthet, mint az elsősorban
szakmai kritériumoknak megfelelni akaró, s saját diszciplínáján belül talán „apróbb lépésekben mozgó” történetírás. Különösképpen így működhet ez az olyan történelmi események megjelenítése során, melyek időben viszonylag közel állnak hozzánk, és még inkább
az emlékezet, mint a történelem területéhez tartoznak, a jelenkor társadalmi közössége
számára pedig állandó problémát jelent a velük való szembenézés. Az ilyesfajta események azok, melyek a narratív történetelméletnek számára a legkomolyabb kihívást jelentik, s az utóbbi évtizedek történetírói és -filozófiai vitáiban mindegyik tábor részéről az
9

10

Lásd például: WHITE, Hayden: A történelem terhe. Ford.: Berényi Gábor. In: WHITE 1997, 25–
67.; WHITE: A történelmi értelmezés politikája: szaktudománnyá válás és a fenséges kiszorítása.
Ford.: John Éva. In: WHITE 1997, 205–250.; GOSSMAN, Lionel, Történetírás és irodalom. Reprodukció vagy jelentéstulajdonítás. Ford.: Szeberényi Gábor. In: TMK 2003. 133–168.; BARTHES,
Roland: A történelem diskurzusa. Ford.: Szabó Piroska. In: TMK 2003. 87–98.
Mivel nem tartozik szorosan e tanulmány tárgykörébe, kritikámat csupán egy – talán a szokásosnál kicsit hosszabb – lábjegyzetben fogalmaznám futólag meg. White-ék szerint tehát a történetírás az irodalomhoz képest valamiféle „megkésettség” állapotában van, s a történetelmélet feladata – az elmondottakon túl – az lenne, hogy a historiográfia kritikájával ösztönzést, „irányt”
mutasson egy újfajta, a modern narrációs eljárásokat felhasználó történettudomány és történetírás felé. Jómagam némiképp szkeptikus vagyok e program megvalósíthatóságát illetően, mégpedig nem azért, mert – mint a posztmodern történetfilozófia több képviselője hangsúlyozza –
a történelem diszciplínája konzervatív, s egy mára már jócskán meghaladott tudománykoncepcióval dolgozik. Még ha ez nagy általánosságban igaz is, úgy gondolom, az ilyesfajta elméleti kritikák
egy alapvetően hibás előfeltevés alapján fogalmazzák meg álláspontjukat. Ha tartható az a történeti elbeszélés, miszerint a történelem és az irodalom a 19. században elvált egymástól, s az
utóbbi önálló szaktudomány lett, akkor nem biztos, hogy túl szerencsés a történetírás formai jegyeit továbbra is az irodalomtörténet, illetve az irodalmi műfajok története felől szemlélni. Vagyis
White-ék mintha kritikájukkal éppen a két terület különállóságától tekintenének el, s az egyik
kategóriáit minden különösebb aggály nélkül rávihetőnek tartanák a másikra is, holott lehet,
hogy célszerűbb lenne a történetírást valamilyen önálló műfajtörténet felől vizsgálni. Ezt próbáltam meg felvetni, illetve illusztrálni egy szövegemben: KISANTAL Tamás: A történetírás történetéről – avagy mennyiben alkalmazzák a történészek a kortárs történelemelmélet javaslatait.
Elhangzott Kaposvárott, a 2003. május 9–10-én rendezett, Az applikáció fantomjai című konferencián.

2004. november

79

egyik legfontosabb példaként és érvként szerepelnek. Természetesen a holokauszt reprezentációjával kapcsolatos diszkussziókra s szűkebben véve White „modern esemény” (modernist event) terminusára gondolok. Közismert, hogy White a holokauszt megjelenítési
lehetőségeit tárgyaló újabb keletű tanulmányaiban a korábban kifejtett elméletével kapcsolatban gyakorta hangoztatott „totális relativizmus” vádja alól szeretne kibújni. A szerző
arra a szemrehányásra válaszképpen vezette be a modern esemény terminusát, mely szerint, ha nincs olyan külső pont, ami alapján a történelmi események autentikus ábrázolását elkülöníthetjük egy rossz, alkalmatlan reprezentációtól, akkor bármit bármilyen formában el lehet beszélni, s elvi akadálya még annak sincs, hogy például a holokausztot
komédiaként cselekményesítsük: azaz White relativizmusa bizonyos veszélyes, szélsőséges
ideológiák referenciájává válhat. Itt általában a holokauszttagadókat, valamint a 80-as
években Németországban lezajlott Historikerstreit-apóriát (mely a német hadsereg és tágabban a német nép második világháború alatti szerepének megítélése körül forgott)11
szokták White ellen felhozni. Az előbbi vádat (vagyis, hogy elmélete a holokauszttagadás
forrásává válhat) a szerző viszonylag könnyen kivédte, hiszen teóriájában a tények valóságreferenciája stabil pontnak számít, vagyis a holokauszt megtörténtének tagadása ellen
bizonyítékok hozhatók fel, így ezen műveket minden további nélkül a történelmet meghamisító ideologikus hazugság körébe lehet sorolni. Ám a cselekményesítés szabadsága
már jóval bonyolultabb kérdés, ugyanis a Metahistory és a szerző későbbi szövegei alapján tulajdonképpen nehéz érvelni a holokausztot komédiaként vagy a német hadsereg keleti fronton való szereplését hősi tragédiaként cselekményesítők ellen – mindazzal együtt,
hogy érezzük, tudjuk, legalább az első, komédia formájú elbeszélés nem etikus, mi több,
alapvetően semmiféle elmélet nem legitimálhatja hazugságát. Mint egy, a holokauszt körüli teoretikus vitákat tárgyaló tanulmányában Michael Dintenfass írja, a holokauszt lényegében a kortárs történelemelméleti vita próbakövévé vált: a nyelvi fordulat ellenzői
szerint a relativista elméletek ennél az eseménynél egyszerűen csődöt mondanak, s amenynyiben sikerül bebizonyítani, hogy legalább egy eseményre alkalmazhatatlan, akkor tulajdonképpen az egész elméleti rendszer létjogosultsága megkérdőjelezhető. De a másik oldal számára is megkerülhetetlen a holokauszt, ugyanis az új történetfilozófia prominens
képviselői is itt próbálják megvédeni és továbbgondolni álláspontjukat.12
White elegánsan, bár talán kissé furcsán bújik ki a vádak alól: bevezeti a modern esemény fogalmát, ami azt jelenti, hogy igenis vannak bizonyos események, melyek önnön
reprezentációs lehetőségeiket meghatározzák.13 Ehhez több kritérium kapcsolódik: egyrészt a modern esemény időben hozzánk közel áll – vagyis még nem vált történelemmé –,
jelenbeli pozíciónkat és jövőképünket egyaránt meghatározza; másrészt pedig traumatikus természetű esemény: azaz feldolgozatlan, s mint ilyen, feldolgozásra, értelmezésre

11

12

13

A Historikerstreitról: BRAUN Róbert: Holocaust, elbeszélés, történelem. Osiris–Gond, 1995,
242–276; LACAPRA, Dominick: Reflections on the Historian’s Debate. In: LACAPRA: Representing the Holocaust. 43–68.
DINTENFASS, Michael: Truth's Other: Ethics, the History of the Holocaust, and Historiographical Theory after the Linguistic Turn. In: History and Theory 39 (2000/1), 1–20.
Vö.: WHITE, Hayden: A történelmi cselekményesítés és az igazság problémája. Ford.: John Éva.
In: WHITE 1997, 251–278; valamint WHITE: A modern esemény. Ford.: Scheibner Tamás. In:
TMK 2003. 265–286.

80

tiszatáj

szorul. Vagyis egy esemény nem a priori modern, hanem azáltal lehet modernként definiálni, hogy a jelen társadalma bizonyos módon viszonyul hozzá. Nem csak a holokauszt
modern esemény – bár a szerző ezt tartja a fogalom paradigmatikus példájának –, gyakorlatilag azok a jellegzetesen 20. századi történések tartoznak ide, melyek mivel megtörténtek és megtörténhettek, ezáltal mintegy megkérdőjelezik a hagyományos történetiség-felfogást, amely a történelmet rendezett, átlátható, értelemmel bíró folyamatnak tekintette. Ezen események feldolgozása White szerint reprezentációjukon keresztül valósulhat meg, ám ez nem lehet a hagyományos, klasszikus történelmi elbeszélés, mivel az az
eseményeket adott cselekményformába önti, s ezzel óhatatlanul megnyugtató és uralható
értelmet tulajdonít nekik, lezárttá, múlttá, történelemmé teszi őket, s e lezártság éppen az
események borzalma, s emlékezetben tartásuk, felelősségünk állandó tudatosítása miatt
kerülendő el. Vagyis egy modern eseményt (mondjuk a holokausztot) nem lehet komédiaként cselekményesíteni, de tulajdonképpen tragédiaként sem: hagyományosan egyáltalán
nem lehetséges (vagy célszerű) ábrázolni, hanem az adekvát reprezentáció csak bizonyos
modern narrációs-ábrázolási technikák segítségével valósítható meg. White a holokauszttanulmányában az ilyen események reprezentációjára a Roland Barthes-i mediális és intranzitív írásmódot javasolja, azaz egy olyan ábrázolási módszert, ahol alany és tárgy, író
és a megírt esemény nem különül el egymástól, az alany a cselekvéshez képest nem valamiféle külsődleges pozíciót foglal el, hanem azon belül van: az események megírásával
egyidejűleg önmagát is megalkotja. Ezt White Auerbach Virginia Woolf-elemzésén keresztül a modern regények elbeszélési módszereihez kapcsolja, s végkövetkeztetése szerint
a modern esemény modern, mediális, intranzitív írást követel. Későbbi szövegében White
a reprezentációs lehetőségeket már szélesebb körűvé teszi: az ilyen események feldolgozására alapvetően a modern és posztmodern irodalom narrációs módszerei és történeti ábrázoló műfajai lennének alkalmasak (mint például az antiregény, a dokudráma vagy a történeti metaelbeszélés). Nem nehéz észrevenni, hogy itt White valamiféle pragmatista háttérrel érvel: vagyis nem csupán azért jobbak az ilyen reprezentációk, mert az eseményt
jobban megragadják, inkább azért, mert jelenbeli feldolgozásukat jobban elősegíthetik.
E feldolgozás mindig a jövő felé nyitott, azaz a holokauszt és hasonló események reprezentálásakor a szerző, a történet és a befogadó között sokkal nagyobb dialógusnak kell létrejönnie, s a befogadó ezen dialógus során saját múlthoz való viszonyát is megképzi, illetve
újraképzi. Vagyis – s ebben White egyetért kritikusaival – a modern események ábrázolása alapvetően etikai tett, ám az etika fogalmát – ha lehet ilyet mondani –White formalizálja: tehát nem a holokauszt tragikus ábrázolása az etikus lépés, hanem éppen a modern
formában való reprezentáció, mivel ez egy olyan befogadás számára nyitja meg az utat,
mely az esemény borzalmához és értelmezhetetlenségéhez képest fogalmazza meg önmaga viszonyulását és saját jövőbeli cselekedeteit.
E tanulmánynak nem célja, hogy a modern esemény fogalmát kritizálja, bár véleményem szerint sok szempontból igencsak problémásnak tekinthető. (Például: meddig számít valami modern eseménynek? Amíg a kollektív emlékezetben él? Ha ez így van – s ezt
talán maga White is aláírná – akkor egy ilyen terminus bevezetése kétélű dolog, hiszen
amint kiemelünk bizonyos történéseket, és jelenünkre való erőteljes hatásukat hangsúlyozzuk, nem csupán a kollektív emlékezetet erősítjük, hanem egyszersmind az abból
kihullott, elfelejtett dolgokat is saját helyzetükben legitimáljuk. Vagyis ezzel óhatatlanul

2004. november

81

a többi, nem modernnek tekintett eseményt – legyen az akár mégoly szörnyű tömeggyilkosság is – mintegy „száműzzük a történelembe”, tudatosan-öntudatlanul, de elfogadjuk
megtörténtét, lezárttá tesszük. Vagy: attól, hogy valamit modern, illetve posztmodern narrációs technikákkal ábrázolnak, feltétlenül etikussá lesz? Nincs az egész mögött burkoltan
egyfajta aufklärista fejlődésmodell, melyben a műfajok, reprezentációs módok egyre fejlettebbé, kifejezőbbekké válnak?) Mindössze azért tartom szükségesnek, hogy e terminusról röviden értekezzek, mert a történetelméleti diskurzuson belül az e fogalommal lefedhető eseménycsoportnál kerül egymáshoz legközelebb az irodalom és a történetírás, s talán az ilyen témájú szövegek vizsgálata lehet az irodalom és a történelem közös metszetének leglátványosabb példája (hiszen az ilyen szövegek gyakorta irodalmi formában megnyilvánuló történeti reprezentációk, s témájuk révén a személyes, illetve a kollektív emlékezethez egyaránt tartoznak, vagyis egyszerre alapoznak a történelemre, s formálják is
azt). Ha első lépésben csak néhány ilyen, modern eseményeket megjelenítő alkotást vizsgálunk, úgy gondolom, talán ez hozzásegíthet az irodalmi szövegek történeti szempontú
olvasási módszereinek, stratégiáinak kidolgozásához.
A továbbiakban egy „esettanulmányon” keresztül szeretném e módszer működtetését
illusztrálni (bár jelen pillanatban inkább így fogalmaznék: lehetőségére rákérdezni). Az
általam vizsgált szöveg egy modern esemény ábrázolását tűzi ki céljául, s jellemző rá, hogy
meglehetősen szokatlan, némiképp talán provokatív módon teszi ezt meg. A könyv nem
holokauszt-regény, de a korszakhoz, s a „modern esemény” fogalmához szorosan kapcsolódik, ugyanis egy második világháborús eseményt, a háború legtöbb áldozatot követelő
bombatámadását „írja meg”: Kurt Vonnegut: Az ötös számú vágóhíd című regényéről van
szó, mely Drezda bombázásának esemény-összefüggéseit egy – meglehetősen groteszk és
banális – science fiction történet kontextusában beszéli el. Példám ilyetén extremitása,
provokativitása természetesen felróható kiválasztásom önkényességének, saját érvelésem
meggyőzni szándékozó retorikájának. Ám szeretném azt hinni, hogy e szöveg – hogy
a történettudomány fogalomtáránál maradjunk – valamiféle „kivételesen normális”14 példájává válhat irodalom és történetírás közötti kapcsolatnak. Másrészt pedig, e könyv rendhagyósága, sajátos megközelítési módja (amennyiben egy komoly, sőt tragikus témát valamilyen „peremműfaj” köntösébe öltöztetve, s a műfaji hierarchia diskurzusához meglehetősen ironikusan viszonyulva próbálnak megragadni) és hatástörténete, félig-meddig
kanonizált státusa segíthet annak elemzésében, hogy egy ilyen típusú traumatikus történelmi esemény reprezentációjának a jelen kulturális befogadásmódja számára vannak-e
határai, s a (tág értelemben vett) befogadói közösség történetiségfelfogását mi jellemzi.
Vagyis e példa formális, szövegközeli „szoros olvasata” révén reményeim szerint feltárul-

14

A „kivételesen normális” eredetileg Edoardo Grendi terminusa, s az olasz microstoria egyik
„programszövegében” Carlo Ginzburg és Carlo Poni hivatkozik rá, amikor a kivételes (s így dokumentáltan fennmaradt) esetek jelentőségére hívják fel a figyelmet, melyek elemzésével egy
mind ez ideig elrejtett, ám a múltban ténylegesen működő valóság tárulhat fel. Vö.: SZIJÁRTÓ
M. István: A mikrotörténelem. In: BÓDY Zsombor – Ö. KOVÁCS József: Bevezetés a társadalomtörténetbe. Hagyományok, irányzatok, módszerek. Osiris, Budapest, 2003. 494–513. (itt:
507.)

82

tiszatáj

hat egy tágabb kontextus, a (viszonylag szélesen értelmezett) jelenkornak a közelmúlt történelmi traumáihoz való viszonyulása.15
Traumatikus esemény és narráció Vonnegut regényében
„Kategorikus imperatívusznak tűnt, hogy írjak Drezdáról, a város felégetéséről, mivel ez
volt Európa történelmének legnagyobb tömegmészárlása, s én – az európai származású
író – ott voltam. Mondanom kellett valamit róla.” A fenti mondatok egy Kurt Vonneguttal
készült interjúból származnak, melyben a szerző Az ötös számú vágóhíd keletkezési körülményeiről beszél.16 E nyilatkozat alapján evidensnek tűnik azt a következtetést levonni,
hogy a mű valamiféle erkölcsi parancs sürgetésére íródott, s eszerint a könyv lényegében
visszaemlékezés a Drezda-élményre. Vagyis, ha a regény műfaját meg akarnánk határozni,
akkor háborús regénynek, s e kategórián belül, közelebbi történetére nézve pedig talán
„Drezda katasztrófájáról szóló háborús regénynek” nevezhetnénk. Ezt látszik sugallni
a könyv első magyarországi kiadásának fülszövege is, mely szerint: „Vonnegut regénye
a második világháború rendkívül gazdag irodalmában is kiemelkedő helyet foglal el”.17 Ám
e besorolással és a könyvnek a műfaji kánonnal kialakított helyzetével kapcsolatban olyan
problémák merülnek fel, amelyek megkérdőjelezik az ilyen kategorizáció létjogosultságát.
Először is, ha a könyv fő témájának Drezda 1945. február 13-án bekövetkezett bombázását
tekintjük, akkor legalábbis furcsának tűnik, hogy lényegében éppen ez az adott esemény
nem is szerepel a könyvben. Sok mindent megtudhatunk a katasztrófa előtörténetéről,
a tömegmészárlás közvetlen és közvetett hatásáról, ám maga a bombázás megtörténte, körülményei hiányoznak, s e hiátus sajátos értelmet ad a történésnek. Másrészt, háborús regénynek tekinteni is problémás, hiszen e műfaji kánon által támasztott követelményrendszert nem teljesíti be (sőt radikálisan felrúgja): a történet eseményeinek tényszerűsége
(akár a „megtörtént”, akár a „megtörténhetett volna” szintjén) erősen vitatható, valamint
időkezelése, s egy peremműfajjal, a science fictionnel való összjátéka folytán a háborús
epizódok teljesen átértelmeződnek, idézőjelbe kerülnek. Jómagam az alábbiakban azt
a kérdést szeretném megvizsgálni, hogy a regény a műfaji kánonnal – és a hagyományos lineáris történetelvű narrációval – való radikális szakítása miféle többletjelentést hordozhat
magában, vagyis a regény történetszemlélete milyen összefüggésben van a történelem- és
szorosabban véve a traumatikus történelmi esemény (a drezdai mészárlás) feldolgozásával
és reprezentációjával. Vagyis, előfeltevéseimet tisztázandó, Az ötös számú vágóhidat mint
(sajátos) történelmi regényt, s közelebbről mint a második világháborúról szóló regényt

15

16

17

E tanulmány eredetileg egy hosszabb szöveg részét képezte, ahol is két mű vizsgálatán keresztül
próbáltam mondandómat alátámasztani. A másik, Art Spiegelman: Maus. A Survivor’s Tale című
„holokauszt-képregénye” volt, melynek elemzése Az extremitás történetisége: Art Spiegelman:
Maus címmel külön megjelent: Századvég, 2003/3., 95–121.
Idézi: ALLEN, William Rodney: Understanding Kurt Vonnegut. University of South Carolina
Press, Columbia, 1977, 77.
VONNEGUT, Kurt Jr.: Az ötös számú vágóhíd. Ford.: Nemes László. Szépirodalmi, Budapest,
1980. A továbbiakban: Vágóhíd. Az általam felhasznált angol kiadás: VONNEGUT: Slaughterhouse-Five, Vintage, London, 1989. (a könyv eredetileg 1969-ben jelent meg) A továbbiakban:
Slaughterhouse.

2004. november

83

vizsgálom.18 Sajátosnak nevezhető, mivel a mű az események reprezentációja során olyan
formát, narrációs és történetkezelési technikát alkalmaz, mely alapszinten tény és fikció,
magasabb (műfaji) szinten pedig tényszerű (történeti) és fikcionális (fantasztikus) diskurzusok összekapcsolásával, egy különleges idő-, történet- és történelemszemléletet hoz
létre.
Kiindulópontként érdemes röviden megvizsgálni azt a történelmi eseményt, mely
mind a regény történetében, mind pedig szerzőjének személyes élettörténetében meghatározó jelentőségű. Mint Az ötös számú vágóhíd első fejezetéből, s a szerző egyéb műveiből (például a pár évvel korábban megjelent Éj anyánk [Mother Night] második, 1966-os
kiadásának bevezetőjéből19) kiderül, Vonnegut fiatal közkatonaként részt vett a második
világháborúban, ahol is hadifogságba került, s itt, fogolyként átélte a háború legnagyobb,
legtöbb áldozatot követelő légitámadását, Drezda bombázását. Az eseményről általában
nem szokás tudni, hogy áldozatai számát, s a rombolás mértékét tekintve még Hirosimát
is felülmúlta. 1945. február 13-án éjjel következett be, s a brit Royal Air Force hajtotta
végre, némi amerikai közreműködéssel. Talán a „nyers tények”, a puszta számadatok is
valamelyest képet adnak az esemény borzalmáról: pár óra leforgása alatt 772 bombázó
650 darab, többségében gyújtóbombát dobott a városra. Drezda gyakorlatilag porrá égett,
az áldozatok pontos számáról a mai napig megoszlanak a vélemények: a „legenyhébb”
becslések 25–35 ezer, sokan viszont 130, sőt 400 ezer halottról beszélnek. A következő
napokban a fertőzések elkerülése végett 6865 holttestet égettek el a Régi Piactér helyén.
A történelmi belvárosban 550 régi épület semmisült meg, köztük 27 templom. A városban
összesen 12 ezer ház dőlt romba, s az esemény „iróniájára” jellemző, hogy a város szélén
található néhány katonai létesítmény gyakorlatilag érintetlenül vészelte át a pusztítást.20
A Drezdát támadó gépek legénysége a támadás előtt Bombázóparancsnokságtól kapott egy,
az eligazítást kísérő feljegyzést, melyben a repülők személyzete számára a támadás szükségességét próbálták megindokolni. „Drezda Németország hetedik legnagyobb városa
– valamivel kisebb, mint Manchester –, s egyben az ellenség legnagyobb eddig még nem
bombázott beépített területe – állítja a szöveg. – Mivel a tél közepén járunk, megnőtt az
ép tetők ázsiója. A nyugat felé áramló menekültek és a csapatok itt pihennek meg, sőt
a város épületei nemcsak a helyi munkásoknak és a menekülteknek biztosítanak fedelet,
hanem a csapatoknak, sőt az ország más területeiről ide evakuált közigazgatási intézményeknek is. Az egykor porcelángyártásáról híres Drezda elsőrangú ipari központtá nőtte ki
magát, és mint bármely más nagyváros, jelentős telefon- és vasúthálózattal rendelkezik.
Mint ilyen roppant értékes vezetési és közlekedési központ annak a frontszakasznak a vé18

19
20

Ezt azért tartom fontosnak megjegyezni, mert a mű recepciójában gyakorta egészen más – bár
legalább ugyanennyire létjogosult – nézőpontok felől értelmezik a könyvet. Gyakran például science fiction regényként, vagy posztmodern metafikciós műként viszonyulnak hozzá. Vö. például:
BÉNYEI Tamás: Átszivárgások: Kurt Vonnegut és a science fiction. In: Prae 1999/1–2, 39–56.
(a továbbiakban: BÉNYEI 1999), illetve HUTCHEON, Linda: A Poetics of Postmodernism. History,
Theory, Fiction. Routledge, New York and London, 1991, 44. Én – mint remélhetőleg a későbbiekben kiderül – e megközelítések létjogosultságát egyáltalán nem vitatom, sőt, sok tekintetben
építek is rájuk, csupán saját értelmezésemben egészen máshova, a regény történetiségének funkciójára kerülnek a hangsúlyok.
VONNEGUT, Kurt: Éj anyánk. Ford.: Békés András. Maecenas, Budapest, 1990, 8–9.
Vö.: MÉLYI József: Drezda romjai. In: Café Babel 1998/4, 39–47. (itt: 40–41.)

84

tiszatáj

delmi rendszerében, amelyet Konyev marsall friss áttörése fenyeget.”21 A leírás nagy része
gyakorlatilag puszta kitaláció, ugyanis Drezda ekkor egyáltalán nem volt ipari központ,
inkább csak azért lehetett a bombázások számára fontos, mert az átlag angol polgárok
– történelmi nevezetességei miatt – ismerték. A városban különösebb haderő nem állomásozott, tehát a támadás tulajdonképpen semmiféle stratégiai jelentőséggel nem bírt. Vagyis a háború legnagyobb pusztítását eredményező bombatámadást a szövetséges haderők
követték el, s indokaik között stratégiai, a háború befejezését előbbre vivő cél nem szerepelt, legfeljebb a megtorlás, a bosszú és az elrettentés.
Vonnegut számára Drezda bombázása egyrészt személyes trauma volt, hiszen ő maga
szemtanúként és szerencsés túlélőként láthatta a város porrá égését. Ám emellett az esemény szimbolikus jelentőséget is kap, amennyiben radikálisan megkérdőjelezi a második
világháborúról alkotott hagyományos nyugati narratívumot, mely a nácizmus, a „gonosz
birodalma” elleni szörnyű pusztításokkal járó, ám alapvetően igazságos háborúról szól.
Vonnegut egy riportban a következőképpen nyilatkozott arról, hogy Drezda bombázása
mennyiben bontotta meg számára az amerikai háborús ideológiát: „Amikor háborúba
mentünk – mondta az író –, úgy éreztük, Kormányunk tiszteli az életet, vigyáz, hogy ne
bántsa a civileket és hasonlókat. Nos, Drezdának nem volt taktikai szerepe, a városban civilek laktak. A szövetségesek mégis addig bombázták, míg elégett, szétolvadt. Aztán pedig
össze-vissza hazudoztak róla. Mindez eléggé aggasztó…”.22 Drezda pusztulásának eseménye Vonnegut értelmezésében (és Az ötös számú vágóhíd regényvilágán belül) a totális
értelmetlenség metaforájává válik, ám az esemény és a reá való emlékezés éppen azáltal
lesz erkölcsi paranccsá, hogy ez a totálisan értelmetlen tett sok ezer ártatlan civil életébe
került.
Ám a Drezdáról szóló megemlékezés etikai sürgetése és a megírás lehetősége között
radikális feszültség húzódik. A regény több szinten is problematizálja azt a kérdést, hogy
a Drezda-élmény és szélesebben véve a világháború elbeszélhető-e egyáltalán. Leglátványosabban talán azzal, hogy, mint említettem, maga az esemény kimarad a műből. E hiányt,
s a történet furcsaságát a regényen belül, az első fejezet elbeszélője (mely biográfiai utalások, kiszólások révén, az életrajzi szerzővel azonosítja magát) kiadójának így indokolja:
„Tudod Sam, azért olyan rövid és zagyva és összevissza locsogó (a könyv – K. T.), mert hiszen egy tömegmészárlásról mi értelmes dolgot lehetne elmondani? Végül mindenkinek
meg kell halnia, hogy sose mondjon vagy akarjon többé bármit is. A tömegmészárlásról
legyen teljes a csend, s ez így van mindig, ez alól csak a madarak kivételek.”23 Olyan problémával találkozhatunk tehát, melybe a modern traumatikus történelmi események ábrázolási kísérletei során a szerzők gyakorta beleütköznek: az esemény reprezentálhatatlan,
nyelvileg nem leképezhető, ám az alkotó feladata, felelőssége mégis az, hogy megpróbálja
szavakba önteni, ami alapvetően túl van a nyelven – Vonnegutnál úgy fogalmazhatnánk,
hogy a regény arra az eleve képtelen teljesítményre vállalkozik, hogy szavakba foglalja
a csendet. A kimondhatatlan ilyetén kimondása azonban csak a hagyományos narratív
megnyilatkozásokkal szemben állva lehetséges, mivel azok – hasonlóképpen a Hayden
21

22
23

Idézi: HASTINGS, Max: Bombázók. A brit RAF légi offenzívája Németország ellen 1939–1945.
Ford.: Danyi Andrea és dr. Molnár György. Aquilia, Budapest, 1999, 545.
Idézi: ALLEN, William Rodney: i. m. 79.
Vágóhíd 26.; Slaughterhouse 14.

2004. november

85

White által kifejtett nézethez – racionalizálják az eseményt. Vonnegut legjelentősebb monográfusa, Jerome Klinkowitz szerint a regény sajátos paradoxon, kísérlet, hogy majd
50 ezer szóval vegye körül és ábrázolja a csendet. „A szerző jogosan jár el – írja Klinkowitz –,
mivel egy ilyen példátlan katasztrófának a nyelv racionális határai közé szorítása csökkentené az esemény jelentőségét, s azt a hazug meggyőződést eredményezné, hogy megtörténtét valahogy kezelni tudjuk.”24 Annak vizsgálatához, hogy ez miképp, milyen módszerekkel történik a könyvben, úgy vélem, mindenekelőtt azt kell megnézni, milyen (hagyományos), a háborút ábrázoló narratívumok jelennek meg a regényvilágon belül,
ugyanis a mű folyamatosan reflektál ezekre, s velük szemben hozza létre saját ábrázolásmódját.
Mindenek előtt, Az ötös számú vágóhíd már szinte a regény legelején megkérdőjelezi
önmaga feladatát, illetve ezen feladat beteljesíthetőségét. Az események újramegjelenítése, a róluk való tanúskodás egy olyan elvi etikai pozícióba helyezi a művet és elbeszélőjét, mely a háborúval és a tömeggyilkossággal szemben fogalmazza meg álláspontját. Ám
ez, mint az első fejezetben egy helyütt az elbeszélő reflektál rá, eleve képtelen vállalkozás,
a könyv esztétikai és konkrét hatása („mondanivalója”) sosem eshet egybe. Az említett jelenetben az elbeszélő egy barátjával a készülő Drezda-könyvről beszélgetnek.
„– Ez valami háborúellenes (anti-war) könyv?
– Igen – feleltem. – Úgy hiszem.
– Tudja-e, mit szoktam mondani azoknak, akikről azt hallom, hogy háborúellenes
könyvet írnak?
– Nem. Mit szokott mondani, Harrison Starr?
– Én erre azt mondom: »Miért nem ír helyette inkább egy gleccserellenes (antiglacier) könyvet?«”25
Ha a háborúkkal szembeni ellenállásnak éppen annyi értelme és lehetősége van, mint
a gleccserek feltartóztatásának, akkor ezzel lényegében a könyv mint tanúságtétel, s az
általa megcélzott etikai hatás kérdőjeleződik meg. Persze e reflexió a művön belül található, s funkciója több irányba mutat. Egyrészt, utalhat a szöveg megléte és az általa elérni
kívánt intenció közötti áthidalhatatlan szakadékra. Másrészt pedig – véleményem szerint
sokkal inkább – arra, hogy a hagyományos háborús regény vagy a háború tradicionális
elbeszélései (a „háborúellenes könyvek”) – legyenek ezek akár a legetikusabb céllal bíróak

24

25

KLINKOWITZ, Jerome: Slaughterhouse-Five. Reforming the Novel and the World. Twayne
Publishers, Boston, 1990, 45. (a továbbiakban: KLINKOWITZ 1990.) Talán nem túl merész párhuzam Vonnegut regényét a holokauszt ábrázolási problémáinak azon (például Adorno vagy
George Steiner által képviselt) nézeteivel párhuzamba állítani, melyek az esemény totális nyelven
és értelmen kívüliségét, valamint, ebből következően, reprezentálhatatlanságát hangsúlyozzák.
Heller Ágnes egy, a híres adornó-i maximát tárgyaló tanulmányának végkövetkeztetése meglepően összecseng Vonnegut regényének problematikájával. „Lehet-e Auschwitz után verset írni?
– kérdezi Adorno nyomán Heller – Vagy még inkább: lehet-e Auschwitzról verset írni? Erre gyanúsan vagy talán elkerülhetetlenül dialektikus a válasz. Nem, Auscwitzról semmit sem lehet írni.
Igen: írhatunk az Auschwitzot környező sokféle csöndről: a bűntudat csöndjéről, a szégyen,
a borzalom és az értelmetlenség csöndjéről. Megtörhetjük ezeket a csendeket. Nem csak írhatunk,
írnunk is kell Auschwitzról, a holokausztról.” HELLER Ágnes: Lehet-e verset írni a holokauszt
után? In: HELLER: Auschwitz és Gulág. Múlt és Jövő, Budapest, 2002, 21–36. (itt: 35.)
Vágóhíd 11.; Slaughterhouse 3.

86

tiszatáj

is – értelmüket vesztették. Ehelyett íródik meg a szöveg „a tralfamadori történetek távirati-skizofrén stílusában”26 – melynek szerepét kicsit később elemzem, mivel ennek mélyebb megértéséhez előbb a regényvilág különböző szereplői által megképzett háborús
narratívumok értelmezése szükségeltetik.
A regény szinte mindegyik jelentősebb szereplője vagy szereplőcsoportja felvázol egy
olyan elbeszélést, melynek kontextusában az adott figura értelmezi a háborút. Magára
a narrátorra is jellemző ez: amikor a regény elején elmegy egykori katonatársához, Bernard
V. O’Hare-hez, kapcsolatukról a következőt mondja: „Ő alacsony, én meg magas vagyok.
Olyanok voltunk a háborúban, mint Zoro és Huru.”27 Az elbeszélő nagyjából úgy képzeli el
a találkozást, mint a hajdani cimborák, háborús veteránok összejövetelét, amikor is kedélyesen iddogálva felelevenítik emlékeiket. Ám semmi sem így történik, a találkozás egy bizonyos pontig mindkettejük számára kellemetlen, s gyakorlatilag a háborúról semmi
használható nem jut eszükbe, csupán néhány anekdotaszerű történet (melyek – fontos
megjegyezni – a fikcionális regénybe, Billy Pilgrim históriájába nem kerülnek bele). Vagyis az eseményeket későbbről visszaemlékezve megszépítő „bajtársi” háborús elbeszélés
nem működik, sőt pár oldallal ezután O’Hare felesége gyakorlatilag ezt a narratívumot fogalmazza meg szemrehányóan az elbeszélőnek. „Azt a látszatot fogja kelteni – mondja
a nő a majdani regényről –, mintha férfiak lettek volna, nem pedig kisgyerekek, és a szerepüket a moziban Frank Sinatra és John Wayne fogja játszani, vagy valamelyik másik
csábmosolyos, háborúsdit imádó, ocsmány, kiöregedett szépfiú.”28 A két színész filmjeire
való utalás nyilvánvalóvá teszi a háború ilyetén cselekményesítésének fikcionalitását és
szélsőséges ideologikusságát: egy ilyen elbeszélésben a háború egyértelműen valamiféle
hősies, „férfias játéknak” tűnik, mely nemcsak hogy az események borzalmát leplezi el,
s az ártatlan áldozatokat kárhoztatja némaságra, de tulajdonképpen hazug, háborús ideológiát hirdet.29
Ehhez nagyon hasonló háború-narratívumok létrehozása jellemzi a regény szereplőit
is. Csak a három leglátványosabbat kiragadva: más és más módon, de ilyesmi mondjuk
Roland Wearyé, Edgar Derbyé vagy a hadifogolytábor angol tisztjeié. Weary, miután az
ardenneki hadműveletben egy Tigris tank megöli társait, véletlenül túléli az eseményt, és
csatlakozik két eltévedt felderítőhöz. Ők hárman (illetve később, amikor Billy Pilgrim is
hozzájuk csapódik, négyen) az ellenséges vonalak mögött próbálnak életben maradni,
Weary pedig közben saját elbeszélést gyárt az eddig megtörténtekből. Története nagyjából
egy óriási német támadásról szól, melyből – bár közben bajtársai is hősiesen küzdöttek –
26
27

28
29

Vágóhíd 5. – a fordításon módosítottam; Slaughterhouse o. n.
Vágóhíd 12. – Zoro és Huru eredetileg „Mutt and Jeff”, mely egy klasszikus humoros képregény
két főszereplőjére utal: Slaughterhouse 3.
Vágóhíd 22.; Slaughterhouse 11.
Lehetséges, hogy a regény megírásának idején a filmes utalás külön jelentőséggel is bírt, ugyanis
a könyv megjelenése előtt egy évvel, 1968-ban került a mozikba a Zöldsapkások (Green Berets)
című film. A filmet Wayne rendezte, s a főszerepet is ő játszotta, s a mozitörténetbe mint az egyik
leghírhedtebb vietnami háborús uszító propagandafilm került. Mindez azért lehet jelentős, mivel
a Zöldsapkások gyakorlatilag ugyanazt a háború-elbeszélést reprezentálja, melyet Mary O’Hare
elmond, a regény elbeszélője pedig többször reflektál a mű keletkezési idejére, s az éppen ekkor
zajló vietnami háborúra, sőt Billy Pilgrim élettörténetében is hangsúlyos szerepet kap Vietnam,
hiszen fia a Zöldsapkások egységénél szolgál.

2004. november

87

csak ő került ki élve, s ezután a két felderítővel különböző hőstetteket hajtottak végre,
hárman igazi baráti-bajtársi kötelékben forrottak össze, olyannyira, hogy a Három Testőrnek nevezték magukat. E történetből természetesen egy szó sem igaz, az egész Weary
fikciója, bár ő egészen az utolsó pillanatig, haláláig hisz valóságosságában.30 Edgar Derby
narratívuma látszólag teljesen más, de alapjaiban ugyanolyan megkonstruált, mint Wearyé.
Derby 44 éves, önként vonult be a háborúba, s a regényben elhangzó egyik szózatából
kiderül, hogy vakon hisz az amerikai demokrácia példájában, s a gonosz elleni háború
igazságosságában. Az angol hadifoglyok pedig körülbelül egy olyan elbeszélés alapján élik
életüket, mely a háborút egy lovagias, fair-play játéknak tekinti. „Imádták őket a németek
– olvashatjuk a regényben –, akik úgy vélték, hogy ezek pontosan olyanok, amilyeneknek
az angoloknak lenniük kell. Ők kölcsönöztek a háborúnak amolyan elegáns és ésszerű
színezetet, és azt a látszatot, hogy tulajdonképpen az egész csak egy jó muri.”31 Mint Klinkowitz megjegyzi, az angol hadifoglyok háborúértelmezése nem csupán fikcionális, hanem
lényegében egy visszafelé megképzett fikció: pontosan úgy élnek, ahogy a háború utáni
„klasszikus” angol hadifogolyfilmek (mint például a Híd a Kwai folyón [1957] vagy a The
Great Escape [1963]) ábrázolják őket.32
Mint látható, ezek a szereplők olyan történetként cselekményesítik a háborút, mely
értelemmel, jelentéssel telítetté teszi az esemény-összefüggéseket. Ám ezek fikcionális
történetek, sőt, legtöbbjük valamilyen kulturális narratívum személyes élettörténésekre
való rávitele alapján jön létre (mint például Weary vagy az angolok esetében). A regény
azonban folyamatosan dekonstruálja ezeket a narratívumokat. Weary és Derby történetében ez oly módon következik be, hogy a figurák sorsa homlokegyenest keresztezi az általuk megkonstruált elbeszélést. Wearyt a felderítők (a „három testőr” másik két tagja) habozás nélkül otthagyják, mivel ő és Billy Pilgrim csak hátráltatják őket az előrenyomulásban (más kérdés, hogy Weary védekezésképpen azonnal továbbírja történetét, és benne
Pilgrimet teszi bűnbakká). Derby narratívuma több szinten is ironizálódik. Egyrészt azzal,
hogy az olvasó már a regény kezdetén tisztában van Derby meglehetősen groteszk sorsával
(Drezda bombázása után pár nappal kivégzik, mivel ellopott egy teáskancsót). Másrészt,
a regényben elhangzó demokratikus szózatát az elbeszélői szólam egyetlen – tényleíró –
hozzáfűzése azonnal megkérdőjelezi. A jelenetben Howard W. Campbell, a nácivá lett
amerikai tiszt (aki Vonnegut korábbi regénye, az Éj anyánk főszereplője, s ott megtudhatjuk róla, hogy tulajdonképpen kettős ügynök volt) próbálja az amerikai hadifoglyokat
a német hadseregbe toborozni. Derby válaszképpen mondja el hazafias szólamát: „Beszélt
az amerikai és az orosz nép közötti testvériségről, és arról, hogy miképp fogja ez a két
nemzet megsemmisíteni a nácizmus nyavalyáját, mely az egész világot meg akarja fertőzni.” A regénynek ezen a pontján már ezt a szózatot sem lehet „komolyan venni”, hiszen
az olvasó tisztában van a két nép „testvériségének” háború utáni történetével. Ám az el30

31
32

Wearyéhez nagyon hasonló a regény egyik kevésbé jelentős epizódszereplője, az amerikai ezredes, „Félelmetes Bob” által megképzett narratívum. (A név eredetileg „Wild Bob” – mely hangzásában egy legendás westernfigurára, Wild Billre emlékeztet, s így eléggé kézenfekvőnek tűnik az
interpretáció, hogy az ezredes ön- és háborúértelmezését, a mitikus vadnyugati figurák alapján
alkotja meg.) Vö.: Vágóhíd 70; Slaughterhouse 48.
Vágóhíd 96; Slaughterhouse 68.
Vö.: KLINKOWITZ 1990, 91.

88

tiszatáj

beszélő a következő mondattal végképp szétszedi Derby narratívumának relevanciáját:
„Drezda légvédelmi szirénái gyászosan vonítottak.”33
Az angolok szerep-narratívuma egészen máshogy bomlik meg. Már az első pillanattól
fogva látható, hogy az angol tisztek annyira direkt módon „sablonfigurák”, olyanok, amilyennek a befogadó a kalandfilmek alapján az angol katonákat elképzeli, hogy lehetetlen
őket valódi háborús szereplőknek tekinteni. Sőt, még ezen is túllép az elbeszélő, hiszen az
angolok tulajdonképpen úgy ábrázolódnak, hogy teljesen nyilvánvalóvá válik fikcionális
jellegük. Ezt olyan tényközlések támasztják alá, melyek – tekintve, hogy hadifoglyokról
van szó – nevetséges módon túlzóak. Például élelmiszerkészletüket így írja le a narrátor:
„…három tonna cukruk, egy tonna kávéjuk, ezeregyszáz font csokoládéjuk, hétszáz font
dohányuk, ezerhétszáz font teájuk, két tonna lisztjük, egy tonna marhahúskonzervük,
ezerkétszáz font dobozolt vajuk, ezerhatszáz font konzervsajtjuk, nyolcszáz font tejporuk
és két tonna narancslekváruk volt.”34 Regénybeli szerepük inkább valamiféle kontraszt
megképzésében merül ki, mely a többé-kevésbé realisztikus módon reprezentált amerikai
hadifoglyok és az angol papírmaséfigurák (vagy – szélesebb perspektívából tekintve – az
átélt háborús élmény és a később megíródott ideologikus háborúábrázolások) között húzódik.
A regényben tehát egyszerre zajlik a hagyományos, ideologikus háborús történetek
folyamatos gyártása, és azok ellehetetlenítése. A regény katonaszereplői mindössze egy
ponton, egy sajátságos határhelyzetben nem tudnak a fentiekhez hasonló elbeszéléseket
gyártani: az amerikai harcosok fogságba esésükkor képtelenek történetbe foglalni sorsukat, időlegesen némaságra vannak kárhoztatva. A foglyok szálláshelyén csend honol:
„Senki sem beszélt – állítja a narrátor. – Senkinek sem voltak elmondható, jó háborús
történetei”.35 A később megképződő fikcionális háborús narratívumok mellett, helyett
azonban a regényben egy olyan történet jön létre, mely egyrészt az ilyesfajta narratívumok
működésképtelenségéről szól, másrészt pedig, gyakorlatilag minden tradicionális formájú
elbeszélésnek az események autentikus ábrázolására való képtelenségéről s a történetforma megújításának szükségességéről. Mindezek vizsgálatához, a könyv narrációjának és
bizonyos motívumainak közelebbi elemzéséhez első nekifutásra talán érdemes a címből,
s a címhez fűzött paratextusból kiindulni.
A mű – meglehetősen hosszú és különös – címe lényegében már megjeleníti az egész
regény működésmódját, utalás- és időkezelés-rendszerének struktúráját:
„AZ ÖTÖS SZÁMÚ VÁGÓHÍD
AVAGY

A GYERMEKEK KERESZTES HADJÁRATA
SZOLGÁLATI TÁNC A HALÁLLAL
ÍRTA:
KURT VONNEGUT, JR.
NEGYEDIK NEMZEDÉKBELI NÉMET-AMERIKAI,

33
34
35

Vágóhíd 159; Slaughterhouse 120.
Vágóhíd 95; Slaughterhouse 68.
Vágóhíd 59; Slaughterhouse 40.

2004. november

89

AKI PILLANATNYILAG IGEN JÓ KÖRÜLMÉNYEK KÖZÖTT ÉL

CAPE CODON
(BÁR TÚL SOKAT DOHÁNYZIK)
ÉS AKI, MINT AMERIKAI GYALOGOS FELDERÍTŐ,
SOK-SOK ÉVVEL EZELŐTT,
HORS DE COMBAT
HADIFOGSÁGBA JUTVÁN,
A NÉMETORSZÁGI DREZDA BOMBÁZÁSAKOR
SZEMTANÚJA VOLT

»AZ ELBA FIRENZÉJE« PORRÁ ÉGÉSÉNEK,
DE ÉLETBEN MARADT, HOGY ELMONDHASSA ENNEK TÖRTÉNETÉT.
EZ EGY REGÉNY,
MELY NÉMIKÉPP A TRALFAMADORI TÖRTÉNETEK
TÁVIRATI-SKIZOFRÉN STÍLUSÁBAN ÍRÓDOTT,
EZ AZ A BOLYGÓ, AHONNAN A REPÜLŐ CSÉSZEALJAK JÖNNEK.

BÉKE VELETEK.”36
Mint látható, a regénynek tulajdonképpen három címe van, s e címek három különféle
természetű utalást tartalmaznak. A személyes történeti (az ötös számú vágóhídon szállásolták el Drezdában Vonnegut katonai egységét) után egy történelmi párhuzam (az 1213as gyermekek keresztes hadjárata azonosul a második világháborúval) és egy irodalmi
utalás (Louis-Ferdinand Céline-re, illetve Erika Ostrovsky Céline-könyvére) található.
Fontos, hogy mindhárom cím egyszerre utal a regényvilágon kívülre, s azon belülre is,
mivel a vágóhíd a főszereplő, Billy Pilgrim szálláshelye is, a keresztes hadjárat és Céline
pedig a könyv első fejezetében kerül elő (sőt a gyermekek keresztes hadjárata később is
megemlítődik, az egyik angol tiszt mondja az amerikai foglyokkal kapcsolatban). A címben és az azt követő paratextusban (mely akár a cím további részének is tekinthető) folyamatosan különböző diskurzusok játszódnak egymásra. Mint Richard Giannone megjegyzi, már a szöveg modalitása és képe közt is feszültség húzódik, ugyanis a textus valamiféle imára emlékeztet (különösen az utolsó, „Béke veletek – Peace”-mondat), kinézete
pedig inkább egy plakátra vagy poszterre hasonlít.37 A szöveg először az életrajzi szerzőnek a regény megalkotása idejéhez kapcsolódó körülményeit írja le, majd második világháborús személyes történetének zanzáját kapjuk. Drezda pusztulása és a szerző életben
maradása mint feladat kapcsolódik össze, melyet az itt következő regény hivatott beteljesíteni. Utána a regény formájáról, stílusáról kapunk információt, egy olyan közléssel karöltve (Tralfamador bolygóról), mely megint csak a regényvilágon belülre utal. A szaggatott, gyors és meglepő váltásokkal dolgozó távirati-skizofrén tralfamadori stílus tehát
nemcsak a regény egészét jellemzi, hanem már a cím is e struktúra alapján képződik meg:
különböző idősíkok kerülnek párhuzamba, és a szöveg egyszerre utal saját immanens világára, valamint a külső (történeti) realitásra.

36
37

Vágóhíd 5 – a fordítást módosítottam; Slaughterhouse o. n.
GIANNONE, Richard: Vonnegut. A Preface to his Novels. Kennikat Press, Port Washington –
New York – London, 1977, 83. (a továbbiakban: GIANNONE 1977.)

90

tiszatáj

Maga a tralfamadori stílus a könyv legkülönösebb, a recepcióban legtöbb vitát kiváltó
részére, a regény sci-fi epizódjaira utal. Első pillantásra elég meglepő, hogy egy háborús
regénybe bekerülhet egy – alapvetően konvencionális klisékre építő – science fiction történet. Ennek magyarázatára maga a szerző egy interjúban kissé fura értelmezést adott,
ugyanis azt állította, hogy a sci-fi részeknek valamiféle feszültségoldó szerepük van, körülbelül úgy, mint Shakespeare-nél a bohócoknak.38 Jómagam – vállalva az esetleges túlértelmezés kockázatát – az egyszerű „szórakoztató betétnél” sokkal többnek látom ezen
sci-fi elemek szerepét, s úgy gondolom, a tudományos fantasztikus irodalomra való rájátszás (illetve műfaji beszédmódjának a regénypoétikába való emelése) több szinten strukturálja a regényt.
Talán már legelső pillantásra is nyilvánvaló, hogy a regény sci-fi betétje meglehetősen,
már-már banálisan tradicionális klisékből táplálkozik. A történet szerint Billy Pilgrimet
valamikor 1967-ben elrabolja egy ufó, és Tralfamador bolygóra viszik, ahol a helyi állatkertben mutogatják. A tralfamadoriak úgy ábrázolódnak, ahogy ekkortájt a ponyva sci-fi
regények és filmek az idegen lényeket bemutatják: kis zöld emberkék, sok szemmel és karral, akik repülő csészealjjal érkeznek a Földre. Fontos, hogy ez a történet a regényvilágban
duplán van jelen, Billy életében „valóságos” esemény, és olvasmányaiban is szerepel,
ugyanis a regény szerint a háború után idegösszeroppanást kap, és a kórházban egy
Kilgore Trout nevű sci-fi író könyveit olvassa, s két Trout-novella (az Evangélium a távoli
űrből, valamint A nagy jelzőtábla címűek) története erőteljesen emlékeztet Billy világűrbeli kalandjaira.39 Mivel a tralfamadori eseményekről Billy csak akkor kezd el nyilvánosság előtt beszélni, amikor 1968-ban repülőgép-balesetet szenved, a regény tulajdonképpen fenntartja a lehetőséget, hogy az egész csupán a főhős fantáziájában játszódott le.
Ennyiben a regény összekapcsolható a Tzvetan Todorov-i fantasztikum-meghatározással,
amely szerint a fantasztikum egyik legfontosabb sajátsága, hogy a szöveg által megképzett
világon belül nem lehet eldönteni, hogy a különös események természetfelettiek, vagy
természetes magyarázat kapcsolható hozzájuk.40 Ám Az ötös számú vágóhídban a fantasztikus események legfeljebb az olvasó habozását váltják ki, a főszereplőét nem, valamint e hezitáció nem válik a regény tematikus részévé (inkább csak lehetőségként merül
fel) – így, bár több ponton érintkezik a fantasztikummal, a regényt mégsem lehet Todorov
definíciója alapján fantasztikusnak tekinteni.41
A Vonnegut-recepcióban a sci-fi részek regénybeli szerepéről egészen sokféle vélekedés fogalmazódott meg. Többen abból indultak ki, hogy e tudományos-fantasztikus betét
valamiféle elidegenítő effektus szerepét tölti be, azaz Tralfamador bolygó és élőlényei egy
olyan külső pontot nyújtanak a történelmi világhoz képest, ahonnan az események más
szemszögből, „objektívebben” figyelhetőek meg. Willis E. McNelly szerint Vonnegutnál
a sci-fi körülbelül úgy működik, mint a T. S. Eliot-i tárgyi megfelelő: tehát Drezda szörnyű38
39

40

41

Vö.: BÉNYEI 1999, 47.
Kilgore Trout egyébként Vonnegut más regényeiben is szerepel mint a szerző fikcionális alteregója. Funkciójáról lásd: BÉNYEI 1999.
Vö.: TODOROV, Tzvetan: Bevezetés a fantasztikus irodalomba. Ford.: Gelléri Gábor, Napvilág,
Budapest, 2002.
Ha Todorov alapján akarnánk bekategorizálni, akkor úgy gondolom – mint a szerző szerint a legtöbb science fiction –, inkább a csodás (merveilleux) műfajába sorolható.

2004. november

91

ségének adekvát megközelítéséhez kell egy, az eseményekhez képest idegen világ, mivel
ezzel szembeállítva (jobban mondva ennek perspektívájából) lehetséges csupán a kimondhatatlan nyelvbe (és történetbe) foglalása.42 Jerome Klinkowitz Vonnegut-monográfiájában hasonlóképpen szemléli a fantasztikus epizódok szerepét. Szerinte a regényben
mintegy szemben áll egymással a történeti világ és az egyértelműen fikcionális úton megképzett alternatív világ, s ezáltal az utóbbi utópisztikussága, a „tralfamadori bölcsesség”
még inkább kiemeli a valós történelem horrorisztikumát.43 William Bly az előbbiekkel
párhuzamos gondolatmenet folytatva a sci-fi részek funkcióját a felvilágosodás kori vadember-toposz szerepéhez hasonlítja, vagyis Tralfamador bolygó egy olyan idegen, tisztább
civilizáció, ahonnan a földi világ visszásságai szemléletesebben látszanak.44 Az efféle értelmezések terén talán Giannone véleménye a legkülönösebb, a szerző ugyanis az előbbiekhez hasonlóan szintén kontrasztot lát a tralfamadori részekben, ám véleménye szerint ez
tulajdonképpen negatív kontraszt. Giannone a tralfamadori időszemléletet és determinációelméletet inkább negatív utópiának tekinti, sőt egy helyütt egyenesen azt is kijelenti,
hogy benne Vonnegut korábbi regényének, a Macskabölcsőnek (Cat’s Cradle [1963])
technicizálódott antiutópiája folytatódik.45 Az ilyesfajta megközelítések alapvetően összecsengenek bizonyos sci-fi-teoretikusoknak azon elméletével, melyek a műfaj legmeghatározóbb tényezőjének éppen a valódi világ olyan ábrázolását tartják, mely a megfelelő cél
elérésének érdekében (elsősorban tematikus) elidegenítő elemeket használ.46 Mindezzel,
s az ilyesfajta sci-fi-elméleteknek Az ötös számú vágóhídra való alkalmazásával véleményem szerint az a probléma, hogy a kritikusok úgy tekintik a regényt, mint amiben a két
világ (a „valódi” történeti és a „fantasztikus” tralfamadori) élesen szétválasztható, s nem
igazán veszik figyelembe a szöveg legfőbb strukturális attribútumát, a világok s világszemléletek folyamatos interpenetrációját. Saját értelmezésem inkább más, az elidegenítés effektusának némiképp ellentmondó sci-fi-elméletekből indul ki, s az alábbiakban azt
kívánom bebizonyítani, hogy a tralfamadori részek, s tágabban a regény tudományos-fantasztikus vonulata a tematikus szerepen túl, strukturális, regény- és műfajpoétikai funkcióval is bír.
A sci-fi részek interpretációjához kissé távolabbról indítanék, méghozzá a szöveg intertextuális utalásrendszerének egyik legszembetűnőbb elemét venném szemügyre. A főszereplő, Billy Pilgrim neve beszélő név, jelentése: vándor, zarándok. E név révén Billy életútjába mintegy beleíródik a zarándoklat aktusa mint a keresztény kultúrkörben az életszentség elérésének egyik legfőbb eszköze. Ám a név az angolszász olvasók számára egyértelmű többletjelentéssel telített, John Bunyan klasszikus 17. századi művére, A zarán42

43
44

45
46

MCNELLY, Willis E.: Kurt Vonnegut as Science Fiction Writer. In: KLINKOWITZ, Jerome –
LAWLER, Donald L. (ed.): Vonnegut in America. An Introduction to the Life and Work of Kurt
Vonnegut. Dell Publishing Co., New York, 1977, 87–96.
KLINKOWITZ, Jerome: Kurt Vonnegut. Methuen, London and New York, 1982. 62–83.
BLY, William: Kurt Vonnegut’s Slaughterhouse-Five. Barron’s Educational Series, Woodbury –
New York, 1985, 56.
GIANNONE 1977.
A sci-fi egyik jelentős „klasszikus” teoretikusa, Darko Suvin például a formalisták elidegenítés
(osztranyenyije) fogalmából kiindulva a műfajt a „kognitív elidegenítés irodalmaként” határozza
meg. Vö.: SUVIN, Darko: On the Poetics of the Science Fiction Genre. In: ROSE, Mark (ed.): Science Fiction. A Collection of Critical Essays. Englewood Cliffs, New Jersey, 1976, 57–71.

92

tiszatáj

dok útjára (The Pilgrim’s Progress) utal. Bunyan vallásos-allegorikus regényének főhőse
Keresztyén (Christian) Romlás városából elindulva egy allegorikus zarándoklat során,
a különböző bűnökből kivetkezve és legyőzve azokat, a Mennyei Városba érkezik, vagyis
megtalálja a megváltást.47 A zarándok útjának a regényvilágra játszatása többszörös funkcióval bír. Egyrészt Billy élettörténete a második világháborútól a trauma feldolgozási kísérletein s az azzal való együttélés lehetetlenségén át egészen Tralfamador állatkertjéig
a bunyani keresztény-üdvtörténeti narratívum relevanciáját ironizálja. Másrészt, ezzel öszszefüggésben, Bunyan könyvének műfajával, a románccal is ironikus játékot folytat a regény. Mint Northrop Frye írja, a románc – mint műfaj és mint archetipikus cselekménystruktúra – már a mítosz utáni tudatállapot terméke, de az összes műfaj közül ez áll a legközelebb a mítoszhoz (struktúrájában alapvetően párhuzamos vele, csupán társadalmi
funkciójuk különböző). A románc – állítja Frye – lényegében a vágyteljesítő álomhoz hasonló: benne egy romlatlan aranykor utáni sóvárgás manifesztálódik. Frye szerint „…van
egy alapvetően »proletár« összetevő a románcban is, s ez sohasem elégül ki különböző inkarnációival, sőt maguk az inkarnációk jelzik, hogy akármekkora a változás a társadalomban, a románc megint megjelenik, ugyanazzal a sóvárgással kutatva új remények, új vágyak után. A románc örökös gyermeki jellegét kiemeli átható nosztalgiája, vágyakozása
valamiféle képzeletbeli aranykor után mind térben, mind pedig időben.”48 A románc legfőbb tematikus összetevője a keresés (quest), vagyis a főhősnek az elveszett ártatlanság (az
aranykor, az édenkert) utáni – sikeres – kutatása. Ezzel Frye szerint a románc (legalábbis
az európai kultúrkörben) egyértelműen a bibliai üdvtörténet szekularizálódott változatának tekinthető (ezért nevezi a szerző a románcot „világi szentírásnak” [secular scripture]).
Billy Pilgrim története egy olyan keresésrománcként fogható fel, mely a tralfamadori állatkertben végződik, ahol Billy és női társa Montana Wildhack új Ádám és Évaként egy
mini-édenkertet hoznak létre.49 Ám e keresésrománc legitimitása több szinten is megkérdőjeleződik a regényben. Egyrészt, a Tralfamador rész egyértelmű fikcionalitásával, s azzal, hogy az olvasó számára adott értelmezési lehetőség az állatkert-epizódot Billy képzeletének betudni (ezt megerősítheti az is, hogy Billy – akiről az elbeszélő információjából
megtudjuk, hogy legalábbis nem túl szép férfi – társa a szexszimbólum Montana Wildhack). Másrészt pedig, a románc mint üdvtörténeti narratívum lineáris, a keresés végén,

47

48

49

BUNYAN, John: A zarándok útja. Ford.: Szabadi Béla. In: BUNYAN: A zarándok útja – Bűvölködő kegyelem. Evangéliumi Kiadó, Budapest, 1995, 14–197.
FRYE, Northrop: A kritika anatómiája. Négy esszé. Ford.: Szili József. Helikon, Budapest, 1998,
158–159. A románcról bővebben: FRYE, Northrop: The Secular Scripture. A Study of the Structure of Romance. Harward University Press, 1976.
Az Ádám – Éva motívum egyébként több helyen is előfordul a műben. Amikor az ardenneki hadműveletben elfogják Billyt, az egyik német tiszt csizmájának tükröződésében a főhős látni véli „az
aranyló mélységben Ádámot és Évát”. Vágóhíd 57.; Slaughterhouse 39. Egy fejezettel később,
mielőtt Billyt elrabolják az ufók, a televízióban egy a bombázókról szóló műsort nézve, víziója
támad: visszafelé látja az eseményeket, majd a film történetén tovább menve az egész emberiség
történetét inverz módon lejátszódva szemléli egészen addig, amíg létrejön a tökéletes emberpár,
Ádám és Éva. Vonnegut egyik kritikusa, Leonard Mustazza ezen motívumokat kiemelve, arra tett
kísérletet, hogy a szerző életművét az édenkert-mítosz újraírására tett kísérletként elemezze. Vö.:
MUSTAZZA, Leonard: Forever Pursuing Genesis. The Myth of Eden in the Novels of Kurt Vonnegut. Bucknell University Press, London and Toronto, 1990.

2004. november

93

a hátráltató elemek legyőzése után jut el a főhős a trancendenshez. Az ötös számú vágóhídra pedig éppen hogy a linearitás nem jellemző, Billy életének legmeghatározóbb „csúcspontja” – ha van ilyen egyáltalán – Drezda bombázása, s még ha egyenes vonalba rendezzük életét, Tralfamador akkor sem végpont, hiszen onnan visszatér a földi világba,
hogy majd tíz évvel később egy merénylő golyója oltsa ki életét.50
Bizonyos sci-fi-teoretikusok a tudományos-fantasztikus irodalom műfaját strukturálisan párhuzamba állítják a románccal. Mark Rose szerint a sci-fi tulajdonképpen egyfajta
szekularizálódott románc, mivel ugyanaz a cselekménystruktúra mutatkozik benne meg,
mint ami a románcnál (az ártatlanság, az aranykorbeli állapot elvesztése, a főhős keresése
és kalandjai valamint egy magasabb, transzcendens világ fellelése), de míg ennél a meseszerűség, a természetfeletti elemek túlsúlya figyelhető meg, addig a science-fiction mögött
egy (alapvetően pozitivista) tudományos világkép van.51 Tehát – legalábbis ezen elméletek
alapján – a science-fictiont egy, a keresésrománcéval párhuzamos szerkezet jellemzi, azzal
az alapvető különbséggel, hogy míg a románc egyértelműen a keresztény üdvtörténeti
narratívum világi leképezése, addig a sci-fi ugyanezt az elbeszélést már egy tudományos
alapokon nyugvó világszemlélet kontextusára viszi rá, ahol az aranykor vagy a megtalált
édenkert helyére az idegen bolygó utópisztikus társadalma kerül. Ezek alapján talán megkockáztatható az a kijelentés, miszerint a regény lényegében egyszerre két műfaj legitimitását kérdőjelezi meg: egyrészt a románc által megképzett üdvtörténetiséget, másrészt
pedig, annak „modern” formája, a science-fiction tudományos haladáselvű narratívumát.52
Mint több kritikus is kifejti, Az ötös számú vágóhídban a keresztény, bibliai és főként
evangéliumi utalások folyamatosan összhangba kerülnek a sci-fi klisékkel. Ennek leglátványosabb motívuma talán Billy Pilgrim és Krisztus párhuzama. Erre utalhat a regény gyermekversike-mottója („A tehén bőgni kezd, / A gyermek felriad, / De kicsiny Jézusunk /
Sírásra nem fakad”53), másrészt Billy-hez több ízben is kapcsolódik a keresztre feszítés
krisztusi attribútuma. Billy egyik legmeghatározóbb gyermekkori emléke a hálószobájának falán lógó feszület, mely, mint kiderül, egész életében kísértette.54 Később, hadifogolyként a marhavagonban utazva „átlósan, önmagát keresztre feszítve”55 fekszik. Igehirdetése és ártatlanul elszenvedett, erőszakos halála is megerősítheti a Krisztus-párhuzamot. Az evangéliumi történet regénybeli, metafikcionális megfelelője egy Kilgore
50

51

52

53
54
55

Egyes kritikusok más románc-utalásokat is felfedezni vélnek a regényben. William Bly például az
ardenneki erdőben való bolyongást Roland-ének-allúzióként értelmezi. Vö.: BLY, William: I. m.
47–48.
ROSE, Mark: Introduction. In: ROSE (ed.): I. m. 1–8. A románc és a sci-fi rokonságát Frye is
hangsúlyozza. Vö: FRYE: The Secular Scripture. 4.
Hasonló történik Vonnegut egyik korábbi regényében, A Titán szirénjeiben (The Sirens of Titan
[1959]) is. Itt egy viszonylag hagyományos, lineáris sci-fi történetre játszódik rá az emberiség világtörténete. Mint a regény története során megtudjuk, alapvetően az egyetemes történelem koncepciójának létjogosultsága bizonyítódik be: a történelemnek van értelme, célja, ám e cél – a Titánon megrekedt tralfamadori lény, Salo számára egy űrhajóalkatrész kitermelése – meglehetősen banális, mondhatni „nem méltó” a történelem egészéhez. Vagyis e regényben a célelvű, lineáris üdvtörténeti modell a cél banalitása révén relativizálódik.
Vágóhíd 9.; Slaughterhouse o. n.
Vágóhíd 43.; Slaughterhouse 27–28.
Vágóhíd 82.; Slaughterhouse 57.

94

tiszatáj

Trout-novella, az Evangélium a távoli űrből, melyben a világűrből érkezett látogató – aki
egyébként erőteljesen hasonlít a tralfamadoriakra – újraírja Jézus történetét, istenfiúi mivoltáról ártatlanul elszenvedett halálára helyezve át a hangsúlyt.56 Hasonló funkcióval bír
a regényben legtöbbször, összesen 106 alkalommal, minden egyes halálesetnél elhangzó
mondat: „Így megy ez!” (So it goes). A mű fikciója szerint e kifejezést a tralfamadoriak
használják, amikor megpillantanak egy holttestet, mivel ők nem lineárisan, hanem szinkron módon tapasztalják meg az időt, tehát a halál számukra csupán annyit jelent, hogy az
adott személy éppen abban az időpillanatban nincs jelen, ám más, a földi szemléletmód
szempontjából korábbi pillanatokban ugyanúgy életben van. Tehát a tralfamadoriak nem
ismerik a gyászt, a hiányt, s kifejezésük determinisztikus szemléletmódjuk terméke.57 (Talán determinizmusról sem túl célszerű esetükben beszélni, hiszen a determinációnak
alapvetően csak a lineáris időszemlélet szempontjából van értelme.) A regényben állandóan felhangzó kifejezés elvileg tralfamadori szemléletről árulkodik, ám az olvasás során
éppen az ellenkező hatást éri el: mivel minden egyes pusztulásnál – legyen az ember, állat,
növény vagy tárgy – felhangzik, ahelyett, hogy a beletörődést, megváltoztathatatlanságot
hangsúlyozná, éppen, hogy kiemeli a veszteségek jelentőségét. Mint Richard Giannone
megjegyzi, a „So it goes” úgy is értelmezhető, mint a keresztény „Ámen” fordítása – s míg
ez, az isteni akaratba való belenyugvásra utal, addig a regény tralfamadori mondata, mind
az isteni akaratot, mind pedig a belenyugvás lehetőségét is megkérdőjelezi.58
A románc, a science-fiction valamint az evangéliumi cselekménystruktúrák és -elemek
egymásba játszatásával a regény tulajdonképpen a mindegyik mögött látensen meghúzódó lineáris, értelemmel bíró (nota bene: üdvtörténeti) történelemszemléletet jeleníti
meg, s egyszersmind lehetetleníti el. Vagyis a szövegben (s a történelemben) Drezda bombázásának eseménye révén világossá válik, hogy többé már nem lehetséges a történelmet
egy olyan elbeszélés formájában reprezentálni, melyben a rendezettség, az értelem, az átláthatóság és a folyamatos tökéletesedés dominál. Érvényes ez Billy személyes történetére
is, hiszen elvileg a Tralfamador-élmény valamiféle megvilágosodást jelentett számára, ám
halála több tekintetben ellentmond annak, hogy élettörténetét románcnak vagy üdvtörténetnek tekinthessük. Billy pusztulása tulajdonképpen egy értelmetlen bosszú eredménye,
hiszen Roland Weary halálában (akinek kérésére löveti le Billyt közös katonatársuk, Paul
Lazzaro) teljesen vétlen. Másrészt, Billy halála napján elmondott, a halál jelentéktelenségéről szóló szónoklatát meglehetősen ellenpontozza a dátum: 1976. február 13. – vagyis
56
57
58

Vágóhíd 109–110.; Slaughterhouse 78–79.
Vágóhíd 33.; Slaughterhouse 19–20.
GIANNONE 1977, 94. Maga Vonnegut egyébként Virágvasárnap (Palm Sunday [1981]) című
könyvében a mondatot Céline-hatásként aposztrofálja, s a francia szerző halálhoz való viszonyának parafrazálásának tekinti. E viszony ugyanarról az ambivalenciáról árulkodik, mint ami Vonnegut regényére jellemző. „Céline sokkal természetesebb módon fogalmazta meg mindezt az öszszes írásában – állítja Vonnegut –, hozzá képest az én megoldásom ügyetlen utánzás. Céline gyakorlatilag a következőt állítja: »A halál és a szenvedés megközelítőleg sem lehetnek olyan fontosak, amilyennek én képzelem. Ahhoz túlságosan is köznapiak. Ha viszont mégis ennyire komoly
dolognak tekintem a halált és a szenvedést, akkor csupán azt bizonyítom, hogy elment a józan
eszem. Meg kell próbálnom, hogy komolyabb maradjak.«” VONNEGUT, Kurt: Védelmembe vettem egy náciszimpatizánst, de megfizettem érte. Ford.: Szántó György Tibor. In: VONNEGUT:
Virágvasárnap. Önéletrajzi jegyzetek. Maecenas, Budapest, 2002, 325.

2004. november

95

Drezda bombázásának évfordulója. Tehát Drezda beleíródik Billy halálába is, s a tömegmészárlás egyszerisége, borzalma megkérdőjelezi a főhős által mondottak relevanciáját.
Ám nem csupán a történelemtől és a személyes élettörténetektől tagadtatik meg a linearitás, hanem a regény történetétől is: Az ötös számú vágóhíd arra tesz kísérletet, hogy
a fikcionális sci-fi rész időszemlélete felől írja meg Billy Pilgrim életét s Drezda pusztulásának eseményét. A regény címe tájékoztat arról, hogy a mű „a tralfamadori történetek
távirati-skizofrén stílusában íródott”. Hogy mit is jelent ez, arról az ötödik fejezetben kapunk felvilágosítást: a tralfamadori regények nem alkotnak narratívumot, hanem egyfajta
szinkron struktúrát képeznek, ahol „…minden egyes jelcsoport egy-egy rövid, sürgős üzenet, amely egy-egy szituációt, egy-egy helyszínt ír le. Mi, tralfamadoriak mindet egyszerre
olvassuk el, nem pedig egyiket a másik után. Az üzenetek összessége közt nincs semmiféle
különös összefüggés, kivéve az, hogy a szerző igen gondosan válogatta össze őket, méghozzá úgy, hogy ha valaki mindet egyszerre látja, akkor ezeknek az üzeneteknek az összessége valami gyönyörű és meglepő mély életkép érzetét keltse. Nincs kezdet, közép és vég,
nincs feszültségkeltés és tanulság, nincsenek okok és okozatok. Azt, amit mi a könyveinkben annyira szeretünk, az az egyszerre meglátott számtalan, csodálatos pillanat egysége”.59 Vagyis a szöveg ezen betétje egy fikcionális regénytípust vázol, mely egyben metafikcionális is, hiszen magának a műnek, Az ötös számú vágóhídnak a struktúráját kísérli
megmagyarázni. Azzal, hogy a regény nem alkot lineáris narratívumot, hanem helyette
különböző, más és más idősíkokban és helyszíneken játszódó események kerülnek egymás
mellé, lényegében a tralfamadori regénypoétika „földi fordítására” tesz kísérletet. A szaggatott, „tralfamadori” narráció tematikusan magyarázható azzal, hogy a (drezdai, háborús) traumára válaszképpen egy olyan időszemlélet születik Billyben, ahol minden pillanat
egyformán jelentős, s Drezda nem valamiféle „végpont” a történelemben, hanem csupán
egy, a többivel paralel momentum.60 Ilyen, a háborús trauma hatására keletkezett skizofrén időszemlélet jellemző – legalábbis a szövegben idézett Erika Ostrovsky-könyv alapján –
Céline-re is. Jómagam a regény stílusával kapcsolatban még egy – inkább csak tapogatódzó – magyarázatlehetőséget vetnék fel. Reinhart Koselleck egy tanulmányában az álmok történeti funkciójáról értekezve egy helyütt a koncentrációs táborok lakóinak álmait
vizsgálja. Jellemző ezekre egy különleges álomtípus, melynek lényege, hogy megszűnik
benne minden időorientációs tényező, jelen-múlt-jövő összemosódik, minden temporális
dimenziót nélkülöz, akárcsak a skizofrén betegeknél. Koselleck szerint ez azzal magyarázható, hogy a táborlakók számára az élet totális értelmezhetetlensége és abszurditása oly
módon „természetessé” válik, hogy álmaikban is megsemmisül minden, a korábbi életét
irányító temporális koordinációs tényező.61 Ez alapján talán megkockáztatható az az értelmezési lehetőség is, hogy a regény atemporális stílusa nem annyira a trauma feldolgozásának kísérlete, hanem sokkal inkább maga a trauma hatására keletkezik, amennyiben
a traumatikus esemény szétbontja a hagyományos időstruktúrát, s a lineáris történetelvűséget.
59
60
61

Vágóhíd 89–90 – a fordítást módosítottam; Slaughterhouse 64.
Vö.: BÉNYEI 1999, 49.
KOSELLECK, Reinhart: Terror és álom. Módszertani megjegyzések a Harmadik Birodalom időtapasztalataihoz. In: KOSELLECK: Elmúlt jövő. A történeti idő szemantikája. Ford.: Hidas Zoltán. Atlantisz, Budapest, 2003. 321–344. (itt: 335–336.)

96

tiszatáj

E különleges narráció strukturális elemzésére és kontextusba helyezésére a Vonnegutrecepcióban több, egymással nagyjából összefüggő magyarázat született. Jerome Klinkowitz szerint a regény ilyetén elbeszélésmódja lényegében a 60-as évek amerikai irodalmának megújítási kísérleteivel párhuzamos, vagyis Vonnegut – akárcsak Barthelme, Coover,
Sukenick vagy Brautigan – a valóság hitelesebb leírása érdekében megpróbált elszakadni
a hagyományos (főként a 19. századi realizmusban gyökeredző) regénytechnikától. Vonnegut legfőbb különbsége az előbb felsorolt szerzőkhöz képest – állítja Klinkowitz –, hogy
narrációs technikáját egy másik művészeti ágból, a filmekből kölcsönzi: a szerző szerint Az
ötös számú vágóhíd időugrásai, jelenetváltásai a filmes snitt-technika alapján jönnek
létre.62 Bo Petterson Vonnegut-monográfiájában Sharon Spencer „architektonikus regény” fogalmának segítségével próbálja elemezni a mű narrációját. Spencer az architektonikus regényt speciálisan modern műfajnak (vagy műformának) tartja, jellemzője, hogy
a szöveg narrációjával, a lineáris időkezelés szétbontásával olyasféle hatást kíván kelteni,
mint egy térbeli tárgy. Spencer szerint az architektonikus regény „célja, hogy egy térbeli
létező – mely lehet ábrázolt vagy absztrakt – illúzióját keltse. Ez különböző hosszúságú és
fajtájú prózatöredékekből képződik meg, s a mellérendelés alapján rendeződik el, hogy
ezáltal a könyv témájának átfogó képét kapjuk.”63 Petterson Vonnegut művét ilyen térbeli
struktúrájú regénynek tartja, ahol az egyes jelenetek egyenes, kronologikus időben íródtak, ám a különféle epizódok között már az egymás mellé rendelés dominál, s így az egész
mű – már amennyire ez lehetséges – a történések egyfajta „térbeli képét” adja.64
Persze felmerülhet a kérdés, hogy mennyiben lehetséges egy ilyesfajta térbeli, „tralfamadori” regény megalkotása, hiszen maga a befogadás, az olvasás folyamata óhatatlanul
egyenes vonalú. Vagyis a befogadó éppen a lineáris olvasat, a jelenetről jelenetre való történetértelmezés miatt sohasem lehet képes egységben látni az egészet, óhatatlanul összerak magában egy kronológiát, s ehhez képest értelmezi az egymásra következő jeleneteket.
Mindez így van, ám a regény igazi különlegességét véleményem szerint nem is az adja,
hogy az egyes idősíkok mindenféle átmenet nélkül váltakoznak egymással, hanem bizonyos motívum- és jelenetismétlések révén a mű tulajdonképpen az egyenes vonalú olvasási folyamatot is megtöri. Egyes tárgyak, hasonlatok, motívumok egészen más szövegkörnyezetben és idősíkokban újra és újra megismétlődnek, s ezáltal a jelenetek szorosabb
kapcsolatra lépnek olyannyira, hogy a befogadóban folyamatosan afféle „déja vu”-érzés
munkálkodik, sőt többszöri olvasatra esetleg már nem is a könyvben előrefelé halad, hanem ezen motívumokat keresve vissza-visszalapoz, hogy így mind a kronologikus, mind
pedig az előre irányuló befogadásmód szétbomoljon. Ilyen például a regényben a „három
testőr”, mely – mint korábban említettem – Roland Weary legfőbb identitásképző narratívuma. Ezen kívül a „Három testőr” még egy csokoládé neve is, melyet a könyv első és ötödik fejezetében éppen valamelyik női szereplő eszik.65 Hasonlóképp működik a „kék és
elefántcsont” színpár motívuma, mely a regényben hat alkalommal, különböző kontextus62
63

64

65

KLINKOWIZT 1990, 77–80.
SPENCER, Sharon: Space, Time and Structure in the Modern Novel. New York University Press,
New York, 1971, XX–XXI.
PETTERSSON, Bo: The World According to Kurt Vonnegut. Moral Paradox and Narrative
Form. Åbo Akademi University Press, Åbo, 1994, 255–256.
Vágóhíd 17; 108; Slaughterhouse 7; 77.

2004. november

97

ban fordul elő.66 Ilyen, sokszor előforduló motívum még a „mint egymásba rakott kanalak” hasonlata, mely ötször jelenik meg a szövegben.67 Hosszan lehetne sorolni a visszavisszatérő, szó szerint megismétlődő motívumokat (például a kutyaugatás, az óralap többszöri – konkrét és metaforikus – megjelenése, a zöld és narancsszín stb.), de talán e három példa is jól érzékeltethette működésüket. Jellemző rájuk, hogy viszonylag apró,
jelentéktelennek tűnő elemek, önmagukban általában nem figyelemfelkeltőek, ám ismétlődésük révén egy idő után a befogadó számára bevésődnek. Emellett teljesen eltérő kontextusokban fordulhatnak elő, gyakran más és más helyütt olyan szereplőkhöz kapcsolódnak, akik a regénybeli történetben sohasem találkoznak.
Hasonló funkcióval bír a regény metafikciós (mondjuk úgy, „valóságos” – az első és
részben a tizedik fejezet) valamint fikcionális részeinek egymásba mosódása. Az első fejezetben az elbeszélő (aki, mint korábban már mondtam, olyan önéletrajzi utalásokat tesz,
aminek alapján a konkrét szerzővel azonosítódik) folyamatosan a történet megírásának
lehetőségét, illetve lehetetlenségét problematizálja. Fontos megjegyezni, hogy e szakasz is
– akárcsak a cím – lényegében a tralfamadori szaggatott-térbeliesülő stílusban van megírva. Mint James Lundquist állítja, Vonnegut „saját életét is úgy fogalmazza meg, ahogy
később majd Billyét, méghozzá a tralfamadori időszemlélet alapján. A regény írásáról
szóló fejezet struktúrája következetesen prefigurálja magának a regénynek a struktúráját”.68 Vagyis a metafikcionális és a fikciós rész nagyban összekapcsolódik, amennyiben
a regény megírásáról szóló passzusok ugyanúgy képződnek meg, mint maga a szövegbeli
történet. Emellett az első fejezetben olyan elbeszélői magyarázatokat kapunk, amelyek
célja, hogy a későbbi fikció bizonyos jeleneteinek „valóság-hatását” felkeltsék, méghozzá
éppen azokét, amelyek a legabszurdabbnak tűnnek. E célt szolgálják a regény nyitómondatai: „Többé-kevésbé mindez megtörtént. Ami a háborús részeket illeti, azok mindenesetre jócskán valóságosak. Egy tagot, akit ismertem, valóban agyonlőttek Drezdában,
mert elvitt egy teáskancsót, ami nem az övé volt. Egy másik fickó, akit ugyancsak ismertem, valóban azzal fenyegette személyes ellenségeit, hogy a háború után felbérelt fegyveresekkel meggyilkoltatja őket. És így tovább. A neveket mind megváltoztattam”.69 A szö-

66

67

68
69

Vö.: Vágóhíd 34: Billy „mezítelen lába kék és elefántcsontszínűvé vált”; Slaughterhouse 20.
Vágóhíd 68: „…hullák kék és elefántcsontszínű meztelen lábakkal”; Slaughterhouse 47. Vágóhíd
75: Billy „a csupasz lábára pillantott. Elefántcsont és kék színű volt.”; Slaughterhouse 52. Uo.:
„Billy Pilgrim kék és elefántcsontszínű lábán lecaplatott a lépcsőn.” Slaughterhouse 53. Vágóhíd
77: Billy „kék és elefántcsontszínű lába letaposta a nedves pázsitot”; Slaughterhouse 54. Vágóhíd
146: „Valaki lehúzta a bakancsát. A meztelen lába kék és elefántcsontszínű lett.”; Slaughterhouse
107.
Vágóhíd 74: „Ez a különös talaj pedig alvó emberek mozaikjából állt, akik úgy illeszkedtek egymáshoz, mint a dobozba rakott kanalak”; Slaughterhouse 51. Uo.: „Billy Pilgrim karácsony éjszakáján úgy préselődött a csavargóhoz, mint az egymásba rakott kanalak”. Slaughterhouse 51. Uo.:
„Billy és felesége, Valencia úgy bújtak össze a nagy, dupla ágyukban, mint az egymáshoz simuló
kanalak.” Slaughterhouse 52. Vágóhíd 125: „Billy és Valencia elaludt, összebújva, mint az egymáshoz rakott kanalak”; Slaughterhouse 91. Vágóhíd 142: „A színház padlóját elborították az
amerikai testek, amelyek úgy préselődtek egymáshoz, mint az élükre fordított kanalak”; Slaughterhouse 105. Az eredeti szövegben minden egyes alkalommal „nestled like spoons” szerepel.
LUNDQUIST, James: Kurt Vonnegut. Ungar, New York, 1975, 75.
Vágóhíd 9. (kiemelések Vonneguttól); Slaughterhouse 1.

98

tiszatáj

veg a regény két – meglehetősen abszurd – szereplőjének, Edgar Derbynek és Paul Lazzarónak a valóságosságát (vagy legalábbis személyiségük, történetük valódiságát) igyekszik
bebizonyítani. A bekezdés utolsó előtti mondata („És így tovább. – And so on.”) mintegy
az egész regény hitelességére irányul, vagyis egy olyan retorikai műveletet hajt végre,
melyben két kiragadott, hihetetlennek tűnő esemény valóságosságának állításával mintegy az egész szöveg hihetőségéről akar meggyőzni.
Nagyjából ugyanezt a célt szolgálja a regény azon elbeszélői technikája, mely a fikcionális történetbe bizonyos helyeken beépíti a „valódi”, metafikcionális világ elemeit. A szövegben ugyanis többször érintkezésbe lép a két világ, egy olyan konstellációt eredményezve, mely egy furcsa oda-vissza játékot játszik: a „valóságos” epizódokat fikcionalizálja,
illetve a fikcionális részt visszaírja a valóságba. Ilyen epizód-kapcsolat például a negyedik
fejezet elejének epizódja, melyben közvetlenül azon jelenet előtt, amikor Billy Pilgrimet
elrabolja az ufó, a főszereplő telefonhívást kap. A hívás téves, egy részeg véletlenül félretárcsáz, akinek „Billy szinte érezte is a lehelete szagát – mustárgáz és rózsaillat”.70 Ennek
azért van jelentősége, mert az első fejezet egyik bizarr epizódjában már megtudhattuk,
hogy az elbeszélő, miközben könyvén dolgozik, furcsa szokást vesz fel: „…késő éjszaka rám
jön ez a nyavalya, amihez két dolog kell feltétlenül: alkohol és telefon. Jól berúgok, és
a leheletemmel, melynek olyankor mustárgáz- és rózsaillata van, elzavarom a feleségemet”.71 Vagyis a két világ kapcsolatba lép egymással, a regénybe nem csupán az első fejezet által íródik bele keletkezésének története, hanem Billy Pilgrim élettörténete is érintkezik a mű születésével.
Néhány helyen a háborús epizódokban is – némileg konkrétabban – előfordul ez az
interakció. A könyv egyik legabszurdabb jelenetében Billy éppen azt szemléli, hogy az
amerikai hadifoglyok, az angol társaik által számukra szervezett zsúr utóhatásaként hasmenéstől szenvednek. Ezt az önmagában képtelen, abszurd jelenetet az elbeszélő kiszólása
egyszerre hitelesíti, és teszi még abszurdabbá: „Az egyik amerikai azt jajgatta Billy mellett,
hogy mindent kiadott magából, nem maradt már benne semmi, csak az agyveleje. Majd
néhány pillanat múlva azt mondta:
– Na most megy ki az is. Most megy ki az is. – Mármint az agyveleje. Arra értette.
Én voltam az. Én magam voltam az. Ennek a könyvnek a szerzője”.72 Hasonló játszódik le egy fejezettel később, amikor a hadifoglyok éppen Drezdába érkeznek, s a város
szépségeiben gyönyörködnek. „Billy Pilgrim úgy érezte – olvashatjuk –, hogy olyan ez,
mint a mennyország a vasárnapi iskola képeskönyvében.
Valaki azt mondta mögötte a marhavagonban:
– Óz, a csodák csodája.
Én voltam. Én voltam az. Az indianabeli Indianapolison kívül addig más várost még
sohasem láttam.”73 Látható, hogy mindkét jelentben ugyanaz történik: az életrajzi szerzővel azonosuló narrátor mintegy belép a fikcionális térbe, s jelenlétével hitelesíti a leírtakat.
A regény legvégén is lejátszódik ez, csakhogy egészen más kontextusban. Két nappal
Drezda pusztulása után Billyt és a többi amerikai hadifoglyot romeltakarításra vezénylik.
70
71
72
73

Vágóhíd 75.; Slaughterhouse 53.
Vágóhíd 12.; Slaughterhouse 3.
Vágóhíd 124–125.; Slaughterhouse 91.
Vágóhíd 146.; Slaughterhouse 108.

2004. november

99

Az elbeszélő ekkor ismét közbeszól: „Én is ott voltam. O’Hare is ott volt. Az elmúlt két éjszakát a vak vendégfogadós istállójában töltöttük. Ott találtak ránk a hatóság emberei.”74
E kiszólások szerepe több szinten is megfogalmazható. Egyrészt, fikció és valóság határait végérvényesen összemossák, s egy olyan történetkonstrukciót hoznak létre, melyben
a mű szerzőjének személyes élettörténete és a szöveg megírásának folyamata, körülményei a fikcionális események részévé válnak. Tehát a történet létrehozásával a szerző
mintegy önmagát is megírja. Ám amellett, hogy (főként az első fejezetben) a fikcionális
történethez a narrátor külső reflexiós pontként szolgál, magába az általa elbeszélt-megképzett eseményekbe, Billy Pilgrim életébe is beleíródik. Másrészt pedig, az első két esetben a személyes jelenlétre való utalások úgy működnek, ahogy a könyv kezdő mondatainál
láthattuk: a totálisan abszurd, képtelennek tűnő eseményeket az elbeszélői tanúbizonyság
hitelesíti, mintegy azt sugallva, hogy gyakorlatilag nincs az abszurditásnak olyan foka,
mely a háborúban ne történhetett volna meg. Az utolsó jelenetnél pedig, egyrészt a drezdai történések autenticitása teremtődik meg, másrészt óhatatlanul kapcsolatba kerül az
előzőek képtelenségével; vagyis Drezda bombázása mint totálisan érthetetlen és értelmetlen esemény a regényben mintegy az abszurd végpontjává válik.
Így Az ötös számú vágóhídban egy olyan háború- történelemkoncepció bontakozik ki,
mely egyszerre szól az események tradicionális módon való elbeszélhetetlenségéről és az
elbeszélés szükségességéről. A háború és Drezda értelmetlenségét el kell beszélni, de nem
lehet hagyományos történetbe önteni (legyen az akár a korabeli háborús regények hazafias-ideologikus narratívuma, vagy egy, a keresztény üdvtörténetiségen alapuló metaelbeszélés). Ezekkel szemben, s ezek helyett egy olyan „tralfamadori” történet keletkezik, melyet – mint az első fejezetben az elbeszélő, Szodoma és Gomorra elpusztítására utalva állítja, egy, az események borzalmaitól „sóbálvánnyá vált” személy írt75 – a történéseket
szinkron módon (mint az időből és az életből kiesett kővé dermedő megfigyelő) ábrázolja,
s benne fikció-valóság, megélt történelem, megírt regény és a szöveg megírásának folyamata végérvényesen és szétválaszthatatlanul egymásba mosódik.
Zárszó
A fenti „esettanulmány” talán rávilágított arra, hogy az irodalmi szövegeket valamennyire
lehetséges történeti módon elemezni, vagyis a történelemelméleti diskurzuson és metodológián belül van egy olyan közeg, ahol az irodalom és a historiográfia kapcsolatba lép,
s a narratív történetfilozófia elemzési módszerei szépirodalmi szövegekre is alkalmazhatóak. Ha vizsgálódásainkat az irodalmi szövegek narratív struktúrájában megnyilvánuló
történetiségkoncepció elemzésére koncentráljuk, akkor kibontakozhat egy olyan legitim
határterület irodalomkritika és történetírás között, ahol mindkettőnek van a másik számára mondanivalója, s optimális esetben valamiféle gondolkodástörténeti (vagy – némiképp fellengzősen fogalmazva – történeti tudat-történeti) eredményre juthatunk. Vagyis
amennyiben egy irodalmi alkotás egyszerre jeleníti meg a múltat és önmaga múlthoz fűződő viszonyát (vagy, más szavakkal fogalmazva, történeti nézőpontját), akkor gyakorlatilag ugyanaz a folyamat megy végbe benne, mint a Frank Ankersmit által a historiográfiai
74
75

Vágóhíd 204.; Slaughterhouse 156.
Vágóhíd 28–29.; Slaughterhouse 16.

100

tiszatáj

szövegek vizsgálatához posztulált nyelvi entitásban, a narratív szubsztanciában. A narratív
szubsztancia Ankersmit szerint múltreferens állításokból áll, de több az egyes kijelentések
puszta összegénél: mint narratívum többletjelentéssel bír, amennyiben a múlt bizonyos
nézőpontjára, értelmezésére utal. Mint a szerző egy összefoglaló jellegű cikkében írja:
„Egy történeti narratíva állításai mindig kettős funkciót látnak el: (1) leírják a múltat; és
(2) meghatározzák vagy elkülönítik a múlt egy specifikus narratív interpretációját”.76
A narratív szubsztancia a múlt bizonyos képét, értelmezését adja,77 s lényegében egy meghosszabbított metafora, vagyis allegorikus természetű. A történeti jellegű irodalmi alkotás
strukturálisan hasonló: kijelentéseket tesz a múltról, s kijelöli – a modern műveknél gyakran látványossá teszi – saját megképzett perspektíváját. Persze emellett különbségek is
vannak: az irodalmi szövegek minden egyes állításának nem kell valóságreferenciával bírnia, s a nézőpont relatív volta sokkal hangsúlyosabb lehet (bizonyos posztmodern szövegeknél – az úgynevezett történeti metaelbeszéléseknél – egyenesen tematikus szerepű78)
mint a historiográfiai munkák esetében. Csupán annyit szeretnék kiemelni, hogy amenynyiben egy történeti témát feldolgozó irodalmi szöveg hasonló (látens) struktúrával bír,
mint a történetírás, akkor a benne megképződő történelemkép elemzése a szövegimmanens analízisen túl (meta)historiográfiai funkcióval is bírhat.79
Első lépésben egy olyan mű vizsgálatával, mely bizonyos, a jelenkor számára is élő és
feldolgozatlan eseményeket meglehetősen szokatlan, mi több, provokatív módon jelenít
meg, azt akartam bebizonyítani, hogy ha ilyen alkotások egyáltalán feltűnhettek, és féligmeddig kanonizálódhattak, az erőteljesen árulkodhat a jelenkor történetiség-felfogásának
bizonyos elemeiről. E történelemkoncepció mintha az események értelmezhetetlenségé-

76

77

78

79

ANKERSMIT, Frank R.: Hat tézis a narrativista történetfilozófiáról. Ford.: Leiszter Attila és Mester Tibor. In: Narratívák 4. 111–120. (itt: 117.) E tanulmányban a szerző lényegében a Narrative
Logic című könyvének téziseit foglalja össze, melyben a narratív szubsztancia elméletét kidolgozta. Vö.: ANKERSMIT: Narrative Logic: A Semantic Analysis of the Historian's Language.
The Hague, Mouton, 1983.
Ebből kiindulva kapcsolhatta össze Ankersmit későbbi szövegeiben a narratív szubsztanciát
a képi reprezentáció elméleteivel. Vö.: ANKERSMIT, Frank R.: A történelmi reprezentáció. Ford:
Szolláth Dávid. In: TMK. 235–262.
A történeti metaelbeszélés (historiographical metafiction) Linda Hutcheon terminusa. Vö.:
HUTCHEON, Linda: I. m.
Hasonló következtetést von le az önéletrajzok, naplók, „személyes történelmek” vizsgálata során
K. Horváth Zsolt. Szerinte a személyes beszámolók „…nem a külső referenciák, a bennük elmesélt
eseménysorok okán érdekesek elsősorban, hanem a bennük artikulált történetfelfogás, személyes
történetkép miatt. A fikció (fictio) szó történeti kontextusban való használata azonban nem kell
hogy gyanút vagy kételyeket ébresszen e sorok olvasójában, hisz (…) ha fictióként tételezzük ezeket, azaz olyan események sorának, melyek megtörténhettek: tehát van közük a »valósághoz« –
akkor historikusként nem kell viaskodnunk a »történeti valóság« ma már kissé avítt, nehezen
definiálható, statikus fogalmával, s ehelyett inkább a történeti események mentális világára,
e tudatosan-tudattalanul megkonstruált »képzetrendszerre« (imaginaire) vethetjük szemünket,
melyből türelmes kutató újabb és újabb tanulságokat vonhat le az embereket motiváló sokféle
értékről és stratégiáról.” (Kiemelések K. Horváth-tól) K. HORVÁTH Zsolt: Önarcképcsarnok.
A személyes emlékezet mint történeti probléma. In: SZEKERES András (szerk.): A történész szerszámosládája. A jelenkori történeti gondolkodás néhány aspektusa. L’Harmattan, Budapest,
2002, 81–102. (itt: 99.)

2004. november

101

nek és reprezentálhatatlanságának problémáján azzal akarna túllépni, hogy nyíltan szembe
fordul a tradicionális elbeszélési módszerekkel, a globális, „nagy” történelem és az „alulnézeti”, „kis” történetek distanciáját tagadja, s fikció–valóság hagyományosan egyszerűnek tűnő elkülönítésének problémáit nyíltan tematizálja. Az ötös számú vágóhíd egy traumatikus esemény ábrázolását tűzi ki céljául, s e reprezentáció egyrészt valamivel – az ilyesfajta történések hagyományos elbeszélhetőségével – szemben fogalmazódik meg, másrészt pedig magát a szembenállást, és a történetmondás lehetőségét is problematizálja.
A narrátor személyes részvétele a műben, az eseményekre való emlékezés, azok újramegjelenítése, s az egyéni identitás meg-, illetve újraképzése mintha a közelmúlt feledhetetlen eseményeivel szemben megnyilvánuló történetmondói felelősségről árulkodna,
mely egyszerre irányul a tartalomra (a kimondottra) és a formára (a kimondás mikéntjére). Az ábrázolhatatlan ábrázolására tett fenti kísérlet éppen extremitása révén segíthet
abban, hogy a későbbiekben akár e módszer segítségével és továbbfejlesztésével a traumatikus történelmi események széles körű vizsgálatát vigyük véghez, majd – optimális esetben – történelem és irodalom kapcsolatát széles körűvé tegyük, és gyümölcsözőbb módon
újrafogalmazzuk.

H A T Á R G Y Ő Z Ő 90

É VE S

A trónfosztó trónra száll
HATÁR GYŐZŐ ÉS A DETRONIZÁCIÓ POÉTIKÁJA – AVAGY : VAKABLAK VILÁGOSSÁGA

Midőn e sorok íróját a véletlen szerencse meg egy televíziós riporteri feladat a nevezetes
wimbledoni tusculanum, Hongriuscule falai közé vezérelte, a házigazdának – 1995. október 10-én – nem volt jó napja. A maga tervezte épület vízvezeték- vagy fűtéscsövei felmondták a szolgálatot, lyukak keletkeztek, s a kiáramló víz vagy gőz éppen a (ha nem csal
az emlékezetem) bejárathoz közeli életműpolc köteteit tette tönkre vagy rongálta meg.
Mivel addig is nemegyszer láttam már (akár családunkon belül), hogy írók, tudósok milyen féltő gonddal különítik el könyvtárukban a saját munkáikat, s miként képesek káromkodni vagy jajveszékelni, ha baj éri ezt az állományt (ráömlik egy üveg tinta, megdézsmálja egy érdeklődést színlelő látogató stb.), sietve igyekeztem osztozni Határ Győző
feltételezett könyvgyászában. Határ kedélye azonban nem az otthoni, kicsinyített vízözön
miatt volt felhős, valami más – talán épp a készítendő interjú… – nyomasztotta. Könyveinek szétmállásával kapcsolatban kijelentette, hogy ez bizonyára a ház érrendszerébe kényszerített elemek bölcs kritikája az ő lírikusi, epikusi és bölcselői ténykedése felett. Különben sem először fordul elő, már szinte megszokta. A pincékben pedig akad az elegendőnél
is több tartalék példány, főleg az ő kezét dicsérő, elhíresült arany borítójú opuszokból.
Majd felcipeli, amit kell, s a következő csőlyukadásig megint teljes lesz az oeuvre polca.
Amikor már a tükrös falú, válogatottan szép bútorokkal telehintett fogadószobában
ültünk, s vendéglátónk csöndes modulációjú, nagyszabású körmondatokban fejtette ki,
hogyan rendezte már el a gondolati, lelki elrendezendőket a természetesen nem létező Istennel, módom volt megfigyelni, hogy ez a nemegyszer hiúnak jellemzett – s mint kiderült: pompás berendezési tárgyai, a legmodernebb technikát képviselő gépezetei, különleges fekvőalkalmatossága mellett a filozófiai alkotásaira valóban rátarti –, akkor
nyolcvanegy éves férfiú, bizonyára az élő magyar irodalom egyik legkiemelkedőbb személyisége az ironikus, őszinte önkritika miféle élőszóbeli bűvészmutatványaira kész – miközben ezzel nem hogy csorbította volna, de negyedóráról negyedórára növelte művészi
tekintélyét és emberi respektusát. Ahogy szellemes cifrázásokkal újra és újra taglalta, mint
képes egy huncut kis víz- vagy gőzsugár „végezni” ötven-hatvan esztendő milliárdnyi betűjével, úgy lett mint egyértelműbb, hogy Határ észjárásában a megmaradáshoz a megsemmisülésen át vezet az út. Ami nem állta ki az elhalás próbáját, nem élhet.
A költő közelmúltbeli versgyűjteményeit újraolvasva tűnt szembe, mily gyakori nála az
alkotói én trónfosztása és a lírai mű (vagy általában az irodalom, az írás) detronizálása.
A Medaillon Madonna (1997) című „költeményes könyv”, az Unikornis Kiadó A magyar
költészet kincsestára elnevezésű, reprezentatív sorozatába illeszkedő, „H. Gy. levelesládája” jelzésű Válogatott versek (1998) és az Üveggolyó (2004) szolgáltatta az itt-ott
átfedésekkel telített anyagot. A szövegek egy része más kötetben s persze az irodalmi saj-

2004. november

103

tóban is napvilágot látott. Sajnos, sok az elírás, s egyelőre a változatokról sem tudni, melyik a végleges – ez így van a Vakablak világossága esetében is –, ezért alább a szöveghelyek oldalszám szerinti jelölését, a variánsok ezúttal fölösleges ütköztetését mellőzöm.
S nem térek ki két rokon vonatkozásra, bár a jelenségkör behatóbb vizsgálatához ez később
szükséges lehet. Az egyik az alkotói én felnövesztésének, felstilizálásának poétikája, tehát
a kontrasztáló alakításmód. Erre inkább a régebbi évtizedek termésében mutatkoznak
példák, illetve az Életút (Kabdebó Lóránttal, 1993) lapjain, vagyis nem lírai, hanem pályaösszegző, regényes-esszéisztikus közelítésben. A másik némely rivális költők, Határból
súlyos nemtetszést kiváltó pályatársak versbeli törpítésének, glosszázó „megsemmisítésének” szövegköre („halljad intelmem és megszégyelld magad / te philoktetészi Bűzhödelem
/ hisz' csak a varangynyi verejtékszagot: / húgyszagod érzem minden verseden // többet
nem érdemelsz e gyors szonettnél / s annak se mind a tizennégy sorát / vajon nem inkább
derest érdemelnél / s arrahúzva hogy ég szakadna rád // te – te Múzsa-Honban örök hazátlan…” – Az ezerkettedik stb.) Utóbbiak indulatot levezető érzelmi funkcióihoz ritkán
járulnak elvi összetevők; csak a gonoszkodásban is megőrzött formai virtuozitás kérne
helyet e strófáknak.
Határ versbeli beszélőjének, szószólójának önlefokozásai lehetnek játékosak, ám nem
feltétlenül azok. A gyomai gyom pazarul játékos. Szülőhelyének – az Endrőddel 1981-ben
Gyomaendrőd néven egyesített Gyomának – üzen fia. Az ajánlás szerint: „(az odavalósiaknak küldi, hálával és szeretettel, 1995 május havában – Gy. bácsi)”. A Gyoma helynevet és a Győző személynevet is kezdő Gy betű összetalálkoztatja a locust és a personát,
hogy a figura etymologicává ügyeskedett cím (és, nagybetűkkel kezdve, refrén) ezzel
a tartalmi többlettel – a viszonylagos azonosulásban – tapadjon az üzenőre. Négyszer ismétlődik a túl komolyan nem vehető gyomkodás: „Garabonciáriusára / Gyomaendrőd
ma nagyot igyon / ihol én ihol a Gyomai Gyom / ihol én ihol a Gyomai Gyom”. Csakhogy
a kicsinyítés, rútítás mellett a névszerű, névhelyettesítő Gyomai Gyom szintagma betyárosan, felnagyítóan, hódítóan is hangzik az „ihol én ihol [én]” belehallható „pörölye világnak” folytatás-előzménye miatt, egyben a sorismétléssel is nyomatékosítva. A négysoros
refrénszakaszok előtt tízsoros, mondókaszerű tömböcskék kergetőznek, melyeknek halmozódó növénynevei (beléndek; nádi buzogány; monyos kosbor; szeder; eper; kakastéj;
burján stb.) hol támogatják, hol ellenpontozzák a gyom gyomságát. A versezet indítása
– „ki a Nemzet Kalapácsa? / maga szerencse-kovácsa! / ki a Helység Csalogánya? /vigye kőpart üsse kánya!” – a Petőfinél költői műcímként állandósult A helység kalapácsa, valamint a Blaha Lujza hapax legomenonjává lett „a nemzet csalogánya” mulatságos inverziójával, két legnagyobbra való utalással előlegezi, hogy a gyomai gyom, a Gyomai Gyom
„gizgaz gyimgyom” státusa meglehetősen (folklorikus-mesei és tényszerű-életrajzi módon) összetett, kétértékű, s nem az alant(as) felől érthető meg.
A számos idevágó példa együtt hatna a legüdítőbben, leggazdagabban – csakhogy monográfia-fejezetnyi hely szükségeltetne csupán a felvillantó idézésekhez és kommentárjukhoz is. A versbeli költő-én leglátványosabb ön-trónfosztása a Vacak című költeményben történik alighanem. Ez (Verskabaréból), Határ egyik laza ciklusából való, vagyis féligkomolyságára, más-komolyságára hasonlóképp céloz, mint (a Kis Klapanciáriumból) kinövő darabok, olykor a (vakszöveg), (Kabarészám), karikatúra, álomrigmus billogozásúak. A nullpontra, a jelentéktelenségbe száműzetés saját ítéletnek tetszhet, noha a felütés

104

tiszatáj

kérdéssorából, illetve az első és a második versegység ellentétezéséből világos, hogy fájdalmat okozó kritikai vélemény(ek) átvétele, önkínzó újramondása, s ebben az alakítottságban a kitaszítás elleni tiltakozás is (ez teljes tüzével a mű egészéből csap ki, bár az uralkodó hang a végére is a szkepszis és a meg nem értettség keserve marad). A kezdő tizennégy sor ekként indázik: „költőnek? hogy én? hogy milyen vagyok? vacak / kit nem illet
bölcs elemzés mélyolvasat / se mélylelkicézés se átvilágítás / vicek-vacak költő vagyok az
nem vitás / kinek nem leltározzák oldalakon át / kurváit múzsáit sor szellemrokonát / őt
nem hallja-látja senki – lekéste itt / ítészek méricskélő mélyengéseit / aki ránéz – benne
(olyan Tudor ha van!) / zagyván a Tudatlannal a Tudattalan / összemosódik és a seggepartja-pír / csupa félreértés maszatja Papír // más? bár egérnyi – a Kor az Ő Kora / a kommentár róla ezerszer akkora…” Az üldözési mániához, a meg nem értettség érzetéhez,
a féltékenységhez minden művésznek joga van. Határ ön-Vacak-olásáról viszont elmondható, hogy nem piszlicsáré dolog, vacakolás. Elég csak arra utalni, hogy a 20. század legszebb magyar verseit írók, költők és irodalomtudósok segítségével (többé-kevésbé játékosan) kereső A teremtmények arca (2002) című kötet, mely – a kissé más valóságot egy
számmá egyszerűsítve – összesen 1040 szavazatra alapozta eredményeit, Határ Győzőversre jutó szavazatot egyetlenegyet tudott prezentálni, az pedig nem mástól, mint a kellően bátor, öntudatos és fityisz-mutatásra kész Határ Győzőtől magától származott. Amikor Határ némely kései versében összehúzza magát, azaz begubózza lírai alanyát, mozdulatában megismerszik valami az „öreg” Arany bölcs humorral olvasói tudtára adott kikopottság-sérelméből – s felülemelkedő nagyvonalúságából. „A tölgyek alatt” (s nem
A tölgyek alatt) Arany Jánosának kétségek marta szavaiból, az – úgy vélte – rá mért kritikai
vád, a „Minden sora bűn, / minden szava szálka” visszhangjából. Bár Határ rendre Csokonai Vitéz Mihályt és Weöres Sándort nevezi meg költői egének állócsillagaiként, az eddigiekből is kitűnhetett – s újabb ráutalás nélkül a továbbiakból is kitűnhet –: kései hetvenes, majd nyolcvanas éveinek szerencsére változatlanul kifogyhatatlan termésében
Arany ihletésének sugarai is érlelnek rímet, sort, mondandót.
A kifogyhatatlan termés ugyancsak önostorozásra indít. A Túltermelés azonban a magamagát némi elégedettséggel korholó első versszak után a másodikban a fiatalokkal való
konfrontációt élezi ki (valószínűleg jobbára szeretettel és nosztalgiával, mert Határ irodalmi pörei inkább az ő generációjához közeliekkel, idősebb költőkkel, bírálókkal szemben nyitják meg rímes aktáikat): „élenjárok a túltermelésben / már mindent mint a versgép / megverselek / a HOLMIBAN a KORTÁRSBAN és az ÉSBEN / versek lábán akár a /
megvert sereg // rímkeresgélő apostolok-lován / Versek Nagytábora iránt / versláb-gyalog / fölöttem rajban s nem ily tétován / szállnak a léglökéses / fiatalok”. E szellemes kis
vers közvetlen környezetéből, az Üveggolyó Irodalomkritika című vagy mellékjelzetű
szösszeneteiből inkább az derül ki, hogy a mester A szörny ítész, a ráhangolódásra nem
képes, bikkfanyelvű bíráló ellen fordulna a megsemmisítően ironikus szó fegyverével.
A modern teoretikájú és forgalomtárú irodalomtudomány – kontra modern költészet vita
(azaz a mai poéta versus mai professzor szituáció) zöngéibe és mellékzöngéibe most ne
hallgassunk bele. Határéhoz fogható energiával csak Orbán Ottó, Térey János és Orbán
János Dénes esett neki kritikusnak, salabakternek, „kari tanács”-nak. Határ Győző az
(Irodalomkritika – II) jelölésű, későbbi soraiban a trágársággal sem takarékoskodva gyilkosság-szinonimákkal él. Ez a detronizáció – melyet még közvetve, „taktikából”, a tar-

2004. november

105

talmi ellenkezőjét-mondás fifikájával sem maga követ el – majdhogynem öldöklés: „BUMM!
narratíva! / paradigma! paraméter! / eldöglődj! – mond a szörny ÍTÉSZ / ki rátok förmed: // szűnj meg! semmi vagy! / ríjj-remegj! borsóra térdelj! / (mi lesz most: karóba
húznak? / kerékbe törnek?)”. Befogadás, recepció, olvasásszociológia: a költő a „borsóra
térdelj” iskolamesteri szigorának rideg infantilizmusától statisztikailag igazolt nézetek és
tények vészjelentéseiig sokféleképp reagál író és irodalom a legutóbbi negyedszázadban
(is) alaposan módosuló, romló helyzetére. Energikus szkepszis, küzdő rezignáció az övé,
versben, tanulmányban, a rádió mikrofonja előtti élőszóban, az előadói pulpituson.
Határ szkepszisét – mely az alkotói én és az alkotás legalább harminc-negyven frissebb művet érintő trónfosztásakor sem hagyható figyelmen kívül – nemrégiben (a Magyar
Napló 2004. februári számának hasábjain) Orbán Péter analizálta kimerítően, az életmű
bölcseleti centrumát, az 1980-as Özön közönyt véve bázisul, s mondván: „Határ Győző
bölcseletének differentia specificája a mindenre kiterjedő szkepszis. Szkepszisen gondolkozásának attitűdjét, az episztemikus imperativusztól, a megismerési kényszertől, a piramidális kíváncsiságtól űzött tudatának szellemi beállítottságát, az amolyan kételkedem,
tehát gondolkodom (dubito, ergo cogito) alapelvét érti. Határ megrögzött szokratida,
a cusanusi docta ignorantia megmételyezettje, aki egész életében követte Platón dictumát,
mely szerint a filozófia a szabad lelkek tudománya. Minden ízében igaz rá Macaulay leírása a született bölcselőről, aki mindent lehetségesnek tart, de semmit nem képes végleg
elfogadni. Legyen szó bármely gondolkodóról vagy eszmerendszerről, a szkepszis ismeretelméleti és jelenségtani megszorításával tudja csak szemügyre venni. A szkepszis számára a szabad lengés állapotát, az előfeltevésektől, ideológiák, vallások, kultuszok mágneses terétől mentes szemlélődés állapotát biztosítja. Ennek a habitusnak, illetve egész
életművének az allegóriája Határ nagy opuszának címe, a szélhárfa”.
Ha nem is egyenrangú allegória (illetve valószínűleg nem is allegória), a vakablak szó
önmagában levő, majd a Vakablak világossága címszerkezetben kifejlő paradoxona is jelezheti a szkepszis vezérszerepét, kikerülhetetlenségét. A költői plánum és a bölcselői küldetés tévesztettségét, hiábavalóságát, a háttérben sejlő Vörösmarty-kérdés, a „Ment-e /
A könyvek által a világ elébb?” tagadó megválaszolását híreli, de az általános detronizációnak vannak olyan – lírikusi bravúrmozdulatokkal megnyitott – menekülési útjai, melyek
visszafelé, épp a trónhoz – a könyvhöz, az irodalomhoz, az íróhoz, a „célhoz” – vezetnek.
A Kántor Zsoltnak ajánlott, 1995-ös Vakablak világossága nem magányos, nem
egyedi vers. Többek között a Könyvtemető is alliterációk kérlelhetetlenségével, s a magyar
olvasó szívének oly kedves ünnepi könyvhét „leseprésével” sorjáztatja negatív állításait:
„magvetésre vetett betű / megvetett betűje / könnyáztatta könyvtemető: / könyvek temetője // ami eddig Lelkes Állat / szellemét temette: / könyvet hánynak dobigálnak / országos verembe”; „van is hozzá csinnadratta / Paradigma! Könyvhét! / (könyvtemetőn könnyáztatta / föld beissza könnyét…)” A Vakablak…-ra „impúrummal” történt a felkészülés. Az
„első – elvetett – változat” címe is élt alliterációval, s a világ szót tette a világosság előzményéül: Holtak hitvilága. A szövegszerű egybeesések ellenére ez kezdetlegesebb és ziláltabb mű, a francia Cioran-idézet sem menti meg. Mégis érthető, hogy a költő könyveiben párba állítja javított, végleges, nagyszerű változatával, mely mottóul az idézőjeles, ám
gazda nélküli aforizmát bocsátja előre: „a bölcselet a tanácstalanság privilégiuma”.

106

tiszatáj

A Vakablak világossága magasról indít, hogy szkepszisében mélyre jusson. A v-vel alliteráló cím és a világ(osság) szó a költemény számos hivatásos és alkalmi olvasójában
ébresztette fel az első ismert magyar vers, az Ómagyar Mária-siralom két sorát: „Világ
világa, / Virágnak virága!” Ezek ugyan a textus összefüggésében a legmonumentálisabb
– szűzanyai – gyász szavai, kettes, illetve négyes ismétlő jellegükkel viszont világegész-tartalommal is rendelkeznek; hasonlíthatatlanul nagyszerű módon felemelőek, megváltóak.
A Siralom mint „legelső” és a Vakablak mint „legutolsó” magyar vers a magyar költészet
teljes történeti és esztétikai fesztávját felszikráztatja. Tipográfiailag elcsúsztatott, hullámzó – összesen ötvenkét – sorából már az első hatban megépíti az imént felhozott, legnevezetesebb magyar könyvtárvers, bölcseletköltészeti műremek, a Vörömarty Mihály írta
Gondolatok a könyvtárban díszleteit (a könyvtár és a gondolat szavak szomszédosak az
ötödik és a hatodik sorban, erőteljesen ki is emelve Vörösmarty versének és verscímének
birtokából: „ó könyvtár-tökéletesség!/ gondolat-lebernyeg!”). A harmadik és negyedik
sort kezdő arany jelzővel az az Arany János is mihamar beköltözik a kompozícióba, akinek – a „késeinek” – a hangjára ilyen részletek rezonálnak: „mennyi tespedt árgumentum
– / s hány mellétalálás / kinek fals csapásán mentem – / s voltam érte hálás…” (régi panasz ez, A régi panasz „Hogy reméltük! s mint csalódánk! / és magunkban mekkorát!…”
önkritikájának lelki közeléből). Az „arany szélű köteteknek / arany bordás rendje” nem
pusztán ódon, előkelő bibliotékák por-csendjét jelenítheti meg: a duplikáló karakterű állításból aligha hullhat ki Határ Győző borító-aranyszínbe futtatott híres saját munkáinak
a képe: a versszüret Hajszálhíd (1970), a Gondolkozni annyi mint (továbbá a Hülyegyerek emberiség és a Kereszténység utáni idők fejezetcímei) alá igázott 300 tétel, az „Énszindróma”: Az ég csarnokai (1987) s mind a többi.
A roppant személyes és intenzíven szövetségeskereső indítás, a „poros könyvek köhögtetnek / lapjaik-pergetve” felütése, a zárt, benső, könyvtári tér villámgyorsan tágulhat
nyílt, külső, univerzális térbe. „kutyaúszás nyelvemlékek / Csendes-óceánján”; „elmélet:
elmés ajánlat / dörgő Létegészre”; „most hát tudhatom mit érnek / Teljes Bizonyságok”;
„jöjj vezeklő nincstelenség / Mindtudatlan Kánon / tapadj meg világjelenség / kitapintókámon” – sorolhatjuk a nagybetűs, tulajdonnevesített, megszemélyesített fogalmak sokaságát is mozgósító szöveg, a zúgás átjárta verscsarnok szemelvényeit. A világjelenség
(a világ mint jelenség) előfeltevések nélküli, elmélettelen, szabad elsajátítására szegődött
ego visszavonja alkotói (könyv-írói) énjét, ugyanakkor, jobb híján beleolvad az értékében
sokszorosan lefelé minősített könyv-összességbe (így: alkotó-összességbe), a könyvtárba:
„magam hogy Időnek térnek / tarajára hágok // én se nagyon bizakodjam / kincses tévelyemben / mert meggyőzött alattomban / s ott fészkel fejemben / így intelmez Bölcsek
Száza: / magam ne lovalljam / nincs se nyelv se létnek háza / hogy hittem megvalljam //
tévelyekben delektálnom / amióta fentáll / s legyek én is poros álom: / köhögtető könyvtár”; „minden könyvem rongy vakablak / tévely szemfedője / ha ki nyitja – vagyok annak
/ megköhögtetője”. A vakablak tehát nem világosságot ereszt be, hanem fényhiánya fénytelenségével teszi világossá a tévely sötétjét. A trónfosztás a nyelvet és a létet is éri; az alkotóénál és az alkotásénál mérhetetlenül magasabb trónusok is a célpontjai a teljes szkepszisnek.
Mégis, a Vakablak világossága, szép és fájdalmas igaza közepette, szembe találja magát azzal a másik igazsággal, amely Határ Győző életművének extenzív enciklopédikussá-

2004. november

107

gában parázslik. A vakablaki nyelvi derű csak egy rész a Határ-oeuvre karneváli humorában. A világ ámulni és rémülni való groteszkumának tróntermében Határ annyi trónusra
felügyel szövegei által, hogy ha a most Kilencvenéves az alkotó és az alkotás trónja után
a többit is fel akarja borogatni – mint ahogy borogat hetven esztendeje derekasan –,
a döntve emelő, s az olvasó számára oly élvezetes mutatványhoz további sűrű évtizedekre
lesz szüksége, hiszen ahol az ő költői keze nyomán úrnak vélné magát a Letűnés, kuncogva
máris kikezdi hatalmát a nagy körforgásba egyelőre e néven befészkelődő Feltűnés…

Tarján Tamás

Művészet

Zsigeri testbeszéd
K OVÁCS P ÉTER MŰVÉSZI DIAGNOSZTIKÁJA

Igazi hosszútávfutó. Nem mintha a látványos mennyiségi mutatók, netán a heroikus
mentalitás eltökélt képviselője lenne. Dehogy, épp ellenkezőleg. Kovács Péter roppant
egyszerű, már-már puritán művészegyéniség. Csak valahogy nem bír a végére járni választott tematikájának. Számára a figurális utalás, az emberi jelenlét olyannyira fontos,
kikerülhetetlen, akár élőlényeknek a tiszta levegő. Mintha Jorge Semprunnel együtt kimondatlanul is azt vallaná: nincs mese, „Embereknek van a legnagyobb súlya az életedben, embereknek, akiket ismertél”. Más kérdés, hogy az alkotó művein egyre-másra keservesen elgyötört, reménytelen sorsú alakok villannak fel előttünk. Amolyan sejtelmekkel
teli, lehangoló kortársi vészjelzések. Persze az a perdöntő, hogy e konzekvens, meditatív
művészi vizsgálódás egyre izgalmasabb, szuggesztívebb látleleteket tud felmutatni.
Ám honnan ez a szkeptikus, tragikus karakterű ember- és világkép? Már az is mond
valamit: Kovács Péter élete jóformán mindenestől a főváros kő- és betondzsungeléhez, az
itteni tömegkörülményekhez kötődik. Érettségi után a segédmunkát, a fizikai létformát is
kipróbálja, majd rövidesen bejut a Képzőművészeti Főiskolára (Fónyi Géza festőosztályában végez 1970-ben). Neki azonban korántsem csak a szakmai szorgoskodás, a művészi
előrehaladás eszménye lebeg szemei előtt. Nem, ennél valamivel többet akar. Tisztes függetlenséget, megfelelő egyéni szabadságot. Mert számára az erkölcsi, emberi mozzanatok
fölöttébb lényegesek. Aztán látszatra minden összejön. Műtermes lakás, művészi magány,
áldásos csönd, kiállítási alternatívák és szakmai elismerések. Ennek ellenére a pályakezdő
alkotó művein nyoma sincs a szabadság távlatosabb, derűsebb lenyomatainak. Inkább
fordítva. Mindenfelé csupasz, kietlen, szűkös fal- és „cellamotívumok”, köztük pedig rezignált, tengődő teremtmények.
Mintha a szigorúbb magány és függetlenség pusztán arra lenne jó, hogy ráismerjen az
emberi korlátozottság terebélyesebb dimenzióira.
Mindebbe azért az átfogóbb érvényű kortársi tapasztalatok is csak-csak beleszóltak.
Ne feledjük: Kovács szociális, szellemi eszmélése, művészi startolása a hatvanas, hetvenes
esztendők mozgalmas, kontrasztos világára esett. Az előbbi periódusban mindenesetre
a hazai kultúra imponálóan gazdag, szintetikus kibomlásának örülhettünk (l.: Juhász Ferenc, Nagy László, Sarkadi Imre, Kondor Béla, Jancsó Miklós, Szabó István, Szokolay
Sándor stb. munkásságát). Ekkoriban még nagyrészt hite, tétje és társadalmi bázisa volt
a teljességet ostromló művészi nekifeszüléseknek. Nem így az ezt követő, fokozatosan polgárosodó évtizedekben. A totalitás igénye itt már egyre jobban az érzelmesebb nosztalgiákba vagy magánmitológiákba csúszott át, miként az életközelibb, embercentrikus felfogások is szembetűnően átalakultak. Hisz már Kondor lét- és világegészben csapongó
zseniális munkássága is a Valaki önarcképeibe torkollt bele. Más szóval: egy csonka, töredékes és elszemélytelenedő emberképbe. Nos, egyebek közt ez az a világszemléleti fordu-

2004. november

109

lópont, amely Kovács Péterék generációjának is újfajta mértéket, szigorúbb valóságlátást
kölcsönzött.
Igaz, a hetvenes évek fiataljai között még kiemelt becsületnek örvend a játékos, ironikus és groteszk előadás (pl.: Szemethy Imre, Banga Ferenc, Szabados Árpád, Somogyi
Győző, Dienes Gábor). Mellettük ellenben a szikárabb, analitikusabb figurális törekvésekről is tudomást kell vennünk (pl.: Birkás Ákos, Sáros András Miklós, Baranyai András).
Más lapra tartozik, hogy Kovács Péternek aligha akad közelebbi társa e kortársi felvonulásban. Tőle ugyanúgy idegen a tárgyilagos, popos és parabolikusabb nézőszög, mint az
elvontabb formaelemek alkalmazása. Egyszerűen hagyománytisztelőbb, lakonikusabb
egyéniség. Innen adódik, hogy jóformán főiskolás alakrajzait, vázlatait ragozza tovább,
amint kilép a nyilvánosság elé. Csak éppenséggel szikár, éles metszésű falak és panelablakok közé szorítja folyton változó, vívódó figuráit. S mindezt egy rendkívül lágyan, artisztikusan kezelt sárgás, barnás színkörnyezetben tálalja elénk. Ezzel szorongó alakzatainak is
szelídebb, poétikusabb atmoszférát biztosít.
Habár ez is csak féligazság. Többször előfordul: az alkotó üzeneteit pont az átfogóbb
vagy villanásszerűbb színeffektusok teszik igazán katartikussá. Annyi bizonyos: e megfontoltan haladó, humánus művészetben a grafikai és festői eszközöknek amolyan elszakíthatatlan, mozgékony szerepük van. Annál is inkább, mivel Kovács eredendően rajzolónak készült, s máig is Barcsay Jenőt tekinti egyik legfőbb mesterének. De aztán mégis
a festő szakon maradt. Alighanem ebből származik, hogy a főiskola utáni évtizedekben még
jelentős helyet kapnak művein a színes, tónusos kiképzések. Ezzel parallel ellenben grafikusi expresszióinak, vonalas nyugtalanságának is érdemi teret szentel (pl.: Be a városba,
Rozsdás panelok, Cella). Úgyhogy valami finoman cizellált, egyensúlyos helyzetben vagyunk. Innentől viszont egyre felkavaróbb, szálkásabb víziók kerülnek ki az alkotó műhelyéből. Jóllehet továbbra se mond le a hangulatkeltő festői betétekről, csak most már
formacentrikus, grafikusi vénáját szinte kendőzetlenül felvállalja.
Lám, a mélybe nyúló, alapvető kifejezési hajlamok előbb-utóbb mégiscsak felszínre
törnek.
Mi több: egyféle formai, szellemi metamorfózist kölcsönöznek Kovács Péter látomásainak. Gondoljuk csak el: a művész szinte napról napra, hétről hétre rajzolja különféle
ülő, álló és elmozduló figuráit. Akár egy megszállott mániákus. Mintha általuk önmaga
rejtettebb presszióit, feszültségeit tudná kivetíteni. Nem csoda így, hogy az alkotó organikus, virtuóz vonalfutamai egyre több spontán, ösztönös mozdulatot is magukba ötvöznek,
s így amolyan félig-meddig nyitott, vonaglóan expresszív alakok keletkeznek. Míg korai
képeinek elegáns vonaldinamikája nagyrészt a drapériák, a csupasz testformák érzéki felfrissítését szolgálta, addig itt óhatatlanul előreléptünk. Mert a csapongóan lüktető idegi és
inas képzetű gesztusok immár az emberi belső, neuraszténiás természetére irányítják figyelmünket. Akárha némiképp egy-egy vészjóslóan pulzáló röntgenkép villanna fel előttünk. Egy-egy olyan meghökkentő, félabsztrakt látlelet, amelyeken csaknem eleven holtakkal szembesülünk.
Ne ijedjünk meg e kemény, kísérteties szópárostól, művészi realitások rejtőznek mögötte. Nézzük meg például tüzetesebben az alkotó El…(?) című vegyes technikájú alkotását (2000-ben született)! Látszólag roppant egyszerű, légiesen oldott figuratorzóval van
dolgunk. Lehet, a repró ennél is atmoszférikusabb hangzatot teremt. Mindegy: itt a fantá-

110

tiszatáj

ziánknak amúgy is derekasan működnie kell. Kiderül ugyan: e csupasz, magányos teremtmény félig-meddig háttal vagy oldalnézetben mutatkozik, de különben alig tudhatunk valamit róla. Fiatalabb vagy korosabb illetőt látunk? Netán férfi- vagy nőalakot?
Aligha bírjuk pontosan eldönteni. Mint ahogy a síkszerűen traktált, jelzésszerű környezet
is épp ilyen talányos. Nem lehet teljességgel kizárni, hogy a tétova alak esetleg kitekint az
ablakon. Talán az utca reményteli távlatait, hozzá az ég alja vöröseit fürkészi. Minthogy
rendszerint nyilvánvaló oka, értelme lehet valamennyi testmozdulatnak. Ám ne találgassunk! Elégedjünk meg annyival: lényegében egy nemtelen, kortalan – személytelen halandót nézegetünk. Egy közülünk való pőre, ágrólszakadt embert. Aki szemlátomást roszszul, feszélyezetten érzi magát jelenlegi pozíciójában, ezért óhatatlanul változtatni szeretne helyzetén (l.: El…[?]).
Ámde hova, hogyan és miféle eszközökkel? Itt ismét leblokkolunk. Már csak azért is,
mivel az alkotó nyelvileg is megkérdőjelezi az érdemi mozgás, cselekvés lehetőségét. Sőt
manuálisan is átlós, keresztirányú – kifeszített képszerkezetet teremt. Mégsem bír mindenestől eltekinteni az elmozduló, előrehajló testhelyzettől. Elvégre Kovács Péter munkásságának egésze jobbára az emberi testbeszéd elemi és elementáris dramaturgiájára van
felfűzve. A kezek és lábak pozitúrájára, a fejek és csípőtartások sugallatára. Akárhogy is
vesszük: ez a legtermészetesebb, legnyíltabb jelbeszéd. Itt még nemigen bírunk nagyvonalúan füllenteni. Ahogy a jelenlegi magányos, elforduló figura is kendőzetlenül megvallja: ő bizony aligha tart igényt társaságunkra, kandi tekintetünkre. Megvan ő egyedül
is, noha a külvilág kihívásait latolgatja. Mégis azt látjuk: ezen az áttetsző, vázlatos testformán a domináns útvonalak és irányok nem is annyira kifele tendálnak. Inkább a fizikum belterülete felé. Ahol a derék meg combtájékon vibrálóan kusza, mikrodinamikus
szövetek és idegpályák nyüzsögnek, nem is szólva a vörösen felszikrázó, riasztó képzetű
vonal- és pontelemekről. S ezzel máris a mű kulminációs tartományához értünk.
Hiába ugyanis a testi, fizikális jelek mennyiségi dominanciája, itt valójában a kortársi
ember idegi, lelki diagnosztikája nyomul előtérbe.
Persze mi sem áll távolabb e visszafogott, kiváló művésztől, mint a finomkodó, monoton pszichologizálás. Ő saját érzelem- és ösztönvilágával hitelesíti, hogy a létezés felfokozott kínjainak, tehetetlenségeinek kibeszélése igenis tanulságos, izgalmas folyamat. Ha az
előbbi képen a szürkés, sárgás tónusok még jótékonyan csitítják, lírizálják a testi, lelki
gyötrelmeket, addig másfelé tekintve már drasztikusabb, dinamikusabb emberi tragédiákról kell tudomást vennünk (pl.: Függő, Mozdulatok I.). Jellemző azután, hogy a pályakezdés évtizedeiben az alkotó nemritkán többalakos, jelképes és klasszicizáló megoldásokat
produkál. A diptichonszerű Rozsdás panelokon például ugyanúgy felbukkannak a személytelen, nyomorúságos nagyvárosi alakok, akárcsak a megfeszített Krisztus példázatos
képe. Az Ismétlődő jeleneten viszont padlóhoz lapuló, elmerülten fülelő férfit észlelünk,
aki alatta lévő embertársa legvégső hörgéseire kíváncsi. Időközben azonban e némiképp
epikus, érzelmesebb felfogás egy látszólag igénytelenebb, de koncentráltabb előadásba
fordul át. Maradnak csak az egyszemélyes, magányos halandók. Ezek azonban már test és
lélek, anyag és szellem duális vesződségeit képesek megidézni. Méghozzá kiemelkedő,
szuverén művészi színvonalon.
Tudjuk: az expresszionista és szürrealista mozgalmak törekvéseiben igen gyakran felbukkan a démonaival küszködő, véglegesen magára maradt modern ember megannyi jel-

2004. november

111

legzetes, tragikus toposza. Majd az absztrakt expresszionizmus, az informel kibomlásával
a neoavantgárd mozgalmak többé-kevésbé fel is számolják a konkrétabb alakzatokban
szunnyadó kifejezési lehetőségeket. Nos, Kovács mértéktartó, hagyományőrző korszerűsége valahol itt válik fölöttébb érdekessé, értékessé. Számára tudniillik az önfeledt rajzolás, az automatikus gesztikulálás korántsem csak a belső szabadság, a formai függetlenség
eklatáns kivetülése. Dehogy. Ő tisztesen belekalkulálja, hogy a spontán közvetlenség,
a lüktető elvontság csak az életszerűbb, józanabb formák relációjában juthat fontosabb,
tartalmasabb szerepekhez. Ennek köszönhető, hogy a művész képein a realisztikus testjelzések és a vonagló, szövevényes vonal- és ideglabirintusok egész a létezés határvidékéig
visznek el bennünket. És csakugyan: e talányos, félelmetes tájékon pusztán csak a pőre
testiségre hagyatkozhat az alkotó, semmi egyébre.
Elvégre ez az a határpont, ahonnan viszontagságos földi és túlvilági életünkre némileg
ugyanúgy ráláthatunk.
Keserves magány és tehetetlenség? Aztán felhorgadó cselekvésvágyak és szapora kudarcok? Lépten-nyomon bent lenni valahol, mégis örökös számkivetettségben? Bárhogy is
nézzük: Kovács Péter munkásságából egy ilyenféle rezignált, válságos és katasztrófikus
világkép bomlik ki előttünk. Megtehetné, hogy alkalmanként becsukná szemét, elfordítaná tekintetét a galád, lelombozó emberi színterektől, s valami üdébb, reménytelibb tematikák után nézne. De nem teszi. Még akkor sem, ha valójában jó néhány gyerekkönyv
autentikus illusztrálását is felvállalta. Neki mégis személyes töltetű mozdulat- és léleknaplója a legfontosabb, amit karakteres, igényes műveivel immár három és fél évtizede
„vezet”. S amikkel feltétlenül tudtunkra ad egynéhány érzéki, gondolati felismerést. Mindenekelőtt azt, hogy látszólag fejlődő, polgárosodó és demokratizálódó közéletünkben
nem is annyira az anyagi, gazdasági, politikai vagy szociológiai problémák életveszélyesek
igazán. Sokkal inkább a morális, mentális, neuraszténiás és depressziós veszteségek.
Ne menjünk bele e rendkívül súlyos, bonyolult gondok részletezésébe! A képzőművészet egyébként is csak szenzuális, szellemi indikátor lehet az efféle jelenségeknél. Nekem
például Kovács Péter vívódó, hitehagyott és mitikus alakjai nem ritkán az egzisztencialisták szigorú, elementáris emberláttatását juttatják eszembe. Emlékszem: annak idején
a kultúrpolitika kézzel-lábbal hadakozott e brutálisnak tűnő, pesszimisztikus valóságértelmezés ellen. Azóta viszont csak-csak kiderült: jókora igazság rejlik Heideggerék és Sartreék
civilizációs prognózisában. Érdemes hát a zseniális Camusre hivatkoznom A bukás egyik
találó részletére: „Nem tudtam, hogy a szabadság nem jutalom, […] nem is ajándék […].
Ó, nem, ellenkezőleg, inkább robot, maratoni futás, magányos és nagyon kimerítő […].
Egyedül egy rideg teremben, […] mikor határozni kell, szemben magunkkal vagy mások
ítéletével. Mindennemű szabadság végén ott mindjárt az ítélet; ezért oly nehéz viselni
a szabadságot, főképp, ha láz rázza az embert, vagy ha valami fájdalma van, vagy ha senkit
sem szeret” (Az egzisztencializmus. Gondolat K., Bp., 1966. 389.).
Igen, Kovács Péter kimondottan konok, igazmondó alkotó. Őt közel sem az esztétikai
szépelgés vagy a hívságos önérzet vezérli, hanem szorongató hiányérzete. Hogy mire,
meddig juthat fájdalmas, lényegi mondandóinak kibontásában. Bizonyára e szigorú, következetes művészi magatartás is hozzájárul, hogy hosszú kísérletezés, próbálgatás után
végül is az emberi figurák külsődleges modulálását is képes volt úgy-ahogy megtagadni.
Csakhogy e szemléleti, alaki negációnak akár átfogóbb értelmet is tulajdoníthatunk. Annál

112

tiszatáj

is inkább, mivel korszerű életünk hír- és reklámözönében majd mindig a tárgyi, anyagi és
környezeti javallatok dominálnak (l.: kashmir gold, telkek, utazások, egyebek). S alkalmanként Tamási Áron intelme is beúszik a képbe, hogy valahol mégiscsak otthon kellene
éreznünk magunkat e különös világban. Nos, Kovács Péter nyugtalan, társtalan alakjai
ennél velősebb, szigorúbb gondolatot sugallnak. Azt, hogy nekünk először is magunkban
kellene egyféle elviselhetőbb, biztonságosabb hajlékot teremtenünk. Aztán jöhetnének
a nagyvilág parázna csábításai. Osvát Ernő is arra figyelmeztet bennünket: „Anélkül, hogy
magunkat szeressük, senkit sem szerethetünk” (Az elégedetlenség könyvéből. Helikon K.,
Bp., 1988. 53.).
Természetesen a nézők közt is szép számmal találunk olyan egyéneket, akik léptennyomon izgalmas tematikai, stiláris fordulatokat várnak el az alkotóktól. Akárha az ipari,
marketinges és praktikus észjárás a szellemi, művészi közéletben is egyre nagyobb teret
nyerne. Pedig a tartalmasabb, igényesebb műalkotások egyebek közt azzal válnak ki környezetükből, hogy adott világuk mechanikus, lélektelen tendenciái ellen lépnek fel. Ezt
pedig többnyire csak elmélyültebb, etikusabb mentalitással lehet elérni. Szerencsére
a kortárs hazai képzőművészetből sem hiányoznak az efféle pályaképek. Elég itt csak Váli
Dezső vagy Kárpáti Tamás kiugró munkásságára utalnom. Egyikük a műtermi magány
tárgyi, szellemi filozófiáját akarja tisztesen befogni, másikuk pedig az emberben rejlő felemás megváltóképet. Ám mindketten valódi hosszútávfutók. Akárcsak Kovács Péter.
Ő azonban egy olyanféle tematikai, humánus tartalom mentén kutakodik, amelyik
korszakunk egészére nézve is igencsak jellemző. Jean Clair, a nemzetközi rangú francia
műtörténész mondja: „döbbenten figyelem, hogyan vált […] a testnek és az egyén halandóságának eszméje szinte kizárólagos témává […]. Mintha a művészet bezárná a kört,
mintha visszatérne ugyanazokhoz a rögeszmékhez, amelyek az első embert kísértették,
amikor keresztet vetett egy holttestre, hogy halhatatlanná tegye, hogy megvédje a rontástól” (Balkon. Ezredvégi beszélgetés…, 1996. 9. sz. 6.). Az alkotó méltatói mindenesetre alkalmanként ügyes mentséget keresnek a művész végletes pesszimizmusára. Mintha a keserű igazmondás is finomításra, púderezésre szorulna. Holott Kovács Péter pusztán csak
teszi a dolgát, mint a hajdani mágusok avatott, posztmodern utódja. S nincs kizárva, ha
áldott türelemmel széttekintünk míves, fájdalmas művei között, akkor tán egy rövidke
időre mégiscsak félbeszakad az emberi világ gyalázatos romlása.

Szuromi Pál

A Tiszatáj Könyvek sorozat legújabb darabja Elmélet/irodalom/történet. A komparatív megértés lehetőségei címmel
jelent meg. A kötetet Sághy Miklós és Tóth Ákos szerkesztette a Szegedi Tudományegyetem Összehasonlító Irodalomtudományi Intézete doktoranduszainak írásaiból.
*
Szeptember 28-án a londoni Magyar Kulturális Intézetben
mutatták be Baka István válogatott verseinek angol nyelvű
kötetét, melyről a fordító, Zolmann Péter beszélt.
*
Október 8-án a Csokonai Vitéz Mihály Irodalmi Társaság hévízi irodalmi napjain
a Tiszatáj is bemutatkozott. A szerkesztőséget Annus Gábor, Hász Róbert és
Olasz Sándor képviselte.
*
Pomogáts Béla 70 éves. Régi kedves szerzőnket sok szeretettel köszöntjük születésnapján és további erőt, alkotó kedvet kívánunk neki!
*
Csiki László október 5-én ünnepelte hatvanadik születésnapját. A kiváló költő,
próza- és drámaíró a hetvenes évek elejétől a Tiszatáj szerzője. Verseskötetét
A szótolvaj címmel a Tiszatáj Könyvekben adtuk ki. Isten éltesse!
Decemberi számunk tartalmából
FALUDY GYÖRGY, GÖMÖRI GYÖRGY, KOVÁCS ANDRÁS FERENC versei
GRENDEL LAJOS novellája
Részlet NEMES NAGY ÁGNES kiadatlan regényéből
Tanulmányok Kovács András Ferenc költészetéről
Diákmelléklet: CSERJÉS KATALIN Hajnóczy Péter novellájáról

Ára: 350 Ft
Előfizetőknek: 300 Ft

Paksi Atomerőmű Rt,

a j ö v ő generációjáért
Részvénytársaságunk Kármán Tódor díjat kapott
a magyar oktatásügy támogatásáért az Oktatási Minisztériumtól.

9770133

116008

0 0 4

11

