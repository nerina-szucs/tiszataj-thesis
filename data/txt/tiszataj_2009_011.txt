tiszatáj
6

ÁF5S5

2009 KQV 0 4.

3 . É V F O L Y A M

Aczél Géza,
Kollár Árpád,
Orcsik Roland,
Tandori Dezső
versei
Jászberényi Sándor,
Kántor Lajos
prózája
Mai finn költők

Kazinczy 250
Miskolczy Ambrus
Szabó Ágnes
Móser Zoltán

Daróczi Gabriella,
Lanczkor Gábor
tanulmánya

11
2009. november

tiszatáj
IRODALMI

FOLYÓIRAT

Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI E D I T

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

AS

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

nka

Nemzeti Kulturális Alap

Internet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXIII. ÉVFOLYAM, 11. SZÁM
2009. NOVEMBER
TANDORI DEZSŐ: Hajnalt. Azt érzem (Kazinczy-Hörderlin
Fried Istvánnak); Míg más szellemmel (Más Kazinczy-kori. Kor és Kór társamnak D. Gyulának); Jel.
Rég nem jelez (A mindhiába-fogadás. És pascal) ......

3

ACZÉL GÉZA: panel ..............................................................

7

ORCSIK ROLAND: Anyagcsere ..............................................

9

JÁSZBERÉNYI SÁNDOR: Regisztráció ....................................

15

KOLLÁR ÁRPÁD: Apadal; Enkidu meghal és elcsodálkozik

21

Mai finn versek (Pusztai-Varga Ildikó fordításai)
SAILA SUSILUOTO: „Éjország” versciklus (részlet) ..............

23

MARKUS JÄÄSKELÄINEN: [a busz ablakában zöld…]; [a könyvet elolvastam…]; [levelet ír…]; [a város fölé…]; [olvadó hó érintése a lábujjak között…]; [A nap repülőgépe…]; [A költő első kötete két…]; [A kiadó karácsonyi ünnepségein…] .................................................

24

MARJO ISOPAHKALA: Rönholmnak; [Ez a szerelem öreg
szauna…]; [Mikor felvirrad a bőrkabát ideje…]; Jéglék .................................................................................

28

VILJA-TUULIA HUOTARINEN: Hit; Indulás; Áldozat ...........

31

KÁNTOR LAJOS: Édes Néném! (Vagyis: a történet elindul)

33

Kazinczy 250
MISKOLCZY AMBRUS: Kazinczy és Wesselényi ....................

53

SZABÓ ÁGNES: Az idillikus költői prózanyelv újrapozícionálása Kazinczynál .......................................................

64

MÓSER ZOLTÁN: Parttalan időben (Kazinczy nyomában) .

84

TANULMÁNY
LANCZKOR GÁBOR: Somlyó György Piero della Francescaciklusa ...........................................................................

87

DARÓCZI GABRIELLA: Nyelv-diszkurzivitás-művészet Weöres Psychéjében ............................................................

91

KRITIKA
SZABÓ GÁBOR: Rövid séta a végtelenben (Neszlár Sándor:
Inter Presszó) ...............................................................

95

TURI TÍMEA: A beszéd néma vágya (Mikor felébredtem,
nyár volt. Nőversek Finnországból) ........................... 102
KOVÁCS K RISZTINA : A magány mintázatai (Vári Attila:
Lepkeszárny) ................................................................ 105
MŰVÉSZET
LAJTA GÁBOR: Festői döntések – nagy magasságban (Csernus Tibor szegedi kiállítása elé) .................................. 111
Szerkesztői asztal .............................................. a belső borítón

ILLUSZTRÁCIÓ
CSERNUS TIBOR alkotásai a címlapon (Motorbicikli – részlet),
a 20., 30., 63., 95. és a 104. oldalon
(Kovács Gábor Művészeti Alapítvány, fotó: KOGART Archívum)

MÓSER ZOLTÁN fotója a 84. oldalon

T ANDORI DEZSŐ

Hajnalt. Azt érzem
K AZINCZY-HÖLDERLIN F RIED ISTVÁNNAK


Hajnalt. Azt érzem.
Alkonyul éppen.
Mégis hosszú lesz a nap.
Dolgom tehetném.
De nincs mi kedvén.
Hajnal mégse alkonyat.
Szét. Hull, ha nincs még.
Van: nincs segítség.
Hogy lenne. Hozzá kedvem.
Csak elrendezni.
Csak szét-szerezni.
Annyi van, hogy nincs egy sem.
Szín ellentmondás.
Ezt mondotta más.
Rilke-rózsa. Nem kedvem.
Ami igazság.
Össz-szét szálazzák.
Igaz az egyetlen-sem.
Hajnalt. Azt érzem.
Alkonyul éppen.
A fényt éjbe árasztják.

4

tiszatáj

Míg más szellemmel
M ÁS KAZINCZY -KORI . KOR - ÉS KÓR- TÁRSAMNAK , D. GYULÁNAK


Míg más szellemmel.
Bél rendszeremmel.
Foglalkozom én magam.
Kérdés-e. Stigmás?
Kemény más. Híg más.
El ne is hanyagoljam.
Útján beleknek.
Mik meg- s megesnek.
Ne görcsoldónál kezdjük!
Hasnyál hatásnak.
És prosztatánknak.
Segítsünk szerén együtt.
Fejem ivásra.
Vagy patikára.
Postázásra kell adnom.
Erőt, Teremtő.
Előteremtő.
Hibásomat kell tudnom.
Jaj, se. Ivásra.
Se patikára.
Kettős kizárás nem megy.
A gyógy rontása.
Rím kuszasága.
Rémüldözöm, mint elegy.
Mennyi ártalmat.
Szerzek magamnak.
Jobb tudomást tiporva.
Óvom hasnyálam.

2009. november

5
Míg rontom májam.
Magamnak rossz doktora!
Míg más szellemmel.
Szervezetemmel.
Át-alján foglalkozom.
Amíg tehetem.
Jaj, ne veszejtsen.
Jó érzésre nincs módom.
Jó érzés lenne.
Élni: elegyre.
Ivásra. Patikára.
Hírek újságját.
Farpofák lássák.
Tedd park ázott padjára.
Így ülj le a világra.
Ki vagy, ha vagy. Csúfjára.

Jel. Rég nem jelez
A MINDHIÁBA - FOGADÁS . ÉS PASCAL


Jel. Rég nem jelez.
Nem kérded: Mi ez?
Mi ez. Lesz majd jeltelen.
Lépted. Felszíni.
Rálépsz. Elnyeli.
Borzalmas élet-elem.
Tiltakozásod.
Megtöri másod.
Nem hihetsz, nem figyelhetsz.
Vagy figyelsz. Mit.

6

tiszatáj
Az nincs meg, hogy hidd.
Mégis kockáztatsz. Vesztesz.
Mást élsz valóban.
Nincs meg, hogy: voltam.
Jel nem jelez. Ezt jelzi.
Kérsz segítséget.
S nincs, hogy megértsed.
Ahogy rettegsz. Úgy messzi.
„Tiszta költészet”.
„Valami”. Nézed.
Nem bírod megfogadni.
Vagy hát: veszteni.
Veled keresi.
Kegy lovát nem nyered meg
Tiszta költészet.
Valami. – Hitted?
Ezek üdvre-ló-nevek.
Nem játszod őket.
Mélyen: kevesled.
Üdvöd mire lehetnek.

Megj. 150 éve született Georges Seurat, francia festő, a pontpiktúra atyja. Élt 32 évet. Felmérhetetlen
értékkel járult hozzá az egyetemes művészethez és kultúrához. Hódolat Neki, részemről köszönet.
2009 elején

2009. november

7

ACZÉL GÉZA

panel

az első emeletes ház amit valaha láttam ott terpeszkedett sárgán a beregi nagy
falu közepén templomokat korábban is néztem őket nem számítom azt mondták
mindig róluk ők az istené s mivel sokáig igencsak hadilábon álltam a
jogviszonnyal úgy fogtam fel ezzel a kegyeskedő bókkal nincs mit kezdeni
különben is a szúrós csúcsuk mint az unalmas mesékben majdnem fölért a
fellegig később pedig a kutakodók könnyen fellelik a modernitás erkölcsileg
föllazult irományaiba túrva nem más ez a merész türemkedés mint a nép
erotikus ujja lefojtva bambán s a közbeszédbe érve tanácstalanul egyszerűbb
hát kisgyerekként nézni a csodát mikor a ház egymás fölé rakja homályos
ablakát melyet sokáig bámulva lassan elhiszed mögötte egymás fején is járunk
különös szegény keleti mese volt ez miben olcsó káprázattal úszkált ifjúságunk
anélkül hogy a magasságot megkívánta a bizonyosság máig az ha az embernek
földet ér a lába nem bonyolódik a tér különös viszonylatába s tavasziasan friss
olvasmányélménynek hagyja lelkében a madárperspektívát persze az idő
rendszeresen kallódó sorsokat ír át s egyszer csak a kamaszodó is kisvárosi lesz
hol a poros unalom neki még égig érő zajos förtelem keskeny villamosok vad
csilingelése kipufogó autók néhány négyemeletes megzavart vizuális képlete
mikor elkezdődik a nyak följebb emelése ha nagyjából mindent látni akarsz
átmenetileg éhes sznobként önelégülten emelve a kart az ürge a civilizációba
megérkezett igaz egy-két kusza pesti kirándulás hamar felborította a mérleget
mert bár a palotákon épp golyó lyuggatta sebek de nagy forgalom nagy bazár
itt-ott híres emberek kiknek lakát hegy is magasítja s még tetőn is nyitja
tenyérnyi fehér virágait valami flóra tág szemekkel talált meg az alkonyóra ha
kedves rokonok a körutakon végigvittek fölötted az ég egzotikus
homlokzatokkal bezárva s némán bámultad ott fönn a bonyolult snittet
melynek határán a kőműves csodája és az éteri lebegés összeért aztán
kölcsönösen panelre váltott az egész a hortobágy szélén az ördögszekér tüskés
perifériáin azt találtad amit a hömpölygő vizét feszítő dunaparton a kiöntött
hosszú falakon egyformán könnyen szökkent be az alkony mikor prolik tépett
milliója egymásba nézett s ha egy idő után kételkedve a toronyházak ellen
motyogtam rángatni kezdtek szakikból lett bölcs barátaim hiszen lamentáltak
az a sok pincefészek az alattomos nyirok a szénporos szerelem a lusta bokákhoz

8

tiszatáj

méretezett ablakmagasság már nincsen itt és melegvizes csapokból folyni
kezdett rám a gyáva népek vízkövesedésnek indult demagógiája talán öregedve
elveimből engednék is mára de ők azóta lefelé építkeztek s misztikusan riogató
keszonbetegségbe se esnek mivel mélységükből nincsen visszaút lefelé is
mennyire furcsa ez az alagút ezt a sötét panelt még nehezebben dolgozom föl
ritkuló magamban s az égbe törés helyett egyáltalán ha hagynak lassan
kezdem lefelé összerakni a világot ellentétje megannyi irracionális támpont
világnagy felhőkarcolóktól dubai tevehátú magasáig s bár a hasonlat néha
sántít az újra jött felismeréssel valahogy óvatosan megvagyok öregségére
vertikálisan széthúzódott az ember lelke miként az egyre szánalmasabb
hatalom mely szörnyű lápvilágból jőve már nem ismeri erejét a közös
boldogságnak melyben lassan éle csorbul a nemrég még körülhízelgett panelvilágnak s mi egykor fölfelé tört most dohosodik lepusztul leszakad borzongva
kőrengeteges apokalipszist vizionál az agy rozsdás kiszögelésekkel
üvegszilánkokkal melyeken nyüszítve tempóznak a csontjukra száradt kóbor
kutyák s a néma emberek is legfeljebb csak vízszintben odaát – no itt a
magasban szépen indul ez a szomorú délután ideje lenne már visszakanyarodni
a mélyet és a kékülő föntet végre összehozni akár az önfeledt kisfiút a vizenyős
szemű vénnel ki a hetediken különös belső hullámzással mesél el valami
lírafélét házaink
kétes magasáról

2009. november

9

O RCSIK ROLAND

Anyagcsere

I.
„Dear
Pussy Gaylord”

csupa fényes
hanghullám
lüktet a forró
levegőben
a mahleri ütem
spontán
gerjedés
fekete betűsejteket
lövell
a Könyv síkos
nyílásába
hallod-e
jonathan williams
add nekem
mahleredet
s én neked adom
sajátomat
nedves Uram

10

tiszatáj
II.
a gúnyos nagyfülűzés
olcsó
nyárspolgári hiszti
akár a nagyfülűek
bámulata
mahlert
egyként nyüstölték
szögezi le
otto klemperer
a pesten is pörgő
szűkszavú mester
mert mi különbség
disznózás
és istenítés között
a bálványok
előbb-utóbb
úgyis eltaknyolnak
bőgni persze nem kell
seperc alatt
újra szaporodnak
mint tavasszal
a döglegyek
fülhasogató
zümmögő zaj
miután lejárt
a lemez

2009. november

11
III.
pillantás az űrből
google earth-szel
kaliště
madártávlatból
közelítés
mahler szülőházához
az árnyékban
egy tehén kérődzik
elégedett
igaza van
mit izzadjon a napon
a háttérben
apró fehér foltok
közelről
emberek
távolról
a világűr korpája

IV.
jonathan williams
kakukkja szól
lüktet a napfény
kattints rá

V.
mozdulatlan fák között
a gyásznép
tisza parti
temetés

12

tiszatáj
a hamut a virágokkal
együtt a vízbe
vigye tovább a folyó
a tűz hagyatékát
pár nappal
korábban
barátomnak
lánya született
a halál akár
a születés
hangnemen kívül
játszik
ragadnak rám
jonathan williams
sorai
sűrű közbevágásokkal
egyikből a másikba
suttyan át
lüktet a Könyv
mahler második
szimfóniája
sem ér véget
a feltámadással
mégis fáj
elveszíteni
visszaadni
mit egykor
kizárólag
sajátodnak

2009. november

13
hittél
a természet
persze
megy a maga
feje után
mit sem érzékelve
a panaszból

VI.
újvidék városa
sötétlő sóvár
erdő
a duna parton
slobodan tišma
hegyezi a fülét
čujem početak
kottáza le a naplójába
majd fanfárok kíséretében
bevonul a tavasz
fényrügyezés
oldalakon át
hirtelen vált
a kép
az erdő roskadt
királya
tišma
feszülten figyel

14

tiszatáj
hangfogásra készen
csupa fül vagyok
úr a vidék
pusztuló pompájában

VII.
ahogy ken russell
mahlerjében
a kölök gustav
úgy én sem
tudtam a fák
nevét
a laposon
kérges testük
mégsem volt idegen
percről-percre
átmosta tüdőmet
friss leheletük
gyökeret eresztett
bennem
a tisza parti
anyagcsere
belégzéssel én
kilégzéssel a világ
fogalmazódott újra

2009. november

15

J ÁSZBERÉNYI SÁNDOR

Regisztráció

Egy terepjáró haladt a földúton, a kerekei felverték a port. Lassított, lehúzódott
a szélére. A kocsiban ülő két férfi kinyitotta az ajtót és kiszállt. Egymás mellé
álltak.
„Te ugye nem vagy körülmetélve.” – mondta egyikük. A mellette álló, egy fejjel alacsonyabb férfi éppen befejezte a dolgot.
„Nem.” – válaszolta és felhúzta a sliccét. Cigarettát vett elő. Rágyújtott. A másik is befejezte a vizelést, belehunyorgott a lemenő napba.
„És mondd, meddig tudsz így elpisálni?”
„Nem tudom. – mondta a köpcös. Gondolkodott. − „Úgy egy, másfél métert.” –
Kék zubbonyát szürkére festette az itteni időjárás. Mindketten visszaszálltak a kocsiba. Indultak tovább. Egy fehér Mitsubishi terepjáróban ültek, nagy platója
üresen állt. A vezetőfülkében szétdobált papírok és egy hamutartónak használt
kólás doboz hevert, a visszapillantó tükörről egy barna, műanyag rózsafüzér lógott, a kocsi rázkódásának ritmusára imbolygott a levegőben. David, aki az előbb
kérdezett, az anyósülésen ült, egy darabig egy fehér, kapcsos mappával matatott.
Mikor megunta, lazán az ölébe ejtette és a társához fordult.
„És milyen érzés?”
„Már mi?” – kérdezte Francois. Letagadhatatlan francia akcentussal beszélte
az angolt. Mindkét kezével a kormányt fogta és az utat figyelte.
„Hát az. Hogy van fitymád.”
„Nem tudom, mi a különbség. Bár gondolkodtam, hogy megcsináltatom.” –
mondta Francois és felkapcsolta a dzsip reflektorait. A földút vörösen villant
a kocsi lámpája alatt.
„Miért akartad megcsináltatni?”
„Mért érdekel ez téged?”
„Senkit sem ismerek, akinek van előbőre” – vigyorgott David. „Szóval mért?”
„Mert nem tudtam hátrahúzni, azért.”
Egy darabig hallgattak, David a mappában matatott, Francois az utat figyelte.
Ránézett a kormány melletti GPS-re és még egyszer ellenőrizte a helyszínt. A GPS
vörös körrel jelölte a falu helyét, melyet három nappal ezelőtt égetett fel az egyik
helyi milícia. Az állami erők azóta visszaverték őket a határon túlra, az utak újra
biztonságosan járhatóak. A faluban hetven ketten haltak meg.

16

tiszatáj

„Utálom, hogy ilyenkor kell ezt csinálnunk.” – morogta Francois. „Miért nem
lehet ezt délelőtt?”
„Délelőtt jött a delegáció.” – mondta David.
„És?”
„Azért azokat csak fogadni kell.”
„Akkor sem szeretek este menni.”
„Hamar végzünk.”
Hallgattak. David elmerült a különböző alapítványi jelentésekben. Nem tudni,
miért kezdődött a lövöldözés. Szarák laktak a faluban, a háború szempontjából
semleges nép. Egy kis törzs, onnan lehet felismerni őket, hogy függőleges vágásokat ejtenek az arcukon. Alig van pár ezer belőlük az országban.
„Remélem, most rendesen eltemették őket.” – mondta Francois és valami zenét keresett a rádión.
„Ja. A múltkori elég büdös volt.” – David elvigyorodott a francia felháborodásán.
„Úgy érted, kurvára, elviselhetetlenül büdös volt.” – mondta Francois. Lassanként feladta, hogy jelet találjon. Messze voltak már a bázis adójától, csak statikus zaj töltötte be az autót. „Azt kellett volna megmutatni a delegációnak.” –
morogta, míg lekapcsolta a rádiót.
„Ja. Hogy milyen kurva büdösben dolgozunk.”
David próbálta elképzelni, mit szólt volna az előző faluhoz az a hölgy a fogadáson. Mindenki felsorakozott a vendégek köszöntésére, a teljes stáb, mind a negyven ember. A parancsnok hosszú beszédet mondott, míg a vendégek az árnyékban ültek és limonádét ittak. A hölgy az ebédnél az erős afrikai szagokra panaszkodott a parancsnoknak. David alig bírta visszatartani a röhögését, amikor hallotta. Mivel nem sikerült időben kiérniük, a tetemek három napon át roha dtak
a negyvenkét fokos hőségben.
Francois ránézett a GPS-re, lassított, lekanyarodott az útról. Gyér, füves terepen hajtottak tovább. David erőltette a szemét a szürkületben. Pár perc után feltűntek a kunyhók csonkjai. Francois leállította a motort, de a kocsi reflektorait
égve hagyta. A hátsó ülésről egy fényképezőgépet vett elő. David, kezében a mappával, kiszállt az autóból.
„Talán akkor kezdjük a nőkkel. Különválogatták őket? ” – kérdezte Francois.
David keresgélt egy kicsit a papírok között, elővett egy sárga formanyomtatványt, ellenőrizte a rajta található adatokat, majd felnézett.
„Nem. Egyben van mindenki. Elvileg a kúttól kétszáz méterre, északra van
a gödör.”
„És hol a kút?” – kérdezte Francois majd elkattintotta a gépet, hogy ellenőrizze a vakut.
Nézelődtek a kocsi körül, végül David elindult a lövésnyomokkal lyuggatott
kunyhók romjai között. Egy darabig keresgélt, majd megtalálta a kutat. Egy mé-

2009. november

17

lyedés volt, vályogtéglákkal körberakva, pár lépésre tőle itatóvályú állt. A földön
egy bőrtömlő hevert, hosszú szíjon, melyet a téglákhoz rögzítettek. A falusiak ezzel húzták fel a vizet. A kút mellett ismeretlen keréknyomok: a katonák terepjárója. Aki a házakra lőtt, itt kellett, hogy álljon. David a kút széléhez lépett. Elővette a tájolóját és ellenőrizte az irányt.
„Arra.” – mutatott észak felé a kezével. Mindketten elindultak. Átverekedték
magukat egy bozótoson, tiszta, szikes talajon haladtak tovább. A nap utolsó sugarai világították be a horizontot, minden az alvadt vér színében fürdött.
„És mit szólnak a nők, hogy nem vagy körülmetélve?” – kérdezte David, míg
a kezével félrehajtott néhány ágat. Francois megállt, a zsebéből cigarettát vett elő,
rágyújtott, majd a paklit Davidnek kínálta.
„Semmit. Általában semmit. Illetve volt egy…, de az se szólt semmit.” – mondta
unottan.
„Hanem?” – kérdezte David és beleszívott a cigarettába.
„Csak hátrarántotta. Fogta, és hátrarántotta az egészet.” Francois a levegőben
mutatta a cselekménysort.
„Vérzett?”
„Azt hittem, beszarok.”
Mindketten megborzongtak a gondolatra. Csendben kerülgették a cserjéket.
Valami feküdt előttük az úton. A szürkületben nem nagyon tudták kivenni, hogy
mi az, de a bomlás szagát érezték. Az édeskés szag betöltötte a levegőt.
„Az isten bassza meg, ha ezt itt hagyták, én nem megyek tovább.” – mondta
Francois. Megállt, próbálta felismerni az előttük fekvő test körvonalait. David
előrement, hogy megnézze, mi fekszik az úton. Egy szamár volt, a nyelve balra
lógott ki a szájából, a bőre már mozgott a férgektől. A tetem a hűlő levegőben
lassan párolgott. Francois káromkodva ment David után. Nagy ívben kerülte ki
a dögöt.
„Mi az istenért nem lehetett ezt is a többi mellé tenni?” – kérdezte Francois.
„Nem tesznek állati dögöt az emberek mellé.” – mondta David.
„Már mért nem?”
„Lövésem sincs.”
Hamarosan feltűnt előttük egy szabályos téglalap alakú gödör. Mellette púpos
volt a föld, akik ásták, nyilván odahordták a földet. A vörös dombocskába bele
voltak szúrva a lapátok, a munkások a jelek szerint még vissza fognak jönni.
Mindketten a széléhez léptek. Körülbelül egy méter mély volt, és vagy tíz méter
hosszú. Az alján, gondosan egymásra helyezve, emberek feküdtek, feketék. David
elkezdte a számolást, de belezavarodott. Francois fényképezni kezdett.
A vaku fényénél látták, hogy korosztálytól függetlenül fekszenek emberek az
árokban: nők, férfiak idősek és gyerekek egyaránt. A ruháikba beleitta magát
a vér, és a testüket kikezdte az egyenlítői időjárás, de még felismerhető volt, hogy
a férfiakkal golyó végzett, a többieknek bajonett és puskatus jutott. Onnan lehetett

18

tiszatáj

tudni, hogy egyedül a férfiak feje nem deformálódott. Egy ideig mindketten szótlanul álltak.
„Lehetőleg ne baszd el a koordinátákat, mint a múltkor.” – mondta Francois
és kiköpött a földre. David fintorgott, majd jegyzetelni kezdett.
„Most akkor hetven vagy hetvenkettő?” – nézett kérdően Francois-ra.
„Nem tudom. Nem számoltam.”
„Akkor számolj.”
„Számol a faszom. Nem tökmindegy, hogy plusz-mínusz kettő? Írj hetvenet,
az kerek.”
Az űrlapon nyomtatott betűkkel állt az iktatószám. A hely koordinátáit, az áldozatok számát és a falu nevét kellett csak felvezetni. David tollat vett elő és beírta a számot, a toll végével megvakarta a fejét.
„Mi volt az oka?”
„Már minek?”
„Ennek a lövöldözésnek.”
„Mi tudom én. Nyilván be voltak állva a katonák.”
„Ja. Nyilván.” – mondta David és az árokba bámult. „Az is lehet, hogy a falusiak keménykedtek.”
„Mert ezek aztán úgy néznek ki, mint akik keménykednek.” – morogta Francois és gödörbe köpött.
„Téged kicsit sem érdekel, mi volt itt?” – kérdezte David, lecsatolta az övéről
a zseblámpát és az árokba világított.
„Tőlem írj, amit akarsz.” – mondta Francois és fényképezni kezdett.
David befejezte az űrlap kitöltését. Az ok feliratú rubrikához „Ismeretlen”-t
írt, majd még egyszer belevilágított a gödörbe. Észrevett egy sértetlennek tűnő
női testet. Fiatal, tizenöt év körüli lány lehetett, a bal melle kilógott a ruha alól,
egy férfi keze hevert a hasán. Az arca sértetlen maradt. Hátulról szúrhattak belé.
„Nézd, az egészen szép volt.” – mondta, és közel hajolt az árokhoz.
„Ennek nincs olyan törzsi feje.” – tette hozzá.
Francois is belenézett az árokba, majd vigyorogni kezdett. Felállt, és egy
deszkalappal lesodorta a nőről a férfi kezét, hogy teljes alakban lássák.
„Ez pont olyan, mint a nők Abéché-ben.” – mondta David.
„Mert te aztán tudod. Egyszer sem jöttél velünk.”
„Nem is. Ezektől lerohad az ember farka.”
„A kis zsidó kényes a körülmetélt faszára.”
„Nem vagyok kényes, csak hallottam, hogy valakinek tavaly levágták a faszát a
kettes osztagból, mert elkapott valami fertőzést.”
„Egy faszt. Ilyen nem volt.” – mondta Francois és cigarettára gyújtott. Davidnek is kivett egy szálat, tüzet is adott.
„De, ha mondom. A csávó a végén járni sem tudott. Valami R betűs neve volt,
Ronald vagy Robert. Ír rádiós. A kantinban hallottam.”

2009. november

19

„Az írek keresztények. Azoknak nem vágják le a fitymáját.” – vigyorgott Francois.
„Itt nem a fityma levágása a lényeg. Ha rossz helyre dugod, lerohad. Állítólag
a csávónak akkorára dagadt, mint egy gumibot. És annyira túrós volt, hogy nem
lehetett elkülöníteni a részeket.”
„Abéchében tiszták a lányok.”
„Tiszták a faszt. Mind Aids-es.”
„Gumival kell baszni.”
„Na ja, a kínai nekem a makkomra se fér rá.” – mondta David, és a kezével
mutatta a méreteit.
„Mao-Ce Tungnak kicsi a fasza.” – mondta Francois és fuldokolni kezdett
a röhögéstől.
Mindketten nevettek. A cigarettákat az árokba dobták és elindultak, vissza az
autó felé.
„Szopatni kell, akkor nem lesz semmi baj.” – mondta Francois. Kikerülték
a döglött szamarat és végigsétáltak a falun.
„Csak azt kell.” – mondta David.
Beszálltak az autóba, kikanyarodtak a főútra. Francois megint zenét keresett
a rádión. Nem talált. David a hátsó ülésre dobta a papírokat és nézte a bogarak
raját, melyet odavonzott a reflektorok fénye.
„Azért szerintem hasznosabb, ha körül vagy metélve.” – mondta Francois.
„Ja, nem csak a zsidók csinálják. Már keresztények is. A higiénia miatt. ”
„Nem is túrósodik be, ha kihagysz egy zuhanyt.”
„Hát nem.”
„Meg nem is olyan érzékeny.”
„Mert a tiéd érzékeny?”
„Hát, érzékenyebb, mint akinek levágják a bőrt róla.”
„Ez baromság.”
„Nem baromság. Nem dörzsölődik annyit.”
„Szóval, mert zsidó vagyok, nem elég érzékeny a makkom?”
„Az.”
„Mégis, mennyire érzékeny a tiéd?”
„Eléggé. Van bőr, védve van a makk.”
„Ez olyan kislányos.” – nevetett David, majd hozzátette: „Szóval érzékeny faszú vagy.”
„Az.” –morogta Francois. „Anyádat szívasd.”
„Mennyire érzékeny, egy tízes skálán?”
„Hetes.”
„Az elég érzékeny.”
„Mondom, hogy az.”
„Nem akarod megcsináltatni?”

20

tiszatáj

„Nem.”
„Mert félsz, hogy zsidónak néznek?”
„Nem engedek senkit késsel a közelébe.”
„Ez mondjuk korrekt. Én sem engednék.”
David hátranyúlt az ülésre, az ölébe vette a mappát és befejezte az adatok kitöltését. Csak a falu nevével nem volt tisztában. Francois azonban még a kantinból emlékezett rá, egy alkoholos filccel volt a napi teendők közé beírva. Darhunak
hívták. David másodszorra le tudta írni helyesen.

MINÜASZ LÁNYAI (1990)

2009. november

21

KOLLÁR ÁRPÁD

Apadal

Azzá válni, amit apának mondanak,
olyan, hogy egyszer csak, észre sem veszed,
mondjuk épp nyeled a sört, jön egy pillanat,
ahogy nevedről lelép az ékezet,
és már nem benned szűrnek a barna vesék,
nem csámpa lábadon nő a szőr tovább,
amit bőrödnek tudtál, másnak menedék,
más íny löki ki az évek zápfogát;
kiválik belőled a láz, a tériszony,
ahogy héjából az érett mandarin,
és kívüled lüktet az a marék izom,
amit lustán szívnek szoktál mondani.
Apának lenni az, bár sose valld be,
hogy egyszer élsz, de számtalanszor halsz meg.

22

tiszatáj

Enkidu meghal és elcsodálkozik

Jó Gazduram, már megint megszopattál,
botlókövedben újra meghasaltam.
Unt vendéged, bár tele még a nagy tál,
úgy küldöd el, hogy nyálasan marasztal!
Még nem hiszem, hogy nem nő majd a szőröm,
mint a zsírparé, a mellkas parlagán,
hogy azzá lettem én is, mint a csődör,
akit kiherélt egy égi sarlatán.
Még nem hiszem, hogy nem jut jó kadarka,
több kéknyelűt nem tüntet el gigám,
az nem lehet, hogy annyi szívet faltam,
s a lüktetés engem is leigáz!
Még azt hiszem, hogy mindez nem igaz,
nem utolsó, hogy most jól megszívatsz!

2009. november

23

SAILA SUSILUOTO *

„Éjország” versciklus
( RÉSZLET )


Az éj szerteszét, a szélben ottfelejtett mondatok lebegnek, az ég átfázott koszorúszalagjai. A lány így szól: mintha itt állnál az úton jégtiszta szemeiddel. Általánosságokat mondasz. Nem kérdezel semmit, nem tudok válaszolni az ilyen kérdésekre. A kihűlt égboltnak támasztom fejem, a ragyogás úgy árad szét arcomon,
mint a jeges víz.
*

Csónakázom a fekete folyón, mondja a lány, síneken járok, metró kocsik süvítenek át. A sötétség tenyerén állok, áruházak fémkígyó sorai. Kis szobák egymás
tetején, undorító szagként ömlik át rajtuk a sírás, a szél ujjai dobognak a padlórésekben. A falakat nem azért építik, hogy védjenek, hanem azért, hogy a magányról meséljenek, sohasem elég. Így szól: az istenek tollaslabdái vagyunk, vassal terhes rakományok, a repüléshez túl nehezek, úton a találkozás felé, ahol még
saját magunkkal sem találkozunk.
Hová is mentél?
még érzem lélegzeted magamban
még érzem lélegzeted magamban
még érzem lélegzeted magamban
mintha árnyékot innék, a fény emléke.
*

Hogy teljes legyen, fényét kölcsönöznie kell, és egyszer majd mindent vissza kell
adni. Úgy, mintha soha nem érnénk véget. Úgy, mintha elég idő lenne az ilyen
adósságokra. Ha kezében karddal tombol, megöli a szembejövőket, az idegent,
akinek a földjére lép. A szív meghasad, mikor nem ismeri fel a szomorúságot, de
kiét.
*

Pusztai-Varga Ildikó fordításai.

24

tiszatáj

M ARKUS JÄÄSKELÄINEN

[a busz ablakában zöld …]

a busz ablakában zöld
mezők munkaeszközei, esővel
zománcozott, ottfelejtett mondatok.
semmi nem érint most,
semmi sem rezeg a kerekek alatt:
az élő vers belsejében
ismeretlen madár
kiáltása, széttörve, szabadon.

[a könyvet elolvastam …]

a könyvet elolvastam, a fedelek zárva,
homlokomra teszed a kezed:
lázad van?
béka csicsereg a nyírfa tetején,
madarak szökellnek a kő mögött.

2009. november

25

[levelet ír …]

levelet ír,
amire senki sem válaszol,
a hiányzó válaszokat maga fogalmazza:
az eladott múlt
gerendáit és szögeit, majd mint újat
ismét megveszi őket,
kamatostul.

[a város fölé …]

a város fölé
ívelő
sötétség,
a cigaretta gyilkos,
kedves
izzása
a fiatalság félig
elégett
középkorúvá
hamvad,
nem alszik el.

26

tiszatáj

[olvadó hó érintése a lábujjak között …]

olvadó hó érintése a lábujjak között,
elég hely, hogy abbahagyjuk a mozgást,
meghatódjunk:
az első tavaszi
füvön a fenyőrigók
világmindensége,
készen

[A nap repülőgépe …]

A nap repülőgépe
ereszkedett le a házak
vállairól
madár
mintha aludna
de
a fényben
a fák alatt
a kis gondok is
betonból vannak
a falak
mély
barázdái
arcodon
az élet éjjele
mely hamarosan
véget ér

2009. november

27

[A költő első kötete két …]

A költő első kötete két
év alatt sem fogyott el; a kiadótól levelet kapott,
melyben az el nem adott, a raktárban halmokban heverő utolsó
verseket önköltségi áron kínálják fel.
A költő tudta, hogy a versektől nem kapott semmit;
hiába nézi őket, úgysem szólalnak meg. Csak
egymás gyomrába préselődve nyomorognak a kartondoboz
sötétségében, felejteni tanulnak.
Elhatározta, hogy nem sajnálja magát. Könyve
visszatér a csendbe. Hozzá se nyúlnak, erőt
gyűjt. Sárga borítóját aranyszínűvé érleli
a magány; a betűket ujjnyomokká.

[A kiadó karácsonyi ünnepségein …]

A kiadó karácsonyi ünnepségein ébredtem rá, hogy az irodalom –
amit megtanultunk szeretni – beszéd, melyet
kevesen hallanak. Észrevétlen szökik ki a szájból, akár
egy fehér bárányfelhő, felszáll a fejek fölé, s a plafonon
lebeg tovább. Íróasztalok, könyvespolcok,
papírlapok, ártatlan nájlondossziék: lélegzet
visszafojtva várják az esőt, a pillanat csendjét.
De senki sem koccint. Kis csoportokban
állnak, villájukat szurkálják a hússzeletekbe,
egybefonódó ujjak a pohártalpak körül. Hosszú
útról érkeztek – ki honnan – hogy lássák egymást,
a házat, mely szótlanságukat átláthatatlan,
meleg ruhákba öltözteti. Úgy beszélnek
egymással, ahogy régi, elfeledett barátok,
idézik fel közös dolgaikat.

28

tiszatáj

M ARJO I SOPAHKALA

Rönholmnak

Olyan bájosan vigyorognak.
Kockáztass hát, és szeress bele egy finnsvédbe.
És akkor mehetsz, mutogathatod egy antikkal berendezett lakásban:
íme a nő, aki nem tud harisnyát viselni
és a Mercivel nekihajt az udvari grillsütőnek.

[Ez a szerelem öreg szauna …]

Ez a szerelem öreg szauna,
udvari kút és erdei ösvény.
A tükörsima tengeren ringatózó tálca
tele finom italokkal,
nagy tál csokoládéhab.
Délfelé tartó rönkszállító kamion.
Világoskék Merci a hatvanas évekből,
nyikorgó bőrülések, a rádióban Elvis,
a bádoghoz súlyosan csapódó eső.

2009. november

29

[Mikor felvirrad a bőrkabát ideje …]

Mikor felvirrad a bőrkabát ideje,
oda megyek, ahol a vadkacsák kiabálnak
és a csíkos inges evezős fiú vár.
A csónak himnuszt énekel,
a kövek sírnak.
Mezítláb érkezem,
magammal viszem a csíkos inges evezős fiút.
Az öreg férfiak felrezzennek a halászkunyhókban.
Magas a vízszint,
a fenyők másnaposak
és a hangafű.

Jéglék

A sötét erdő közepén látni az eget,
őszinte és lyukacsos,
mint az anyám sütötte rozskenyér.
Felettünk az ég és futunk
a füstös szaunából a jéglékbe,
gyapjú zoknink a földhöz fagy,
ha sokáig habozunk.
A sötétben piros húst csapkodunk.
A sonka is elkészül egy füst alatt a deszkákon.

30

tiszatáj
A hidegben gyapjúnadrágot húzunk.
A farkasok lakta vidéken át vezetünk haza befagyott szélvédőkkel.
Kisöcsém megszólal: ez tényleg
üdítő élmény volt.

BIBLIAI JELENET (1988)

2009. november

31

V ILJA -T UULIA HUOTARINEN

Hit

Tanulom, hogyan kell uralni az életet
a közelben hamarosan kihunyó nap
oldalára borult tudásrendszer
nem ismerem a rítusokat most, amikor szükségem lenne rájuk
csak a reklám szőke fiúja
bújik az ölembe, a fiú papírarany illata
akár az emberé

Indulás

Egyszer láttam a vonatablakból egy szarvast,
ahogy egy sziklafalra próbálta újra és újra felhúzni magát
ennek már huszonkilenc éve
ma történt
A szenvedéssel nem tehetünk mást
mint hogy magunkévá fogadjuk

32

tiszatáj

Áldozat

Kiskoromban képeskönyvet lapozgattam, a virágos tapétának dőlve
reméltem, hogy mindjárt eltűnök
a képen egy lány és egy elvarázsolt rózsa, egy lány és egy elvarázsolt rózsa
egyre kisebb és kisebb a rózsa szirmai között
és egy madár, egy nagy holló figyelt a rózsa mellett vérbeborult szemekkel.
Ez nem igaz, mondta nagymama, ez soha nem történt meg.
De a lány nem tágított, a rózsa szirmai összezsugorodtak
míg a legutolsót, a legkisebbet sem lehetett már látni.
És a madár, a nagy holló kint várt, hogy kinyissam az ajtót:

Csőrével feltépte a hasam
ne aggódj, semmi baj
csak halottnak tettetem magam

2009. november

33

KÁNTOR LAJOS

Édes Néném! *
V AGYIS : A TÖRTÉNET ELINDUL


Igen, elismerem, elég furcsa, hogy a tulajdonképpeni történetünk csak itt, valahol a könyvünk közepén indul el, ráadásul ott, ahol Szisz és Géza története – sőt,
most már, 2009 tavaszán, az Alié is – véget ért (bár szerintem annak nincs, nem
lehet vége!). Gondolkozom is rajta, vajon nem voltak ők is jó néhányszor a malomban, még ha az életrajzi adatok és a mi (közös) zentelki-kalotaszentkirályi
malmunk tulajdonosi papírjai nagyrészt ellentmondanak is ennek a lehetőségnek. Az biztos, hogy A mennyei kapuban ott vannak, veled együtt, Laci – noha Te
csak az emlegetés szintjén jöhettél be a képbe, minthogy a könyv írásakor még
élők a mű sajátos logikája szerint nem voltak meginvitálhatók. Azóta bővülhetne
a szereplők listája, például Sütő Andrissal és éppen veled. Akivel viszont évszázadok óta „nincs baj” (legfeljebb utcanévként cserélik le, többek közt nálunk,
Kolozsvárt), az Mikes Kelemen, az „Édes Néném” szerzője.
Mint ahogy majd hármunk – Mikes, Csiki és Kántor – közössége megvilágosodik az elkövetkezőkben; vágjunk hát bele, Édes Néném, a múlt század (a 20.)
hetvenes éveiben kezdődő malom-históriánkba. Előtte azonban, mikesi ráérősséggel és pontossággal el kell mondanom Neked, Laci, hogy Kalotaszentkirályra
történő csábíttatásunk mondhatni váratlanul ért. Volt ugyan némi falusi élményem – korántsem olyan szerves, mint a Tied, Csíkszentdomokoson, Csíkszépvizen –, és ugyancsak a gyermekkorig vezethető vissza; a bombázások idején
vittek ki szüleink a közeli Gyaluba, a nyári szünidőben. (Azokból a hetekből él
bennem egy halvány emlék: az Észak- és Dél-Erdélyt elválasztó határ felé sétáltunk, azon az erdei úton láttam először Jékely Zoltánt; és valamiféle helyi irodalmi rendezvény emléke is felrémlik most bennem, ahol Horváth István olvasott fel verset, apámék kommentálták az eseményt.) Jóval később, apai rokonság
révén, elkerültem egyszer Désaknára s a jóval távolibb Csíkszentmártonba – egy
nagy bőrönddel elindultam onnan a Békás-szorosba is; középiskolás voltam, Te
legfeljebb első-másodikos, az elemiben. Feleségemnek köszönhetően jártam aztán Kerelőszentpálon, a mezőségi Búzában, Kalotaszeg szélén, Tordaszentlászlón
is, ott számtalanszor, míg aztán az én Erzsikém (merthogy a Te feleséged szintén
*

Részlet a Barátom a malomban. Négykezes Csiki Lászlóval című készülő könyvből.

34

tiszatáj

Erzsébet névre hallgat) a falusi iskolákat felcserélhette egy kolozsvári (ám román) szakiskolával. (Erről a román környezeti, majd irodalmi élményről később
még beszéljünk; más-más módon, most ebben is megtalálni vélem a közöst.) Szívünkhöz, mármint a családéhoz, közel került aztán a nálunk szolgáló „szíki” lányok révén Szék, fiaink ott ismerték meg a fateknőben lubickolás örömét, én pedig egy hamisítatlan népi esküvőn a körtánc közösségtartó erejét. (Laci fiam,
a Te, Csiki Laci, sok-sok évvel későbbi munkatársad, filmstúdióbeli „főnököd”
Széken filmezte Korniss Pétert, a kiváló fotóst.)
Mindez az élmény azonban nem érlelte bennem, bennünk a vágyat, hogy falusi vízimalmot vásároljunk hétvégi háznak. Közben persze más falvak is fel kerültek listámra. Farkaslaka, Pusztakamarás, Zetelaka, Gyergyószárhegy ünnepi
vagy irodalmi-munkás alkalmakat jelentettek; utóbbi veled is összehozott, az
első Kriterion-táborban, 1980 júniusában.
És itt muszáj egy hosszabb kitérőt nyitnom, hogy el ne felejtődjék, ki ne maradjon innen szárhegyi gyülekezésünk, a Zöld Lajival és Domokos Gézával együtt
kitalált első alkalom, amikor már és még a közös gondokról viszonylagos nyíltsággal beszélhettünk. Nem tudom, eljutott-e hozzád a tavaly, 2008-ban kiadott
kötetünk, a Szekértábor a Szármány hegyén, benne a Te rövid, ám fontos felszólalásoddal. Idézem egészében, amit az irodalom funkciójának megváltozásáról ott, Gyergyószárhegyen elmondtál:
„Egyetértek Molnár Gusztávval abban, hogy irodalmunk helyzetét elméleti
irányulásában is meg kellene vizsgálni. Szerintem az irodalom funkciója megváltozott, és ezzel számolni kell. Ha elmondanám itt most nemzedékem néhány
tagjának életrajzát, mindjárt konkrétan is illusztrálni tudnám, mire gondolok.
Ez a nemzedék a 60-as években állt össze. Mi belenőttünk egy bizonyos helyzetbe, a világméretű és hazai megújhodás lendületében. Akkor az irodalomhoz
elég volt a nemes indulat és a szolgálat. Kialakult egy közös nyelv, amelyet író és
olvasó egyaránt érzékelt, amelyben a megfelelő szó a megfelelő érzelmi reakciót
váltotta ki szükségszerűen. Azóta ez a virágnyelv megszűnt.
Egy sereg ember elhallgatott, elmagányosodott, megalkudott. De lényegesebb
az, hogy a legfiatalabbak egyszerűen szembefordultak ezzel a közvetlen előttük
lévő nemzedékkel (nem igazi ellenfeleikkel), s függetlenül esztétikai minőségeiktől, kivonulnak. Át kell tehát értékelnünk felfogásunkat az irodalomról. Mert
a közvetlen kommunikáció megszűnt. Mások az irodalomnak mint fórumnak
a módszerei, s nekünk fel kell számolnunk helytelen elképzeléseinket. Megjegyzem, a mai fiatalokat sem fűzi össze közös program, de közös az elutasítás. A mi
csoportunkban még a falkaszellem volt az uralkodó (ahogy Czegő megfogalmazta: »mi vagyunk a vadkutyák«).”
Ez a figyelmeztetésed olvasható volt a Korunk 1980. szeptemberi számában;
Irodalmunk és közönsége cím alatt közöltük a szárhegyi tanácskozás Dávid
Gyula leírta jegyzőkönyvéből az alighanem legfontosabb nap felszólalásait, egy

2009. november

35

„provokatív” bevezetővel (Szárhegy: jelképből fórum) – nagy botrány, központi
bizottsági kivizsgálás lett belőle (nyilván szekus feljelentés alapján), alig úsztuk
meg kirúgás nélkül. Itt viszont az a lényeges, hogy Te 1980-ban még egyáltalán
nem akartál kivonulni a romániai magyar irodalmi életből, mi több, az új helyzetben az új utak keresését vállaltad, sürgetted. Vagyis a zentelki malom megvásárlásával még korántsem a visszahúzódás mellett döntöttél, inkább a jobb alkotási lehetőségeket kerested. Aztán másképp alakult az életed, életetek.
A nálam lévő hivatalos (félhivatalos, az adott kor lehetőségeihez igazodó) papírok szerint a zentelki malom tulajdonjoga a következőképpen alakult: a román
nyelvű, gépelt eladási-vásárlási szerződés szerint Te mint vásárló (Csiki Ladislau), kolozsvári, Mócok útja (Moţilor) 20. szám alatti lakos (Bukarestben kiállított személyiddel igazolva magad) 1979. augusztus 6-án 29 000 lejért megvásároltad Foia Mariától mint egyetlen örököstől a zentelki (Zam) ingatlant, amely
a Kolozs megyei törvényszék ingatlankönyvében a 679-es pozícióban szerepel,
a 71/1, a 71/2 és a 72. szám alatt. Az 5000 lejes előleg kifizetésével jogot nyertél
beköltözni a házba, azaz malomba. Nyilván megtörtént 1979. szeptember 1-jéig
a teljes összeg kifizetése – ezt a kilencvenes évek közepétől errefelé vég nélkül
tartó, újabb perek során senki nem vonta kétségbe –, a táblázás viszont akkor (és
azóta sem) történhetett meg, ismerjük a korabeli törvényeket. Ehhez persze Neked, Laci, már semmi közöd, sem a korábbi tulajdonos Moldovan–Foia–Băraş
család tagjai közti vitához, követelésekhez; hiszen Te (amint ezt a Bálint Marika
és Király Laci tanúk aláírásával hitelesített szerződés igazolja) 1981. december
24-én a malmot eladtad a marosvásárhelyi Szabó Évának (és pedagógus férjének,
Szabó György Pálnak), akiktől viszont mi Zsigmond Ferencékkel (és hogy az akkori feleséget ki ne felejtsem, mert a névnek szerepe lesz: Tőkés Annáékkal)
együtt vásároltuk meg a zentelki birtokot; ezt Szabó György Pál kézzel írott, magyar nyelvű elismervénye tanúsítja, 1983. augusztus 9-ére keltezve.
Nem fárasztalak tovább a most már legfeljebb a bíróságra tartozó (különböző
szinteken és Cîmpulung Moldovenescig különböző városok törvényszékein bemutatott) iratokkal. (Amelyek végül meghozták tulajdonosi státusunk elismerését, de még mindig nem a telekkönyvezést is!) Maradjunk a malom kellemes
emlékeinél, nem utolsósorban az irodalmiaknál. Az elbeszélés logikája követeli,
hogy előreugorjam néhány évet, és „A Kalota partján” című, a szentkirályi önkormányzat és az Ady Endre Kulturális Egyesület által megjelentetett tekintélyes
kötetből idézzelek Téged, az Ady-napok egyikén, 2000. július 29-én felolvasott
szövegedet, amely érdemben világítja meg, hogy mit jelentett Neked a zentelki
malom – messze túlmutatva a birtoklás két évén. Sokan hallgattak minket azon
a bizonyos július végi napon, Erdélybe hazatéréseid egyikén. Többek közt olyan
hallgatód is volt, mint az ugyancsak itt előadó, Kolozsvárról Budapestre elszármazott akadémikus barátunk, Poszler György. (Tudomásom szerint ott, a malomban ismerkedtetek meg, 2000-ben. Ő, Poszler Gyuri mutatta volna be utolsó

36

tiszatáj

regényedet, a Magvető kiadta Ajakírt Pesten, az Írók Boltjában, 2008 októberében, ám oda a Tanár úr nem tudott elmenni, betegsége miatt, Te pedig már egészen máshová készülődtél…)
De most tiéd a szó.
Ajándék történetek
Egy tudós értekezhetne Kalotaszentkirály szerepéről az egyetemes és a magyar
történelemben – amelyről én leginkább azt tudom, olyan volt, hogy a falu fennmaradt, él, és ez már világtörténelmi eseményszámba megy Európának ezen
a felén.
Én valójában csak Kalotaszentkirálynak a saját személyes történelmemben
játszott szerepéről tudok és beszélek. Nem úgy ám, mintha általam fontosabb
lenne ez a falu, de úgy, hogy én lettem fontosabb tőle.
Mindannyiunknak vannak kedves helyei, helyszínei, aminthogy idő, korszak
is van ilyen az életünkben. Nekem rossz korszakom volt abban a rossz időben,
amikor jó helyre találtam Zentelkén. Miért tagadnám: véletlen folytán kerültem ide. Bánffyhunyadi barátaim ajánlották ezt a helyet menedéknek, ahol dolgozhatom, és még a magyar televízió műsorát is foghatom. Így vásároltam
meg a zentelki vízimalmot, baráti kölcsönökből.
Ez volt az első figyelemre méltó jótétemény, mely a „hely szellemére” vallott:
kiderült, hogy vannak barátaim, akik nem csak a bajban segítenek. Akkor már,
a hetvenes évek közepén, nagyon egymásra voltunk utalva mindannyian, a családunk körébe szorultunk vissza, és építgettük a szomszédvárakat. Dühönghetett, nyomaszthatott aztán a diktatúra, mi jól megvoltunk egymással, egymásnak. Reménytelenül szürkének látszott a világ, mi azonban izgalmasan, sőt kalandosan éltünk akár egyetlen szobában. Hát még egy vízimalomban, melynek
nemcsak lapátos kereke és őrlőköve van, hanem romantikája is.
Ennyit a múltról. Tartozunk neki. Még vissza is sírjuk azokat az egymással
átélt kalandokat, baráti estéket, közös ébredéseket – mintha nem tudnánk mit
kezdeni a szabadságunkkal, az időnkkel, helyünkkel. Mintha nem találnánk
a helyünket…
Mintha nem találnánk vissza az ifjúságunkba.
Volt itt tehát számunkra domb és patak, gyerekeinknek sok jó pajtás –
Kalotaszentkirály számomra mégis az embereit jelenti. Itt már nem használom
a múlt időt. Máig velem vannak jó néhányan, és velük együtt jó néhány történetük az életrajzom része.
Nehogy elcsépelt közhelynek hatna fentebbi vallomásom, mesélek inkább.
Az egyik télen, karácsony és újév között a malomban fogott a hó. (Két gyerekem volt még akkor.) Egy reggelre úgy ellepte az utat, az ingázó munkások is
csak az új kocsmáig jöttek, ott várták ebédidőig az autóbuszt, mindennemű lé-

2009. november

37

lekmelegítőkkel, melyek között volt szó, mese is. Dobkályhával fűtött személyvagon volt akkor még a kis szárnyvasúton a faanyagot szállító vonathoz
csatolva – az is elakadt. Mi pedig élveztük a kényszerszabadságot. Csakhogy
kezdtünk kifogyni az egy hétre hozott ennivalóból, és a helyi bolt nem igazán
volt ellátva áruval, mi meg az árukkal.
Úgy látszik azonban, nemcsak a sors útjai kiszámíthatatlanok, hanem a gyomorkorgás hangja is bejárja a maga rejtekútjait. Vagy ahogy mondani szokás,
létezik megérzés, empátia. Egyedül a szeretet, a megbecsülés tehet olyannyira
érzékennyé, hogy megsejtsük, ha társunk bajba jut, és segítünk is rajta. Ez az
én legnagyobb szentkirályi tanulságom – a többi, a tény és a való ennek bizonyítéka csupán.
Egy reggel egymásra borított tányérok között hurkát, kolbászt találtunk
a hólepte küszöbön. Nem tudtuk, kinek kellene megköszönni. Másnap is kaptunk
disznótorost valakitől. Hogy hányszor és kitől, máig nem tudom, csak azt, hogy
kitartott az utak felszabadulásáig az elemózsiánk.
Ma azt mondom: nemcsak rajtunk segítettek a szentkirályi emberek, hanem
önmagukon is: hogy emberek maradhassanak. Azt mondom ma már: nem kell
félteni azt a közösséget, mely önzetlenül ad, és sem köszönetet, sem hálát nem
vár, hanem saját önbecsülésétől lesz erősebb, amikor ajándékoz a kevésből,
amije van.
Mielőtt elérzékenyednék, méghozzá nyilvánosan, hadd mondom el, hogy
nem a hurkák, kolbászok estek jól, hanem a ránk-gondolás. És hogy nemcsak
fogható, ehető adományt kaptam én itt, nem is csak szeretetet, hanem sokféle
szellemi jókat.
Tudom én – tudtam akkor is –, hogy nem csupa ajándékozás, barátkozás,
idill itt az élet, beszámolhatnék családi és családok közötti perpatvarokról, hivatali és munkahelyi viszontagságokról, packázásokról, egyebekről. Azzal a boldog tudattal tenném, hogy még a gond, a baj, a csalás és a félelem tudása is
csak úgy adatott meg számomra, ha bejutottam ama családok házába, bizalmába. Ha egyik lakója lettem a falunak.
Nincsenek azért illúzióim. Vélhetőleg a legtöbb falusfél nem is emlékszik
rám. Intő példa az egykor itt tanítóskodó Balogh Edgár, akire már az én időmben sem emlékezett senki. Nem akarok, persze, Edgár bácsival vetekedni, még
a felejtésben sem, ahogyan Ady Endrét sem hívom ki ismertségi vetélkedőre.
Fonákul venné ki magát az is, ha a falu dolgairól szólnék azoknak, akik nap
mint nap megélik. Az itt kapott ajándékokról is csak annyit, hogy nem tárgy- és
adatszerűen élnek az emlékezetemben, hanem érzésként. Jó érzés. Boldogság
szinte.
Beszéltem azóta több országbeli ismerőseimnek is a szentkirályi élményeimről. Az érthetőség kedvéért az itteni népviselet méltóságteljes pompáját, egyszerű szépségét meséltem, szemben a vásári túlságokkal, pénzes olcsóságokkal.

38

tiszatáj

Az itteni emberek is ilyenek, mondtam, vagy ilyennek kellene lenniük. Számomra
ilyenek. Mintha az Ady-versből ismerném őket, és nem valóságosan.
Mesélek nekik mást is. Az egyik történetet, az akkori idők szellemének érzékeltetésére, itt is előadom.
Megjelent egy nap a malomnál egy elöljáró, és nemcsak nyelvtanilag, hanem emberileg is idegen, hivatali nyelven közölte, szüksége van az őrlőkőre,
valamint felszólított, hogy azt nyomban bocsássam a még fel sem épült új malom rendelkezésére. Kézenfekvő módon, érvként a magántulajdonhoz való jogomra hivatkoztam. Magyarul, hogy az a malomkő az enyém. Mintha nem értette volna. Állami ember volt, egy államban, mely mindent saját tulajdonának
tekintett, személyemet is beleértve.
Nem részletezem a tárgyalásnak alig, egyezkedésnek még kevésbé nevezhető
többnapos hercehurcát. Időközben kiderült, hogy gyanúsítható vagyok, és ha
gyanús, akkor már bűnös is. Holmi malomban tanyázó hétvégi fiatal társaság
tudtom, sőt jelenlétem nélkül itt „politizált”, nem tetsző dolgokat mondott, talán
kiabált. De lehet, hogy csak magyar népdalokat énekelt, ami persze ugyancsak
a politizálás egy neme. Ártatlan voltam benne, mégis felelős érte. Annál inkább,
hogy „nyilvántartásban voltam már”: évekig követték bel- és főként külföldi
(értsd: magyarországi) vendégeimet a „szigorú vállalat” akkori szolgálatosai.
Remélem, utólag sem árulok el államtitkot, ha elmesélem, hogy egy ízben bele
is farolt kocsijuk a malomárokba, mi pedig a tornácról kacagtuk őket, nyilván
felelőtlenül, habár nem felhőtlenül. Végül segítségül hívták további szolgálatos
társaikat, és ezzel lelepleződött a valódi kilétük – már ha addig nem tudtuk
volna, kifélék-mifélék. Ifjú vendégeim daloltak ráadásul, ami ellenzéki meg nyilatkozásnak számít – és talán az is.
Hátrányba kerülve kiegyeztem a falu akkori főfőemberével: odaadom a malomkövet, amennyiben ejti a feljelentést a fiatalok ellen. És lőn! Amiből a hamari tanulság az, hogy a hatalom elveken nem alkuszik, de anyagi hasznáért
feladja az elveit, melyeket többnyire ő maga is utál valójában.
De ne vonjunk le ilyen messzemenő következtetéseket egy malomkőből. Bennem derűs, sőt nevetséges, groteszk történetként őrződött meg a kőcsere. Mert
csere volt valójában. Ragaszkodtam ugyanis ahhoz, hogy ne csak a dalos ifjakat hagyják békén, hanem valamiféle követ is hozzanak a régi helyére. Hoztak
is. Igaz, ezzel már nem lehet őrölni, már csak egy népi építészeti emlék kelléke
csupán. S ha elgondolom, hogy amikor megvettem a malmot, hányan érdeklődtek titokban, lesz-e éjszakai őrlés, feketén!
Nem azért vásároltam én malmot, hogy keressek rajta. Mégis sok hasznom
volt belőle. Ha egyéb nem, az iménti történetek, az emlékeim és néhány ember
barátsága.
Kell több ennél?
Köszönöm.

2009. november

39

Hát ilyen volt a malom és környezete – és ilyen is maradt, amilyennek leírod
2000-ben. Persze Foiáék óta sok minden változott bent és kint, nyilván pedig
nagyon sok azóta, hogy 1907-ben Lovász Márton (a lenti, pincebeli mestergerendára vésettek tanúsága szerint) megépítette. A változásokat, mondanám: az irodalom irányába terelőket Te indítottad el, apáddal, például a konyha részt kettéosztva egy „rabicfallal”, ami ugyan csupán farostlemez, de lehetővé tette mosdó
és plusz (emeletes) fekvőhelyek kialakítását. Közös barátunktól, Kisjancsi Józsitól, a kalotaszentkirályi volt polgármestertől tudom, hogy volt idő, amikor apád
itt kint lakott, itt dolgozott – fával, gipsszel. (A méretes gipszvázákból máig maradt a malom részben.) Első, megtalált leveled – a malomból a malomba címezve
– ebből a régi világból őriz motívumokat, egyúttal az átadás-átvétel részleteire
utal. Mert amikor már hivatalosan nem Te voltál a tulajdonos, akkor is gondod,
szíved csücske volt a zentelki malom. Szabóék Vásárhelyről keveset jártak arrafelé, távolinak bizonyult nekik Kalotaszentkirály, a zentelki birtok; neked viszont,
Laci, továbbra sem volt mindegy, hogy ki költözik majd beléje. Gondolom, így
jutott el a vásárlás lehetősége Kopacz Mariékhoz, grafikus barátnénkhoz, ő említette nekünk a Csiki Laci malmát. Ha emlékezetem nem csal, először épp veled
vagy Erzsivel jártam „háztűznézőben” Kalotaszentkirály zentelki felében, a még
vízzel tele malomárok partján.
De hogy végre valóban közel kerüljünk a malmunkhoz, említett első – ipari
célú (?) gyűrött, vastag nagy papírra kék kariókával, nagybetűkkel vésett – leveledet átmásolom ide:
1983. IX. 24.
Helló!
(Egy író lakása, melyben nincs írópapír…)
1. A padlásföljáró alá felhalmozott tárgyakon kívül csupán a nagy szoba
szőttes függönyei az enyimek. A függönyöket nem volt szívem leszedni. Amikor
kicserélitek őket, majd hozzátok el.
2. Ami itt maradt (pl. faanyag), használjátok – egy része hárs. Egyrészt időhiány, másrészt az ócskaságok esetleges „újrafelhasználásának” odakínálása
miatt nem lomtalanítottunk. Tehát: részben elnézést, részben jó mulatást kérünk és kívánunk.
3. Úgy vélem, a deszkáimból vágatta társtulajdonosod a kemence mögé
halmozott léceket. Bátorkodtam öt szálat elvenni belőle.
4. A nagy szobai kancsótartó tulajdonjoga számomra tisztázatlan, ezért itt
hagytam. Nejem a megmondhatója…
5. Atyámmal együtt el voltunk ragadtatva, milyen jól néz ki itt minden.
Használjátok egészséggel.
6. Üdv és hurrá:
Csiki L.

40

tiszatáj

Nos, miután a Zsigmond–Tőkés családdal közös birtokunkba került a malmod, elosztottuk használatra a helyiségeket. A bejárati tágas malomtér és a konyha
(s a még csak mosdótálas, folyóvíz nélküli mosdó) közös maradt, a nagy szobában Zsigmondék rendezkedtek be (náluk három gyerek, nálunk kettő – nem
szólva a népes Tőkés famíliáról, időnkénti látogatásaikról); mi a bizonyára gabona- és zöldségraktárnak használt oldalsó, kisebbik helyiséget alakítottuk Kolozsvárról kiszállított régi fekvőhellyel hálószobának. Apád utóda a barkácsolásban Zsigmond Feri lett (öregedő balettesként pótolhatta mozgásigényét), neki
köszönhető a malom felső bejárata előtti tér megemelése, a föld egyengetése
(ebbe fiaink is beszálltak), valamint az így kialakult kis térség elkerítése, beültetése bokrokkal. Én kezdettől érvényesíteni próbáltam a szlogent: ide, a malomba
a szellememet hozom, fizikai munkát ne várjanak tőlem. Megelégedtem a vízhordással, a malom végénél található, akkoriban bő vizű (azóta teljesen elapadt)
csorgóról.
Ami a szellemet illeti, természetesen volt mit folytatni. Azt nem tudom, hány
versed, prózád, esszéd született itt Zentelkén, és íróbarátaid (egyik-másik az én
barátom is) a feltételezett közös ivászatok mellett mit alkottak errefelé, mihez
inspirálódtak. Amit tényszerűen regisztrálhatok ebben a malom-történetben, az
Panek Zoltán hosszabb jelenése nálatok, amikor az Igaz Szó humor-száma készült. (Ha Zoltán csak általunk megélt történeteit is bevenném a credóba, és még
a műveiről is szólni próbálnék, megidézve, amit róla Te meg én írtunk, szétfeszíteném az amúgy is feszülő könyv méreteit.) A magam zentelki ihletődéseiről
majd próbálok számot adni, mindenesetre már itt jelzem, hogy ezen a tornácon
írógépelni a világ legjobb dolgai közé tartozik. Olyan jó, mint az Adriában – vagy
a Kalotában – lubickolni.
Mielőtt belekezdenék a saját malomtörténetekbe, nem feledkezve meg nyilván a vízi örömökről, próbálok utánalapozni a Te malomi elkötelezettséged írásos nyomainak (az Ajándék történeteken kívül). Azt hiszem, a legfontosabbat
találtam meg a Természetem rajzában (a csíkszeredai, Hajdú Farkas-Zoltán
szerkesztette Nobile Officium sorozatban kiadott Visszaút című kötetedben). Ott
írod (mondod), a Bukarestből Kolozsvárra költözés idejéről:
Tudod, 1978 volt a legjobb évem. Bemutatták egy darabomat, első ízben
utaztam Nyugatra, irodalmi díjat kaptam, tulajdonosává váltam egy vízi malomnak, és megismertem, megszerettem benne az apámat. Nehogy azt hidd,
hogy az életrajzát mesélte, vagy valami ilyesmi. Egyszerűen csak rendbe tettük
ketten azt az épületet.
Barátaim szerint a malmot Karácsony Benő iránti rajongásom miatt szereztem meg. Nem ilyen irodalmias okokból pedig. Gyerekkoromban, Csíkszentdomokos fölött, a Lokon, gyakran megfordultam egy vízimalomban, azóta
vágytam rá. Nem vissza: rá. Más egyébbel is így vagyok.

2009. november

41

1992-es a szöveg. Egy évtized kevés volt, hogy kigyógyulj a malom-nosztalgiából. Talán nem tévedek, ha azt gondolom, Márkháza amolyan pótlást jelentett,
odaát. De még itt vagy, a múltidézésben legalábbis. „Természeted rajzához” tartozik annak a fölelevenítése is, ahogy Nyugatról hazajőve, folyamatosan, két éven
át próbáltak illetékes elvtársak „elbeszélgetni” veled, megvesztegetéssel, fenyegetéssel meggyőzni („…amikor nem jelentem meg a kihallgatáson, másnap megmondták, hány halat fogtam egy puszta partról, amelyen egy bokor se nőtt”). Innen tovább ismét a malom következik:
Bennem annyi kárt okoztak, hogy elveszítettem a sérthetetlenségembe vetett
hitemet, azzal együtt az önbizalmam egy részét. Nem fordulhattam segítségért
senkihez. Két éven át ijesztően egyedül éreztem magam. És ami a legrémesebb:
nem látszott a vége.
Harmincötödik születésnapomon elvonultam a vízimalomba, és döntöttem.
Nem nagyon tartott már ott semmi. A romániai magyar nemzetiség becsületes
hangadóinak és szószólóinak a »megtartó tudatát« elégtelennek éreztem, mint
utánam még annyian. Belefeledkezni nem akartam, helyébe mást kitalálni nem
tudtam.
Már a hosszú, négyévesnek leírt várakozás, a nehéz átköltözés utáni időkből
való az a budapesti történeted (nem jelölöd évszámmal), amely ugyancsak
a Visszaútban található – és ugyancsak a malom környéki világhoz kapcsolódik.
Az erdélyi együttélés sajátos története a Vendégek. Most csak az elejét idézem – román ügyeidre, arra, amit a román irodalomért tettél, még visszatérek. Akkor hát
„a novella” indítása:
Afféle vagyok, akinél egy román pópa alszik a földön. A nagyszoba padlóján, szivacson hever, kis kecskeszakálla a mennyezetre mered. Nagyon csendes
ember. Imádkozni sem hallottam.
Afféle vagyok ráadásul, aki tantervhiba folytán három szemeszteren át hallgatott ószláv előadásokat az egyetemen, és a biblia némely passzusát kívülről
fújja az ortodox liturgia nyelvén. Recse goszpod pritecson glagolaase…
A pópa azonban, ha beszél, álmában sem ilyeneket mond, lehetne pedig oka
istenéhez fohászkodni. Beteg az érettségizett fia, Pesten végzik el rajta a műtétet.
Kalotaszegi faluban szolgál a pópa, ottani ismerőseim ajánlották be hozzám, egy ákombákomokkal teli levélben. Magyarul annyit tud, mondja is sűrűn: – Köszönöm. – Románul válaszolgatok neki.
Egyszóval abban a magyar faluban, inkább a környékén létezik már egy
eklézsiára való román ember. 1849-ben még gyilkolni jártak le a hegyről, egyetlen házat hagytak épen a településen, de ma már az sem áll. Vajon tudja-e ezt

42

tiszatáj

a pópa? Vagy ő csak arra »emlékszik«, hogy mi kerékbe törettük a derék mócot,
Horeát? Ha meg nem tudja, miképpen mondjam meg neki? Legfőképpen pedig:
miért mondanám? Nem is küszködöm efféle kényszerekkel, miközben ő békétlenül alszik a padlón, éppen csak eszembe jut. Az is, hogy mennyire ki van szolgáltatva nekem ez a pap. Otthon nincs jó orvosa vagy kórháza, itt nincs pénze
szállodára. Budapestről nem tud egyebet, mint hogy ide irányították a fiát
gyógyulásért. Kértem, sétáljon egyet, ismerje meg a várost, »nagyon nyugati«,
de őt nem hagyja az aggodalom, bénítja a bánat. A kórházig megy el, és onnan
vissza. Zoknisan ül és szótlanul a dívány szélén, ölében összekulcsolt kezekkel.
Zavar a néma jelenlét, árad belőle a kétségbeeséssel elegyes remény, miközben
mosolyogni próbál. Ételt, italt nem fogad el, és azt mondja: – Köszönöm.
Nem kérdezhetem meg tőle: szeret-e minket. Nem is kell, hogy szeressen.
Elég, ha békében megvagyunk egymással.
Nem innen, hanem még az előző idézetnél kapcsolódom a történetedhez,
a malomban megélt kinti világhoz. Nem közvetlenül a zentelkihez-szentkirályihoz,
noha adott ponton egy-két falubeli is bejön a képbe. Mint tudod, közösen „laktuk” – többnyire hétvégeken – Zsigmondékkal a malmot. Hozzánk elég sok vendég járt, itthoniak és „kintiek”; Anna (Zsigmondné) testvérei, szülei, a népes Tőkés család tagjai ugyancsak ki-kijöttek; amikor lehetett, egyeztettünk, váltásban
könnyebb volt elférni. Azok az elvtársak, akik Téged, Laci, annyit vegzáltak, illetve a kollégáik természetesen tovább gyakorolták munkájukat, éberségüket:
a zentelki vízimalom a nyolcvanas évek második felében érdeklődési körükbe került. Gyanakvásukat igazolandó, igyekeztek belül kerülni a lakattal zárt ajtón – és
meg is találták a megoldást, a malomárok felől könnyű volt meglazítani néhány
deszkát, a malomteret a konyhától elválasztó fal kis figyelő ablakát betörték, és
szomszéd gyerekeket felbérelve, az ablakon át bemászatva őket, most már nyithatóvá vált a gyanús birtok. A nyomokat megtaláltuk, de később akadt, aki elmondta, mi történt. Terhelő bizonyítékokat nem találva, számonkérésünk elmaradt, ám Tőkés László családtagjai közt volt, akitől ott bent, „elbeszélgetések”
idején rákérdeztek a malomra is. A mi közvetlen kárunk néhány régi képeslap, a
szép lányok fotóival, no meg egy AMO-szappan. Közérzetben persze ennél sokkal
több, hozzászámítva az általános hangulatot, a korabeli szerkesztőségi légkört,
a fenyegetéseket, pártfigyelmeztetéseket (ezeket itt nem részletezem, úgyis sorra
kerülnek a mindjárt megidézésre kerülő levelekben).
Jó volna, ha nyolcvanas évekbeli levélváltásunkat egészében tudnám reprodukálni, ám biztosan töredékes lesz az összefoglaló. Még amit megtaláltam, azt
sem tudom biztosan, évre-hónapra-napra betájolni (1984. május?), mert például
levelezőlapod bal alsó sarka sérült, így a túloldali dátum számomra kérdőjeles,
postai pecsét pedig egyszerűen nincs rajta, noha egyértelmű, hogy a magyar (és
román) postára bíztad soraidat. Mégis ezzel kezdem, jellemző volta miatt.

2009. november

43

Bp. 198[?]. V. [?]
Drága jó Lajosom!
Én már csak bűntudatomból eredően is sokat gondolok rád. Sokat is vallok rólad. Reméltem is, hogy itt találkozunk – állítólag arról volt szó. (Általában tájékozott vagyok a hazai dolgok felől, a te szigorú sorsodról is.) Elő-előveszem
kérdéseidet és két ízben leírt válaszaimat. Most lenne ám ideje a számvetésnek,
itt az alkalom. De most ismét (!) olyan más minden. Nem rossz, sőt… de más.
Node, ami késik, nem múlik. Addig is, bár a malomban, gondoljatok néha ránk.
Múltkorában így ültünk egy sarokban, P. G. mester, Bodor Á., Kocsis Pista,
Láng úr, később Vári A. Meg hát én. – Jó Magvető-termésre van kilátás hazai
vonatkozásban; én szinte kizárólag ezzel foglalkozom. Amúgy jól vagyunk,
sőt… Családoddal együtt szeretettel ölel: Csiki L.
(A feladó címeként a Semsey Andor u. 12, IV/6, Budapest, XIV. ker. szerepel
– a mi itthoni, régen Mikes Kelemen utcai postai címünkre érkezett a levlap,
a Str. Croitorilor nr. 15-be, Cluj-Napocába.)
Soraidhoz néhány magyarázó mondat kívánkozik. Mindenekelőtt a nevek kiegészítése: P. G. mester – természetesen barátunk, Páskándi Géza, aki el is várta,
hogy mesternek tekintsék; az Erdélyből eljött társaság többi tagja: Bodor Ádám,
Láng úr Gusztit takarja, a később jövő pedig Vári Attila. Szeretném feloldani, illetve részletezni a jó Magvető-termésre vonatkozó utalást, ám ez bonyolultabb
bibliográfusi feladat volna. Tény, hogy a Magvető már a hetvenes években jó néhány erdélyit (volt erdélyit) jelentetett meg, igényes kiadásban, Páskándi Gézától
Székely Jánosig, Szemlér Ferenctől Kocsis Istvánig. Ebben bizonyára szerepe volt
Keresztesi Évának (Évukának – ahogy még kolozsvári szerkesztőként ismertük),
az ő ajánlásait bővíthettétek, tágíthattátok Ti, Laci, Bodor Ádámmal, amikor kevéssel kiérkezésetek után ugyancsak Magvető-szerkesztők lehettetek. (Még az
„Évuka-korszakban”, 1980-ban, magam is felsorakozhattam a Magvető-szerzők
közé, az „Elvek és utak” sorozatban, ám kritikai portyázásaim válogatásába nemzedékedből még csak Farkas Árpi és Király Laci került be. És sikerült egy elég
széles válogatást kiadatni, szintén 1980-ban, Szabéditól is, Enyém ez a történelem cím alatt.) A Te Magvető-szerkesztői munkád részleteiről sajnos keveset tudok, annyit viszont igen, hogy a „hazai” vonatkozások valóban mindvégig fontosak voltak számodra.
Gondolkodom azon, hogy mikor is küldhettem Neked a kérdéseimet – amelyekre nem érkeztek meg a válaszaid. A Korunkba nem szánhattam a távinterjút,
az országot elhagyók ugyanis a cenzúra feketelistájára kerültek. A Birtokon belül? (ez a budapesti Pallasnál jelent meg, 1989-es jelzettel) a „Téli beszélgetések
Erdélyben” címet viseli… Akkor hát? Vagy mégis itt szerettelek volna megszólaltatni? Erre hajlok. Egyébként a „téli” jelző ugyanarra utal, ami lapodból is kiolvasható: szigorú sorsunk a nyolcvanas évek közepétől sokféleképpen nyilvánult

44

tiszatáj

meg. A legnagyobb bűnök közé tartozott a külföldi közlés (itthoni cenzurális jóváhagyás híján), ezt bizony büntetni szokták, letiltásokkal, útlevél-megvonással.
Ilyesmiről hallhattál, akár erről is beszélgethettetek ott túl, „egy sarokban”, Gézával, Gusztival, Ádámmal, Pistával.
Hát ilyeneket panaszoltam föl abban a két, Neked címzett levelemben, melyeknek nehezen olvasható, indigós másolatát megtaláltam (az első kézzel, a második géppel írott), és most újra elküldöm őket. Lehet, érdekes lesz az újraolva sásuk.
Édes Néném,
írhatnám én is Neked, kedves Laci, 87 virágvasárnapján, amikor olyan az idő,
mint a kedvünk, még itt, a malomban is, hideg van, pedig idekint mindig jobban
érezzük magunkat, mint másutt. De hát errefelé is „homogenizálódik” a világ;
Józsi barátunk [Kisjancsi József] idén tavasztól már nem titkár és kultúrfőnök,
hanem néptanácsi alelnök, ami hivatalnoki állás (tehát nem igazán bizalmi), ki
tudja, meddig tart, s már szinte egyedül van „más” egy tudod, milyen jellegű falu
vezetőségében. (Vele még nem beszéltünk, tegnap délután jöttünk ki, favágással,
televízióantenna-szereléssel próbálkoztunk, mert a télen a szél leszakította; ma
bizonyára megtudom a részleteket. Bár ezek sem jelenthetnek újat, miután a közelmúltbeli „választás” után a kolozsvári városi bizottságban már egyetlen [magyar] titkár sincs – az a bizonyos Rácz Albert is kimaradt, aki február végén
olyan szépen beszélt Bukarestben a tanulási lehetőségeinkről, mondván, hogy aki
nem hiszi, járjon utána, azaz jöjjön, és nézze meg a valóságban. Nocsak…) – De
térjek vissza az én Édes Nénémhez, aki konok következetességgel nem válaszol
nekem, még a konkrét kérdéseimre sem, s még csak nem is üzen, pedig tudhatja,
hogy lenne kivel. Így aztán valószínűleg kútba esik a Szilágyi Domokos Emlékkönyv kiegészítése, bővített kiadása (persze lehet, hogy nélkülem készül el). Nem
tudom, hogy Jován mit szólt, és ha a Magvető valamiért nem akarná, szó lehetett
volna a Gondolatról – Csapody Miklós barátom már régebben beszélt velük, de
aztán leállítottuk ebben az irányban, mert nálatok mégis mutatkozott érdeklődés.
És talán próbálkozni lehetett volna a Múzsákkal; hallom, Bráver Feri [írói nevén:
Mátyás B. Ferenc] ott van most. Ez azonban az „Édes Néném” állapotnak csak az
egyik (és lehet, nem is a legszomorúbb, lehangolóbb) oldala; ami számomra érthetetlen (még mindig): hogyan felejthetik el az emberek olyan hamar azt a világot, amely tegnap még őket is ilyen hangulatokba kényszerítette? Vagy csak így,
szüntelen átváltozásokban lehet élni? Ezt már magamtól kérdem. És ebből folytatva egy másik kérdés: a mi életünk már nem is élet? Pedig az is változik, a gyors
lefelében. Ahányszor szétnéz az ember, és elgondolkozik, annyiszor döbben meg.
Velem szemben a falon a Kós Károly képe, Cseh Guszti rézkarca; ő adta a háznak,
azaz malomnak – így illik Kalotaszegen, ott legyen Kós minden házban. Erről
a népdal jut eszembe: Kiment a ház az ablakon. Kós Károly ugyan nem ment ki, őt

2009. november

45

„csak” kitették. Persze, nálunk még itt van, de már az Írószövetségben (az Egyetem utcai teremben) nem lehetett kitenni a fényképét, a Nagy Istvánéval és
Baconskyéval együtt. És ezt annak a Vladnak kellett közölnie a vezetőségi tagokkal, Fodor úrékkal [Fodor Sándorékkal] (tudod, én már évek óta kihagyattam
onnan), aki igazán szépen írt Kósról – olyannyira, hogy a mostanában igényelt
tematikus gyűjtemények sorában megjelent Kriterion-füzetet tépni, ill. újrakötni
kellett éppen Vlad inkriminált soraiért, ahol Kósra mint pozitívumra hivatkozik!
(Ion Vlad most az Írószövetség titkára; a p.[árt]titkár még Uricaru, bár „jobbat”
akartak helyébe, csak épp nem sikerült Vaida-Voevod unokáját bevinni a büróba
– kibukott szegény; Ali [Lászlóffy Aladár] után viszont Pista [Szilágyi István] sem
tag már, tehát titkárságokban [?] sem lehet – most az „arányt” szegény Jancsik
Pali személye biztosítja, úgy látszik, már az is jó, ha valaki nem szólal meg.) Különben arról, hogy a könyvkiadásban mi van ma, az tud számot adni, aki megnézi
az akár két évvel ezelőtti s a mostani kiadványok számát, minőségét – miféleségét. Annak idején Cseh Guszti rézkarcát kivették ugyan a Kriterion Galéria füzetből, maga a füzet viszont megjelenhetett még, azóta a sorozat eltűnt, immár a második képzőművészeti Kriterion-sorozattal, a kismonográfiákkal együtt. A látszat
ugyan az, hogy még létezik, hiszen Bajor könyve (Abodi Nagy Béláról) tavaly még
kijött; a fokozatos sorvasztás klasszikus esete ez is: Banner könyvét Fuhrmanról
s az enyémet Györkösről már nem engedték (miután 86-osok lettek volna),
tervből pedig magát a sorozatot is törölték. Gézáék [Domokos Gézáék] szegények
próbálkoznak, de az új helyzetben – különösen a Guszti [Molnár Guszti] ügye
után (amely Gézán is csattant) – egyre kevesebb reménnyel. A szétziláltság, a szétszórtságban [!] kétségbeejtő állapotában vagyunk, ami csak a Győzőknek kedvez
[Hajdu Győzőre, az Igaz Szó és Rácz Győzőre, az akkori Korunk főszerkesztőjére
utaltam] (s a szomorú az, hogy ezt a nevet nyugodtan írhatnám kisbetűvel is,
egyelőre sajnos így is igaz). Most látom, ahogy leírom: megint belopakodott
soraimba az optimizmus. Vajha az „egyelőre” ne csak önbolondítás volna. Mit
mondjak? Ma reggel (még nincs tévéadás, s a leszakadt antennát különben sem
sikerült még megjavítani) hallgattam a rádiót, a Csemadok kongresszusáról szóló
híradást. Némileg biztató, hogy beszélnek problémákról (tévéadásban, egyetemi
továbbtanulásban a magyarok részarányáról), még a nacionalizmusról is; de
megint először az ottani magyar s utána a szlovák nacionalizmusról. Hát minket
nem így tanítottak Leninből! Szegény nemzetiségek (nemzeti kisebbségek, mert
ez a valóságos helyzetnek megfelelő státus!), amelyek folyton, még mindig
fenyegetik a többség nemzeti érdekeit! Még a végén gázkamrába akarjuk küldeni,
ahogy Konnerth szerint (bár állítólag ő ezt nem mondta el, olvasta fel – csak
írták) a németekkel tették azok az átkozott magyarok. Akik közt még az az y-os
Petőfi (Petőfy – ahogy Titus Popovici írta a România literarában, kétszer is a nevét) is ilyen „soviniszta” sorokra ragadtatta magát: „A magyarok istenére esküszünk”… Szóval már Titus Popovici is – ami nem is meglepő, „történelmi” filmjei

46

tiszatáj

után. Közben az a szép, hogy az a Romulus Zaharia nevű senki, az „Ademenirea”
[Ámítás] c. regény szerzője is disszidált. (Emlékeztetőül: ebben szerepel a Világosság egész gárdája nacionalistaként, sőt nacionalista a nevén nevezve – Nagy
István is!!) – Ahogy ezeket írom, érzem, hogy büdösödik a levegő itt a malomban
is – pedig ezt nem szabad megengednem magamnak. Gyorsan abba is hagyom
a levélírást, abban a reményben, hogy virágvasárnap után igazi lesz a húsvét. (Igaz,
hogy előbb van még nagypéntek.) Hátha kiülhetek nemsokára megint a malomárok partjára, hallgatni a víz csobogását. Mert a víz folyik, jóllehet szennyest visz
le magával. Vigye is, minél gyorsabban.
Édes Néném! Leszel-e hajlandó egyszer végre édes öcsémmé változni? Például már a közeljövőben?!
Baráti szeretettel (többi barátainknak szólóan is)
Kántor Lajos
Kalotaszentkirály, 1987. ápr. 12.
Újraolvasva ezt a panaszáradatot, az indulatosságukban sokszor hevenyészett
(átnézetlen) mondatokat, mindenekelőtt megerősítve érzem a feltételezést, hogy
megelőzte a küldeményt már egy-két levelem. Gondolom, innen is kiolvasható,
hogy úgy akarok társalogni veled, mint aki lélekben még mindig itt élsz, legalábbis minden itt történő érdekel, s nem felejtetted még el a személyeket, kiadókat, a Kriteriont stb. (Például volt kollégádat, Molnár Gusztit, akit a Szeku
régóta figyelt, és akinél Bukarestben „sikeres” házkutatást tartottak; és aki kevéssel ezután elhagyta az országot.)
A tévé, tudod jól, azért volt nekünk a malomban olyan fontos, mert Kolozsvárt csak Bukarest volt fogható, a hírhedett Ceauşescu-műsorokkal, ott viszont
már bejött Budapest – és némi információ.
További kommentár helyett következzék második megtalált levelem (amely
érdemben szintén az „Édes Néném” körbe tartozik):
Kedves Laci,
ezen soraim, mint írni szokás, remélem, jó egészségben találnak. És azt is remélem, hogy Te ugyanezt reméled, hiszed rólam, és a hallásomban sem kételkedsz
majd, mint a rossz emlékű Végh Anti (egykor valamennyire barátom), aki szerint
a malomárok vizének csobogása megrontotta fülhallásomat. Már kezdtem azt
hinni magamról, hogy nem írok több levelet Neked a malomból, mert csak untatnálak vele, hiszen Te a Pestet Budától elválasztó Duna hullámaiban gyönyörködhetsz naponta, mit Neked a Kalota. Aztán rájöttem, hogy igaztalan ez a vád;
noha következetesen nem írsz nekünk, nem válaszolsz, sőt nem is keresel meg,
de ez egy dolog, és más az, hogy szívet mégsem tudtál, akartál cserélni. Az Ésben
idén nyáron olvasott nyílt leveled (Brazíliába küldted) egyértelműen meggyőzött
erről. Különben Tóth László (nem a mi hajdani Tóth Lacink, a festő [a darabod

2009. november

47

díszletét tervező], ő ugyanis már egy ideje a német életformát kóstolgatja, de
mégis a miénk – a költő, aki Dunaszerdahelyről telepedett át Pestre), szóval Tóth
Laci aligha véletlenül dedikálta Neked a versét, amely az egyik legigazabb írás
rólunk, rólatok mostanában. Mindezek ellenére talán mégsem írok most Neked,
ha nem éppen itt, a Kalota partján napozva kerül a kezembe Csajka Gábor
Cyprian hozzászólása (Hazulról haza?). Ez a válasz jobban tetszett, mint például
Páskándi Géza barátunk ismét vállveregető bölcsködése (minden részigazsága
ellenére nagyképű, pózoló szöveg, mint sajnos Géza jó néhány megnyilatkozása,
amióta Pesten, azaz Budán „újjászületett”).
Csajkának elvben és a maga példáját illetően, bizonyára igaza van. Elgondolkoztam én is, ezen a mai napsütéses, de szeles délelőttön. A nyár utolsó napját
kihasználandó, gondoltam, napozom egy jót, és meg is fürödtem a patakban.
(Tegnap kicsit megemeltem a gátacskánkat s vele a víz szintjét.) Az aratást befejezték, az oldalban a kaszálást is, a krumpliszedés még nem kezdődött el, fürdőzők ilyenkor nincsenek, szóval üres a határ, a legjobb idő ez a meztelen őszinteségre. Senkit nem zavarok, és senki nem zavar. Igen ám, de a szél! Már-már
hazajöttem a malomba, de előbb keresni kezdtem egy szélvédett helyet, bokrok
aljában, a vízhez mégis közel, ahol tovább élvezhetem a nap melegét. Találtam
ilyet, a Kalota túlsó partján; egész délelőtt kint olvastam, a teljes – még a fürdőnadrágtól sem korlátozott – szabadság illúziójában ringattam magam (bár olvasmányom ennek ellenkezőjéről próbált meggyőzni), a bokrok felfogták a szelet,
a napsugarakat azonban beengedték. Az is eszembe jutott, Csajka Gábor sorait
olvasva, hogy negyvenvalahány évvel ezelőtt alig száz-kétszáz méterre innen húzódott az országhatár, s akkor nyilván nem engedték volna, hogy csak úgy átláboljak a Kalota vizén, szélcsendes helyre. Gyanús lettem volna, hogy mit akarok. Holott ugyanúgy otthon lettem volna az egyik, mint a másik parton.
No, nem akarom metaforává növeszteni ezt a kis, háborítatlan augusztus végi
nudizmust, és nem akarok párhuzamokat vonni. Csak tudatni akartam veled ezt
az én spontán „hozzászólásomat”. Amihez viszont hozzátartozik az is, hogy amilyen hülye vagyok, én inkább maradtam volna a szélben, ha úgy tudom, hogy aztán nem engednek vissza a szélcsendes partról az innensőre, ahol a malom is áll.
Áll, jóllehet gerendái itt-ott lazulnak, épp most beszéltünk az áccsal; egyébként
meszelés is volt, miután társaink átköltöztek szembe, a kőistállót átalakítva hétvégi háznak. Mi viszont, függetlenül attól, hogy anyagilag nem tudtuk volna vállalni az építkezést, itt a malomban érezzük magunkat továbbra is jól, tehát szívesen őrizzük a folytonosságot. Ezt azért írom Neked, mert tudom – és egyre inkább értem –, mit jelentett számodra, számotokra a malom. (Fényképet is küldtünk róla, de nem reagáltál rá.)
Kedves Laci, ha még emlékszel, valamikor elkezdtünk egy interjút. Most (ott!)
szeretnék kötetet összeállítani belőlük, és nem akarnám kihagyni azt, amiről
a kérdések – és remélhetőleg a Te válaszaid – szólnak. Hajlandó vagy-e, néhány

48

tiszatáj

nyugodtabb (?) év után, mégis válaszolni nekem, ha nem is a levelekre, de legalább az interjúkérdésekre? Ha igen, ejtsd módját beleegyező válaszodnak, illetve
a feleletek biztonságos elküldésének. Mert azért leadás előtt – a kötet véglegesítése előtt – én is szeretném olvasni őket.
Látod, most az lehet a látszat, hogy ilyen ravaszul összehoztam a dolgokat,
megpuhításodra. Becsületemre, az interjú-ügy a „Hazulról haza?” dolgától függetlenül élt bennem mint megoldatlan feladatunk, most önkéntelenül kapcsolódott össze a kettő. De végül is nem bánom. Hátha Te sem… Esetleg egy képeslapon életjelt is adsz magadról!
Baráti üdvözlettel
[a kissé sérült gépirat-másolaton nincs aláírás]
Kalotaszentkirály, 1987. aug. 31.
Így egymás mellé rakva az egykori szövegeket, egyrészt azon töprengek, miként is
indultak feléd ezek a levelek, kérések-kérdések. Az 1987. áprilisi alighanem szabályos postán, azért is oly dodonai helyenként. Az augusztusi talán már kézből
kézbe vagy a diplomáciai lehetőséget kihasználva. (A Te mindjárt következő leveled – a borítékon ugyan szabályos címzéssel, még Cluj-Napocával is ellátva –
egyértelmű, hogy nem látott postát, hivatalt.)
Ahogy összeállnak a mozzanatok, a készült és elmaradt interjúra, kísérletre is
fény derül. Ezek szerint valóban a budapesti beszélgetőkönyvembe szerettem
volna belerakni, ha lett volna mit (vajon fennmaradtak válasz-próbálkozásaid?);
minthogy pedig nem adtál, nem küldtél szöveget, maradhatott az alcím a „Téli
beszélgetések Erdélyben”, csupa még itt élő erdélyivel: Sütő Andrással, Kányádival, Szabó T. Attilával, Balogh Edgárral, Harag Györggyel, Horváth Imrével,
Lászlóffy Aladárral, Markó Bélával, Egyed Péterrel, Tompa Gáborral – és egy
akkor még barátnak számító kolozsvári román prózaíróval kiegészítve: Augustin
Buzurával.
A lényeg, hogy végre írtál:
Budapest, 1987. október 10.
Kedves Lajos, barátom a malomban!
Nem valószínű, hogy ez a levelem pótolja összes elmulasztott válaszomat leveleidre, ráadásul ez is késve indul. Ugyanis, alighogy befejeztem Titkos fegyverek c. regényemet ama világról, melyben ketten mintegy negyven esztendőn át
éltünk: sürgősen gyomorvérzést kaptam, amiértis szabadságomat kórházban
töltöttem, s azóta is maródi vagyok, legalábbis úgy teszek. Merthogy most következő szabadságom alatt, Szigligeten (malom híján) újabb regénykét szeretnék felvázolni, valami olyan munka-alcímmel: Merényleti kézikönyv kezdőknek. A többit képzeld hozzá…

2009. november

49

Azt hiszem: fő, hogy végre ismét lendületbe jöttem, dolgozom. Számomra
kissé másként vetődik fel a Tóth Laci fogalmazta kérdés, már csak azért is,
mert én hamarabb s talán jobb légkörbe érkeztem, mint ő. Vitáim, persze, nekem is voltak, s egy másfél éves késéssel megjelentetett prózaversben én is megfeleltem vádakra és „elvárásokra”, olyannyira, hogy azóta nem is nagyon érdekelnek. Te tudod, hogy én sosem éltem „irodalmi életet”, s bár most az író szövetség választmányában kénytelen vagyok szólni a „határokon túliakért”,
a literatúra beltenyészete továbbra sem érdekel. Hosszadalmas lenne kifejteni
egyértelmű véleményemet – s neked hiába is tenném: te ismered a helyzetet,
a kényszereket és választási lehetőségeket. Erről talán ennyit.
Tényszerűen igaz viszont, hogy az utánunk, tehát 1984 után érkezettek helyzete nehezebb (állás, lakás tekintetében éppen úgy, mint fogadtatásukat illetően), de hát az igazság az, hogy én magam sem vártam ilyen kegyekre, csupáncsak egy kis levegőre. Azt hiszem, az a fontos, amit ír, nyilvánosság elé
bocsájt az ember, s nem az, amit kocsmaasztalok mellett szövegel. Nem ezért,
hanem egészségügyi okokból lettem absztinens, persze. Ráadásul – érettségem
és megfontoltságom jeleként – pipázom. Ezzel és vörös szakállammal együtt
még művésznek is nézhet a sarki hentes (aki egyébként sofőrnek néz s én boldog
vagyok, hogy becsületes szakmára tart érdemesnek).
Ne haragudj, hogy nem szaporítom a szót e kérdés körül: kinőttem a vallomásos korszakomból. Egy viszont szentigaz: mindig is a romániai magyarság
ügyében dolgozom, szóban, de főként írásban. Fellengősnek hangzik ez; ám
mást akarva sem tehetnék: minden élményem odaköt, s nem csak becstelenség,
hanem egyszerű képtelenség lenne letagadni, vagy elfelejteni. Sajna, itt egyfajta
romantikus-lelkes magyarság-modellhez keresik ott a mintát, s ez bármennyire
felemelő, ma már kevésnek, sőt hamisnak látszik. Bőséges munkát ad nem is
egy, hanem több generációnak, amíg a reális képet felmutatja, s ami nehezebb:
elfogadtatja itt. Úgy, hogy tennivaló van s marad bőven.
Életem folyásáról csak annyit, hogy mintegy másféléves letargia és lábadozás után, végre kezdek dolgozni, látni és élni. Nem volt mindig könnyű – de
nem is vártam ilyent, tehát csalódni sem csalódtam. Nem is panaszkodhatom.
Mondok egy példát.
Feleségem, aki hivatásszerűen idős embereket gondoz (amolyan középvezetőként), egy tévé-műsorban keményen kirohant az őket érintő kormányrendelet-tervezet ellen, majd a kormányszóvivő közlése szerint éppen az effajta kirohanások hatására kedvezően módosították az illető határozatot. Feleségem
éppen úgy nem „közéleti ember”, mint én, éppen csak teszi a dolgát. Valahogy
így kellene. (Igaz, ő minden idejét, erejét erre szánja, holtfáradt már – de boldog.)
Ha már családi húrokat pengetek, hadd mondom el, hogy fiúgyermekemet
érettségi után behívták a néphadseregbe, mégpedig holmi különleges, titkos

50

tiszatáj

szolgálatra (ne gondolj rosszra azért!), és jó messzire a szülői háztól. Úgyhogy
nekem most van külön dolgozószobám, amit csupán három víziteknőccel és
négy afrikai karmosbékával kell megosztanom. Lányom szakszervezeti bizalmi
és osztálybizottsági tag ama tejipari szakközépiskolában, mely semmittevését
maximális ösztöndíjjal jutalmazza. Felvitte az isten a dolgunkat – pedig nem is
kértük.
Tovább: barátainkról.
Bodor Ádám, mint feltehetőleg tudod, Szlovákiában súlyos autóbalesetet
szenvedett, családostól. Ádám két hónapig élet-halál között lebegett, most már
lábadozik. Hosszadalmasnak és nehéznek néz ki a dolog, de ami a fő: agyi és
egyéb sérülései ellenére friss a szelleme és a humora (amit azért nehéz elviselni,
mert béna arcidegei miatt nem tudni, mosolyog-e vagy sem). Köntös-Szabót
hónapok óta nem láttam, részben az én kórházi üdülésem, részben az ő elfoglaltsága miatt: ugyanis regényírás közben átépítik feje felett a házát, amitől
olyan ideges, hogy ismét cigarettázni kezdett. Vári Attila, mint látom, dühös
vitacikkeket ír a novellái mellett, azonkívül friss apa (egy lányé) és autótulajdonos. Kocsis Pistát nagyon rég nem láttam, Bodor Palit szintúgy. Utóbbi egyik
legnevesebb honi publicistává lőn, munkabírása számomra is irigylésre méltó.
Ágoston Vilkát és Bráver Ferit kiakolbólították a minisztériumi lakásból; utóbbival gyakran találkozom, könyvét is szerkesztettem és szerkesztem még a másodikat is, de hullámzó hangulatait már nehezen követem. Most talán az állás
szűnik meg, és büszkén tartja magát, hogy nem akar újra a felsőbbség segítségével elhelyezkedni. Vilkát szem elől tévesztettem: újságíróskodik, ami az ő lelkiismeretességével és komolyságával elég nehéz lehet.
No, mást mit?
Úgy tűnik, jövőre elkezdek utazni (én is éppen akkor, amikor megdrágul
a dolog!), de nem Kolozsvár felé. Röpke áttűnésem ott és szülőhelyemen, a 25.
érettségi találkozó ürügyén, eléggé megviselt ahhoz érzelmileg, hogy kétszer is
meggondoljam, amíg egyszer elindulok. Pedig jó lenne néha elbeszélgetni a „fiúkkal”, veled, másokkal. Ez itt nem szokás.
Mindent egybevetve, maradok őszinte híved és barátod:
Csiki Laci
Ha már barátok lettünk és maradtunk a malomban (és azon kívül), nem tehetem
meg, Laci, hogy ide ne iktassam az én malom-metaforás kísérleteimet, nagyjából
az idézett leveleink idejéből. Ezekben nem a panasz az elsőrendű, hanem a túlélést segítő genius loci keresése, a rátalálás öröme. Mielőtt – majd egy új fejezetben – az úgymond változás, a ’89-es politikai fordulat utáni malom-élményekről
számolnék be, valamiféle prózába (esszébe?) foglalt, régebbi vallomásaimat veszem elő. Untatlak, nem untatlak velük, kénytelen leszel (újra?) meghallgatni.

2009. november

51

Áll a malom (mi végre?)
Érdemes volna egyszer újragondolni a játékainkat. Mondjuk a homokvárépítéstől és a rabló-pandúrtól a felnőtt-társasjátékokig s a sportágak hosszan űzhető
amatőr-változataiig (a tenisz mellett nem zárva ki innen az állítólag országos, sőt
nemzetközi bajnokságokkal is elismert és így a gyermekkori kedvtelésen túlemelt
gombfocit sem). Ha nem is különösebben előkelő helyen, az én házi rangsoromban szerepelt valamikor a malom – körülbelül ugyanolyan helyezésben, mint az
embernemérgelődj és a halma. Ez utóbbi az emlékezet olyan mély rétegeibe
süllyedt le, hogy az értelmező szótárt hívom segítségül, nehogy hibásan rögződött, megkopott-deformálódott hangalakkal jegyezzem ide a családbeli öreg nénikkel vívott bábu-csatákat.
A malom ugyancsak a régmúlt tartozéka; olyannyira, hogy föl sem tudom
idézni „szakszókincsét”. A csikicsukira emlékszem, ez amolyan egy ajtóra nyíló
kettős malom: amikor az egyiket zárom, a másikat nyitom egyúttal (a táblán).
A malmozó álmának beteljesülése, hiszen így az ellenfél korongjait szinte számolatlanul veheti le – majdnem biztos a győzelem. Rémlik – bár lehet, ez csak későbbi asszociáció –, hogy beszéltünk szabad malomról is, bármikor nyithatócsukható egy ajtóval, amelyet nem fenyegetett a szemben ülő partner korongja.
Akkoriban, kezdő tizenévesen aligha gondolhattam egy másfajta, valóságosabb malom-játék lehetőségére. Jártam ugyan gőzmalomban, kevéssel a háború
után, őröltetni is (városi létemre) a gabonapiacon vásárolt búzát, árpát vittünk
oda, meglehetősen kis tételben, apámmal. Sokat, fél napot kellett várni, amíg hazahozhattuk a lisztet, s ezalatt szülői kiegészítő oktatásban részesültem: akkor
tanultam meg, ami keveset ma tudok a hajdani malom-(őrlés)technológiából;
például azt, hogy mit jelent „tréjerezni”, pontosabban, hogy mire szolgál a triőr
(a gyommagvakat kiválasztó rosta). A klasszika-filológiában való elmélyedés előtt
ugyanis apámnak bőven volt alkalma a paraszti élet hétköznapjainak megismerésére, a – számomra legfeljebb járulékos – élmények közvetlen megszerzésére.
Láttam később, kirándulásokon, vízimalmot, sőt eljutottam a szélmalmok hazájába, messziről gyönyörködtem a látványban, és hallgattam a magyarázatot, miképpen szolgált arra fent, Északon az óriás-lapátjaival a levegőbe kapaszkodó
szörny, Don Quijote hajdani ellenfele, a tengerpart vízszabályozására.
Aztán, nekem is váratlanul, eljutottam a Kalota partjára, Lovász Márton
1907-ben épített malmába, amely kívülről olyan, mint egy parasztház, jobbágykékre volt festve a fatornác feletti rész, a falura néző oldalon, s a klienseket (jaj
be csúnya városi szó!) fogadó alagsori bejárat körül. A molnárék ajtaja – ma is
ott lóg fölötte, belülről, az idegent jelző csengő – a vakolatlan deszkaépítményből
nyílt, hátul. A negyedik fal a malomárokra néz, illetve néz le, szűk pillantásnyi területen, minthogy két méterrel arrébb már a szomszéd kerítése, melléképületeinek (egyszerűbben: istállónak, árnyékszéknek) a háta határolja a teret, a kilátást.
Természetesen itt, a keskeny malomárok fölé magasodva található a szerkezet,

52

tiszatáj

a malomköveket forgató nagy kerék, erősen korhadóan, és ide vezette, a kerékre
a vizet a nemrég maradékaiban még fellelhető favályú.
Mint e rögtönzött helyrajzi vázlatból látható, a malom – nyolcvanvalahány
évvel építése után – áll. Áll, de mi végre? Mert őrölni már régóta nem őröl, funkcióját (melyet egykor a falubeli két másik társával osztott meg) átvette a korszerűbbnek ítélt gőzmalom. Hosszú időre a malomárok is kiapadt, üresen, alkalmi
szennylével-esővízzel tócsásodva ásítozott végig Zentelkén, míg a helybeli vezetők meg nem elégelték a dolgot, úgy ítélve, hogy vízimolnárok híján a falu érdeke
(a Kalotából levezetett) patakvízzel „üzemeltetni” az árkot, frissíteni a levegőt,
odavonzani libákat-kacsákat, no meg mosásra az asszonyokat.
És odavonzani a városi zaj, a civilizációs áldások-ártalmak elől hétvégeken és
a nyári szabadság heteiben menekülőt, a pihenni, esetleg alkotni vágyót. Mert
különleges viszonyokat fejez ki az, amit mindközönségesen csendnek és zajnak
nevezünk. A favályú elbontása után a köveken lezubogó víz decibelben kifejezve
nem tudom ugyan, milyen hangerőt fejt ki, de azt tanúsíthatom, hogy a malomház mellett (szerencsére nagyon ritkán) elhaladó autót előbb látja meg, mint
hallja a vízparton sütkérező. És mégis: nincs nyugtatóbb, pihentetőbb ennél a természet csendjévé erősödő vízesés-zajnál. Az már külön öröm, ha a Vlegyásza,
a környező falvakra vigyázó hegy felől nem hoz felhőt a szél, s a magába néző,
magával társalkodó behunyt vagy nyitott szemmel egyszerre hívhatja segítségül
a Napot és a Víz csobogását.
A malom ugyanis nem állt meg. Korhadt fakerekével is őröl. Gondolatokat.
Városiakat és falusiakat. Akkor is, ha átjönnek a szomszédok, ügyes-bajos dolgaikkal; akkor is, ha az otthoni munka folytatásaként („csikicsuki”) járnak a kerekek. Kifejezett céllal, vagy csak úgy, céltalanul. Amire – hányszor elfelejtjük! –
szellemi higiénénknek mérhetetlen szüksége van. A közeli és távoli célok felé
a vízparti csenden keresztül is vezet út. Ezt persze nem mindenki érti. Sem az nem
érti, aki vég nélkül üvölteti táskarádióját; sem az, aki a ház körül barkácsolva
bosszúsan-gyanakodón nézi a másik semmittevését (dolce far niente); sem az,
aki a maga és a más kíváncsiságát kielégítendő, mindegyre tudni szeretné, mi
történik ott belül – a lehunyt szem s a nyitott fül mögött.
A malom azonban mindezzel nem törődik. Vízparti magányában energiát
termel. Energiát termel újra.
Ez a terminológia talán mindenki számára érthető a céltudatos, eredménycentrikus századvégen.
Hát ez az egyik régi szöveg, de vállalom. Sorjáztak aztán újabbak is. Jobbak,
rosszabbak? Azt mindenesetre nem gondolom, hogy a Te prózáddal, Laci, versenyre kelhetek. Én persze ragaszkodom hozzájuk.

K AZ I N C Z Y 250
M ISKOLCZY AMBRUS

Kazinczy és Wesselényi

Jellemző, hogy amikor Kazinczy a Hitelt megköszönte Széchenyinek, akkor ebbe a levélbe
Wesselényit is beleszőtte, mintha elejét akarta volna venni meghasonlásuknak: „Öröm
hallani, hogy egy lelkes nagyunk így szól, és ha a régi Rómában élnénk, kérni fognám polgártársaimat, rendeljenek supplicátiót a halhatatlan isteneknek, mivel a hazának ily fiat
adtak. Valóban nagyságodnak s méltó barátjának, Wesselényinek igaza van, midőn a nemzetiséget nem nézik egynek a fennállóval, a szokottal. Muftit és jancsárt illet az a gondolkozás, hogy nekünk nem hasonlítani kell másokhoz, hanem másoktól különbözni, és ezért
a jótól is idegenkedni.”
A török hasonlat Berzeviczytől származik, ő hasonlította a magyarországi konzervativizmust a törökhöz. Wesselényi pedig sok vonatkozásban szintén Berzeviczy Gergely folytatójának tekinthető, olyannak, aki a nemzeti önállóság és a modern árutermelés igényét
kapcsolta össze, a szupranacionális gondolkodási formákat maga alá rendelő modern
nacionalizmus jegyében. Tudtak is egymásról. Kazinczy megküldte Kakaslomnicra a Wesselényi Miklóshoz intézett verses episztoláját, amelyet abból az alkalomból írt, hogy 1809ben a zilahi seregszemlén a tizenhárom éves ifjú vezényelte a megyei nemesi felkelők seregét. Ez aligha tetszett Berzeviczynek, hiszen ő majdnem belehalt a nemesi felkelésbe,
a vele járó fizikai megerőltetésbe, és elvből is támadta azt. Viszont érthette a költemény finom üzeneteit:
De a hazáért nem csak veszni szép:
Szép élni is őérte ...
Wesselényi Miklós is tudhatott Berzeviczyről. Weimarban kiadott könyve (Ungarns
Industrie und Commerz. 1802.) megvolt a családi könyvtárban.
Wesselényi Miklós munkásságában viszont Berzeviczy társadalmi radikalizmusa a nemzeti önállóság igényével még erősebben fonódott össze, mint Széchenyinél. Kazinczy
jobban vonzódott Wesselényihez, mint Széchenyihez. Igazán szoros kapcsolatban az atyával állott. Hiszen ez volt az egyetlen mágnás, aki támogatta, miután kiengedték a „kalitkából”. Wesselényi a magyar színjátszást lelkesen támogatta. És azért is szolidáris volt Kazinczyval, mert maga is megjárta Kufsteint, ahol egyébként foglárai életét megkeserítette.
De indulatkitörései ellenére sem volt az a vad oligarcha, aminek egyesek beállították. Egy
szinten felül, mint Kazinczy írta: „Az oly emberek látása, mint amilyen W. nagyokká teszi
még a kicsinyeket is.” Amikor Közép-Szolnok megye élére került, akkor: „Alatta semmi
mesterkedések által nem nyomathatott el az igazság. Dicső panasz volt ellene, hogy
előlülése alatt barátjai s atyafiai veszték el legtöbbször kereseteiket. A nemesi elsőségeket
híven tisztelte, de mindent kötelességeire szorított. Az adózó népnek atyja, barátja, vé-

54

tiszatáj

delme, jóltevője volt. Az ily tisztviselőt ki-ki tiszteli, de sokan gyűlölik. Fizetését a raboknak ajándékozta. Kevélyebb volt, mint hogy a megyebeli szegénységgel magának dolgoztatott volna, és hogy azt azok se tegyék, kiknek a sors nem kedveze, gazdagon segélgette az
illyeket. Hevessége sohasem kíséré az elölülői székbe, soha ott ki nem pattant, noha gyakran ingerelteték, s voltak, akik óhajták, hogy kipattanjon. Kémélettel vala a megye tagjai
eránt, a megbukottakat megintette, megfeddette, s ahol makacskodást talált, hangosan, de
soha bosszút, nyílván vagy alattomban nem forralt.” Diétai fellépései alapján „Erdély őtet
tartá első beszéllőjének. Nem rettegvén, nem remélvén, nem óhajtván semmit, nem szóla
lelke sugallása ellen. Beszédit a gyorsírók utána írák, aszerint ahogy azokat előre készület
nélkül mondani szokta volt. Azok lelket ragadók, még ha olvastatnak is.” Wesselényiről, az
íróról nem nyilatkozott Kazinczy, de a mecénásról annál inkább: „De a széplelkűség mindenhol hagyja nyomait, s a mi hazánk megdicsőíté magát az egész Európa előtt az 1808diki diétáján, midőn a Ludoviceára kevés idő alatt temérdek pénzt adott, s Schillernek özvegye s gyermekei javára a magyar színen is játszatott Wesselényi.” Ezek után:
Kétled-e hogy lelkünk él, vándorol? Ott fene Cato
S lágyszívű Brutus, itt Wesselényi valék.
Erdély, szűnd keseregni fiad, nem holt el az; él még;
S hős lelke a régi fényre deríti Zsibót.
Azt akarta tehát Kazinczy, hogy a fiú is méltó legyen apjához, és erre minden remény
megvolt. Hozzá intézett költeményébe is beleszőtte azt a jelenetet, amely 1805-ben történt, amikor Wesselényinél „éjjeli 2 órakor fekvénk le mindennap,” és közben a kis Wesselényi a gyertyából lovakat gyúrt, és hirtelen megszólalt benne a majdani államférfi. Kazinczy elmondta, hogy 1803-ban Bécsben, látta Virginia képét, melyet Brutusé mellé tettek, mire „a gyermek felhallgata, hogy a konzul a maga két fiát megölette. »Engedjen meg
a Mélt. Úr, mondá hozzám; azt a cselekedetet nem lehet javallani; ő elébb volt atya, mint
konzul.« Igen; felelék s elmondám, amit erre Rousseau mond. Az nem teszi jóvá az atya
vétkét, bízta volna másra az öletést. Oh! mondám az öregnek, a mélt. úrfiban több nemes,
több emberi érzés lakik, mint a herceg Orleansban (Philippe Égalité); az XVI. Lajosra halállal votizált. Másnap kérdém Tőkést, a nevelőt, ha tanítványa ezt vagy valamit illyest
mástól halla-e? Nincs neki arra szüksége, felele Tőkés; a gyermek ideje előtt megért, mert
mindég szűléi körül forog, s ott csak tudománybeli vagy hazai dolgokat hall. Emlékezzék
erre, aki éri; a kis Wesselényi nagy fia lesz a hazának.” Kazinczy el is nevezte princeps
juventutis Hungaricae-nak (a magyar ifjúság legjobbja), egyben intve az atyát, hogy tartsa
távol a fiútól az „alacsony hízelkedők”-et. Ő maga is nevelni próbálta, és nemcsak említett
költeményével, hanem leveleibe foglalt jó tanácsaival. Tartott attól, hogy az apa indulatossága terhes örökség lehet, hiszen az idős Wesselényi egyszer karddal támadt Tőkésre, aki
elmenekült. Kazinczy saját anyját is szerette és tisztelte, de fellobbanásai miatt úgy vélte,
ilyenkor „oly rettenetes a maga nemében, mint Wesselényi a férjfiak között”.
Alighanem az ifjú Wesselényi számára sok szorongás forrása lett Kazinczy tanítása,
mert minden atyai intéssel egyben magasra emelte a mércét. A szép és jó kultusza azonban egy életre szólt. Wesselényi édesanyja így látta a széphalmi mester és fia viszonyát,
amikor tanácsait kérte: „Kazinczy Ferenctől becsültetni s rettegni megvetésétől, mivel ő
csak a jókat tudja szeretni, oly pajzs, mely láthatatlanul is őtet a romlás nyilaitól védi.” Az

2009. november

55

atyai barátságot erősítette meg Wesselényi 1814-es széphalmi kirándulása, ami magyarországi körutazásának része volt. Az útitervet nem más, mint Kovachich Márton György
állította össze, és ebben Kazinczyt „a mi Fénikszünk”-ként jellemezte. Viszont, amikor
a széphalmi mester a vendégnek saját kufsteini poharával és kanalával terített asztalt, alighanem figyelmeztetni is akarta, hogy a börtönt, ahonnan ő neki, mint féniksznek kellett
kiemelkednie, el kell kerülni. Kazinczy úgy érezte, hogy Wesselényi háromnapos látogatása élete „legszebb napjai közé tartozik”. Hogy pontosan miért, nem tudjuk meg, mert
ugyan barátait és ismerőseit lelkesen tudósította, érdemi mozzanatokról nem szólt. Levelei inkább csak arról az érzelmi áradásról tanúskodnak, ami az együttlétet jellemezte. Irodalomban, közös olvasmányaikban is éltek. Felesége az ifjú bárót Don Carlosnak, útitársát
és nevelőjét, Pataky Mózest pedig Posának nevezte el. „... még néki is irigylem az ideát” –
vallotta meg Kazinczy. Az idea és irigylése az irodalmi világ és a politikai kultúra összefüggéseit jelzi. Nem anekdotikus a kérdés: mit jelképezhettek Schiller drámájának hősei?
Kazinczy nem sorolta a Don Carlost a halhatatlan művek közé, s talán azért sem, mert
érezte korhoz, mármint saját korához való kötöttségét. A mű ugyanis – mint még kitérünk
rá – a felvilágosodás embereinek dilemmáit vitte színre. Kazinczy Goethét jobban szerette, mint Schillert, mert a weimari udvaronc költeményeiben találta meg azt, amit örök
emberinek nevezünk, és ami megfelelt a klasszicista modellnek. Keserűen is panaszolta,
hogy „nősténykéink Schillert, és nem Göthét szeretik, mert a gigantesquet és nem az igazi
szépet tudják apprecírozni.”
Lehetett valami önkínzás is abban, amikor Kazinczy a Don Carlost olvasta. A börtönből való szabadulása után ragaszkodott is hozzá: „véghetetlenül derék munka”. Ha kellett,
idézte is, méghozzá Fülöp királyt, és rögtön helyesbített: „Stolz will ich den Spanier! Jaj
annak, akiben a dicsőség szeretete nem lángol! Csakhogy azt a jó ember nem ott keresi, és
nem azon az úton, ahol és amelyen a gonosz.” Rejtélyesen hangzik az is amit Döbrenteinek, Gyulay Lajos nevelőjének írt, éspedig annak jelzése, hogy az ifjú Gyulay Lajos a Don
Carlosból „az ízlésen kívül egyebet is tanulhat”. (Tanult is, mert a majdani liberális tábor
szilárd híve lett.) Schiller ezen darabját Bölöni Farkas Sándor fordította le magyarra,
Kazinczy azonban – úgy tűnik – nem kapott rajta, nem ösztönözte kiadásra. A másik fordítót, Pataky Mózest sem. Talán valamennyien tudták, hogy a cenzúra úgysem engedte
volna a megjelenést. De a Don Carlos fordításokról való hallgatásnak mélyebb oka is
lehet.
Amikor a 14 éves Wesselényi Miklós egyik levelében Schillerre hivatkozott, akkor Kazinczy szinte visszahőkölt. A gyermekifjú világfájdalmas érzéseiről adott számot, és a sors
forgandóságát azzal érzékeltette, hogy kőszirtes dombra nőtt fáját, amelynek árnyékában
szívesen meditált, a vihar tövestül kitépte: „Szomorú az én sorsom is, de azért nem csüggedek el, nem engedem magamat az orkánoktól letiportatni, Schillerként a szerencsétlenségek tompuljanak meg állhatatosságomon. Egész igyekezetemet arra fogom fordítani,
hogy (ha nem a magos kőszirten is), de hasonló legyek élő fámhoz, segítsen a méltóságos
úr éngem ezen feltételemben, légyen barátom, s hogy ha valahogy vagy az indulatoknak,
vagy a fény hiábavalóságának engednék, akkor mint Don Carlosnak Marquis Posa szólítsa
nevén az én géniuszomat, juttassa eszemben atyámat, és esküszöm, hogy érteni fogom.”
Kazinczy válasza: „A méltóságos báró Don Carlost hozza elő. Oh mint örvendtem én,
midőn ezt láttam, hallottam! De a Terentzius olvasásáról azt mondta Grotius, hogy őtet

56

tiszatáj

másként olvassa a férjfi, másként a gyermek. Ezt mondhatni mindenről, kivált pedig Don
Carlosról. Sokan azt a munkát a szép versek, szép németség, szép kifejezések miatt olvassák, sokan mint a románt a szép scénák csiklandásai miatt. De hányadik az, aki a Posa beszédjeinek fontosságába béhatna, aki meggondolná, hogy az csak a teátrumra való, és nem
a közönséges életre, hogy Schiller csak azért festette úgy, hogy a teátrális effektust csináljon, nem hogy a közéletben is úgy lehetne bánni, sőt hogy az a feszesség még a teátrumon
is nem használ, hanem árt. Szeretném, ha a mélt. báró Göthének munkáit vagy megvétetné, vagy mélt. Cserey Farkas úrtól kölcsön kérné, s Egmondot belőle elolvasná – egyszer olvasván, örökké fogja Egmondot, mint én az egész Göthét – s elmélkedni akarna,
hogy mit nyér ez, aki nem hajlik mint Egmond, s mit az, aki úgy bánik, mint Oranien. Oranient Albe nem tehette a maga ideáinak áldozatává. Egmondot azzá tette, s az Egmond
egyenessége nem használt, az Oranien hajlósága használt a szabadságnak.”
Kemény mementó lehetett ez az ifjú számára, de önmaga számára is. Kazinczy önmagát is a barátság és az erény áldozatának tartotta, mert – vallomása szerint – az vitte
a jakobinus összeesküvésbe, és onnan a börtönbe. A Don Carlos alapszerkezetében az antik
tragédiák világát idézte. A szerelmi háromszögdráma hőse és áldozata valamiféle Ödipusz-komplexus hordozója, hiszen apja, Fülöp király azt a francia királylányt vette el, akit
ő már korábban ismert, és mennyasszonya lehetett volna, ha az atyai hatalom és szenvedély nem érvényesült volna. Posa egyszemélyes összeesküvő. Világpolgár – Schiller értelmezése szerint –, de egyben nacionalista, akit saját vallomása szerint „egy elnyomott
hősnép küldött,” mint „az egész emberiség követét”. Számára a barátság csak eszköz. Azt
akarja elérni, hogy az uralkodó Don Carlost küldje a lázadó Németalföldre rendet teremteni, és így az elnyomóból felszabadító lehessen. Ugyanakkor őszinteségével és hajlékonyságával megnyeri a király kegyét, aki viszont Albát küldi rendet teremteni. A trónörököst
végül a kezdettől fogva mindent tudó inkvizíciónak adja át a király, és a szabadsághősnek
is életébe kerül a kettős játék. Nem véletlen, hogy a nagy kulcsszavak: a titok és az erény.
Az előbbi tizenhétszer fordul elő, az utóbbi negyvenszer. Egy okkal több, hogy K azinczy
– aki oly elszántan kereste a virtus magyar megfelelőjét – magára és saját korára ismerhessen ebben a drámában. Innen a vonzalom és az idegenkedés. Az udvari környezet romlott,
gyanakvó, mindent kifigyelő – ahogy sok magyar a bécsi udvart látta. Posa szabadkőműves, sőt illuminátus alak. Martinovicsra emlékeztethet, igaz, titkos társasága csak kétszemélyes, és nem hazudozik olyan szemérmetlenül, nem fantáziál olyan gátlástalanul, de
nem is titkosügynök. Stratégiája és megszállottsága a forradalmi terrort előlegezi meg,
a felvilágosodás dialektikáját érzékelteti, azt, ahogy az ész uralma új zsarnokság felé mutat,
az erénydiktatúra felé, ahogy az Franciaországban be is következett. Amikor azon mesterkedik, hogy vezesse a vezetőt, nyíltan kimondja a királynak, hogy nem udvaronc, gondolatszabadságot akar, és ezzel az egyéni önrendelkezés igényét juttatja kifejezésre. Kazinczy
is sajtószabadságot kért volna – gondolatban – az uralkodótól, ha találkozik vele. A magyarok Don Carlosa pedig maga volt a nádor. A drámában a régi hatalom győzött, de mondhatnánk azt is, hogy – az inkvizíció által – a jezsuita mítosz maga alá gyűrte a titkostársasági mitológiát. Schiller a maga magyarázatában hangsúlyozta is, hogy „a gyakorlati törvények” kell hogy vezessenek bennünket, nem „a teoretikus ész,” és lehetnek az eszmék
bármi szépek, „semmi sem vezet a jóhoz, csak ami természetes”. A titkos társaságoktól
pedig óvatosan óvott is Schiller. Kazinczy nem is nyilatkozott bővebben az egykori Marti-

2009. november

57

novics-féle összeesküvésről. Posa pózai helyett „hajlóság”-ot ajánlott Wesselényinek. Azt
pedig másnak írta meg, hogy a „Posák nem egyébre valók, mint Tacitusnak szavai szerént
ambitiosa morte inclarescere” (nagyszerű halállal híressé válni). Ugyanakkor vonzotta
a schilleri világ, és ezért tartotta irigylésre méltónak a Wesselényi–Pataky viszony jellemzésére a Don Carlos–Posa hasonlatot. Nyilván az érzelmeinek inkább engedő ember és az
okos mentor bensőséges kapcsolatára gondolhatott, a barátságra, amely szublimálta a rendi
különbséget a vagyonos arisztokrata és a szellemi munkából élő értelmiségi között. De egy
év múlva Zsibóról megjött Széphalomra a szomorú hír: „az én Posám nincs többé”. Pataky
a zsibói Wesselényi családi kriptában talált örök nyughelyet. Id. Wesselényi Miklós, amikor felfogadta Patakyt, akkor a gyermek tanítvány és az ifjú nevelő kezét egymásba téve,
így szólt: „légyetek barátok”. Testvérek lettek, és testvériségük jellemzésére Wesselényi
Don Carlost idézte Kazinczynak.
A Don Carlos–Posa hasonlatnak volt múltja, és lett jövője – aktualitása: politikai és
metapolitikai aktualitása miatt – abban a nagy drámában, amelynek mindenki részese
volt. Posa és Don Carlos szerepének átélése nem póz volt, nem szerepjátszás, hanem szerepkeresés. Ez pedig Pataky halálával Wesselényi számára nem ért véget. Az 1820-as
években az ifjú báró új barátságot kötött, majd erényszövetséget Széchenyi Istvánnal, aki
a szabadság templárius lovagjának szerepében készülődött a nagy tettekre. De „a filozófia
templárius keresztjét” nem öltözékére akarta kitenni, hanem szívében hordani. Az erényszövetséggel valamiféle láthatatlan, önkéntes, valós, ám mégsem létező titkos társaságot
alapított, olyat, amely pótolta azt, amit az atyák számára a szabadkőművesség és netán az
illuminátus rend jelenthetett, hiszen az ő céljai és a hajdani titkostársasági kultúra céljai
közösek voltak, éspedig a polgári erényekkel ékeskedő emberek számának növelése, „az
igazi erkölcsi függetlenség magvainak elhintése”, miközben azt vallotta, hogy „mi semmit
sem akarunk titkos utakon, titkos társaságokkal, amelyeknek titokzatos szabályai és törvényei vannak”. Ugyanakkor Széchenyi István eszközei és módszerei is emlékeztettek az
illuminátusok eszközeire és módszereire. Többször is fordult Metternichhez, hozzá intézett emlékirataiban is fejtegette programját. Az államkancellárnak ő volt a Posája. Neki
pedig Wesselényi lett. Meg is jegyezte naplójában, hogy erdélyi barátja akarta átvenni
Posa szerepét, amikor – 1828 februárjában – elérzékenyülve az ő szerelmi bánatán, azon,
hogy Seilern Crescentia megközelíthetetlennek tűnt, úgy akart közvetíteni, mint Posa
márki Don Carlos és a királyné között. Viszont Széchenyi Wesselényivel való barátságát
arra is fel akarta használni, hogy hasson arra a nemesi rétegre, amelynek mozgósítására és
aztán kordában tartására ő maga alkalmatlannak tartotta saját magát. Barátságuk – „a magyar reformkor kezdetének egyik legizgatóbb talánya” – vallomásos, egymást bátorító,
buzdító barátság is volt, ugyanakkor mindketten tudatosan akarták egymást alakítani közös céljaik, ám aztán eltérő eszközeik alkalmazása érdekében. Amikor viszont kezdtek
meghasonlani, akkor Wesselényi paradox módon – Kazinczy hozzá intézett intését átértelmezve – Egmont példájával óvta: „Te hiszel mint Egmont, s félek, hogy hiedelmed ha
reád nézve nem, de veszélyes lesz honyunknak; Te mint eszközt akarod a kormányt használni, éppen ez amannak veled célja; hogy Te érd el célodat, arra Te igen gyenge vagy,
s mindnyájan igen gyengék vagyunk, ama pedig igen erős s igen okos.”
Széchenyi és Wesselényi eltérő társadalmi közegben szocializálódtak. Széchenyi bejáratos volt az európai magas körökbe, de kevésbé mozgékony a hazai törvényhatósági

58

tiszatáj

életben. Itt viszont Wesselényinek – apja nagyságával is megerősített – legendája lehetett.
A legenda pedig hatalmas erő. Gondoljunk arra, hogy a napóleoni legendának milyen varázsa volt; annak révén is a szürke kis unokaöcs 1848-ban megnyerte az elnökválasztást,
majd császárrá emelkedhetett. Az ifjú Wesselényi robusztus megjelenése és egy-két annak
megfelelő gesztusa őt magát is legendássá tette. Horn Ede később így érzékeltette, hogy
mit jelent a fizikai erő a magyar politizáló közvélemény számára: „A fiatal hadnagy [Széchenyi] izmos és erős alakjában, koromfekete arcában, éles vonásaiban és tüzes szemeiben; Wesselényi herkulesi termetében, mi alatt rengett a föld, első pillantásra felismerjük
a régtől híres hunok méltó utódát. Ezeket az előnyöket nem kell lebecsülni olyan primitív
[=ősien egyszerű] nép esetében, mint a magyar, melynél az egyéni bátorság az ember fő
vonása és legnagyobb erénye. És ha Széchenyi gyakran is hangsúlyozza, hogy hatalmas
egymásba futó szemöldökei népszerűségének sokat ártanak, mégis biztos, hogy amikor
a gróf erős karjaival ketté szeli a Duna hullámait, és versenytársai előtt haladva egy órán
keresztül úszik át fáradhatatlanul a hatalmas áron, akkor ezzel a csodájára járó tömegben
nagyobb népszerűséget arat, mint a Dunai Gőzhajózási Társaság felállításával... És amikor
Wesselényi kifogy az érvekből, fél kézzel felemeli azt az asztalt, amelyen az ellenszónok áll,
és szónokostul kiviszi a teremből, gyorsan visszatérve, becsapja az ajtót, és így eléri, hogy
véleményének megfelelően szavazzanak, akkor ezt a győzelmet nemcsak ellenfele kényszerű távollétének köszönheti, hanem azon különleges eljárásnak, amellyel ellenfelét eltávolította...”
De ne tévesszenek meg a látványos gesztusok. Wesselényi az 1830-as évek elején részben mindenekelőtt szellemi felkészültségével, és nem csupán a helyzetnek megfelelő teatralitásra is alkalmas fellépésével vált a magyar liberális ellenzék első nagy vezéregyéniségévé. És kellett ehhez Kazinczy atyai barátsága. Amikor tizennyolcadik életévét betöltötte,
akkor is a széphalmi mesternek öntötte ki szívét: „Barátom! megvallom, név nélkül el halni, elenyészni, nem emlegettetni, ezen gondolatoktól elborzadok.” Az atyai barát is
tarthatott attól, hogy mi lesz ebből a lelki erjedésből. Hogy miként és mennyire, nem igazán tudjuk, mert a híradások szűkszavúak. 1816-ban Kolozsvárt Wesselényinél lakott, és
itt „literarius consessust” is „tartának”. De aztán levelezésük megszakadt. Wesselényit
1819–20-ban lekötötte az országos úrbéri összeírással szembeni ellenállás. Ezt ugyanis az
uralkodó az országgyűlés megkerülésével rendelte el. Mivel az adóalap növelése volt a cél,
földesúr és jobbágy egyaránt érdekelt lett az adócsalásban, és az eredmény kudarc, ugyanakkor végzetes kudarc, mert az erdélyi úrbéri viszonyokat nem sikerült törvényesen áttekinthetővé tenni. Az ellenállás sikere pirruszi győzelem volt. Maradhatott is Wesselényiben valami rossz érzés, bár országos hírre tett szert. Mindez erősítette a divatos és szokásos világfájdalmat, de éltették „megedzett” princípiumai: „a Jónak, Szépnek és Nagynak
imádása, a barátság szent érzése”. Csalódásaira, fájdalmaira Kazinczynál keresett gyógyírt. A csalódások egyik oka az is lehet, hogy szépíróként nem sokra vitte, nem is mutatta
meg Kazinczynak írásait. Kazinczy sem látta meg benne a majdani közírót. Erdélyi Leveleiben – ebben a cenzúra miatt is tizennégyszer átdolgozott művében – „Miklós éppen
nincs tömjénezve, sem Zsibó, mert úgy szólok, hogy nem dicsérve is hevesen dicsérem.”
Aztán azt szerette volna, ha az ifjú barát gyorsan megnősül, és kormányszéki szolgálatot
vállal, mert „a tisztviselő nagyobb hasznot hajthat, mint a legérdemesebb” magánember.
Különös javaslat ez éppen 1823-ban, amikor még 14 évvel korábban arra figyelmeztette

2009. november

59

fiatal barátját, hogy „a mélt. úr ha bukni fog, csak az által fog bukni, hogy a Sallustius kifejezése szerént mohóbban fog kapni a becsültetésen, a hivatalokon, a ragyogáson, mint
a jóknak szükség. Azért féltem ettől a mélt. urat, mert a mi időnk veszettségének ez minden forrása.” Kazinczy ugyanis látta, hogy az egykori szabadkőművesek, mint Széchenyi
Ferenc is, hivatalt vállalnak. És Wesselényit azért még 1811-ben úgy tekintette, mint „hazámnak, nemzetemnek egy nemsokára feltünendő csillagát”.
1823-ra a tisztviselő állás dicséretével felpuhult volna Kazinczy? Éppen akkor, amikor
a megyék ellenálltak a királyi rendelésnek? Az, hogy 1824-ben Mária Teréziát lelkesen
magasztalta, mintha erre utalna. De a királynő dicsérete alapvetően nem volt más, mint
a reformokra kész alkotmányos királyság dicsérete. 1825-ben már Zrínyi Miklóst, a szigetvári hőst állította példaként a Hébe című zsebkönyv olvasói elé. Igaz, Zrínyinek összbirodalmi kultusza volt. Hormayr „Osztrák Plutarkhoszá”-ban Zrínyi „híres osztrák”, Kazinczynál magyar hazafi, aki kötelességének és lelkiismeretének parancsát követi, tehát Kant
és Rousseau ideális embere is. Ugyanakkor olyan időbe helyezi, amely múltba vetített jövőképre vall, mert akkor „a köznépet is a legtisztább magyar nemzeti szellem és érdek
egyesíté”. Az érdekegyesítés nemsokára a magyar szabadelvűek politikai programjaként
jelenik meg. Nem kétséges, hogy Kazinczy is a gyakorlati engedelmesség és az elvi ellenállás híve volt, valamint annak, hogy a magas tisztségviselők a maguk módján hassanak az
uralkodóra. Ezért ajánlotta Wesselényinek olvasásra azt a beszédet, amelyet Veszprém
megyében Kolossváry Sándor kanonok intézett a megyét megfegyelmezni jött királyi biztoshoz: „Gyönyörű munka, s egyezteti a jobbágyi hűséget és a törvényhez ragaszkodást”,
és természetesen elítélte Berzeviczy és Gustermann alkotmányellenességét. Erről még beszélhettek is személyesen, mert Wesselényi, mint aki ellenzéki közéleti pályára készül,
még abban az évben elment az augusztusi zempléni megyei gyűlésbe, ahol már 600-700
ember vett részt, és zajosan tiltakoztak a királyi biztos kiküldése ellen, nem is engedték
elnökölni, ezért a gyűlés a katonai fellépés szomorú kilátásával ért véget. Kazinczy leveleiben nem árulja már el, hogy miről beszéltek, arról sem számolt be, hogy Wesselényi úgy
akadályozta, hogy Lónyay Gábor királyi biztos eljusson az elnöki helyhez, hogy székét ideoda tologatva elzárta az utat. 1825-ben is csak arról írt Cserei Miklósnak, hogy „az én
Miklósom”, majd tudósítja a diétai fejleményekről. De úgy tűnik, inkább mások tudósították Wesselényiről. Neki – írja Dessewffy Aurél – „sokkal tartozik Magyarország, ő nélküle a diétán az ifjú és dúzs mágnások tüze soha se kapott volna jó direkciót, s régen elhült vala. Ő tartja bennek a lelket, esze s tiszteletet parancsoló karakter-ereje által.”
Kazinczy most már a régi kisfiút látja, aki apja mellett katonáskodott. Kisebb-nagyobb
módosításokkal újra közölte hajdani hódoló költeményét, talán azért is, mert aggódott
amiatt, hogy az ifjú túl sokat forgolódik Vénusz mezején:
Óh, fogjon Aphrodíte védködébe!
S ő, aki Páriszt a harc vésze közűl
Elkapta, kapjon el most téged is!
Versesztétikai szempontból ez – talán – „zárvány”, és annak eredménye, hogy „megbicsaklott” a költő ihlete, „nincs benne költői mélység”, csakhogy az élet felől nézve, véresen komoly intés az önmérsékletre, bár nem lett foganatja, mert Wesselényi légyottjain
egészségét megrendítő betegséget szerzett.

60

tiszatáj

Attól is tarthatott Kazinczy, hogy fiatal barátja a politika áldozata lehet. Nem minden
nevelő célzat nélkül idézte fel Wesselényi Ferenc alakját. Cikkében megjelenik saját keserűsége, mintha úgy érezte volna, hogy a történelem neki személyesen nem kedvezett, és
megjelenik az eszményi politikus alakja. „Nagy idő nagy embert szül, és viszont nagy ember nagy időt teremt; ezt kiáltja az örök tapasztalás. De az egyszersmind azt is hirdeti,
hogy hasztalan minden lelki nagyság, ha hogy a törekedést Szerencse nem segéli. Rómának az a nagy fia, kit Plutárch, a maga nemzete Dionjával együtt a régiségnek minden más
hősei felett magasztal, e szókkal vesze Philippi mellett: »Rény, nyavalyás izé, én téged
mindennek hittelek, s most látom, hogy veled a Sors laptaként játszik!« Wesselényire
életére a még halálában is tiszteletes Brútusznak e nagy mondása teszi a textust. Mi lehetett volna Ő egy jobb időben! Mert nem az vala-e valahol, aminek fejedelme, aminek hazája óhajtotta?” Közben mintha Kazinczy megbékélt volna Hormayrral, mert a kor jellemzésére tőle, „az ausztriai Monarchia historiográfusának és az udvari Archivum tudós s felemelkedett gondolkozásáról ismeretes” Plutarchjából idézett. Figyelmeztetésnek és útmutatásnak is szánhatta viszont annak bemutatását, ahogy Wesselényi megelőzte a vallási
viszályok elharapozását, azzal, hogy „könnyekre fakadva kéré itt a rendeket, hogy magányos dolgaikat a köz javának ne halmoznák ellen, hogy távoztatnák a gyűlölködést, s a vallás dolgai helyett gondoskodjanak inkább arról, hogy hazájok az idegen járom alól kiszabadíttassék.” Ugyanakkor Kazinczyban nemcsak a levéltáros szólalt meg, amikor jelezte,
hogy az ún. Wesselényi-összeesküvés nem egyszerűen az összeesküvők műve: „A vármegyék levéltárjai tele vagynak [Wesselényi Ferenc] levelezéseivel, s azok örök bizonyságai, hogy lelke tiszta volt. Az idegen generálisok nem hittek neki, és minthogy a zavarban
halászni jobb, magok csináltak bajt, s a nádort arra szoríták, hogy inkább a polgári dolgokat intézgesse. Mint szővődék az a zendülés, mely a zólyomi gyűlésben vete lobot (1667),
és amelyet az idegen, de jó Gróf Rottál János aranygyapjas vitéz szelíd szerekkel óhajtott
volna megelőzni, beszéljék mások.” Neki nyilván a Martinovics-féle összeesküvés jutott az
eszébe.
Kazinczy számára az igazán kellemes meglepetés az lehetett, hogy megjelent Wesselényi első műve: A régi híres ménesek egyike megszünésének okairól. Most már nyugodtan
dicsérhette: „Fénylesz te, és a te tiszteletemet is érdemlő társad, Széchenyi, írás nélkül is;
de én örvendek, hogy írás által is fényletek. A tett emlékezete fenn áll ugyan, de az idő
ködbe borítja: írástok századok múlva is szól a szívekhez.”
Két mozzanat nyerte meg különösen Kazinczy tetszését, és ezt a Felső Magyar Országi
Minervában meg is írta. De először – a mű tartalmi ismertetése után – az ifjú szerzőt többek között így jellemezte: „...felvilágosított hazafi”, és ezzel valahogy éreztette, tanítványról van szó, akit mások – ő is – felvilágosítottak, neveltek. A továbbiakban arra a párhuzamra utalt, amely az ő nyelvújítási törekvései és általában a reformtörekvések között fellelhető, egyszóval az európai mintakövetés és hazai hagyományok kölcsönhatásának dialektikájára. „... a nyelv barátjai magyarság virágit is lelnek itt” – írta a széphalmi mester,
és idézte, amit a cenzúra nem húzott ki, (amit kihúzott, azt kapcsos – {} – zárójelbe teszszük): „Gyűlölöm én az idegen majmolást, nevetségesnek tartom akármi tárgyat is csak
azért hogy külföldi, a hazait megvetvén, annál előbb becsülni. Buzgó tisztelője vagyok
mindennek, ami nemzeti, {hiszem és vallom azt, hogy egy nyelv s törvény egy nemzetnek
egyedül tarthatja fenn nemzeti lételét, s hogy életmódnak, öltözetnek, s törzsökös szoká-

2009. november

61

soknak is nagy béfolyások van a nemzetiségre,} de azt is hiszem és vallom, hogy igen káros valamit csak azért szeretni s becsülni, akár jó, akár rossz, mivel hazai s régi, s hogy nevetséges a honnyit mindeneknél jobbnak tartani, abban ott is, ahol nincs fényes tulajdonságokat látni, {s annak sem hibáját, sem hijánosságát el nem esmérni}. Idétlen szüleménye ez a hazafiságnak, minden tökéletesítésnek és javításnak elzárja útját, és sok haza-ellenségeinek nyilvános mesterkedésénél több kárt okoz.”
Valószínű, hogy a cenzúra vagy az előre látó recenzensi öncenzúra azon epizód leírásánál is működésbe lépett, melyben amikor a francia „kereskedőség”-et megkérdezte
a kormányzat, hogy „mit kellessék a kereskedés előmozdítására tennie? Azt felelte: Laissez
nous faire. A munkás és tenni kivánó ember nem szeret a más szájával enni. Ahol az uralkodás részéről a parancsolat vagy kényszerítés zsibbasztó hatalma béfoly, megbénul ott
a világon már óriási munkákat végbevitt legszebb ereje az embernek, a szabad akarat, s
önnön találmány szerint való munkálkodás.” Kazinczy ezt csak a francia mondásig – „Azt
bízzák az urak miránk!” – idézte, de előtte jelezte, hogy kiknek szól, éspedig „azoknak,
akik a szokás tisztelőivel s a grammatikák és lexikonok dolgozóival, s Isten tudja, mely
felső hatalommal szeretnék az írót a maga szabadságától megfosztani”. És Wesselényinek megírta, hogy amit könyvében írt, „ezt kiáltozom mindég, s ötven eszt.[endő] olta”.
Az ahogy Kazinczy Wesselényit olvasta, szépen példázza, hogy a nyelvújítás – a közös
eszmei alapról – miként játszik át társadalmi reformba. De nemcsak arról van szó, hogy az
idős bajnok átadja a stafétabotot. Ha Kazinczy pesti naplóját vagy levelezését olvassuk,
nem sejtenénk, hogy feltámadt benne a hajdani „összeesküvő”, pontosabban a nyilvánosságot óhatatlanul kísérő kulisszák mögötti politika részese, aki azért nem volt elég óvatos,
hogy mindent szóban intézzen. Egyik levelét Vay Ábrahám bizony ellopta, amikor 1831
márciusában Sátoraljaújhelyt körülnézett, hogy a kancellárt – március 13-án – informálja.
Ebben a levélben Kazinczy helyi és országos ügyekről tudósította Dókus László főjegyzőt,
aki később maga is a kormányzat szolgálatába állt:
„Kérem a’ Tek. Urat, hívassa le magához Kassait, ’s tudassa vele hogy levelét Zsolczán
általadtam Szabó Jánosnak, ’s azért nem magának B. V. Urnak, mert ez akkor inkább el
vala foglalva mint hogy azt akkor megolvashatta volna; és hogy Assessorrá leve. De minthogy Sztankó az én vétkem nélkül kimaradt, s Kassai és Sztankó soha sem forradhatnak
jól eggyé, kérem, ne tudassa Assessorrá neveztetését Sztankóval; mert az Sztankónak fájhatna.
Sok apró dolgokat tudok már, de azokat később írom meg mikor Szilasinál is voltam.
Illyen a’ Károlyi György gyönyörű Relacionális beszéde, és a’ Wessel[ényi] kikötése Wécsey Miklóssal.
– A’ Coronatiókor egy Inscriptio volt
AMOR
PRINCIPIS
POPULI
FELICITAS
mellyet így is lehet olvasni Amor Principis Populi felicitas – így is Amor Populi Principis
felicitas.”
A szójáték: „A fejedelem szeretete a nép boldogsága” – „A nép szeretete a fejedelem
boldogsága.” Ez viszont Kazinczy egyik korábbi megnyilatkozásának a parafrázisa: „az
a nép boldog, amely szereti fejedelmét, és amely szeretve érzi magát fejedelmétől”. (Tehát
nincs kizárva, hogy Kazinczy sugallta az inscriptiót.)

62

tiszatáj

A spicli magyarázata: „Közben sok zemplénivel találkoztam, és az ő beszédjükből
könnyen kivettem, hogy az úgynevezett világpolgárok gyűlöletes elvei Őfelségéről a nép
számára már egyáltalán nem ismeretlenek, mint ez egyértelműen kiderül az itt mellékelt
levélkéből, amelyet miután Dókus főjegyző házában titkon, nagyon figyelmesen körülnéztem, figyelemre méltónak találtam. Ezeket a sorokat Kazinczy Ferenc írta Pestről.”
Azért – jegyezzük meg – Vay mint jó rokon megtehette volna azt, hogy az aláírás nélküli
levél írójának kilétét nem fedi fel. És az utókornak elmondhatott volna néhány érdekes
részletet, de inkább fecsegett. „A jó és rossz érzésű emberek már tévesen állítják, hogy
franciák járnak-kelnek a vidéken.” Dókus szerint az utóbbi időben nem is fordultak meg
erre. „Ami Wécsey Pált illeti – jelenti Vay –, én őt az ifjúság vétkei által megrontott, beteges, minden rosszal egyetértő, nyugtalan lelkületű emberként ismertem meg, és ebből
arra következtetek, hogy önzése aligha engedi meg, hogy ha úgy adódik, akkor nemesi
előjogai rovására az úgynevezett népjogokat szerfölött védelmezné.” Egyébként informátorunk mintha neheztelt volna Wécseyre, mert azt is megírta, hogy Sátoraljaújhelyt nála
szokott megszállni, de most miután meghalt az anyja, nem fogadott vendégeket. Jelenthetett volna többet az ellopott Kazinczy-levélben említett Károlyi György követjelentéséről, amely fontos liberális hitvallás volt, és arról is szólt, hogy miért tagadta meg a királytól kért újoncok megszavazását. A követjelentést valószínűleg Wesselényi Miklós írta,
talán Kölcsey Ferenc közreműködésével. A megyegyűlés elhatározta nyomtatásban való
kiadását is, meg is jelent néhány példány, de a kancellár, Reviczky Ádám megtiltotta a további kiadást és terjesztést, magát a követjelentést egy párizsi forradalmi központ hatásának tudta be. Ez történt januárban, és a szenvedélyek nem ültek el. Kölcsey öntudatos
hangú tiltakozó feliratot készített. A liberális reformmunka pedig folytatódott. Wesselényit pedig beválasztották a diétai operátumokat véleményező bizottmányba, és még annak
a bizottságnak az elnöke is lett, amely az újoncozás módját véleményezte. Vay Ábrahám
kétségbe is esett, március 14-én javaslatot is tett:
„Szatmárba tegnap egy hete gyűlés és pedig lármás gyűlés volt, melyre némely szolgabíró urak harangozták az embereket. Mit végeztek azonban a konfiskált papirosokról?
Még nem tudom, azt úgy tudom, hogy az én szerencsétlen kollégám, amint mondják, jelen
sem volt. Az istenért tegyenek Excellentiátok Szatmárról minél elébb rendelést. Vécsey
annak többé nem lehet embere.” Éspedig Vécsey Miklós adminisztrátor, aki az elcsent Kazinczy-levél szerint megegyezhetett Wesselényivel.
Besúgónk sajnos Kazinczy jellemzésével adós maradt. Ennyire azért mégis csak jó rokon volt. Viszont a hallgatás arra vall, hogy Kazinczyt az ellenzéki maghoz számította.
Hogy mennyire tartozott oda, nem tudjuk pontosan. Kazinczy egyesektől távol tartotta
magát, mint Balásházy Jánostól, aki a kaszinót szervezte. Másokhoz viszont szorosan kapcsolódott. Így Wesselényihez, akit 1831 márciusában külön megkért, hogy pártfogolja Kölcsey Ferenc szatmári követté választását. Ez nemes gesztus volt, mert Kölcseyvel többször
is megromlott a viszonyuk. Kölcsey például elég nyersen figyelmeztette, hogy nyelvújítási
és stilisztikai törekvéseivel már az egész nyelvfejlődésre káros hatással van. Az eredetiség
és a szerzői jogok kérdésében is meghasonlottak. De a közös értékrendszer, mindkettejük
elkötelezettsége, szellemi emelkedettsége, ügybuzgósága feledtette a személyes sérelmeket. „Köztünk sem szerencsésebb szóló, sem tudósabb, sem tisztább lelkű ember nem ült,
mint Kölcsey” – írta Kazinczy Wesselényinek, amikor egyben az akadémiai ülésről is be-

2009. november

63

számolt. És nyilván ott vetődött fel Kölcsey követté választásának gondolata is. Egy helyi
akadémiai spicli jelentette is, hogy Kazinczy 1831 februárjában Pesten rebellis írókkal tanácskozott, Döbrenteit le akarták mondatni a titkárságról és helyette Kölcseyt akarták
megválasztani, aki azért is veszélyes, mert nagy tudású, hajthatatlanul ragaszkodik elveihez, nyájas és jó modorú, és ezért népszerű. De besúgónk a diétai követségről nem tudott.
Kazinczy a diétai követi tisztséget sokra becsülte: „Nincs szebb magisztrátus a hazában,
mint a nép reprezentálása, nincs szebb alkalmatosság fényünket láttatni, mint midőn egy
egész nemzet előtt szólhatunk. S egész életemben szerzett fényemet odaadnám azért, ha
valamely fontos dologban, hol a ravaszság erőt akar venni, felkelhetnék, véletlenül az
igazság mellett szólhatnék, a dolgot megfordíthatnám, s azt látnám, hogy lelkem és a jók
jónak kiáltanának.” 1808-ban írta ezt (éppen Cserey Farkasnak). De csak az 1832–36-os
diétán válhatott valóra ez az eszmény Wesselényi, Kölcsey, Deák Ferenc fellépésével. Kazinczy ezt már nem láthatta. Nem tudni, hogy az ő útja hová vezetett volna. Az irány a liberális reformellenzék volt.

LÁNYOK FARMERNADRÁGBAN AZ UTCÁN (1971)

64

tiszatáj

SZABÓ ÁGNES

Az idillikus költői prózanyelv
újrapozícionálása Kazinczynál

„Híres volt az Ida-hegye1 sok nimfákról,
Az ép, s marhák szája nemharapta fákról. […]
Most pedig az Ánglus Kertnek világ előtt
Kellemetes volta nagyon híressé lött.
De azt kérded: Ánglus Kertel ki dicsekszik:
És ki tudja azt is: az Ida hol fekszik?
Barátom! jer velem! mindjárt megmutatom:
És a kettőt együtt, véled csudáltatom.”2

Nem állítunk valótlanságot, ha azt mondjuk, hogy az egyik legnépszerűbb, paneljeinek évszázadokon át tartó hagyományozódása miatt könnyen felismerhető toposz, szinte az öszszes művészeti ágban fellépő motívum, Árkádia, a pásztorok hazája. Az aranykor mítoszát
magában rejtő motívum irodalmi regiszterekben való megjelenése ugyanakkor sohasem
problémamentes, hiszen az idillt megjelenítő művek legtöbbször az irodalmi konvenciók
ellenére is dacolnak a statikus műfajfelfogásokkal és az irodalomtörténészek leginkább
elmosódó műfaji határokról, variábilis szövegekről beszélnek velük kapcsolatban.3
Az idillnek Guzmics László már 1820-ban egy tágabb és egy szűkebb fogalmát határozza meg: „Idylle kisded kellemetes képet, rajzolatot jelent, következésképen a’ pásztorénekre csak szorosbb értelemben alkalmaztatik, tágosbb értelemben minden más jól eltalált leirásokat, rajzolatokat jelent.”4 A továbbiakban Guzmics tágabb jelentését értem
a kifejezés alatt.
Vörös Imre szerint ez a látszólag könnyed művészet az irodalom legellentmondásosabb területei közzé tartozik, a megnevezés egyszerre utal egy összetett műfajiságra, hangnemre, tematikai differenciáltságra, amelynek kontúrjai lényegi kétarcúságából, vagyis
1
2

3

4

Montes Idai. Frigiában Trójához közel lévő erdős hegyek. (A szerző jegyzete.)
Árokalyi Énekek – Azaz méltóságos gróf B. Bethlen János Úr Őnagysága nemes Doboka vármegyei árokalyi jószága ritkaságainak, szépségeinek, és némely történetinek versekbe foglalt
leírása Iklandi György László prefektus által az 1801. esztendőn kezdve. II. ének. – Az Árokalyi
udvar felett lévő, Anglus Kert formára kiösvényezett erdő leírása. Kolozsvár, 1811. (A továbbiakban: Iklandi, 1811.) Idézi SZABÓ T. Attila, Erdélyi történeti kertek egy biológus szemével, In:
Történeti kertek – Kertművészet és műemlékvédelem, szerk. GALAVICS Géza, Bp., 2000, 69–85.
Lásd pl. BÁSZEL Aurél könyveit vagy DEBRECZENI Attila, „Pásztori múzsa…” című tanulmányát,
ahol az „idill áthajlásairól” beszél.
GUZMICS László, Idylle (vagy a’ Pásztorköltés), In: Tudományos Gyűjtemény, 1820, V. kötet,
Pesten, Trattner János Tamás betűivel, és költségével, 53–82.

2009. november

65

a természettől való kényszerű elszakadásból és az oda való visszavágyódásból fakadóan
nehezen rajzolhatók meg. Az idill nem kezelhető külön műfaji kategóriaként, hiszen
poétikai besorolása az ókortól fogva tisztázatlan.5 Míg Plinius idejében többnyire az epika
sajátos műfajának tekintették, addig Diomédész Vergilius Első eklogáját már drámának
tartotta.6 A poétikai megközelítések szerint sokszor az idillikus költészet szinonimájaként
használt bukolikus költészet darabjai nemcsak hogy nem illeszthetők egyetlen műfaj égisze alá, hanem egyetlen műfajon belül is leginkább „az idill áthajlásaival” találkozhatunk,
így például lírai betétekkel tarkított pásztordrámákkal, a dialógusok miatt drámáknak tekinthető lírai művekkel, vagy pásztorregényekkel.7
A bukolikus költészet meghatározására irányuló kísérletek rámutatnak arra is, hogy ez
a fajta képlékenység nemcsak a műfaji besorolásnál van jelen, hanem a művészet minden
szintjét áthatja.
Simon L. Zoltán a pásztorköltészet történeti, műfaji, stílusbeli metamorfózisait vizsgálva nevezi a bukolikát stílusok és beszédmódok keverékének, amely „mindent elnyelő
szövegként” a legkülönfélébb műfajok elemeit olvasztja magába.8
A műfaj történetének tárgyalása során – évszázados értelmezői hagyományok ellenére
is, amelyek a bukolikát ősi műfajnak tekintik és alakulását egészen az antik pásztorünnepektől, dalversenyektől követik – homályba vesznek az olyan fontos részletek, mint a pásztorköltészet kialakulása, az ünnepségek orális hagyományából kibontakozó nyelviség és az
ezzel járó mediális közegváltások problematikája, a pásztorélet, Árkádia és az aranykor
végérvényes összefonódásának kérdése, amely egyes feltételezések szerint csak a reneszánsz korában ment végbe.9
A pásztorköltészet eredetéről szóló legendák sorával leszámoló Bászel Aurél Theokritosz idilljeinek forrásait vizsgálva a pásztorénekek kialakulását Szicíliához és a pásztori
életforma szokásaihoz, ünnepeihez köti.10 Az ünnepeken elhangzó dalok, bár Theokritosznak és követőinek köszönhetően az oralitás szintjéről átkerülnek az írásbeliség szintjére,
a szövegeket „megtisztító” mechanizmusok hiányában a reneszánszig sokszor „irodalom
alatti” szövegekként definiálódnak.
Az antik költészetnek az elitista irodalomtól jócskán messze álló eme szegmense már
a reneszánsz idején az egyszerű (humilis) stílusminőségről a közepesre (mediocris) emelkedik,11 majd a 19. századra a felvilágosodás erkölcsnemesítő szándékával ötvöződik és az érzékenység kultuszának jegyében leszámol saját profanikus felhangjaival.
A theokritoszi hagyományokból fakadó parlagiasságot Gessner is elhagyja műveiben:
„Tudom ugyan, hogy egynehány képek és szólások Theocritusban, ennyire elváltozott

5
6
7
8

9
10
11

Vörös, 1991, 142.
Simon, 2007, 86.
Debreczeni, 1999, 110.
SIMON L. Zoltán, Aranykor a műfajok határvidékén – Epikus és georgikus motívumok a pásztori költészetben, In: Aranykor – Árkádia, Jelentés és irodalmi hagyományozódás, szerk. KROÓ
Katalin, FERENCZI Attila, Bp., 2007, 82–128.
Simon, 2007, 82.
BÁSZEL Aurél, Theokritosz idylljei és a görög római idyll, Bp., 1880, 55.
A három stílusnemet (egyszerű, közepes, fennkölt) jól példázza az ún. vergiliusi kerék. Simon,
2007, 88.

66

tiszatáj

erkölcsink mellett, parasztoknak és durváknak látszanak: az ilyeneket kikerülni igyekeztem.” – írja Idylliumainak előszavában.12 Gessner a parlagiasságot elhagyó vergiliusi
erkölcsiség visszaállítására tesz kísérletet, amikor így folytatja: „De itt nem értem azokat,
amelyeket egy francia fordító Virgiliusban nem szenvedhetett; amelyeket én értek, azokat Virgilius, a követője Theocritusnak, már elhagyta.”13
Az érzékenység kapcsán kibontakozó új hangvétel és ennek lehetséges értelmezési
tartományai azonban nem aratnak osztatlan sikert a recepciótörténetben. Bászel Aurél,
habár elismeri Gessner és ezáltal Kazinczy úttörő munkásságát a bukolikus költészet terén, tagadja az antik és 19. századi pásztorköltészet kapcsolatát, nála a stilizáltság egyet
jelent a pásztori idill valódi értékeinek tagadásával: „Ilyenformán Theokritos pásztori
költeményeinek nincs is semmi közük a modern ún. pásztorköltészet gyenge, mesterkélt
s nem igaz termékeihez … a görögök …az életet nem is idealizálták, nem is tulajdonítottak neki ártatlanságot vagy szeplőtlen tisztaságot. Nem tűntették fel azt sentimentális és
beteges szinezetben, mint Gessner, Voss és követőik.”14
A gessneri mű, habár Magyarországon példátlan sikereket könyvelhetett el, ahogy
Debreczeni Attila Fürst Aladár nyomán kimutatta, az olvasói elégedettségen és néhány
költői indíttatáson túl nem vált a modern pásztorköltészet alapjait meghatározó, kötelező
érvényű alkotássá, leginkább imitálandó minta maradt.15 Ez a jelenség főképpen azzal magyarázható, hogy a sokak által „cukrosvíznek” tekintett költői próza nem engedte érvényesülni a magyar szépliteratúrában élő hagyományos értékeket, az évszázados pilléreket jelentő értékek feloldódása pedig megakadályozta a szépirodalmi integrálódást. 16 Horváth
Ádám, Báróczi és Virág elhatárolódtak a túlságosan cizellált gessneri világtól: Horváth
azért, mert ezt a fajta kifinomult költészetet összeegyeztethetetlennek tartotta saját költészetével, Báróczi és Virág pedig azért, mert erkölcsiségét túl távolinak és gyengének érezték a virtuseszményhez képest.17 Hogy a német szentimentalizmus egyik legmeghatározóbb alakját miért követték nagyon kevesen, Fürst két okkal magyarázza: egyrészt mert
költészetével Gessner kimerítette az idill lehetőségeit, őutána nehéz lett volna újat hozni
a bukolika terén, másrészt a műfajt annyira könnyűnek ítélték meg a költők, hogy művelését csak szórakozásnak vagy nyelvgyakorlásnak tekintették.18 A kellem jegyében született
idillek számos bukolikus mű létrejöttében játszottak inspiráló szerepet, de egy önálló,
gessneri költészetből kifejlődő költészettel, Csokonain kívül, nem találkozhatunk.
Döbrentei Gábor 1811-ben csalódottan számol be barátjának arról, hogy képtelen a magyar „Idyllistákról” írni, mivel csak parlagias, az igazi bukolikus költészettől távol álló írókat talál: „Az Idyllistákról kezdék valamit, ‘s a’ Magyarokról – is. Zrinyi idejéhez képest
érdemes, csak ollyan Holpricht [azaz: göröngyös, döcögős]19 ne volna, Faludi Kanász,
12
13

14
15
16
17
18
19

Geszner’ Idylliumi, Fordította Kazinczy Ferenc, In: Érzelmes históriák, Bp., 1982, 213.
Geszner’ Idylliumi, Fordította Kazinczy Ferenc, In: Érzelmes históriák, Bp., 1982, 213–214. Itt
feltehetőleg a Huber-féle fordításra gondol.
Bászel, 1880, 67, 76.
Debreczeni, 1999, 109–110.
VÉRTESY Jenő, Kölcsey Ferencz 1790–1838, Bp., 1906.
Debreczeni, 1999, 108–109.
FÜRST Aladár, Gessner Salamon hazánkban, ItK, 1900, 177–193, 322–335.
Beszúrás tőlem, Sz. Á.

2009. november

67

Szabónak lett volna ahhoz lelke, de a’ ludaskása, a’ sok igen köz kifejezés elcsúfítja, Csokonai gugás halálon síránkozó vén Pásztor Asszony. Illyes formák gömbölyögnek-ki ítéletemből. Hubai csupa követője Gesznernek. Sajnálom, hogy velek nem várt, mig Originál Wendungot nem adott volna darabjainak. Perecsényit az Istenért el nem kell hagyni.
Ő Juhász bundában pipál. [A margón Döbrentei jegyzete: Igy változnak itéleteim. Hasztalan, minden Irónak bakokat kell lőni. De jaj, ha mindég csak azt lő.]”20
A borús hangvételű levél túlzónak tűnhet, arra azonban rávilágít, hogy az idillikus
költészet megítélése már abban a korban is ellentmondás. Döbrentei ironikus hangvételét
hallva nem csoda, hogy Kazinczy ellenségei a nyelvújítási harcok idején a széphalmi mester újításainak parodisztikus kigúnyolását ilyen, érzelmekkel átitatott prózába csomagolták: „[…] Hol, mint a rokon kötél az égiekkel, az örök kikelet virány bársonyán, a komló
ernyőben s a hársallén, vagy a zamatos gerezdek Thyrsusai közt boldog csenddel nyugom a béke karjain; hol Glüczi! velem karöltve nézed az est pírholagos súgárát, mely égi
bíborral festengeti az aranyos felhőket. Hol, míg homlokom aranyüstök omladoz, […]
nem félek az idő mohától, sem a gótfalak kormaitól; hol, mint vízlakos örök gyönyörben
úszván: a tündér – és tünetvilában véget esmerő kor lesz a felem; […]”21
A gessneri kifinomultság a kazinczyánus ízlésvilágot felülíró romantikus költőnemzedék világában önmaga paródiájává válik. Míg Kármán József Fanni hagyományai című
művében a gessneri idézetek a szereplők valódi érzéseit hivatottak képviselni, addig Csató
Pál 1837-es Megházasodtam! című művében a feleség felolvasását hallgató férj, Gessner
egyik, Daphnis szájába adott cizellált monológjánál a kanapéra borulva egyszerűen elalszik. A regényben az intertextualizálás nem merül ki pusztán a szöveg átemelésében,
Csató a két szöveget tematikailag is egymásba ágyazza, a felolvasásra figyelő férj Daphnis
altató szavai hallatára bóbiskol el.22
Az idillt érő bírálatok és ironikus visszhangok ellenére a Gessner-fordítás érdemeit
ugyanakkor nem lehet elvitatni. A mű mérföldkőnek tekinthető abból a szempontból,
hogy bebizonyosodott, nem csak az antikból örökölt hexameteres versforma képes betölteni az idillhez rendelhető versforma szerepét, hanem a költői prózanyelv is tökéletes erre
a célra. A prózanyelv elsődlegessége mellett érvel Csokonai is, amikor Kazinczy fordításának költőiségét Gessnert meghaladó, példaértékű bravúrnak tartja: „A’ szép Lélek’ munkáját, ha a’ vers nem nagyon tsiklándoztatja a’ füleket, a gondatlanok megvetik; az edgyűgyűeknek pedig, tsak a fülöknek kénnye szerént zörögjön a Rigmus, a’ Helikon’ Remekének
itélik. – Lehet Poezsis – Vers nélkül, van is. A’ Gezner Idilliumi, azért, hogy Versbe
nintsenek, az emberi elmének legszebb szüleményi a Poézsisba: noha meg kell vallani,
hogy vagyon ő benne a’ szóknak és Szententziáknak néműnemű titkos ki mérséklése,
20

21

22

Döbrentei Gábor Kazinczy Ferencnek, Bonyha 1811, június 19., KazLev, VIII, 2020 lev. Kéziratból
javította és a margináliát feljegyezte Hász-Fehér Katalin.
[SZENTGYÖRGYI József, SOMOGYI Gedeon], Mondolat, In: Pennaháborúk, Nyelvi és irodalmi viták, 1781–1826, Bp., 1980, 459.
„Róza (könyvet és széket vesz elő s az asztalhoz űlve olvas): »Idyllek Gessnertől, fordította Kazinczy Ferenc« – Lengey (ásítva): Ah! – Róza (olvas): »Daphnis. – Egy csendes éjjel Daphnis kedvesének ablakához csúszott, mert a szerelem elűzi az álmot. […] Most Daphnis gyenge hangzatokon
így kezdé epedő dalát: Édes, legyen alvásod kedves – « – Lengey (ki már eddig is ásítozott, és
szunyókált, két karjára lehajtja fejét és elalszik)" – CSATÓ Pál, Megházasodtam, Idézi Debreczeni,
1999, 96.

68

tiszatáj

folyása, és hármoniája: a’ mely talám még a leg szebb verseknél is lágyabban igézi meg
a’ füleket, és a mellyet ama vékony ízlésű Magyar Fordító elért, ha meg nem haladott.”23
A poétikai megközelítések nemcsak az idill műfajairól és hangnemeiről nyilatkoznak
eltérően, hanem a bukolikus költészethez kapcsolódó Árkádia- és aranykor-képzetek viszonya sem tisztázott kellőképpen.
A mára általánosan elfogadott tézis, miszerint Árkádia a múzsák és a pásztorköltészet
hazája, egyes feltételezések szerint csak a reneszánsz humanistáinak köszönhető, akik
a műfaj metamorfózisaiból fakadó fejleményeket az antik bukolikára is visszavezették.24
Tény azonban, hogy az aranykor-mítosz legalább olyan mélyen gyökerezik a népek mitikus hagyományában, mint az özönvíz-mítosz. A feltehetőleg babilóniai forrásmunkákból
dolgozó, a mítoszt a görögök költészetben elsőként parafrazeáló Hésziodosz az aranykor
idejét az istenek egymást felváltó nemzedékének kezdetére datálja. A Kronosz uralkodásával kezdődő aranykort a világ fejlődésével járó romlás következtében egyre silányabb
anyagokkal fémjelzett, hanyatló időszakok (az ezüst, a réz és a vaskorszak) köve tik.25
A végső romlás korszakát az ún. Sybilla-jóslat szerint új aranykor fogja felváltani, melynek
központi alakját minden szerző más személyhez köti. Vergilius IX. eklogájában Julius Caesar tölti be ezt a szerepet, a IV. eklogájában említett, új aranykort elhozó gyermek személye körüli találgatások pedig elindítják az eklogák krisztianizált értelmezését.26
Az aranykor legfőbb ismérve, Kronosz uralkodásának édenkerti állapotát biztosító,
a föld természetes, művelés nélküli termékenysége az augustusi korra több kultúrafelfogással keveredve az erkölcsi romlatlanság metaforájává vált. 27 Földrajzi adottságaiból adódó
attribútumai, mint az örök tavasz, termékenység, bőség a morális tisztasággal párosulva
az eszményített boldogság hazájává emelte Árkádiát. A topográfiailag elhelyezhetetlen,
álomszerű árkádiai vidékek Vergiliusnál kapnak elsőként erős lokális színezetet. A Georgica II. énekében Árkádia referenciális, ugyanakkor konkrétan nem lokalizálható környezetben jelenik meg:
„Ám sem az erőkben gazdag méd föld, sem a pompás
Gangés és az aranyhomokos Hermus se ragyog túl
híreden, Itáliánk! Szebb vagy, mint India, Bactra,
szebb Pancháia dús, tömjén-termő fövenyénél. […]
Innen örök tavasz int, nyár zsendül a többi havakban,
kétszer vemhes a juh, kétszer virul ágon a termés.
Erre nem él ádáz tigris, vérszomjas oroszlán, […]”28

Kronosz földjének az itáliai tartományokkal történő azonosítása Vergiliusnál központi
motívummá válik. Eklogáiban és Georgicájában az észak-itáliai tájakat szólaltatja meg,
23

24
25

26
27
28

CSOKONAI Vitéz Mihály, A’ vers tsinálásról közönségesen, Csokonai Vitéz Mihály összes művei,
Tanulmányok, s. a. r. BORBÉLY Szilárd, DEBRECZENI Attila, OROSZ Beáta, Bp., 2002, 18.
Simon, 2007, 82.
Lásd bővebben: TRENCSÉNYI-WALDAPFEL Imre, Az aranykor-mítosz és a Boldogok szigetei, In:
HÉSZIODOSZ, Munkák és napok, Görög és latin írók – Scriptores graeci et latini, Bp., 1955.
VERGILIUS, Negyedik ekloga, 6–7., Vergilius összes művei, ford. LAKATOS István, Bp., 1973, 22, 41.
Simon, 2007, 99–100.
VERGILIUS, Georgica, II. könyv, 36–39., 49–51, Vergilius összes művei, ford, LAKATOS István,
Bp., 1973, 67.

2009. november

69

ahol a theokritoszi pajzán örömöket a földművesek és pásztorok nyugodt, sokszor gondterhes boldogsága váltotta fel.29 A vergiliusi bukolika jellegzetessége, hogy a költő Árkádia
eszményített világát kurrens politikai eseményekkel aktualizálta és alakjait személyes ismeretségei alapján mintázta.30 A mítoszt és valóságot tökéletesen összeegyeztető Vergilius
művészetét Bászel Aurél éppen ezen sajátosságai miatt ítéli el: „Vergilius pásztorai mind
álarczok; Vergilius „Bucolikái”-nak falusi viszonyai mind valódi, személyes viszonyoknak elburkolt rajzai; Vergilius pásztorai az akkori korból és ismerősei köréből vett élő
személyek.”31
Vergilius Árkádiája a bukolikus hagyományokat felelevenítő klasszicizmus idején a 19.
században újra reneszánszát éli és a szentimentális költészet jegyében új értelmezési tartományokkal bővül. Schiller az antik világ harmóniájától elszakadt modern kori költészet
lehetőségeit tárgyalva az idill hatáskörébe utalja az elveszett aranykor felidézését. A költészet alkotási folyamatainak révén képes beteljesíteni és ezzel „átmenteni” az aranykort
a modern kori ember számára. Az „eszmény” és „valóság”, az antikoknál még természetes
módon összefonódó, a modernitásban megbomlott egysége csak a műalkotásokban kerülhet újra összhangba. A harmóniát újra megteremteni képes költészet, amelyben egyszerre
van jelen az elveszett aranykor feletti fájdalom és az aranykor tökéletes összhangjának tünékeny pillanata, merőben átértelmezi a költészet addigi státuszát és önmagát új kezdetként értelmezi: „Tűzzön ki feladatául olyan idillt, amely a kultúra alanyaiban és a legerőteljesebb, legtüzesebb élet, a legtágabb körű gondolkodás, a legrafináltabb műviség,
a legnagyobb társadalmi kifinomultság közepette is megvalósítja ama pásztori ártatlanságot, egyszóval amely az embert, aki Árkádiába bizonyosan nem térhet vissza, elvezeti Elíziumba.” – mondja Schiller a költészet feladatáról.32
A schilleri zárómondat kapcsán megfogalmazható „kezdet” és „eredet” megváltozott
viszonyára, mint a romantika legmarkánsabb jellemzőjére hívja fel a figyelmet Eisemann
György is: „Az aranykorra, az ősállapotra hivatkozás [...] távolról sem merül ki valamilyen eredendőnek gondolt létállapot merő megismétlése iránti vágyakozásban, egy
régmúlt időszak lemásolásának kísérletében. A nyelv, a költészet mindent átható ereje
nem a történetiségében megragadott létezés eredetét akarta rekreálni, hanem annak új
kezdetét kívánta megteremteni. A romantika aranykor-vonzalmát – a poézis világalkotó képessége és a nyelve historizmusának tudata nyomán – legelsősorban egy megváltozott hagyományszemlélet jellemzi. Olyan múltfölfogás, az »autentikus« létforma
olyan elgondolása, mely önmagát új kezdetként szembesíti az átöröklött tradícióval,
mint rendelkezésre álló eredettel.”33
Az idill visszaadása ezért az antikoktól eltérő utakon mehet csak végbe. Schiller ellenzi
a naiv költők imitációját, szerinte a bukolikus idillnek új kitörési pontokat kell keresnie,
29
30
31
32

33

VERGILIUS Összes művei, ford. az utószót írta LAKATOS István, Bp., 1973. 427.
Uo., 424.
Bászel, 1880, 78.
Friedrich SCHILLER, A naiv és szentimentális költészetről In: Művészeti és történelemfilozófiai
írások, szerk. ford. PAPP Zoltán, MESTERHÁZI Miklós, Bp., 2005, 320. (Schiller, 2005)
EISEMANN György, Az „aranykor” beszéde – az „ezüstkor” írása – A klasszicitás figurája a modern irodalom önértésében és hagyományszemléletében, In: Aranykor – Árkádia, szerk. Kroó
Katalin, Ferenczi Attila, Bp., 2007, 284.

70

tiszatáj

hogy a modern kor számára követhető mintává váljon. A pásztoridillek „kultúra előtti”
világa egy idejétmúlt létállapot jelölője, amely az előttünk álló cél helyett csak a múltba
vezet és „a veszteség szomorú érzését közvetíti”.34
A gessneri idilleket Schiller kizárja a modern költészet köréből, mert azok nem az esztétikai alapokon nyugvó, a naiv és szentimentális költészet megkülönböztetéséből fakadó
poétikai szabályok alapján épülnek fel. Szerinte az ember és természet diszharmonikus
kapcsolatának áthidalására irányuló kísérlet egyfajta felemásságot szül Gessnernél, amely
sem a „naiv” sem pedig a „szentimentális” esztétikai kategóriáknak nem tesz eleget: „Egy
gessneri pásztor például nem tud természetként, az ábrázolás igazsága által elbűvölni
bennünket, mert ahhoz túlságosan eszményi lény; de ugyanígy nem tud eszményként,
a gondolat végtelensége által kielégíteni, mert ahhoz túlságosan szegényes teremtés […]
igyekszik a naivat a szentimentálissal egyesíteni […] minthogy azonban a költő, a kettő
egyesítésén fáradozván, egyiket sem érvényesíti maradéktalanul, így teremtménye sem
nem teljes természet, sem nem teljes eszmény, s épp ezért is nem is állhat meg egészen
a szigorú ízlés előtt […]. Különös, hogy ez a felemás jelleg kiterjed még a nevezett költő
nyelvezetére is, mely határtalanul ingadozik költészet és próza között, […].”35
Gessner Kazinczy által fordított idilljei 1788-ban önálló kötetben, majd 1815-ben Kazinczy összes műveinek II. és III. kötetében látnak napvilágot.36 Az első kiadás népszerűségét és dicsérő kritikáit a húsz év után újra kiadott, csiszolgatott idillek már nem tudták
túlszárnyalni. Kazinczynak az átdolgozások évei alatt saját önálló szépirodalmi művei is
megszületnek. Az 1810-es években fogott hozzá önéletrajzi ihletettségű, utazási élményeit
megörökítő művéhez, az Erdélyi Levelekhez is.
Az Erdélyi Leveleket nemcsak azért kezelhetjük az életmű kitüntetett darabjaként,
mert a kortársak szerint ez a széphalmi mester addig legjobban sikerült prózai alkotása,
hanem azért is, mert szinte itt nyílik Kazinczynak elsőként lehetősége arra, hogy nyelv- és
fordításelméleti nézetei kapcsán hangsúlyozott külföldi minták szerves bekapcsolását
a magyar irodalomba saját prózai művén keresztül érzékeltesse.
A továbbiakban azt fogjuk megvizsgálni, hogy Kazinczy a Gessnertől örökölt bukolikus
költői prózanyelvet hogyan tudja úgy újrapozicionálni az Erdélyi Levelekben és a hozzá
kapcsolódó szövegekben, hogy azok, megőrizve a finom egyensúlyt mítosz és valóság között, egyszerre tesznek eleget a schilleri kritériumoknak és az aranykor-narratívának.
Kitérő – a theokritoszi-vergiliusi hagyományok felélesztése
Visszatérés Árkádiába – Széphalom
A pásztorjátékokat felelevenítő ünnepségek vagy a főúri udvarokban játszott pásztordrámák mellett létezett a korban a pásztori létforma felidézésének egyfajta szofisztikáltabb
változata is, s ennek elsődleges célja egy olyan tudományos közeg megteremtése volt,
amely az ország felemelkedését szolgálta volna. Az olasz Árkádiai Akadémia mintájára
működő és egyes kutatások szerint szabadkőműves indíttatású ún. Árkádiaiak Társasá34
35
36

Schiller, 2005, 316.
Schiller, 2005, 318.
GESSNER’ Idylljei, 1788, és Kazinczy Ferencz munkáji. Szépliteratúra, Pesten, Trattnernél, nagy
8o 9 kötetben, rézmetszetekkel. (A II. és III. kötet tartalmazza az idilleket.)

2009. november

71

gának felállítását hazánkban elsőként Kazinczy szorgalmazta 1790-ben, bár a tudós elit
összefogását végül nem sikerült elérnie.37 Kazinczy a római, Goethét is soraiban köszöntő
társaság szabályai alapján készítette terveit, miután látta, hogy a magyar tudós társaság
felállítására irányuló tervek sorra elbuknak:
„Láttam tudniillik azon lépésekből mellyeket Pesten létemben hazánknak legböltsebb
fijai a’ mostani nádor ispán unszolására a’ Magyar Tudós Társaságnak alkotása eránt
tettek, hogy ez a’ köz ditsőségre ’s haszonra tzélzó munka felállani nem fog, ’s eggy uj
plánum ki-dolgozásához fogtam, melly köztünk a’ római Arcadiai Társaságnak példája
szerint, (mellynek diplomája ’s törvényei kezem közt vannak) eggy Magyar Arcadiát’
támasszon […], ’s el-tökéllem magamban, hogy mivel a’ pesti Királyi Magyar Tudós
Társaság vagy tellyességgel nem, vagy igen későn fog felállhatni, ennek az Arcadiainak
meg-nyitására Hertzegségedet kérjem.”38
A római szabályzatot, a Társaság diplomáját feltehetőleg valamelyik magyar tagtól
kapta.39 A levelezés és személyes érintkezések útján fenntartott hálózat Magyarország
négy kerületét és Erdélyt fogta volna össze, olyan vezetők irányítása alatt, mint Aranka
György, Teleki Ádám vagy Horváth Ádám. A tervek szerint a pásztori életet imitáló társaság évente hatszor gyűlt volna össze különböző főúri kertekben, ahol a „legelők” vagyis az
írók az antik irodalmi versenyeket felidézve előadták volna műveiket, a „védők”, azaz
a mecénások és a „gyönyörködők”, vagyis a publikum előtt. A tudós elitet makro- és mikroszinten összekovácsoló intézményben a társaság tagjai magyar hangzású neveket vettek
volna fel saját csoportjuk szerint, így lett volna Kazinczy „Bozsvai Aladár” és valamelyik
segítője pedig „Mátrai Kadika”.
A színházi programsorozatnak beillő találkozókon kívül kisebb, személyes megbeszéléseket is tarthattak volna a pásztorok, meghatározott szabályok alapján:
„1.) A’ fő vagy al pásztorok rendeléseinek el-olvasása, ’s az azokra vártt válaszoknak
feltétele. 2.) A’ három hónapi leveleknek el-hirdetése. 3.) Köz dolgokat illető tanátskozások. 4.) Litteratori tudósitásoknak egymással közlése. 5.) Két vagy több pásztorok közt
támadt litteratori pernek elintézése ’s öszve-békéltetések. 6.) Valamely esetnek fellyebb
jelentése. 7.) Panaszok, vádok, ajánlások.”40
A megbeszéléseket megörökítő jegyzőkönyvek az adott kerület alpásztorához, majd az
„Örökös fő-jegyzőhöz, Kazinczyhoz kerültek volna. Bár a terveket Batthyány válaszra sem
méltatta, a következő levélrészlet arról tanúskodik, hogy Kazinczy ebben az időben nemcsak új orgánumával, az Orpheussal szorgalmazza az irodalmi élet összefogását, hanem figyelme az irodalmi mechanizmusokat működtető társadalmi, gazdasági és szociális vetületekre is kiterjed: „Minden három hónap végzetével bé-küldök én Hertzegségednek
subscriptió végett eggy Circularet, az az látogatólevelet; ez az al pásztorokhoz fog

37

38
39
40

A Társaság alapszabályairól és működési elveiről két megválaszolatlan levél is tanúskodik.
KazLev, 23. köt. 5665. lev. Kazinczy Batthyány-Strattmann Alajosnak, Regmecz, 1791. január 7.
A korábbi tervezetről szóló levél nincs meg, de Kazinczy Kis Jánosnak írt levelében utal rá, hogy
1790-ben már elküldte az „Árkádiaiak Társasága” plánumát Batthyánynak. KazLev, 2. köt, 424,
Kazinczy Kis Jánosnak, Regmecz, 1793. július 27.
KazLev 23. köt. 5665. lev. Kazinczy Batthyány-Strattmann Alajosnak, Regmecz, 1791. január 7.
SZÖRÉNYI László, Latin nyelvű Árkádia a XVIII. századi Magyarországon, ItK, 1981/1, 184–191.
A 38. lábjegyzetben id. levél.

72

tiszatáj

menni, ő általok pedig a’ megyebeli pásztorokkal közöltetik. De ugyan ekkor inditatik-el
minden pásztorhoz postán vagy bizonyos alkalmatosságon a’ három hónapi periodicus
irásnak eggy szakasza is, a mellyben a’ társaság tagjainak bé küldött verseiken vagy
prosájokon kívül lessz. 1.) tudositás a’ felől mitsoda munkák jöttek ki leg közelébb;
2.) mik vannak sajtó alatt; 3.) mik munkában? 4.) a’ pásztorok közzül ki hólt meg, ki ment
más hivatalba, hova tette által lakását, 5.) recensiok.”
A Társaság szervezeti felépítésére és működési elveire kiterjedő tervek több szempontból tanulságosak. Egyrészt Kazinczy Bessenyeitől és Arankáéktól eltérően egy olyan
társaság vázát adja, amely a strukturált irodalomfelfogás szerint egységet teremtett volna
a szórványosan élő művelt csoportok között, másrészt a Társaság valóságos kapcsolatot
épített volna ki az olvasóközönség azon szegmenseivel is, melyek szokásairól az olvasástörténet ma igen keveset tud. Ugyanis az Árkádiaiak Társasága mindhárom rendjébe (Legelők, Védők, Gyönyörködők) tartozhattak volna olyan „asszonyságok is, a’ kik nyílvánosan jeleit adják hogy érzékenyek nyelvünk szépségei eránt.”41
A felvázolt terv annyiban megegyezik a korábbi tudós társaságok felállítását szorgalmazó plánumokkal, hogy az anyanyelv szerepe itt is kiemelkedő fontosságú, bár az árkádiai klasszicizmust Kazinczy tervein keresztül bemutató Tóth Sándor Attila szerint Kazinczy irodalomszervező politikája itt még nem fonódik össze az anyanyelv kérdésével.42 Ennek az állításnak azonban két tény is ellentmond. Kazinczy éppen a magyar nyelv iránti
elkötelezettsége miatt választotta Batthyányt az „Örökös fő-pásztorságra”: „Már akkor
vala szerentsém Hertzegségednek anyai nyelvünk eránt vonszó hajlandóságot esmerni,
’s el-tökéllem […] ennek az Arcadiának meg-nyitására Hertzegségedet kérjem.”43 A másik tény, amely a nyelv központi szerepére hívja fel a figyelmet meglepő módon Goethétől
származik, ugyanis a mintául szolgáló római társaságot Goethe mutatja be Utazás Itáliában című művében.44 Goethe a Társaság céljául az olasz költészet nemesítését és a nyelv
pallérozását nevezi meg, amelynek kereteit a bukolikus élet imitálása biztosította.
Kazinczy 1811-ben idézte fel újra árkádiai elképzeléseit. Ebben az évben születik meg
Floralbus Phocidensis római arcászhoz című episztolája, amelyet Tomeczi piarista papnak küldött, aki Floralbus Phocidensis-nek nevezte magát Kazinczyhoz írt leveleiben. 45
A felvett pásztornév talán arra utal, hogy a szerzetes a római Árkádiaiak Társaságának tagja
volt egykor. Az öreg szerzetest, aki Kazinczy tudósítása szerint csak unalomból verselgetett a sátoraljaújhelyi klastromban és aki az írói halhatatlanságtól igencsak messze állt,
ezzel az episztolával köszöntötte Kazinczy.

41
42
43
44
45

A 38. lábjegyzetben idézett levél.
Vö: TÓTH Sándor Attila, Rómából a Pannon Árkádiába, Bp., 2004, 26.
A 38. lábjegyzetben idézett levél.
GOETHE, Utazás Itáliában, ford, RÓNAY György, Bp., 1984, 375.
KAZINCZY Ferenc, Floralbus Phocidensis római arcászhoz, In: Kazinczy Ferenc összes költeményei, szerk. GERGYE László, Bp., 1998, 156–157. Tomeczi Kazinczyhoz írott levelei nincsenek meg.
Tomeczi Ferencről bővebben: SÁRKÖZY Péter, „Az olasz negédes kertjében” Az árkádikus költészet és a 18. századi magyar irodalom, Bp., 2008, 212.

2009. november

73

Az episztolában Kazinczy saját otthona jelenti Árkádiát. Széphalom mitizáló ábrázolása a pásztori költészet kötelező elemeit vonultatja fel.46
„[…]
Egy dombnak ormán, s a hatlábnyi ablak
Setét-utálót hágy sejtetni véle.
Egy kedves asszony, két szép kisdedével,
Kinél még Guidó sem bájosabbat,
Híven fogadja vendégét, ha szív
Vezérli a házhoz, és ha szívre vágy,
Nem a szokás’ babbonájira.
S ha kép, ha könyv, ha szép fekvés, kies tér,
Messzére elnyúló rét, s kalászos holdak,
És kétszer hat helység’ szemlélete,
S ezek között a Borsi’ s Újhelyé;
S száz ölre a háztól egy szent tölgyliget,
S felűl azon mustot-hozó tetők,
Ha malmainknak zörgéseik az éj’
Tündér csendében, s egy szelíd patak,
Megpattant láncza kékellő hegyeinknek,
Varázs erővel hatnak őreá is:
S ha mind ezeknél még inkább az a kedv,
Melly a gonosz sors’ üldözéseinek
Nem gyáva homlokot vet ellenébe,
Nem retteg semmit, és semmit nem óhajt,
Békében él magával s a világgal:
Mondd, jőjön s lássa ezt – Itt Arcádia!”

Széphalom itt a klasszicista narratívának megfelelően nem csak a boldogság par
excellence-a, hanem a babonasággal leszámoló felvilágosodás hazája is. A verselői helyzetben megszólaló szubjektum konkrétan nem jelenik meg a műben, de a vendég perspektívájából kibontakozó árkádiai kép miatt a költői „én” vendéglátóként konstruálódik
meg az olvasó előtt. A szerzői szereplehetőség és Széphalom poétikai reprezentációja a lokalitás szintjén is megragadható szövegstruktúrát feltételez, mivel tudjuk, hogy Kazinczy
Széphalmot valóban hasonlatossá akarta tenni Árkádiához. Még fogsága idején is rendelkezett kertjéről. Kiszabadulása után több tervet is készített a majorság kialakítására,
valamint egy angolpark létrehozására, azonban anyagi lehetőségei sohasem engedték

46

A klasszikus antikvitásra visszavezethető, Vergilius legkiemelkedőbb munkáit, a Bukolikákat,
a Georgicát, az Aeneist és az azokhoz kapcsolható attribútumokat modelláló ún. „vergiliusi kerék”
nyomán a három stílusnemhez bizonyos tipizált stílusok, eszközök, szimbolikus terek kezdtek el
kötődni. Mindegyik stílusnemhez hat attribútum, egy foglalkozás, egy hős, egy állat, egy eszköz,
egy hely és egy növény társult. A fenséges (gravis) stílust képviselő eposzhoz így például a katonaság, Hector, a paripa, a kard, a város vagy katonai tábor és a babér kapcsolódott. Vergilius
standarizált kellékei és helyszínei mindegyik stílusminőségben és műfajban továbböröklődtek és
kötelező elemekké váltak. (Frederick M. RENER, Interpretatio – Language and Translation from
Cicero to Tytler, Amsterdam, Rodopi, 1989, 168–169.) A pásztori élet jellemző helyszíne ezáltal
a kies tér lett, amely csendes, nyugodt környezetével az idilli állapotok képzetét teremti meg és
enyhet adó, gyümölcsöt nem termő fáival a pihenést és az alkotást szolgálja. (Simon, 2007, 84.)

74

tiszatáj

meg, hogy eredeti elképzelései alapján építse ki kertjét.47 Ezt a fajta „valóságot” erdélyi látogatása során fogja megtapasztalni.
Visszatérés Árkádiába – Erdély
„[…] a harmónia […] egyrészt valamely elmúlt kor által megvalósított, s ezért nosztalgikusan vágyott valami, másrészt pedig mint valamilyen utópikus formában újraélhető,
megvalósítható idilli állapot: Árkádia valamely letűnt aranykort jelképez, melynek megteremthetősége az egyes szerzők álláspontjától és a Goethe-kor kulturális-ideológiai pozícióitól függően többféle fénytörésben jelenítődik meg.” – mondja Orosz Magdolna, jelezve Árkádia sokrétű jelenlétét a művészetben.48
Az ember és természet közötti harmónia visszaállítása érdekében a klasszicizmus természetszemléletéből adódóan általánossá vált az a művészeti törekvés, hogy az aranykort
idéző tájak ne csak az irodalomban, zenében vagy festészetben bejárható textusok, hanem
valóságos, fizikai valójukban is „olvasható” terek legyenek. Az ideális természetet megjelenítő főúri kertek és angolparkok egyszerre idézték fel imaginatív térként Árkádia sokszor
keresztény szimbolikával beoltott mitologikus fikcióját és egyszerre nyújtották referenciális térként az elveszett harmónia örömét.
A 18. században feltörekvő, majd a század végére elsődlegesnek tekintett kertművészet
vezető szerepének előkészítése több művészeti ághoz kötődik.
A 17. században leáldozó barokk ízlésvilágot tükröző természetszemlélet és mesterkélt
kertművészet az építészettel karöltve a király abszolutista politikáját és isteni származásának legitimációját szolgálta. Míg a Versailles-ban található uralkodói birtokon a király isteni származását bizonyító centrumként XIV. Lajos hálószobája állt a palota, a park és
a város geometriai középpontjában, a birtok teljes kiépítésének befejezésekor már bíráló
kritikák érték a monumentális, bejárhatatlan és élvezhetetlen komplexumot. A Napkirály
monarchiáját és hierarchikus világrendjét szimbolizáló kert a 18. század elején mindinkább a politikai elnyomás és a zsarnoki hatalom jelképévé vált az európai nemzetek
szemében.49 Az 1649-es angol polgári forradalom kitörésével a művészet összes szférájában elkezdődött az udvari ízléssel való végső szakítás. A kertépítészetre az ancien régimemel leszámoló ízlés irodalmi vetületei is ösztönzőleg hatottak. Milton 1667-ben megjelent
Elveszett paradicsomában vetette fel az architektonikus befolyásoktól mentes „szabad”
kert gondolatát. Az építészeti hatásoktól megszabadított, természetes állapotokat tükröző
kert gondolatának teoretikus folytatói az ún. „árkádikus festészet” természetábrázolásait
tartották a kertben megjelenítendő természetrészletek archetipikus mintáinak. William
Mason angol poéta, rendező és kertteoretikus a The English Garden című tankölteményében Claude Lorrain, az árkádikus festészet meghatározó alakjának tájképeihez utasítja
a kerttervezőket:

47
48

49

Saját kertjének felméréséről: KazLev II. köt, 81, Kazinczy Józsefnek, 1795, augusztus 17.
OROSZ Magdolna, „Árkádiában éltem én is”, avagy aranykor a virágcserépben, In: Aranykor –
Árkádia, szerk, Kroó Katalin, Ferenczi Attila, Bp., 2007. 172.
Adrian von BUTTLAR, Az angolkert – A klasszicizmus és a romantika kertművészete, ford. GALAVICS Géza, 1999, 15.

2009. november

75
„E fénylő képeken tanulta Claude
Nyugat szinébe vonni vásznait:
Emlékeid lapjára róva kapd el,
S hozd Angliába; itt honosra formáld
Az ötletet; s ha a Természet ád
Hozzá, mi kell: van szikla, árny s patak,
Építs új Tivolit…”50

Claude Lorrain festészete, az álomszerű tájakba illesztett idilli-pásztori jeleneteivel
nemcsak a szentimentalizmus természeteszményére volt hatással, hanem a kor építészetére is visszahatott. Több olyan angolparkot létesítettek a 18–19. században, amelyekben
a Lorrain festményein látható épületeket másolták le, a fákat, növényeket pedig a festményen való elrendezés szerint ültették. Az Aeneas Déloszon című, aranykort vizionáló festményen látható pantheont például Stourhead kertjében húzták fel. 51 Stourhead tervezőjéről, William Kentről, a festői kertalakítás atyjáról Horace Walpole, az angol miniszterelnök fia úgy emlékezett, hogy a megdolgozatlan földterületeket vásznakként kezelte,
amelyekre festményt kellett festenie.52
A szemléltető példaként emlegetett festészet hatására a kertépítészet egyre inkább
a festészeti minták felé fordult, mígnem a két művészeti ágat egyenlőként kezdték el kezelni.53 A tájkertek háromdimenziós, bejárható képként funkcionáltak, a homogén teret
úgy alakították ki, hogy önálló szcenikai egységekként jelenjen meg a szemlélő előtt. Az
elméleti fejtegetéseket 1720-ban gyakorlatban is megvalósító Pope elképzelése szerint
a helyesen kialakított angolkertnek három fő ismérve a következő: a tájban kontrasztos,
festői fény-és árnyékfoltoknak kell feltűnniük, a területnek geometriailag szabálytalannak
kell lennie és éles választóvonalakkal, kerítések nélkül, észrevétlenül kell beleolvadnia
a tájba.54 A 18. század végére a kertművészet minden tekintetben a festészeti elvek maradéktalan megvalósítására törekedett. William Mason említett művében például már azt
javasolta, hogy a festői kertkompozíciók érdekében szegény családok felöltöztetett gyermekei élő staffázsfiguraként szaladgáljanak a kertben. 55 Az érzelmekre ható, látképeivel
bizonyos hangulatokat kiváltó kerteknek számos válfaja létezett a korban, amelyeket az
elméleti munkák más-más kritériumok alapján rangsoroltak. A Kína iránti rajongás nyomán a franciáknál kialakult például az ún. angol-kínai kert, amelyben kínai ornamentikával díszített pagodákat, pavilonokat helyeztek el és a sziklakerteket, kicsiny szigeteket,
cserjeültetvényeket kínai ívelt hátú hidakkal kötötték össze.56
A szentimentálisnak vagy festőinek nevezett tájkertek németországi változatát legfőképpen szellemtörténeti és irodalmi hatások alakították. A németek természetfelfogása
differenciált módon fonódott össze vallásélményükkel. A lét mulandóságára emlékeztető

50
51
52
53

54
55
56

Buttlar, 1999, 53.
A kép: Buttlar, 133, 9-es kép.
Buttlar, 1999. 39.
GOMBRICH – Claude Lorrain hatása az angol kertépítészetre, Lásd: E. H. GOMBRICH, A művészet
története, ford. BEKE Margit és FALVAY Mihály, 1978, 371.
ORMOS István, A kerttervezés története és gyakorlata, Bp., 1967, 78.
Idézi Buttlar, 1999, 82.
Buttlar 1999, 93.

76

tiszatáj

remetelakok és mesterséges barlangok a vallásos elmélyülés, magány színtereiként funkcionáltak. A tehetősebbek szegény embereket fogadtak saját remetelakjukba, hogy a kert
látogatóit szerzetesi ruhába öltözve fogadják.57 A vanitas-gondolatkör propagálta puritán,
egyszerű élet dicsőségére nemcsak a vallásos, szerzetesi helyszínek emlékeztették a sétálókat, hanem az antikok bölcsességét hirdető színhelyek is. A tájkertek egyik legkedveltebb kelléke volt Diogenész hordója, amely a világi hiúságok, fényűző életforma megvetésének jelképéve vált. A legenda szerint az athéni filozófusnak egy hordó adott otthont, Diogenész ezzel fejezte ki megvetését a vagyoni különbségeken alapuló társadalmi hierarchiával szemben.
A filozófiai bölcselkedés megteremtését a szobrok, építmények nem pusztán önmagukban szolgálták. Hogy az allegóriák utalásait egyértelművé tegyék, sokszor magyarázó
feliratokat, táblákat függesztettek a szimbólumok mellé.
A másik nagy szellemi irányzat, amely közvetlenül elindította a kertművészet 18. századi fejlődését, a Rousseau „Vissza a természethez!” programja körül kialakuló diskurzus
volt. Rousseau, mivel nem az ősállapotokhoz való visszatérést, hanem a civilizáció béklyóitól szabadulni kívánó természetes állapot visszaállítását hirdette, megfelelő ideológiai
alapot biztosított a kertművészetnek is. Gondolatait talán éppen az a kert fejezi ki legszemléletesebben, ahol a filozófus élete utolsó heteit töltötte. A felvilágosodás emblematikus helyszínét, Ermenonville-t Rousseau mecénása és barátja, Girardin márki hozta létre
az 1760-as években. Girardin, aki angliai tanulmányútja és skót kertészek felfogadása
után saját tervei alapján kezdte el kialakítani a kertet, a táj eredeti képének megőrzését és
lehetőségeinek kiaknázását tűzte ki célul. A festészeti látásmód alapján kialakított kert
két, hangulati elemekkel operáló nagyobb tájegyüttesből állt össze: a kastélytól dél felé
Claude Lorrain stílusában árkádiai táj volt látható, felduzzasztott folyókkal, vízeséssel,
a filozófia tiszteletére emelt „Filozófiai templomával” és a csermelyeket, patakokat gondozó
„Nimfák barlangjával”, északra pedig a németalföldi festészet képeiről mintázott sík vidék
terült el. A két részt egymástól az „Árkádiai mezők”, valamint „Philemon és Baucis kunyhója” választották el, amely mögött Rousseau kerti lakja húzódott meg. 58
Ezért is nem lehet véletlen, hogy a felvilágosodás egyik méltatlanul elfeledett, kiváló
alkotása, Rombauer János az „Ifjú portréja” című 1804-es festménye egy angolpark tópartján ülő, Rousseau aranybetűkkel díszített könyvét tartó ifjút ábrázol. 59 Bár az alkotás
helyszíne ismeretlen, a festmény hátterében látható pavilon miatt többen a Kazinczy által
többször meglátogatott hótkoci kert egyik részletét vélik felfedezni a festményen.
Az árkádikus boldogságot nemcsak a festészeti elvek szerint elrendezett kertek valósították meg, hanem ez a fajta festészet a kor természeteszményét minden szinten áthatotta, így a belső terek díszítésében is fontos szerephez jutott.
Kazinczy első erdélyi utazása alatt, 1804-ben Wesselényi Miklós zsibói kastélyában
találkozott Erdély egyik legelismertebb festőjével, id. Neuhauser Ferenccel, aki akkor készítette Claude Lorrain heroikus tájképstílusában a nagyterem padlótól mennyezetig érő
freskóit. A témákat minden bizonnyal a vadászatain vakmerő bátorságot tanúsító Wesse57

58
59

Már 1780-ban újsághirdetésben keresnek remeteséget vállaló embereket, akik koszt és kvártély
fejében nem vágathatták le hajukat és körmüket. Buttlar, 1999, 77.
A részletes leírást lásd: Buttlar, 1999, 100–101.
A festményről bővebben: SZABÓ Júlia, A mitikus és történelmi táj, Bp., 2000, 137–138.

2009. november

77

lényi választotta, hiszen mindegyik vadászjelenetet ábrázol. Az elsőn tájképi előtérrel magát a kastélyt láthatjuk, a másodikon a vadkanvadászatban résztvevő kis Wesselényit,
a harmadikon a Cibles szikláin történő medvevadászatot, a negyediken egy szamosparti
nyúlvadászatot és az ötödiken tábortüzet.60
A festészeti kompozíciók szerint elrendezett kertek egyik legjellegzetesebb eleme, a látképek egyneműsítését szolgáló, kétdimenziós díszletként funkcionáló épület, amely olyan
érzetet kelt, mintha valóban egy festményt néznénk. Az áloromzatból és megtévesztő
architektonikus elemekből álló épületek iránti rajongás a 19. század folyamán egybeolvadt
a romantika romkultuszával és sajátságos, elmúlt korokat idéző „antiépítészetével”.
Ezeknek a befolyásoló tényezőknek köszönhetően a 18. századra a kertművészet olyan
összművészeti alkotássá vált, amely elnyerte a vezető szerepet a többi művészeti ág felett.
„A kertművészet úgy magasabbrendű a tájképfestészetnél, mint a valóság az utánzásnál” – jelenti ki Thomas Whately az Observation on Modern Gardening című, a 18. század egyik legnépszerűbb kertművészeti munkájában, utalva a kertművészet referenciális
jellegére. Azaz, míg a festészet csak látszat, addig a kertművészet a valóságban megképződő, térben elhelyezkedő művészet.61 Olyan médium, amely a közvetítésen túl lehetőséget ad nemcsak a művészet szemlélésére, hanem annak egy háromdimenziós közegben
a szó legszorosabb értelmében az „átélésére” is. Miközben a teoretikusok a kertművészetet
a többi művészeti ág fölé helyezik, addig velük egyidőben Schiller már a kertművészet hanyatlásáról beszél 1795-ben. A festészeti elvek követésével szerinte a kertművészet elvesztette autonómiáját, amely a szükségszerű hanyatláshoz vezet: „[…] az újfajta kertstílus csődbe ment, mert kilépett saját keretei közül, s átvezette a kertművészetet a festészetbe. Elfelejtette, hogy a méretarányok változtatása, ami javára válhat a festészetnek,
nem alkalmazható megfelelően egy olyan művészetben, amely önmagával képviseli
a természetet.”62
„Eggy meg győzhetetlen passzióm – az Anglus ízlésű kertek’ látása”63
Köztudomású, hogy Kazinczy nagy rajongója volt a kertművészetnek. Számos korabeli
kertleírás származik útleírásaiból, leveleiből és neki köszönhetjük az első szakszerű kertleírást, a hotkóczi angolkert jellemzését is.64 A magyarországi angolkertek teljes körű fel-

60

61

62
63
64

BÍRÓ József, A zsibói kastély, In: Emlékkönyv Gerevich Tibor születésének hatvanadik évfordulójára, Bp., 1942. 184. A festmények megítélése egyoldalúnak tetszhet, ha csak Bíró Józsefre hivatkozunk, de sajnos rajta kívül nincsen több adat ezekről a festményekről és Neuhauser művészetének behatóbb vizsgálata sem született még meg. A kastélyról és annak kertjéről további
adalékok: BÍRÓ József, Erdélyi kastélyok, [én.], 95, 110–112. A nemesi kastélyok dekoratív festészetének ikonográfiai programjáról általában: BERECZ Ágnes, LÁNGI József, Aranyidők a péceli
Ráday-kastélyban, Bp., 2003.
John Dixon HUNT, Peter WILLIS, The Genius of the Place, The English Landscape Garden 1620–
1820, London, Elek, 2000.
Idézi Buttlar, 1999, 19.
KazLev, III. köt. 598. lev, Kazinczy Kozma Gergelynek, Tata, 1803. május 25.
KAZINCZY Ferenc, Hotkócz – Ánglus kertek, Hazai Tudósítások, 1806, 47. sz.

78

tiszatáj

dolgozása még nem történt meg, a meglévő kutatások forrásanyagát is számos esetben
a Kazinczy-hagyaték képezi.65
A magyarországi angolkertek irodalmi szemszögből történő vizsgálata olyan intermediális összjátékra hívja fel a figyelmünket, amely átrendezheti az írás és képiség problematikájából fakadó mediális hierarchiát. Ezek a terek ugyanis nemcsak elrendezésükkel,
látképeikkel idéztek fel irodalmi toposzokat, hanem a bennük felállított architektonikus
elemek is ezt szolgálták. Kazinczy ösztönzése nyomán több magyarországi angolkertben
állítottak fel irodalmi utalásokat felvonultató emlékköveket, építményeket. Az Idylliumok
fordítása kapcsán Csehy József a múzsák tiszteletére elhelyezett oltár mellé Gessnernek is
emlékkövet állítatott: „A vigyáztalan sétálónak nem áll úttyában; de a szemes fürkésző
reá akadván örűl, visszagondol érzékeny[en] az arany időkornak édes költőjére, ’s a dicső emlék’ alkotójára […]. Az ón tábla en bas relief múlatozó kisded faunokat és gyermekeket mutat, kik pásztori muzsika szerszámokkal játszanak […]. Mellette két kerti szék
készítetett, mellyek az olvasásra való alkalmatossággal kínálnak a berek’ nyugodalmában.” – írja Csehy Kazinczynak.66
Szintén Kazinczyval összefüggő, az emlékezés szerepét betöltő színhely volt Cserey
Farkas krasznai parkja is, amelyben a Wesselényi Miklós tiszteletére felállított emlékkőn
Kazinczy Báró Wesselényi Miklós című epigrammájának verssorai álltak.
Ezek a terek azon túl, hogy irodalmi alkotásokra utaltak, sokszor maguk is ösztönzőleg
hatottak a literatúrára és a lokalitás szintjén megragadható szövegszerveződést implikáltak. A dolgozat mottójául választott idézet a Bethlen János árokalyi kertjének kiépítését
megéneklő vers egyik részlete. Az egyik legjobb állapotban megmaradt erdélyi történeti
kert építését megverselő Iklandi György végigköveti a bukolikus környezetkultúra megteremtésének főbb mozzanatait, művében a parképítés mindennapjairól, illetve a kertépítészet ideológiai tényezőiről beszél.
Az alábbi levélrészlet pedig szép példája annak, hogy még a magyar bukolikus költészet darabjai közt egyetlen érdemleges művet sem találó Döbrentei Gábort is inspirálta az
idillikus környezet. „Holnap küldöm el neki az általnézésre, mellyet egy levele által magához kért, a’ Bonyhai Remetelakást, egy erköltsi Elbeszéllést. Vagyon Bethlenné tsínos
kertetskéjében egy Remetelakás. Hét heti ott mulatásunk napjainak minden szebb estéjét’ ebben a’ kertben töltöttem. Másfél árkusból álló munkátskámat a’ kert tója ladikjában írtam, hova az ősz miatt ritkuló fák engedték láthatni a’ Remeteházat.”67
Az erdélyi tájakon – mítosz és valóság határán
1816-os erdélyi útján Kazinczy több angolkertet is meglátogatott. Cserey Farkas krasznai,
Bethlenék gáldtői kertjén kívül megnézte a Gyulay család marosnémeti, dédácsi és Wesselényiék zsibói birtokát.
Az Erdélyi Levelekben megörökített kertlátogatások hangulata sajátos módon fonódik
össze Árkádia kétarcúságával. Az elvesztett harmónia felett érzett rezignáltság és a harmónia pillanatának jelenvalósága a biográfiai kontextusra sajátos hatással lesz.
65

66
67

A legteljesebb áttekintés: GALAVICS Géza, Magyarországi angolkertek, Bp., 1999. és ZÁDOR
Anna, Az angolkert Magyarországon, In: Az építészet és múltja, Bp., 1988, 145–254.
KazLev, 4. köt. 1062. lev., Csehy József Kazinczynak, Körmend, 1807. január 19.
KazLev, 1244. lev., Döbrentei Gábor Kazinczynak, Oláhandrásfalva, 1808. február 25.

2009. november

79

Az Erdélyi Levelekben olvasható, guzmicsi értelemben vett idilli leírások kivétel nélkül
a meglátogatott angolparkokhoz kapcsolódnak. Kazinczy Haller János Fejéregyházi kertjében sétálva az idill karakterisztikus tulajdonságaival jellemzi a látottakat:
„Balra indúlánk, ’s agg tölgyek alatt kerűlénk a’ Gloriette felé, gazdag virágszakok között.
A’ gyeptáblákban még virítának a’ rózsák; a’ mákok piroslottak; a’ Hellanthusz’ óriási növésben
mutogatta sárga virágait, a’ Delphínium’ nemei messzére kékellettek. Túl ezeken ’s az eleven
obeliszkeken nyirbált fenyőspallér voná-el magos falát, ’s holt szökőkúthoz vitt volna-el, ha a’ tó
felé nem vevénk vala inkább útunkat, hol a’ bujaágú gyászfűz a’ széket, alatta egészen elfedé.
Víg erőben nőtt és állott minden a’ mit láték, ’s a’ tisztán-tartott út, a’ tisztán-tartott gyepszakok, a’ szép tó, hosszú deszkarostélyaival, a’ virágtáblák, ’s semmi nem inkább mint a’ királyi
tölgyek, gyönyörrel tölték-el szememet, lelkemet. Valóságos tündérlak!”

Az idillikus költői prózanyelvet tehát Kazinczy a bukolikus környezettől megfosztva, az
idill karakterisztikus jegyeit megtartva pozícionálja újra az Erdélyi Levelekben. A tájábrázolás által megteremtett árkádikus világ eleget tesz a kortárs idilli ábrázolás kritériumainak és aranykort idéző képeivel a „naiv” és „szentimentális” között helyezkedik el. Szemere Pál a már készülő mű korai változatait olvasva jelenti ki a Gessnert schilleri értelemben meghaladó mű elsőbbségét:
„A’ levelek első dolgozását egészen keresztül olvasám; a’ másod dolgozásba hellyel hellyel
pillanték-be. Sok helyeken jobb az utolsó, némelly passzázsokban az első interessántabb. Bár
mind a’ két dolgozást megtartaná Uram Bátyám, hogy ítéletemet ’s ítéleteinket egykor igazoltathatnánk! … melly scénák, melly romantisch scénák, minden affectált romantismus nélkűl!
’s a’ tónban, mint van ott a’ sentimental és naiv öszveolvasztva! ’S azok a’ charakterfestések!
’s a’ történeti beszéllés stylje! Minden, minden a’ leggeniálisabb. Én ugyan el vagyok varázsolva
a’ gyönyörű ’s hatalmas levelektől.”68

Az erősen eszményített környezetet, a bukolikák Itáliát felidéző vidékeihez hasonlóan,
Kazinczy is a nemzetkarakterológia részeként kezeli azáltal, hogy jellemzéseit a magyar
kollektív tudatban erősen gyökerező „gazdag föld” toposzának kontextusába ágyazza.
Amikor Kazinczy Báró Jósika Antalnál ebédel, a branyicskai főispán felvonultatja előtte az
aratást végző oláh idénymunkásokat, akik a kertben bemutatják nemzeti táncukat.
„A’ Fő-Ispán előparancsolá aratóji közzül a’ legszebb oláh legényeket ’s leányokat, ’s ezek ropták tánczaikat a’ kertben, terrae graves.”

A tánc részletes leírása előtt Kazinczy a „terra graves” vagyis a „gazdag föld” képzetét
társítja Erdélyhez. A reneszánsz kori leírások toposza Magyarország paradicsomi termékenységéről, kifogyhatatlan vidékeiről tanúskodik. „E leírások szerint az ország valódi
Tündérvölgy, ahol csak varázsolni kell, hogy minden munka nélkül hússzoros termést
takaríthassunk be, és ahol a legjobb lovak és a hízott marhák szabadon szaladgálnak:
csak meg kell fogni őket, hogy a mieink legyenek.” – idézi Gángó Gábor Eötvös József
aranykorra vonatkozó szavait.69
A Haller család ugrai birtokát Haller László, "a Telemach fordítójának" fia a kortárs
európai ízlésnek megfelelően rendezte be:
68
69

KazLev, XV. köt, 3427. lev. Szemere Pál Kazinczynak, Lasztóc, 1817. május 6.
GÁNGÓ Gábor, Receptivitás és kreativitás változatai a magyar művelődéstörténetben, http://zeus.‌‌
phil-inst.hu/recepcio/htm/1/104_belso.htm

80

tiszatáj

„[…] karjába öltém karomat,’s a’ kert felé indúlék vele. A’ Barát a’ Diogenesz’ hordaját tekintetémeg velem; kőből épűlve,’ s olly tágason, hogy abban egy kártyázó csoport könyen elférhet, ’s a’
tengeri-nyúlak’ Liliputi falucskáját, és a’ mi egyéb játékai e’ kertnek is vagynak; ’s az istálót, hol
egy igen nagy és igen nem szép fakó vonta leginkább magára szemeinket, melly a’ jó vagy gonosz lelkek tudják melly okra, a’ legbohóbb antiphrasisszal, Napoleónnak neveztetett.”

Ugráról Kazinczy Wesselényiékhez Zsibóra, majd ifjú kori szerelméhez, Gróf Gyulay
Ferencnéhez Dédácsra utazik.
A dédácsi és zsibói kerteket leíró részletek innentől kezdve egy másik kortárs, Ungvárnémeti Tóth László idill-fogalmát követik, aki így fogalmaz: „az Idüllnek azon a helyen
kell állnia, mellyben a’ tájékfestés az Elégiának lassú hangjával olvad-össze. Egy szép
vidékrajzolat, melly a’ természetet önnön tisztájában látatja, ’s a’ hol a’ mesterkétlen
őszinteség, nemes szabadság az aranykorba ifjítanak-vissza, nem csak phantáziánkkal
játszik, hanem szivünket is meghatja; múlat, és jobbít. Az Elégiának lassú, ’s tréfátlan
hangja pedig az ártatlan érzeménynek. Az Idüllben mind a’ kettőnek meg kell lennie,
melly határozat szerint hasonló bájokat a’ bennlakó fülmile édes éneke lelkesíti.”70
Az elégia felé elmozduló próza továbbra is a lokális struktúrák mentén szerveződik, az
írói szubjektum azonban már fajsúlyosabban jelenik meg az előbbieknél. A szerzői „én”
színre viszi önmagát és így a szöveg biografikus kontextusa az aranykor-narratíva részévé
válik.
A zsibói látogatás szinte a hazatérés örömével tölti el Kazinczyt, hiszen 1804-ben járt
először Wesselényiéknél. Tizenegy év távlatából nosztalgiával gondol vissza az ekkor már
nem élő idősebb Wesselényi Miklósra. A visszaemlékezés során a kiindulópontot képező
téli, imaginatív kertből, ciklikus kört leírva, a már referenciálisan is megjelenő fiatal Wesselényi zsibói kertjébe térünk vissza:
„11 esztendeje annak, hogy én Zsibót láttam s olyankor láttam azt, midőn éppen befagyott, úgy,
hogy a lépéseink alatt leszakadozó sár miatt az öreg Wesselényivel nyeregben kelle megjárnom
a kerteket. De az én lelkem oly sokat lebege e nekem kedves helyeken, hogy ámbár itt azóta sok
új épület költ, ámbár azóta a bokrok ligetekké vonakodtak fel s az obeliszk, mely akkor magosan nyula ki a tömött apró surjánból, most csaknem láthatatlanná változott el; előttem oly ismeretes vala minden, mintha itt kevés hónapok előtt voltam volna. De a szobák! Elfogódott
a szívem. Siető lépésekkel menék keresztül azon kabineten, mely azt a nagy lelkű s nemes lelkű
férfit reggeli 2 óráig velem beszélgetve látá a kandalló előtt, míg az a deli ifjú, ki most úgy
fogada itt, mint anyja kegyességéből, gazdája a háznak, akkor még csak 9 esztendős gyermek
nyájaskodva fetrenge atyjának lábai közt s a gyertya lecsorgó viaszából paripákat tapasztgata
s gyermeki mulatsága közben is beszédemre felfülelt s olykor belé szólalt. […] Megszorítám
a hely új ura kezét s kimenék azon kis kertecskébe, mely a bibliotéka pavillonjára vezet, hogy
szabadabban lélegzelhessek.”

Kazinczy látogatásának hírére a birtokra érkezik Kornis Mihály és Buczy Emil is, és az
utolsó napokat együtt töltik Zsibón. Megszemlélik a híres zsibói ménest, amelyből Kazinczy egy kancát is kap ajándékba, a parkban a fiatal Wesselényi Horatiustól és Kleisttól olvassa fel kedvenc darabjait barátainak, esténként az irodalmi életről beszélgetnek, vitáznak. Az együtt töltött idő alatt többször felidézik az idősebb Wesselényi Miklós alakját is.
Buczy sajnálattal veszi tudomásul, hogy az elhunyt báró pantheonizációja még nem tör-

70

UNGVÁRNÉMETI TÓTH László, Ungvárnémeti görög versei, Pest, 1818. Idézi Debreceni, 1999, 117.

2009. november

81

tént meg. A három erdélyi barát együttes erővel kéri Kazinczyt, hogy írja meg Wesselényi
életét. Közösségük egyetlen autentikus hangjaként tekintenek a széphalmi mesterre, aki
az egykori személyes ismeretség révén hitelesen tudja visszaadni Wesselényi képmását és
képes elindítani a pantheonizációs folyamatokat:
„A’ kertben űlénk a’ gyönyörű Csorgó mellett, ’s az öreg Wesselényi felől folya a’ szó. Én
beszéllék holmit nekik, a’ mit magától hallottam a’ Megholttól, ’s ott is <hallottam> másoktól,
a’ hol ő nem örömest lakattatott. De hogy van az, kiáltá Buczy, hogy az illy nagyságú ember’
életét valaki meg nem írja? Az illyenek csak egy Plutarch kellne, ’s olly örömmel olvasnánk Biographiáját mint az ő Nagyjaiét. – ha tudnillik olly szabadon lehetne írnunk, mint Plutarch írhata; felelék én…
[’S mit nyernénk vele, ha az affélét valaki papirosra tenné is? mondám neki. Gondolod e,
hogy az affélét, <még> bár barátink’ kezeikbe, bátran tehetnénk-le? Az emberek azt sem tűrik,
ha az Író jót mond felőlök; hogyan midőn gyengeségek érintetik-meg?]
Higyj nekem, okosabb osztályrész nincs mint hallgatni, vagy szívünket chamaeleonként
változtatni; is omnia adsentari, is questus nunc est longe uberrimus71 […] A’ probléma ugymond, nem könyü: de annak felfejtését rád bízom. Te ismerted Wesselényit, ’s kevélykedel barátságával. Merd a’ mit kell. Kére Kornis is; ’s ki tagadjon-meg nekik valamit? [Megvallám nekik, hogy a’ mit kívánnak, némelly hézagjai mellett, készen van.] [Vallást tevék hogy életét megírtam, hogy Patakitól a’ hézagok’ kipótlására sok tudósításokat vettem, Wesselényinek már halála után; ’s azt itt teszem-le.] Imhol a’ kép […]”

A pantheonizációval együtt elindul egy önmitizálási folyamat is, melynek során Kazinczy a vátesz szerepét magára öltve, a közösség felhatalmazásával, saját hatáskörébe utalja
Wesselényi kanonizációját. Wesselényi jellemzése megszakítja Kazinczy történeti időben
elhelyezhető biografikus narratíváját és egy énmitizálási folyamat elindításával a szubjektum szerepét az aranykor-narratíva részeként alkotja meg. Azaz a fiatal Kazinczy, Wesselényi Miklós barátjaként, részese lehetett annak a boldog erdélyi időszaknak, amely sikereit a bárónak köszönhette. A végső romlás vaskorszakát felváltó új aranykort Kazinczy
a fiatal Wesselényitől reméli, amikor a Báró Wesselényi Miklós című epigrammájában így
nyilatkozik:
„[…]
Erdély, szűnj kesergeni fiad’. Nem holt el az; él még;
S hős lelke a régi fényre deríti Zsibót.”

Az aranykor-narratíva részeként kezelt biografikus konnotációt legmarkánsabban
a Gyulaynénál töltött napok példázzák:
„Dédács, két órányira Dévától, gyönyörű napokra vára bennünket, a’ Gróf Gyulainé’ házánál,
ki a’ nyarat ez áldott és nagy szépségekkel bíró tájon szokta tölteni. A’ hideg Sztrigy (Sargentina) a’ délfelé fekvő havasokból siet a’ völgybe, ’s a’ Grófné’ kertje alatt omlik eggyüvé az itt
sebesen-elfutó Marossal, az Erdélyi vizek’ fejedelmével. Deltájokat, hova a’ Sztrigyen egy könyü
hídacska viszen-által, kétszáz lépésnyire a’ legszebb gyepszőnyeg, keleti szélesbb végét pedig
egy sötét boglyas szílerdő foglalta-el, végig-szeldelve játékosan tekergő útakkal. Túl a’ szilason egy rendesen-költ hegy, az úgy-nevezett Aranyi, […] messzéről magára vonja azoknak szemeiket, kik Fejérvár vagy Szeben felől jővén, a’ keskeny, kies, áldott völgyet, a’ két sor rengetegek között, ’s magok előtt a’ komoly Dévai tetőt, eltelhetetlen örömben majd csak festői
szemekkel, majd a’ hazafiúság’ szent érzései ’s örvendő bú ’s bánatos örvendések köztt nézellik.
Hol együtt sétáluk a’ ház’ asszonyával ’s gyermekeivel a’ gyepszőnyegen és a’ fekete-színű vén
71

Publius TERENTIUS AFER, Eunuchus (Az eunuch – Az élősdi) című vígjátékából származó sorok.

82

tiszatáj

szilas’ sűrü homályban álló partjaira a’ lehanyatló nap és a’ víz’ habjai játékosan lövellik-fel
képeinket; hol Döbrentei és én virradtakor megferdünk a’ Marosban, ’s új életet veszünk az
örömmel, ’s egésséget és erőt.
Kijövök a’ szobából, ’s a’ Grófnét fejér öltözetében, szalma-kalapjával, magányosan látom
űlni a’ Maros’ szélén, kedvelt fája alatt, míg három barátnéji ’s az én gyermekem a’ <gyepszőnyegen> pázsiton játszadoznak. Akkor sebesen futok-le a’ kert’ ormáról, hogy körökben láthassam magamat, ’s újra éljem életemnek eltűnt szép örömeit.”

Az aranykori boldogságot idéző, a fikcionalitás jegyeit magán viselő valóságnak a szubjektum kétféle (fiatal, idős) létezésmódját jelöli. A kertet itt olyan allegorikus jelölőként
értelmezhetjük, amelynek jelöltje az emlékezetben megképződő fiatal szubjektum.72 Az
imaginatív térben megjelenő én-narratíva felfüggeszti a hagyományos utazási irodalomhoz kapcsolódó olvasatot és a szubjektum történeti időből való kimozdításával a konfesszionális hagyomány körébe utalja a művet.
A mítosz és valóság határát át-átlépő szövegben Kazinczy finom egyensúlytartással ötvözi a pásztori létformára emlékeztető képeket a Gyulayné kertjében átélt élményekkel:
„Ebéd után a báróné két hermelinjén kikocsizánk a fácános kertbe a Szamos mellett. Leülénk
a víz szélén s Buczy monda Virgilnak és Horácnak némely szebb helyeit s megtaníta, hogy amit
keresek Dio Cassiusnál a 43. részben áll. – Onnan gyalog jövénk vissza a csikós kancák kertjén
keresztül s csudáltuk a szép fajzatokat s a bárónénak bika szépségű teheneit s igen szép borjait
[...]”

Az utazás végén Kazinczy Buczy, Kornis, Cserey Farkas és Wesselényi kíséretével hagyja
el Erdélyt. Az Erdélyi Levelek utolsó szakaszában Kazinczy szekeréből kér áldást erdélyi
barátaiért és az erdélyi földért. A boldog időket felidéző elégikus hangvétel a hazatérés
után már Erdélyt jellemzi idillikus helyszínként. A Buczy Emilhez írt episztolában Kazinczy költői kérdések formájában idézi fel a látogatást:
„[…]
Mint Feketénk, a nyájas öreg? kinek élete halkkal
S hasznokat hajtva fut el, valamint a völgy ere, melly hol
Szent ligetet serdít, majd szomjú holdakat öntöz.
Emlékeztek e még rólam? vagy már is eloltá
A szeretett vendég’ képét? a nem nagy időcske?”

Az episztolában megjelenik a vergiliusi bukolikus költészet egyik alaptémája, a város
és vidék ellentéte. A vergiliusi költészetből örökölt mintának megfelelően a várost itt is
a civilizáció hatásaitól ellehetetlenült helyszínként láthatjuk, amelyből kiutat csak a vidék
csendes magánya jelenthet.
„Hol múlatsz te? Kolozsvártt é? a városi füst és
Lárma között, vagy Szent-Benedeknek csendes ölében?
Távol ugyan Döbrenteitől, de Tihóra, hol egy nagyFényű férjfi szokott bíztos kebelébe fogadni,
S a nekem olly kedves fejedelmi Zsibóra, kinézvén.”

72

S. HORVÁTH Géza, Imagináció, aranykor-narratíva és vallomás, In: Puskintól Tolsztojig és tovább…, Bp., 2006, 259.

2009. november

83

Az ajándékba kapott kanca Kazinczyban nosztalgiát ébreszt és az írói szubjektumot
visszahelyezi a zsibói kertbe, amely idillikus képeivel csak fokozza az elválás fájdalmát.
„Két hava múlt el már, hogy az eltávozni-szokatlant
Kisded honja megint elzárta: de nem fog el engem
Gyermekeim’ szeretett keskeny köre, nem fog el íróAsztalom úgy, hogy benneteket ne sohajtsalak, oh tí,
Hirtelen’ elreppent szép nyolcz napok, istenek’ éjei!
És mikoron hátára veszen Brüszöm, eggykor az Erdély’
Első ifjáé, s az enyém most; Londoni ménnek
S Stambuli kanczának szép gyermeke, s rázza rövidreMetszett kis farkát, s hattyúnyaka’ gyönge sörényét;
S játszva, szökellve, nyerítve viszen Kázmérba napamhoz,
S egy pár szép szemhez, közelébb, Házára-Mikónak;
Oh akkor lelkem együtt van véletek a kert’
Szent csorgója körül, hol az hold’ szép arcza mosolygó
Búban néze le ránk az olasz-nyár’s fenyvek’ homályán;
És ott, a hol ezüst habjait a vad Szamos önti,
S rőt Brüszöm anyja megett szökdellni kezde, legelső
Perjéjébe harapdálván, a szarvasok’, őzek’,
Fáczánok’ mezején; s kívánnám éltemet itten
Tölteni közttetek és a kik hozzátok hasonlók.”

A kívánság, hogy Kazinczy újra Erdélybe látogasson nem csak a széphalmi mester részéről fogalmazódik meg. Bölöni Farkas Sándor három évvel a látogatás után a zsibói kert
fejlesztéséről szóló levelében eleveníti fel a reneszánsz idején divatos szokás, a fülemilevárás képeit, és szorgalmazza az újabb látogatást:73
„Menyiszer ülénk együtt a Fáczán kertbe nap lementekor, ott a hol veled ülénk 816ba, s halgattuk a Fülemiléket ’s reád emlékeztünk. Mely szép most a Fáczán kert! Ott, hol együtt ülénk
a pázsinton, most ülő helyek vannak, laubek, grottak, alléek. Bár még egyszer jőnél Zsibóra!”

Az újabb látogatás azonban sohasem valósul meg. A zsibói kert és az erdélyi táj csak az
újra-és újra átdolgozott Erdélyi Levelekben fog ismételten megképződni.

73

A családi együttlétek alkalmával vált szokássá a fülemilék hallgatása a reneszánsz főúri kertekben. KUTSÁN Magdolna, Az arisztokrácia kertjei a 16–17. századi Magyarországon, In: Idővel
paloták… Magyar udvari kultúra a 16–17. században, szerk, G. ETÉNYI Dóra, HORN Ildikó, Bp.,
2005, 468–490.

84

tiszatáj

M ÓSER ZOLTÁN

Parttalan időben
K AZINCZY NYOMÁBAN *


A Szilágysági Margitán eltévedtem: egyszer csak véget ért a műút, s földesútként vitt tovább, a szembülső dombra, a szőlők közé. Október utolsó napját mutatta a naptár, bár ragyogó volt az ősz abban az évben, itt már majd mindenki leszüretelt. Természetesen akkor
nem jutott eszembe arról a dombról és az ottani szüretről semmi, hisz a visszautat kerestem. De néhány hét múlva, midőn Kazinczy Ferenc régi feljegyzéseit forgattam, egyből új
jelentést kapott minden: a véletlen sem tűnt annak, a zsákutca is kinyílt, s az idő kitágult.
Még az előző kilométerek is sokat jelentettek, hisz épp Érsemjén felől jöttünk.
Az idő kapujának kinyílását az adta, hogy az egyik feljegyzésből megtudtam, hogy
harmadfél évszázaddal ezelőtt, 1759. október 27-én az itt szüretelő Bossányi Ferencz úrnak, Kazinczy nagyatyjának ugyanezen az úton hozták ide az örömhírt: megszületett Ferenc, az unoka. („Meg van a' békötetendő csomóban az a' levél is, mellyel születésemet
tudtára adta az Atyám a' Margitai szőlőben szüretelő Nagyatyámnak.”)
A Bihar vármegyei Érsemjén valóban néhány lépésre van a mostani határtól. A falubeliek jól tudják, hogy itt született és gyerekként itt lakott Kazinczy Ferenc, kinek 1907 óta
szobra áll itt. Ez látszik a képen.
A ház helyén üres telek
tátong, de azt tudjuk a Pályám emlékezete című önéletrajzi írásból, hogy „náddalfödött, vályogból rakott
ház” állott itt, bár nagyatyja Bihar megye főszolgabírója volt. Kazinczy édesapja, József, akkor 26,
édesanyja 18 esztendős volt.
A családi fészek, az anyai
nagyatya háza Abaújban,
Alsó-Regmecen szűknek
bizonyulván, így került a
Nyitrából Biharba „átszállott” Bossányi Ferenc házához, Ér-Semjénbe, ahol
*

Z. Szabó László: Kazinczy Ferenc. (Nagy Magyar Írók) Bp., 1984. című könyve alapján.

2009. november

85

füle nyolc évig „magyar hangnál egyebet nem halla”. Szülőhelyén keresztelték meg, itt tanulta a betűvetést már négy éves korában. Egyik feljegyzéséből idézek:
1763. ősszel ismerni kezdettem a betűket, Kecskés György ÉrSemjéni oskola mester
alá járván. A NagyAtyám nagy levéldictáló volt, s kedvet kaptam tőle leveleket írni,
melly örökös passzióm. 1764. Decemb. 3dikán már igen jól írtam eggy levelet a szüléimnek Regmeczre; a Kazinczy Fer(encz) név után már tintával és talán már kézzel is ez
van írva: Generális. A' szegény atyám katonának készített; és ezért vagyok a' gyermekkori képeken Ferd(inánd) Herczeg gyalog regementbéli tisztnek festve.
A Pályám emlékezetében gyermekkorát festve magáról szinte semmit nem árul el, de
annál többet nagyapjáról. Leírása aprólékos, azt mondhatni, hogy megdöbbentően pontos. Bossányi Ferenc bírája, békéltetője, tanácslója volt az ügyefogyottaknak, perlekedőknek, akiktől bért nem kért, ajándékot nem fogadott el, vagyonával keveset törődött: tele
volt „vétkes jósággal, gondtalan nemeslelkűséggel.” Ugyanakkor tűrhetetlen egy alak volt,
környezetének korlátlan ura, aki semmiféle ellentmondást nem tűrt. Kijelentése – a „Föld
ne forogjon, hanem álljon” – hűen tükrözi világfelfogását és gondolkodásmódját. Alakja,
személye számomra egy meg nem írt film főszereplőjét mutatja. (Kazinczy visszaemlékezései ragyogóbbnál ragyogóbb jelenetekkel vannak tele.) Biztos vagyok, hogyha ez a film
egyszer elkészül, a főszereplő az év legjobb alakításáért járó díjat fogja megkapni. De egy
valamit még nem tudok: ki fogja ezt a filmet megírni?
*
Az 1820-as évekre Kazinczy, az „irodalmi mindenes”magára maradt. A kortárs irodalom
fölébe nőtt. Elhidegült tőle a volt tanítvány, Kölcsey. Elszigetelődött.
„Zemplén vármegye engem arra parancsolt, hogy rendetlenségbe jutott levelestárját
tekintsem végig, s hozzam helyre” – számolt be 1821-ben barátai egyikének. A jelzés, amit
levelében küldött, csak a tényt közölte, s nem azt a nyomort, ami kiváltója volt a megalázó
munkának. Vállalta, noha tudta, ereje már fogyóban van. Egy évtizeden át szorgalmasan
járt Széphalomról Újhelybe. Már évek óta taposta az utat a két helység között, amikor Kis
Jánosnak szánt levelében kegyes öncsalással így számolt be napi sétálásairól: „Széphalom
ide csak egy óra, gyalog megyek, s oly erőben, hogy sehol meg nem kelle pihennem, pedig
október 27 én belépek a 67. évembe...”
Ez a munka nem sok örömet adott. Ellentmondó vallomásokat tett erről. Egy helyütt
így írt: „Sok gyönyörűséget is ad, megismertetvén a régibb időkkel.” Másutt viszont panaszkodott: „Belécsömörlöttem ezen munkámba.” Azt hisszük, hogy az örömről szóló
mondatába betoldott rámutató szó arról árulkodott, hogy a gyönyörűség ritka vendég volt
e szemet-lelket ölő foglalatosság közben. Méltatlan is volt hozzá. Ám az ország egyik legnagyobb írójának szüksége volt az érte kapott kicsinyke napidíjra.
Kazinczyt, bármennyire túllépett rajta az idő, a nemzetet izgató feladatok éppúgy lázba
hozták, mint a megyékben tapasztalható pezsdülő politikai tevékenységek. Mint a „nagyobb idők éles szemű tanúja” észrevette a politika új irányát; a reformnemzedék tagjai
közül megörökítette például a fiatal Kossuth Lajos egyik megyegyűlési felszólalását: „felkele Kossuth Lajos, s oly tűzzel, mintha kezében volna a zendítés szövétneke, oly tűzzel,
mint egy dühre gyulladt Catilina, képzelhetetlen vakmerőséggel tartá beszédit...”
Ma az újhelyi Kossuth-szobor épp arra néz, ahol az idős Kazinczy dolgozott: Zemplén
vármegye levéltárát annak idején a városháza északi szárnyának emeletén helyezték el.

86

tiszatáj

Berendezése az országban szinte egyedülállóan őrzi a XVIII–XIX. századi levelestárak
hangulatát. A barokk bútorzatát helybeli mesterek készítették, logikai rendjét Szirmay
Antal (1747–1812) történetíró alakította ki. Kazinczy Ferenc 1816–1831 között volt a megye főlevéltárnoka. Hatalmas munkát végzett az iratok, okiratok rendezésével; különleges
értékű gyűjtemény együtteseket alakított ki. Aki belép ide, azt olyan érzés fogja el, hogy
egy szent helyre lép be. Igen, Kölcseyvel szólva egy „szent öreg” műhelyébe lép be, ahol
mintha megállt volna az idő.
*
Egyszer pozsonyi barátaimmal arról beszéltünk, hogy ki hasonlít leginkább a stószi Fábry
Zoltánra? Nekem Kazinczy Ferenc jutott eszembe: mindkettő „remete” volt, mindkettő távolról és magányosan szervezte az irodalmi életet.
Kazinczy szerepét és irodalomszervező tevékenységét – már életében is – majd mindig
vagy pozitívan, vagy negatívan ítélték meg. És még ma is így van. Kosztolányitól tudom,
aki lelkes híve volt, hogy például a tinta készítésére is Kazinczy tanított meg minket. De,
fűzi hozzá, majd mindenre ő tanított meg. „Mindenekelőtt a hitre, a lelkesedésre, mely
tollunkhoz fűz.” De kortársait más egyébre is megtanította: „az irodalmi mértékre, az irodalmi ízlésre és az irodalmi lelkiismeretre. Széphalom, ahol csak húsz ház állt, a magyar
Weimar lett. Onnan kormányozta veretlen tekintéllyel az irodalmat.”
Aztán egyszer csak, amikor már Kölcsey is ellene fordult, Széphalom illúziója szertefoszlott. Ráadásul élete utolsó néhány évében anyagi gondok is őrölték. „Sok mindent megpróbált, hogy kilábaljon kínos szegénységéből. Még a lottérián is megkísértette a szerencsét.
Nem ment. Sorsukat keserítette feleségének, Sophie-nak évek óta tartó pereskedése öccsével. Utolsó éveit meg is rabolta ez a bírósági ügy. Igaz, így juthatott el Pestre gyakrabban,
sokszor hónapokra, és ha mindez gonddal, keserűséggel járt, amíg a tárgyalóteremben igazáért kellett veszekednie, egyúttal valamiféle menekülést is jelentett számára.”
Élete végén, 1831 tavaszán, amikor ismét fellobbant benne a szépíró tüze, barátait meglátogatta a Dunántúlon. Hosszú, öt hónapi távollét után, 1831 nyarán Szemere kíséretében
indult haza. Miskolc táján egyre riasztóbb hírek keringtek a kolerajárványról. Sárospatakon
vált el Szemerétől. „Már másnap – írta barátjának – Újhely elzáratott, és ha huszonnégy
órával később jövök, el voltam volna rekesztve házam népétől.” Otthon volt újra. De elzártan. Így csak a tollára hagyatkozhatott. Másfél hónap alatt számtalanszor írta le életének
e drámai eseményét, a kolerajárványt és az annak nyomában támadt felkelést.
A nagy szervező és levelező utolsó levelét 1831. augusztus 20-án csak megkezdte, de
befejezni már nem tudta. Ott maradt íróasztalán. Pár nap múlva került rá néhány sor leánya kézírásával: „Mély bánattal kell jelentenem a szegény atyám halálát, mely augusztus
23dikán nekünk nagy szomorúságunkra történt, a rettenetes kolera betegségbe esett
21dikén, s harmadnap múlva elhagyott bennünket örökre az áldott...”
Kazinczy, aki éppen 250 évvel ezelőtt született, 72 éves korában Széphalomban halt
meg. Itt is van eltemetve. Széphalom Magyarország egyik leglátogatottabb irodalmi emlékhelye. A magyar nyelvújítás vezéralakjának egykori lakhelyét és a család sírkertjét tízés tízezrek keresik fel évente. Valóságos zarándokhely, ahová nemrég felépítették a Magyar Nyelv Múzeumát is.
A képen látható, 1859 és 1873 között épült neoklasszicista emlékcsarnok terveit Ybl
Miklós készítette. Egy kicsinyített Pantheon, ahol csak lábujjhegyen szabad közlekedni.

Tanulmány
LANCZKOR GÁBOR

Somlyó György
Piero della Francesca-ciklusa

Piero della Francesca a quattrocento egyik legkiemelkedőbb festőjeként kortársaitól meglehetősen eltérő életpályát járt be. Életművének legnagyobb részét a korszak Közép-Itáliájának nagy művészeti központjaitól, Rómától, Firenzétől távol alkotta meg: szülővárosában, Borgo San Sepolcróban (ma Sansepolcro), Arezzóban, Monterchiben, Riminiben és
Urbinóban. Bár a Vatikánban is festett két freskót, ezeket azonban, mint Vasaritól tudható, a helyükre kerülő Raffaello-stanzák festése előtt leverték.1
Művészete így kortársaihoz képest meglehetősen eltérő utat járt be, és hosszú ideig viszonylagosan visszhangtalan is maradt. Geometriai formákkal operáló kifejezésmódra,
kristálytiszta elvonatkoztatásokra épülő életművének újrafelfedezésére csak a huszadik
század elején került sor, amikor a születő kubizmus egyik csatlakozási pontjává lett.2
Somlyó György Kőkörök című verseskönyvében egy egész versciklust szentelt az itáliai
festőnek Piero della Francesca címmel; a versciklus alcíme Arezzo San Francesco templom XV. század.3 A festmények minden valószínűség szerint 1452 és 1456 között készültek
a templom apszisába; Piero azt követően jutott hozzá a megbízatáshoz, hogy a munkával
eredetileg megbízott művész, Bicci di Lorenzo nem sokkal munkája megkezdése után
meghalt. A freskók a Szent Kereszt történetét mesélik el egy akkoriban különösen népszerű legenda, a Legenda Aurea nyomán.
Somlyó ciklusa a két Dante-mottó után, melyek közvetlen mottó jellegükön túl a kötetkompozíció köreire is utalnak, a Szonett… című petrarcai szonettel indul. Az itáliai reneszánsz két nagy költőjének (Petrarca ráadásul a freskóciklus helyszínén, Arezzóban
született) ilyetén megidézésével Somlyó rögtön a ciklus legelején ki is jelöli referenciapontjait, melyek felől költőként megközelíti Piero festményeit.
A szonett felütése („Hajnali látomás!”), mellyel a ciklust záró szonett is indul, s mely
hajnal-motívum az egész versen végigvonul, az arezzói templom képei közül a talán leghíresebb, már Vasari által is a ciklus legremekebbnek titulált freskójához kapcsolódik,
a Constantinus álmát ábrázolóhoz. A nyitó szonett versének festménye azonban a ciklus alcímének ellentmondva nem az arezzói templomban van. A képleírás Pierónak a Krisztus
feltámadását ábrázoló freskójáról szól, amely Arezzótól nem messze, Sansepolcróban
(Piero szülővárosában) található, a városháza egykori tanácstermének falán, amely ma

1
2
3

Giorgio VASARI, A renaissance nagy művei, ABC Kiadó, Bp., Ford. Brelich Mario 144.
Rolf TOMAN szerk., Az itáliai reneszánsz, Kulturtrade, Bp., 1998, Ford. Borbás Mária et al. 268.
SOMLYÓ György, Kőkörök, Szépirodalmi, Bp., 1978, 85–102.

88

tiszatáj

a város múzeuma, Museo Civicója.4 Somlyó nem tesz erre konkrét, szövegszerű utalást,
ám a szonett zárlata („anyai Távlat” – tágabb értelemben, a freskók tájkép-háttereinek
a toszkán tájra való visszavonatkoztatásával, mely módszerrel Somlyó is él) és a Szonett…
cím három pontjára címével is referáló (… És ami a szonettből kimaradt) következő vers
utazás-motívuma megteszi azt, sokkal körmönfontabban és erőteljesebben bármiféle
esetleges szövegszerű hivatkozásnál. Az utazás-motívummal, a ciklus mottójaként és
a nyitóvers formájával a fentebb már említett módon Danténak és Petrarcának, valamint
a középolasz táj, illetve a huszadik századi Itália és Arezzo köznapi motívumainak megidézésével Somlyó verse a pierói életmű kontextusában a reneszánsz világkép transzcendens
egységének újrafogalmazására tesz kísérletet.
Somlyó így ír erről a széleskörű harmonikus egységről egy másik munkájában, az Önéletrajzaim című memoárkötetnek 1960-ban a helyszínen, Arezzóban született Ének helyett című kisprózájában az ő igazi Itáliája kapcsán: „Vagy hogy is mondjam, hogy ez az
»igazi« ne hangozzék olyan menthetetlenül önkényesnek? Értsük rajta természetnek és
történelemnek azt a csodáját, melynek folytán a város nem csupán műalkotások sorozatából áll, hanem mintha utcáival, utcáin templomokkal, templomaiban freskókkal, freskóin
az emberi arcokkal, emberi arcain a természettel, a fákkal és a fák fölött az éggel, a köveinek erezetében csörgedező végtelen idővel s a tavaszias téli délután időtlen pillanatával,
s mindezek között az elbűvölten járkáló utassal együtt egyetlen tökéletes műalkotás lenne.
Itt minden egy darabból faragottnak látszik s egyetlen kéz által, a román székesegyház árkádos ragyogása és a gótikus zárt homálya, a reneszánsz tér hiperbolája s fölötte az ég kék
ellipszise, Piero della Francesca festett falainak hullámzó-mozdulatlan tájai és a várost
körülvevő toszkán dombok eleven freskói, Petrarca szülőházának trecento csendje s e Via
Cavour-beli kis bár zenegépből áradó belcantója.”5
A Szonett… feszessége után az … És ami a szonettből kimaradt című darab köznapi
bőbeszédűségre vált. A vers ötven párrímes, meglehetősen szabad ritmusú, hol jambikus,
hol inkább daktilusokkal lüktető, nagyrészt tizenhét és húsz szótagszám közötti, tehát
meglehetősen hosszú sorból áll. E második részben a versciklus előtt két évvel Arezzóban
született prózai szöveg idézett gondolati magva kerül újraalkotásra a Sansepolcróból Arezzóba történő utazáshoz kapcsolódó hétköznapi motívumok versbe emelése által a pierói
quattrocento, illetve közvetlenül a Szent Kereszt legendáját ábrázoló arezzói freskóciklus
harmonikus és komplex teljességigényének jegyében.
Bár a gondolati tartalom a vasútállomási-hordár- és a szálloda-motívummal, valamint
azáltal, hogy az első szonett feltámadás-festményének helyszíne, Borgo Sansepolcro csak
a ciklus egy későbbi darabjában kerül említésre, tovább épül a Piero-művek természeti és
emberi motívumainak, a vidéknek és lakóinak a műben való demonstrálása által, a versszöveg terjengőssé válása mégis sokat ront az összképen a nyitó szonett után, mely szikár
gazdaságosságával formai szinten is remekül modellezte a finom quattrocento arányosságot.
Somlyó az … És ami a szonettből kimaradt második felében a szent kereszt történetét
vizuálisan újramondó Piero-freskóciklus szövegelőzményére, a középkori Legenda Aure4
5

TÁTRAI Vilmos, Piero della Francesca, Corvina, Bp., 1980. A festmények beazonosításakor ezt
az albumot használtam.
SOMLYÓ György, Önéletrajzaim, Enciklopédia Kiadó, Bp., 2001, 128.

2009. november

89

ára való konkrét hivatkozással építi tovább a Dante- és Petrarca-vízjel után a versciklus
hivatkozási pontjait. A harmadik vers ismét petrarcai szonett, mely a csillag szóval zárul.
A negyedik pedig tercináival és nyitósorában ismét a dantei stella-motívummal („De mért
válasszam épp e csillagot?”, kiemelés az eredetiben) utal vissza a mottóban már megidézett firenzei költőre.
A harmadik és negyedik vers címe párhuzamosan épül az elsőével és másodikéval:
Arezzói alkony: egy a végtelen sok lehetséges alkony közül…, illetve… És folytatása,
melyben a költemény még mindig csak súrolja témáját. Somlyó itt az európai történetmondásnak arra a hagyományosan a kauzalitásra épülő és a marginálisnak vélt történéseket a fősodor mellett homályban hagyó elbeszélői módszerére utal (és próbál vele szembe
menni), amely problémával bő negyedszázad múlva egy prózaíró, Nádas Péter is megküzdött. A somlyói mű szempontjából is tanulságos, ha idézzük, hogy ír Nádas az ezzel kapcsolatos saját kísérletének fogantatásáról Évkönyvében:
„Talán két évtizede már, hogy átmentem a Népköztársaság útja és a Bajcsy-Zsilinszky út nagy kereszteződésén. Különben semmi kivételes. A sok ember közül, akik velem ellentétes irányban
áramlottak át a széles úttesten, kiválasztottam valakit, egy arcot. És nem tudni, mikor, előbb-e
vagy később, ő is kiválasztott engem. Mindketten úgy irányítottuk a lépteinket a tömegben, hogy
találkozhassunk, ám egyikünknek se kelljen megállnia a másik miatt.
Minden úgy történt, ahogyan eltervezték az érzékeink. Elmentünk egymás mellett. Meggyőződésem szerint kölcsönös volt az érzés, amely így számolt a kölcsönös vonzalommal, s csaknem megállásra, később pedig csaknem visszafordulásra késztetett mindkettőnket. És ha ennek a kölcsönösen érzékelt érzésnek még annál is erőszakosabb lett volna a természete, mint amilyen volt,
akkor minden valószínűség szerint megtesszük, amit nem tettünk meg. Mégse kellett megtenni,
mert annyira erőszakos mégse volt, mehettünk tovább, s ennek örültünk.
De mindketten ugyanazt a lemondásból fakadó szomorúságot éreztük egymástól távolodva, hiszen közeledésünket a vonzalom reménysége tette izgatóvá, s hiába örültünk külön, ha egyszer
nem váltottuk be a közös reményt. Soha többé nem láttam. Soha többé nem látott. Az arcot elfelejtettem, bizonyosan elfelejtette az arcomat. Az érzés azonban megmaradt. (…)
Azóta se tudok megszabadulni attól a gondolattól, hogy a prózairodalom az oksági gondolkodás
cselédlányaként, kizárólag a megtörténővel foglalkozik, holott az életünkben óriási területet foglal el mindaz, ami nem történik meg.”6

Nádas a fenti tétel gyakorlati megvalósítására is nagyszabású kísérletet tett már magában az Évkönyvben és a Párhuzamos történetek című nagyregényében. Somlyó György
versciklusában a probléma gyakorlati megoldásának kísérlete a korábbi hordár- és szálloda-motívum után az amerikai turistanőnek (… És folytatása, melyben a költemény még
mindig csak súrolja témáját; Harmadik nap. A fal, valamint Éjszaka és hajnal között) és
a Piazza Grandén gitárkísérettel éneklő olasz fiúnak (Harmadik nap. A fal; Freskó: próféta) a motívumával épül tovább.
A Freskó: Konstantin győzelme Maxentiuson című szonett a nyitódarab hajnali látomását írja tovább. Ott a hajnal érkezte a kezdődő fénnyel „az emberi szem húsvétján a látás halott Krisztusa” feltámadását jelentette; itt ez a hajnal a vers beszélője szerint „nekünk harsonáz” (kiemelés az eredetiben), akik aktuálisan ott állnak az arezzói templom
freskója előtt, illetve tágabb értelemben mind a Piero-féle magasművészet befogadóinak.
6

NÁDAS Péter, Évkönyv, Szépirodalmi, Bp. 1989, 13–14.

90

tiszatáj

Érzésem szerint a szonett a zárlat didaktikusságával, mely a kék folyók és a kék egek bizonytalan motívumaival kissé ráadásul még zavaros is, sokat veszt erejéből a nyitóversszak erőteljes vizualitása („Dárdaerdőre ver sátrat a távlat, / minden pontján fényben ropog a reggel, / úgy, ahogy minden idők óta felkel, / s ahogy, emberszem, mégse, sose láttad.”) után.
A Harmadik nap. A fal című vers ismét az… És ami a szonettből kimaradt hosszú,
párrímes soraival épül. A költemény a ciklus leghosszabbjaként a nagykompozíció tengelyének nevezhető. A vers beszélője, az arezzói freskók előtt Somlyó jelenében álló lírai én
a templomba festeni induló Piero figuráját idézi fel, az előző szonett és freskó, Konstantin
álmának hajnalát a kora reggel munkába induló művész egy esetleges hajnalának ragyogásával azonosítva és ismét csak tovább írva a központi hajnal-motívumot. Nagyjából
a vers felénél a költemény beszélője az addigi egyes szám harmadik személy után közvetlenül is megszólítja a toszkán festőt egyes szám második személyre váltva. Következő lépésként pedig az eddigi beszélő átlényegül Piero della Francesca borgói festővé; egyes szám
első személyben mondja tovább a mester életének rekonstruálható motívumait, külön
hangsúlyt helyezve a tényre, hogy Piero élete nagy részét kicsiny szülővárosának falai közt
töltötte.
A beszélő az arezzói freskóciklus számos motívumát beleírja a mester történeti tényekből összerakott életrajz-vázán épülő fiktív életrajzába; így lesznek Sába királynő
megfestett udvarhölgyei Paleologus császári tanácsának bizánci dámáival, valamint az elásott igazi kereszt helyét elárulni nem hajlandó, ezért kínvallatás alá vetett Júdás nevű
férfi egy, az urbinói udvarban megkínzottal azonosítva.
A vers végén feltűnik a lírai én által a huszadik század közepén az arezzói főtéren látott
éneklő fiú, aki a következő költeményben, a Freskó: próféta című szonettben a mindennapok marginális motívumaként tűnik fel a vers fiktív, a két kort összemosó narratívájában a Piero-freskó próféta-alakjának lehetséges modelljeként a fentebb elemzett esztétikai
törekvés gyakorlati eredménye gyanánt.
Egy szikár, kurzívval szedett és így a ciklusból kiugratott köztes szonett után (Szonett:
közjáték), mely élet és a mű összefonódását és az utóbbit mint az előző olykor loncként
benövő aránytalanságait idézi fel, miket is végül csak felülír a festői látomás transzcendens ereje, a következő, Éjszaka és hajnal között című versben ismét visszatér a hosszú,
párrímes sorokkal operáló forma és ezzel együtt a kissé terjengős és patetikus elbeszélői
modor. A versben központi motívumként szerepel a fény, a ciklus vízjeleként funkcionáló
hajnal-motívumhoz is kapcsolódva; a fény itt Somlyó konkrét értelmezésében a teljességet
jelenti, mely a korábbi századok után kerek egésszé formálja azt, ami addig csonka volt;
a vers végén a Harmadik nap. A fal című darabbeli „gyöngyház ragyogás” virradat-metaforája az eddigi hajnal képekkel a fény somlyói értelmezésének jegyében komplex költői
képpé egyesül: „s ím, újra virrad a másnap… s mint ha feltörsz egy szürke kagylót, könnyű
morajjal / az éjszaka héjából gyöngyházfalával ragyogva kifordul a hajnal.”
A Zárószonett nyitásával megismétli a ciklus első szonettjének felütését. A hajnali látomás időbeli, századokon át tartó ragyogása a szonett utolsó sorával a gyűrűs kötetkompozíció és a dantei mottók jegyében a hajnalcsillag fényévé íródik át a pierói életműnek
a századok mélyén való szunnyadását tematizálva; a hajnali fény érkezte egyben a csillagok
láthatatlanná válását is jelenti.

2009. november

91

D ARÓCZI G ABRIELLA

Nyelv-diszkurzivitás-művészet
Weöres Psychéjében

„Ha kalács evésrűl írok, úgy érzze az olvasó, mint ha ő
enné; ha keblem, vagy derekom említém, érzze, hogy véle
hálok, vagy legalább is szorosan mellette ülök. Az egész
Világ ölelő kurva Vénusza legyek, vagy ha nem lehet,
minden olvasóimé.1
Csak hogy a beszédnek sok féle Daemona vagyon!” „… legyen a Poetai nyelv sokregisteres Orgel!!”2

A nyelv diszkurzivitásának tapasztalata a Psyché-fikció történeteiben a költőnő Psyché
alaptapasztalata.
A nyelv figurái, miként a kötet történeteiben egy másik szinten a női test villanásai
„eredendően” vannak kívül az igazság ideáján, „nem vonhatók be azonosság és jelenlét”
diskurzusába. A nő alakjai egyszerre térítik ki, mállasztják az igazságot nyelvi, és testi
szinten egyaránt. „Talán azt hiszik – írja Psyché egyik levelében Fáy Andrásnak –, hogy
amit a nő beszédje mond, ugyan akkor ugyan azt mondja szeme villanása, nyaka tartása, szája széle, hajfürtiből figyelő füle; Fáy Uram bővön tapasztalá, ímez miként vagyon; egyik se hazudság, csak külön külön kell felfogni valamennyit. S ha a költői foglalatosság annyiban áll, hogy gégéből fúva gurgulyázni kelletik a sententiát, mint templomban a cantornak, halálos komollyan és egy értelemben: akkor feminából valóban
soha nem lehet e fajta állat…”3
A Psyché név használója kész a legkülönfélébb nyelvi regiszterek megszólaltatására.
Psyché saját írói tevékenysége kapcsán figyelmeztet a diszkurzivitás megkerülhetetlenségére: „Csak hogy a beszédnek sokféle démona vagyon! Ha együvé kerül két három
csitri lyány, úgy csicsegnek kaczatjaikrul, hogy a kívül álló abbul meg nem ért csak egy
mukkot is. Vagy ugyan ennyi fiú locsog dulakodásrul: ez is külön nyelvközség. S a vidéki
pór dialectusai; a vásári sátorosok s hontalan bitangok argotja; az úri Szalon csevegés,
a szamattalan Juristicai nyelv: mind más és más, és nincsen interprete. Úgy gondolom,
mind ezeknek summájakép lehetséges valamelly Prosai és Poetai hatalmas Lingua, mellben az édes consonnantiákat érdes dissonantiák váltnák,, az egyszerű világos beszédet

1
2

3

Weöres Sándor: Psyché. Magvető, 1972. 171.
WEÖRES Sándor: Vallomás. Irodalomtörténet 1972/2. 415. (A kötetben nem szereplő, Kisfaludy
emlékét idéző Psyché írás alapján)
Weöres Sándor: Psyché. Magvető, 1972. 173.

92

tiszatáj

mesterkedések, homályok, póriasságok, idegen szavak, piszkok tarkáznák: legyen a poétai nyelv sokregisteres Orgel!4
A kötet szövegeiből körvonalazható nyelvfelfogás alapján magától értetődő, hogy a különféle közösségek képzeletvilágához elválaszthatatlanul kapcsolódó jelentések felszabadításával „kivételesen gazdag és sokrétű tapasztalati valóságot lehet létrehívni”.5 (Dobos István: Bevezetés az önéletírásba.)
Psyché költői nyelve másrészt mentes a konvencióktól, természetes részét képezi az
a metaforika, mely a testtel, a testi örömökkel kapcsolatos, hasonlatosan ahhoz a természetességhez, mellyel saját testének természetét, fiziológiáját éli meg. A nyelvkeverésben,
a többszólamúságban rejlő szubverzív erő – melyen akár a textuális/szexuális metaforikus
kapcsolata is érthető, élvezetet jelent számára. Éppen e természetesség okán lehet, a Weöres-fikcióból elhíresült, a fiatal Wesselényi elcsábításáról beszámoló jelenetet – ha eltekintünk a leírás visszaemlékező aspektusától – az ars erotica megnyilvánulásaként is
értékelni. A beavatás művészeteként, melynek élménye/öröme a jelenet befogadásának
aktusában, az olvasásban aktualizálódik újra.
Psyché nem sokkal halála előtt a „két tucat leánykori zsengéjét” elküldte Toldy Ferencnek, „ítéletét kérve”. Ezek között szerepelt a Dall című szöveg is, mely formája ellenére vallomásként funkcionál:
„Kis kertemet tiprod, / féktelen lovatskám,/
Tiéd vagyok, érts-meg, légy ovatos hozzám./
Nem örömest mondám, / De gonoszok/
Szája morog / Reám vádaskodván.//
Ha feléd gondolok, harmatos a testem,/
Mint nyáron folyóban, gázolsz a véremben,/
El-bágyasztol engem. / Mérd eszedre,/
Ha kedvedre / Nem mindent tehettem.//
Úgy elalélattál, most sebzetten élek,/
Ha nem várlak, sírok; és ha várlak, félek;/
De még is remélek. / Magam vagyok,/
Meg is fagyok; / Véled el is égek.//6

A szexualitás és vágy diskurzussá alakításának e példája a vershelyzetet létrehozó
nyelvi „szertartás” miatt részesíti a befogadót nagyszerű versélményben – ha nem is a XIX.
század eleji Toldyt, hisz ő leginkább feszengve rémüldözik:
„Ha feléd gondolok, harmatos a testem. – Tudja-e Ngs. Báróné, ez míly associatiot kelt
menthetetlenül? (Utána Psyché kézírása:) Hogy ne, ’sz azért írtam. (Kiemelés tőlem:
D. G.)”7 Szinte a nyelvi megjelenítés poétikus lehetőségének, a költői szónak az esztétikai
izolálásaként is felfoghatók e sorok. E vershelyzetben a megnyilatkozó alany a diskurzusként, jelentésként felfogott szexualitáson keresztül képes valójában saját magáról tudni;

4
5
6
7

WEÖRES Sándor: Vallomás. Irodalomtörténet, 1972/2. 415. (A kötetben nem szereplő, Kisfaludy
emlékét idéző Psyché írás alapján.)
DOBOS István: Bevezetés az önéletírásba. Alföld.
WEÖRES Sándor: Psyché. Magvető, 1972. 85.
WEÖRES i. m. 285.

2009. november

93

remek példájaként annak az esetnek, amikor az irodalom nyelve lesz az a mező, melynek
terében a megnyilatkozó szubjektummá válhat, egy élmény szubjektumává lehet.
A történetvilágban több alkalommal mutatkozik meg a nyelv tehát kettős funkcióban:
egyszerre funkcionál hatalmi jelenségként és ellenállási pontként. Tiltásokkal szabályozza,
korlátozza a szexualitás és a vágy diskurzusát, másrészről – mint ahogyan a vers is példázza ezt – hagyja érvényesülni annak élvezeteket felszító pozitív mechanizmusát is.
Psyché rokona, Desevffi József Kazinczy szalonjában a nő-figura és a nyelvi alakzatok finom azonosításával kifejezetten esztétikai értelemben értékeli fel Psyché regiszterét
„…bátyám egy dallomat ditséré, úgy mond ebbűl egy piczinke hölgy izgató érintése, meleg
lehellése még száz évek múlván is éreztetni fog”.8 A saját szexuális hatalmával kapcsolatosan ekkorra már biztos tudással bíró „Psyché szájából” e jelenet folytatásának leírása,
konkrétabban a helyzetet magyarázó szavai a nyelvhasználónak azt az élvezetét jelzik,
mely a nyelv egyszerre több regiszterének biztoskezű megszólaltatásából fakad: „Kazinczy
úr pedig jutalmul ölibe veve, homlokon tsókola, de nem vala ebben egyébb semmi, mint
egy remény-dús tanítvány fel-avatása (kiemelés tőlem, D.G.).”9
A poetria máskor férfi bőrbe bújva, stílusbravúrt végrehajtva, Balassi hangján ír Josó
neviben Christinának búcsúlevelet, melynek metaforikája a szexualitás diskurzusokat
megsokszorozó10 hatása miatt okoz esztétikai élvezetet.
Sikamlósságai miatt nem könnyű Psyché szövegeiből idézni minden esetben, de megpróbáljuk most is – kadét-iskolába, tehát a nagy Világba „száműzött” Josó búcsúzkodik
szerelmétől, Christinától, versben, leginkább majdani testi kiszolgáltatottságán aggodalmaskodva. A kiszolgáltatottság e történetben is, mint ahogyan arra a kötetben máshol is van
példa, a testiséget egy másik dimenzióban, a főzés és evés motívumain keresztül hozza be:
„Sokat gondolok rád, látlak sodró-fával, / Gyenge kis kezedben
S mint egy szekér-oldal olly nagy szalonnával, / Öreganyád
Ne felets-el engem, gyöngy harmatos rózsám, / Küldjél sódart,
Szelj ökör-girintzet, remegő violám, / Vagy kegyetlenséged
„Meg-gyüvök még hozzád, drágalátos holmi, / Ha te idegenben
Liktáriomot is szokj nékem pakolni, / Tudgyunk szerelmessen

kolbásszal, hurkával,/
korhatt főző kanalával.//
sunkát, legyél kegyes hozzám,/
bűnit sohajtozám.//…..
nem hagysz éhhel holni,/
eggymásra gondolni.”11

A jól evés, e történetben is a másikhoz való viszony „legbőkezűbb módjaként ” kap értelmet, e bőkezűséghez poétikai szempontból pedig az oda-adó, vágyakozó test áll legközelebb.
Emlékezzünk arra a jelenetre, amikor Psyché a bécsi „ball” csillogásából Lotus pompában szalad beteg Lackójához:
„Az asztalon Váli Klára főzttyei – el látá barátomat sok Krankenkosttal, hálám érte
(kiemelés tőlem: D. G.)” – írja Psyché. Ez a gondoskodás – melynek a Psyché leírásában
megfogalmazódó morális vonatkozásai egyértelműek – egyúttal a test jól tartásának más,
érzéki adottságaira is vonatkozik – ebben a történetben.

8
9
10

11

I. m. 135.
WEÖRES i. m. 48.
Emlékezzünk azokra az intelmekre, melyekkel Psychét figyelmeztetik: „…tudom-é, hogy ez vagy
az a sorom ollyant mit is jelent, a mire gondolni nem illő.” Uo. 289.
Uo. 23–24.

94

tiszatáj

A testi ínség, a „nélkülözés” ez utóbbi jelentése máshol Psyché alakjával kapcsolatosan
jelenik meg Vallomásának12 abban a jelenetében, ahol Cseresnyés Sanyi segedelmével
szűnik meg hosszú ideje tartó testi nélkülözése, és ez utóbbi metafora „pusztán” kontextusától függően nyer értelmet.
A nyelv diszkurzivitásának tapasztalatára utaltunk dolgozatunk elején, azonban a nyelv
uralhatatlansága, a nyelvnek való kiszolgáltatottság a verset író Psychének egyaránt alaptapasztalata. Eklatáns példája ennek az Árvaság című vers: „Tám mondom: Pistim, Jósikám, / Nem én, hanem Grammaticám, / Nem sensus, inkább consensus beszél/”.13 A tulajdonlás lehetetlensége a hivatkozott versszövegben egy közvetlen jelentésszinten illeszkedik a nyelvvesztés folyamatához. A birtoklás metaforikus kontextusában a kifosztottság
a létezés metaforájává válik, melyben nincstelenül és nyelvtelenül, nyelvben idegenül kell
lenni.
Ilyen értelemben az „élet” maga is kisajátíthatatlan, és ennek a legkézenfekvőbb szemantikai következménye az élettől való megválást jelölő fogalomnak, a halál fogalmának
a játékba vonása. S tudjuk jól, a halál-motívum oly intenzíven kapcsolódik Psyché különféle
metonimikus megjelenéseihez, hogy szinte anakronisztikussá teszi a kötet szövegeinek
egészét tekintve ezt az alakzatot.
A beszéd hitelének abszolút érvényességéről tehát szó sincs, a külső dolgok függetlenek az éntől, a nyelvi alakzatokkal történő behelyettesítés „lehetetlenné teszi az én közvetlen önkifejezését”. A megértés nem vehető birtokba, hiszen az én nem uralhatja, nem
használhatja eszközként a nyelvet, ez pedig az én stiláris felértékelődéséhez vezet. Ugyanakkor a kötet szövegeiből feltárható nyelvszemlélettől nem idegen az (anya)nyelvben-lét –
otthonlét jelentésszintjeinek egybecsúszása sem, jóllehet ebben a viszonyban a nyelvhez
költői nyelv értelemben kapcsolódik az otthonosság metaforikus értelme. A kötet szövegeiben tehát a nyelvnek való kiszolgáltatottság tapasztalata mentén nem a nyelvhasználat
esetlegességének a tudatosítása válik hangsúlyossá, sokkal inkább a regiszterkeverésben,
a többszólamúságban galvanizálódó „költői” szó, a nyelvi megjelenítés poétikus lehetősége.
Nos, ez utóbbi metaszintű megfogalmazására is találhatunk példát a Weöres-fikcióban: a nyelvben rejlő érzékelésmód felszabadítása sokrétű és gazdag valóságteremtést tesz
lehetővé, a valóságteremtésnek a kötetben azonban nem ez az egyetlen módja. Psyché barátjára, Ungvárnémeti Tóth Lászlóra való visszaemlékezésében írja le a következő jelenetet: „Eggyszer azt mondám: – Ficzkó, te merő Abstractumot írsz. Nálad a fa nem fa, hanem valamelly idea allegoricus fája; nálad a Tátra nem hegy, hol az ember a lábát törheti, hanem szent magasság, hol Zeusz sas madara honol. Te a Concrétumoktól el-vonod
az illatot, mozgást, életet, minden hideg és kemény leszen, márván liget, márván Istenek, márván ember és asszony: te nálad minden kőbűl és ércbűl vagyon. Ellenben én, ha
bármirűl írok, úgy érzze az olvasó, mint ha ő enné; ha keblem vagy derekom említém,
érzze, hogy véle hálok, vagy legalább is szorosan mellette ülök. Az egész Világ ölelő
kurva Vénussza légyek, vagy ha nem lehet, minden olvasóimé.”14
Az élő-érzékelő test az esztétikai valóságképzésnek – az idézett részlet szerint – valóban kimeríthetetlen forrása, de nem feltétlenül az egyedüli.
12

13
14

WEÖRES Sándor: Vallomás. Irodalomtörténet, 1972/2. 415.
WEÖRES Sándor: Psyché. Magvető, 1972. 127.
Uo. 176.

2009. november

95

Úgy tűnik, annak a szubjektumnak, akihez ez a hang tartozik, „furcsának és esetlegesnek” tűnik az elvontság, aki külső, idegen és ezért szabad is marad mindezen teoretikus
erőfeszítések közepette, akit nem érint „az egész metafizikai hókuszpókusz”.
Az immanenciához lényegéből következően soha nem jutó transzcenzus fenntartásáról
és működtetéséről van itt szó, egyúttal stílusról. A formaadás lehetőségéről, művészetről.
Ennek azonban két lehetőségét, formáját írja le Psyché. Nem von el az allegorikus formateremtés értékéből semmit, pusztán szembehelyezkedik vele. Az allegorézisből kiépülő
versvilág a fikció egészét tekintve azonban esztétikailag ugyanúgy valorizált.
Azaz abstractumokból is lehet költészetet teremteni, csak ebben az esetben az elvontság válik költői erővé.

BOKSZMÉRKŐZES (1976)

Kritika

Rövid séta a végtelenben
NESZLÁR SÁNDOR: I NTER PRESSZÓ


Neszlár Sándor első kötete olyan, külön-külön akár önállónak is tekinthető elbeszéléseket tartalmaz, melyek tétova
hálózata sajátos hangulatú és mintázatú regénnyé formálja
a szövegek sorát.
A kötet így egy sokszorosan rejtekező, maszkokat, perspektívákat, elbeszélői nézőpontokat és szerepeket, narratív
modalitásokat váltogató önéletrajzi regényként – illetőleg
annak imitációjaképp, töredékeképp, hiányaként – olvastatja magát.
Középpontjában a keresés toposza, az emlékezés és
a mesélés révén megképezhető „én” megragadásának vágya
áll, és éppen ez a makacs énmeghatározási küzdelem sarkallja a szöveget azokra a pozícióváltásokra, melyek segítségével bekeríthetőnek, körülrajzolhatónak, mintegy térbelileg megképezhetőnek véli a minden maszkban önmagát
mesélő személyiséget. A történeteket valami finom álomFiatal Irók Szövetsége
szerűség, illékonyság itatja át, gyakorta mintha valóban az
Budapest, 2009
118 oldal, 2000 Ft
álmok nem racionalizálható asszociációs technikája, emlékképek látszólag felfejthetetlenül egymásra montírozódó
sora szervezné a történetek menetét, ami elég erős legitimációt biztosíthat az Inter Presszó
pszichoanalitikus értelmezésére is.
A terek, idők, helyszínek váltakozása, az emlékfoszlányok, történetmorzsák mozaikos
rendeződése a felszínen tehát valóban az álomszerűség jelenlétét mutatja, ugyanakkor
azonban ez az esetlegesség, ez a puha omlékonyság talán csak látszólagos: a szövegek
közti motivikus kapcsolatok, retorikai, szemantikai, vagy történetszerű kapcsolódási pontok egy rendkívül pontosan megtervezett, mérnöki precizitással kimunkált, stabil struktúrát rejtenek. Ez a roppant feszes hálózat, az ismétlések későbbiekben részletezésre kerülő rendszere azt jelzi, hogy a szöveg nagyon is tud magáról, vagy legalábbis szeretné birtokolni a magáról való tudást, ahogyan ezt a vágyát jelzik azok az önreflexív részletek is,
amelyekben nyíltan definiálja saját létmódját:
„A fiatalember nem tud aludni. Olvasni kezdi a könyvet. (…) Egyszer csak megjelenik
a fekete ruhás lány a váróban. (…) Kis idő múlva megkérdezi a fiatalembertől, hogy miről
szól a könyv. A fiatalember krákogva mondja, hogy szerinte az életről. (…) Több rövid
történetből áll. Némelyik lapos, van, amelyiket alig érteni. A hangulata az, ami leginkább
megfogta. Bár szerinte tele van idegesítő dolgokkal. Állandóan vonattal utaznak, közben
mindig álmodnak és félnek. És folyton rágyújtanak, vagy tükörben nézik magukat.” (105)

2009. november

97

A szöveg önmagáról adott meglehetősen tárgyilagos rezüméje, a mise en abyme működtetése arra utal, hogy amint a szereplők, úgy a szöveg is előszeretettel nézegeti tükörben magát, hogy épp úgy saját identitását keresi, vágyik önmaga megismerésére, ahogy ez
a késztetés hajtja a történetek egymásban (és „valódi” tükrökben) tükröződő szereplőit is.
A lazának tűnő eseményszövés és a strukturális pontosság ellentmondásos irányultságai a szöveg önismeretének ugyanazon problematikusságára utalhatnak, amely a történetek és emlékek szövevényében önmagukat (önmagát) elveszejtő személyiség(ek)et jellemzi
a kötetben.
A feltárulkozás és a rejtekezés, a megismerés és a megismeréstől való menekülés
együttes vágya, az ellentétes ösztöntörekvések egymásba épülő dimenziói különlegesen
fojtott feszültséget kölcsönöznek az Inter Presszó jeleneteinek. Akárha az énben működő
élet és halálösztönök harca modellálódna a történet megképzésében egymásnak feszülő
energiákban.
„Elmondok egy történetet…” – indítja útjára a kötetet az egyik mesélő, és ettől kezdve
a történetek, a történetekből kibomló álmok, álmokká fakuló történetek burjánzása válik
az Inter Presszó megmunkált anyagává. A történetmesélés heves késztetése a beteljesülésre váró vágy képében jelentkezik az események során, hiszen csaknem minden egyes
emlék- vagy történetfoszlányt a vágyakozás cselekményszálai mozgatnak. Tulajdonképp
ez az egész kötet egyik tétje is: a kielégülés – nem elsősorban szexuális, hanem érzelmi,
egzisztenciális, művészi értelemben – elérésén keresztül az önmagaság pozíciójának elérése, az „én” otthonos elhelyezése a létezők közt, ha fogalmazhatok így: egyfajta ontológiai kielégülésre való törekvés.
A kötet hangulata – amelyről a fentebbi idézetben a szöveg is elégedetten nyilatkozik –
számomra többször is Mándysnak tűnik.
Hasonló szomorúság, a dolgok tünékenysége és megragadhatatlansága, az enyészet
felett érzett bánat hatja át ezt a víziószerű képekből építkező kötetet is, ráadásul az a fajta
kísértetiesség, amivel Balassa Péter jellemezte Mándy Átkelés című (egyébként szintén bizonyos ismétlődő motívumokat variáló) szövegfüzérét, ugyancsak megjelenik Neszlár
Sándor szövegében is.
Az Inter Presszó szereplői kísérteties, testetlen figurák, még akkor is, ha testi funkcióik gyakorta kerülnek elő velük kapcsolatban, lényük mégis megfoghatatlan, lebegő, emlékfoszlányokból szőtt háló.
Szinte csak hangjuk van, amelyen folyamatosan emlékeznek, emlékeztetnek, s ezen
keresztül próbálnak megtalálni valami fontosat a múltban, egy olyan bizonyosságot, amihez képest legitim módon tudnák felépíteni történeteiken keresztül önmagukat.
Míg azonban Balassa szerint Mándy kísértetei a romlás nyelvét beszélik, Neszlár alakjai inkább a hiábavaló vágy nyelvén szólalnak meg. A sokszorozódáson keresztüli önmegszüntetés, a történetek tükröződéseiben elveszejtődő „én” kevés sikerrel próbálja identifikálni magát, hiszen folytonos úton levésben létezik, történetek közt vándorol, ismétlődő
emlékekben más és más alakban születik újra.
Ez az ideiglenesség, otthontalanság cselekményszerűen is megjelenik a szövegekben,
az utazás motívumában jelesül, hiszen a szereplők szinte állandóan vonatoznak valahová.
A sínek hálózata voltaképpen a szövegek irányát szabályozó pálya, ami a történetek rendjét határozza meg egy térben és időben egyaránt zajló utazás keretei közt. És pozícionálja

98

tiszatáj

egyúttal az „én” helyzetét is, mégpedig az utazás toposzának megfelelően idegenként, otthontalanként, keresőként.
A kötet első szövege alighanem ezért viseli a Vendégkönyv címet, de a vendég-lét státusa épp ilyen beszédes módon jelenik meg a Napok című történet következő megfogalmazásában is: „fellelkesített a gondolat, hogy vendégként érkezhetek haza.” (24)
Ebből a félmondatból szinte emblematikusan bontható ki a kötet által sugalmazott
személyiség – kép, az idegenség mint otthonosság léthelyzetének „lelkesítő”, tehát mozgásban tartó állapota. (Csak röviden jegyzem meg, hogy a könyv címe, vagy a vendégszövegek jelenléte szintén az ilyesfajta köztesség tudatosnak tűnő felvállalását jelzi.)
Természetes módon fakad mindebből az önértelmezés már említett igénye, ami néha
talán kissé direkt módon is szerepet kap a szövegben:
„Meg kéne találnom egy nőt, akinek nem tudom a nevét (…) közben pedig magamról
sem tudom, hogy ki vagyok igazán. (…) Ha megtalálnám, magamra is rábukkannék? Egyáltalán, el tudná mesélni nekem, hogy ki is vagyok tulajdonképpen?” (68)
Poétikailag jóval finomabban kidolgozottak azok a részek, ahol az „én” kilétének kérdése az időtapasztalat felismerésével párhuzamosan jelenik meg::
„A fénykép egy nyári koncert után készülhetett, apja arcán olyan mosoly ült, melyet
csak kellően megtapsolt művészek sugározhatnak, sohasem szerette ezt az önelégült tekintetét. Ahogy kifelé indult, megállt a folyosón, apja portréja éppen a kapcsoló mellett
volt. Mielőtt lekattintotta volna, a fénykép üvegében megpillantotta magát, amikor elmosolyodott, tükör és tükörképe megkülönböztethetetlenül egybeolvadt.” (51)
A jelenlét itt az eredet és az időbe vetettség függvényeként válik értelmezhetővé
– azért is különösen rétegzetten, hiszen finom áthallást tesz lehetővé Esterházy Daisy és
Ágnes című szövegeinek tükör-jeleneteire, a szerzői eredet és atyafiság kérdéskörével is
bővítve a passzust –, ahogyan a történetek mesélésében is az eredet utáni vágy, a kezdet
lokalizálásának megkísértése érhető tetten.
Az Inter Presszó a világrajövetel, az egzisztencia eredetkutatásának, az emlékezés általi otthonteremtés kérdéskörének hasonló dimenziójában mozog, mint amit frankfurti
előadássorozatában Világra jönni, szót kapni címmel Peter Sloterdijk boncolgatott annak
idején.
Az egyezést kísértetiessé erősíti az Inter Presszó egy fontos – értelmezésem szempontjából fontos – ismétlődő motívuma, amelyben bizonyos szereplők testén „a kivillanó
bőrön gyönyörűséges betűk sorakoznak”. (4, 103, 107), illetőleg azok a jelenetek, amikor
bizonyos írások egyes szereplők tenyerén lesznek olvashatók. (pl. 82)
A test publikussá tétele, az „én” mint olvasható, értelmezésre váró felület képzete szorosan kapcsolódik az eddig is érintett kérdéskörhöz, és legalább ilyen szorosan kapcsolódik Sloterdijk előadássorozatának első, A tetovált élet címet viselő felvezetéséhez.
A német filozófus itt a valóságos kezdet azon problémájáról beszél, mely szerint az
számunkra csak a „már – elkezdve – lenni” eredményeképp adott, hiszen saját történetünket csak akkor tudjuk elkezdeni mesélni, amikor már benne állunk annak kellős közepében.
Borges Homokkönyvével példálózva fejti ki, hogy azért lehetetlen felütni emlékeink
szövegének első oldalát, mert – az argentin szerző szövegében szereplő mágikus kötethez
hasonlatosan – életünk könyvének fedőlapja és az „első” oldal között is minduntalan

2009. november

99

újabb lapok bukkannak fel, s így valójában egyik oldal sem tekinthető elsőnek, bármilyen
közel is legyen az a borítóoldalhoz.
Jelenünk nem más, mint régebbi kezdetek homályos hieroglifa írásainak szőttese,
amit meg kell jeleníteni ahhoz, hogy valamit mondani tudjunk. E hieroglifák „alapszavait”
nevezi Sloterdijk tetoválásoknak, bőrünk alá szúrt hieroglifáknak, és – mint mondja –
ezek az egzisztenciális tetoválások azok, amelyek történeteinket formálják. Ám az „első
lap” lokalizálhatatlanságának értelmében ezek a tetoválások mindig régebbi hieroglifákra
utalnak, a végtelenségbe helyezve olvashatóságunk lehetőségét.
Az Inter Presszó emlék-áradata, a történetek egymásba hajló eredetkutatásai, a teleírt
testfelületek csábítása mintha csak ezt a halványuló tű – írást próbálná kisilabizálni, a kezdet megválaszolásán keresztül kísérelve meg választ adni saját ittlétének kérdésére. És mivel elsőkötetes szerzőről van szó, a világrajövetel és a szóhoz jutás problémája nem csak
filozófiai, de természetesen praktikus értelemben vett szerzői problémaként is fontos
mozzanata Neszlár Sándor művének.
A kezdet, a születés olyan traumatikus esemény ezért, amely makacsul harcol saját
megmutatkozásáért, ám a rárakódó fedőemlékek, átírások, elfojtások és újraértelmezések
olvashatatlanná teszik hieroglifáit. Az Inter Presszó ismétlései az eredet traumájának körüljárását több irányból is poetizálják. Ilyennek látom a Napok című fejezet azon momentumát, amikor a vendégként hazaérkező elbeszélő egy álarcosbálba érkezvén maga is
álarcot öltve lép be a szülői házba.
A jelenet, mint az eredet, a múlthoz való kapcsolódás, az idegenség (maszk/) és az
örök keresés példázata felidézheti Alain-Fournier nagyszerű regényének, az Ismeretlen
birtoknak „ősjelenetét”, a különös, álarcos ünnepséget megleső szereplők traumatikus
pillanatát, amely aztán egész életüket a keresés dimenziójába helyezte.
Ebben a szövegközi értelemben az irodalmi múlt, mint eredet (pillanatnyi) lokalizálása
az Inter Presszó identifikációs gesztusaként magyarázható, másrészt pedig az idegenként
bolyongó elbeszélő a maga genealógiai kezdeteihez való (pillanatnyi) visszatérését is önértelmezési kísérletként teszi értékelhetővé.
Hasonló „ősjelenet” a (kissé didaktikus elnevezésű) Paradicsom Bisztró-beli eseménysor, ami aztán több perspektívából is visszatérő momentuma lesz a szövegeknek, és meglehetősen egyértelműen erősíti az elveszett Éden utáni vágy képzetét a kötet keresés-motívumát illetően. Az emlékezés ilyképp az ős-esemény(ek) elvesztésének analitikus feldolgozásaként, egyfajta önterápiaként is magyarázható lesz.
Itt kell visszatérni rövid időre a kötet már említett kísérteties jellegére, és az eddigi
szempontokat tovább bővítve megkockáztatni azt az állítást, hogy a szövegnek ez a sajátossága a Freud által kidolgozott terminus (das Unheimlich) felől is érvényesnek tűnik.
Freud a kísérteties megjelenését valami elfojtott visszatéréseként fogja fel, és ez a viszszatérés, ismétlődés a szorongás érzetével párosul.
Az Inter Presszó alapvető szerkezeti megoldása pedig éppen az ismétlések sorában keresendő, minthogy az egymásból generálódó emlékek, álmok és történetek foszlányai különféle szövegszinteken időről időre felbukkannak a történetek során.
Ez a retorikai kísértetjárás a legváltozatosabb formákban hálózza be a szöveget, így
például azonos események különböző perspektívák, elbeszélői pozíciók irányából kerül-

100

tiszatáj

nek újramondásra (pl. 103 és 107), máskor bizonyos motívumok kerülnek új szövegkörnyezetbe, mint a tűzeset a Temetés és a Van den Budenmayer című fejezetekben.
A szereplők is vándorolnak a történetek között, így például a szöveg által csak „a szokatlan galléros férfi”-nek nevezett figura, akinek kísértetiességét tovább fokozza, hogy tulajdonképpen semmit sem tudunk meg róla imént említett öltözködési sajátosságán kívül,
de egyes szövegegységek, rövidebb-hosszabb mondatok újbóli felbukkanása is az ismétlődések sorát gyarapítja.
Sőt, egész fejezetek – így a Balett és a Szobor címűek – tekinthetők egymás álomszerű
átiratainak, ahogyan a Paradicsom Bisztró és az Inter Presszó, a történetek két (?) alaphelyszíne is egymásban tükrözteti, ismétli magát.
Freud a hasonmás-képzetet is a kísérteties kategóriája felől magyarázza, és az Inter
Presszó e tekintetben is alátámasztani látszik ezt a feltételezést.
Egyes szereplők ugyanis alighanem egymás tükröződéseiként, alakmásaiként jelennek
meg a szövegben, ám ezek a beazonosíthatóságok sohasem egyértelműsíthető módon, inkább csak sejtetésszerűen öltenek testet.
Így például a Van den Budenmayer fejezetben mindvégig egyes szám harmadik személyben mesélődik el a zeneszerző története, mígnem az utolsó szakaszban egyes szám
első személyre váltva a szöveg mintegy visszamenőlegesen aláaknázva magát az elbeszélő
én-t saját elbeszélése tárgyával azonosítja. (62)
Ráadásul az utolsó fejezetben, egy teljesen más tér-időben játszódó eseménysor keretein belül az elbeszélő „az én zeném csendül fel” mondatával (115) lehetőséget nyit arra,
hogy újfent (a már halott?) zeneszerzővel váljék, ha csak egy pillanatra is, összemontírozhatóvá.
Ennél talán kevésbé szofisztikus az a megoldás, amikor különböző szereplők csupán
egy betűjellel neveztetnek meg, és hogy, hogy nem, ezek a jelek a kötet fedőlapján szereplő
szerzői név monogramját adják ki. Elképzelhető az Inter Presszó egy olyan olvasata tehát,
mely szerint a kötet összes alakja voltaképpen egy önmagát kutató elbeszélői én leválasztott része, aspektusa vagy töredéke.
Az én-törmelékek egymáshoz, emlékeikhez, múltjukhoz vagy történeteikhez való viszonyaiban így az elbeszélő szubjektum ösztönkésztetései, irányultságai és küzdelmei allegorizálódnak, amelyek különböző kerülő utakon ugyan, de az eredethez való visszatérés
vágyától hajtva mozognak.
Ezek a vektorok futnak össze a kötet utolsó, Szobor című zárófejezetben, ahol az elbeszélő egy titokzatos ünnepély díszvendégeként jelenik meg.
De milyen szoboravatás ez? Talán inkább valamiféle szakrális áldozati ceremónia, önfelszámolási rítus, Dionüszosz-ünnep és színházi előadás víziószerű együttese, ahol minden csupa bizonytalanság, kétség és utalás.
Az álarcos ünneplők a Napok c. fejezet karneváli figuráit idézik, sőt mintha a ceremóniára a kötet összes szereplője összesereglett volna:
„A tömegben. Néhány ismerős arcot vélek felfedezni. De ők úgy tesznek, mintha nem
ismernének.” (110)
A sejtetések, az események valószerűtlen, nem formalizálható mintázata tartózkodik
minden kategorizálható, rendezettséggé szervezhető állítástól, a maszkos vendégekhez hasonlóan mintha a szöveg is elfedné a maga arcát. Akárha valamiféle magzati negativitás,

2009. november

101

világrajövetel előtti pillanat körülírása történne meg, a születés traumáját megelőző pillanatok ünnepisége, ahol az álarcos én-töredékek a díszvendéggel együtt várják a szoboravatást, az én-megképződését, anyaggá válását. A pozitív állítások és vélekedések, karteziánus entitások hiánya, az ellentmondások feloldásától való elfordulás, a „nem tudás tudásának” öröme ismeretelméletileg a negatív szabadság szókratészi terébe helyezi a történetet, amely emellett idővel való játéka okán is kivonja magát a racionalizálható magyarázatok illetékessége alól. A ceremónia egy pillanatában a vendég ugyanis ismerős mondatokat hall meg a színpadon folyó előadásból:
„Saját álmaim hallgatom. Nagyszerű előadásban.” (115)
Az önnön megszületésére készülő „én” tehát azokat a történeteket hallja, amelyek alighanem az Inter Presszó című kötet majdani szövegeiként az emlékezés eredőjét veszik üldözőbe, megszabadulni akarván a szorongás traumájától.
Ám a szoboravatás pillanata előtt a szöveg véget ér, a materializáció mintha nem történne meg, sőt, a szöveg utolsó mondata („Kezdem mesélősen”) visszahajlítja a történetet
az első elbeszélés hasonlóképpen induló meséjéhez.
Ez a visszahajlás, a világrajövetel előtti utolsó önkívületi pillanat végtelenbe feszítése
magyarázza az Inter Presszó poétikai elkötelezettségét a köztes terek, a rések, szakadékok
iránt, az akcidenciák ünneplését, a szubsztanciák elutasítását és az idegenség furcsa örömének elfogadását.

Szabó Gábor

102

tiszatáj

A beszéd néma vágya
M IKOR FELÉBREDTEM , NYÁR VOLT . NŐVERSEK FINNORSZÁGBÓL


Nőversek Finnországból – ez az alcíme a Mikor felébredtem, nyár volt című vékony kis antológiának, amely négy
kortárs finn költő – költőnő? nőköltő? –, azaz Marjo Isopahkala, Saila Susiluoto, Mari Velin és Merja Virolainen
verseiből ad válogatást. A nőversek megnevezése így már
a könyvvel való első találkozás során zavarba ejtheti az olvasót. A kötet összeállítója és fordítója, Pusztai-Varga Ildikó
utószavában a következőképpen magyarázza e kifejezést
a négy költő négy különböző hangjáról szólva: „Bennem […]
összecsengenek. Abban, hogy mindannyian ki tudjuk, ki
merjük mondani a két szót: nő vagyok. […] Nőverseket tart
Napkút Kiadó
Budapest, 2008
kezében az olvasó.” (96.) A személyes hangvételű vallomás
102 oldal, 1290 Ft
azonban nem csupán a fordítót avatja a versek társszerzőjévé – pontosabban leplezi le e mindig fennálló társszerzői
viszonyt –, hanem a mindenkori – ám sejthetően mégis „csak” női – olvasók lehetséges
sorsközösségét sejteti a szövegekkel. Az utószó tanúsága szerint így kettős kulturális közvetítés a kötet feladata: bepillantást engedni a finn kultúrába, valamint a nők titokzatos
életébe.
De vajon valóban titokzatos-e ez az élet? Valóban létező kategória-e a nővers, és ha
igen, ebből szükségszerűen következik-e, hogy nőírókról is beszéljünk? Vajon nem rabságe efféle meghatározások mentén gondolkodni? A kötet nem egy versének tapasztalata szerint a női létezés eleve hajlamos a rabságra, igaz, az soha nem egyértelműen önkéntes.
Ebből a szempontból talán Isopahkala írásai a legharcosabban feministák, miközben
a [Nő voltam] kezdetű verse kiábrándult kritikája a női alávetettség elleni felszólalás lehetőségének is. Az e versben beszélő nő, aki már csak múlt időben beszél „a” férfival szembeni megaláztatottságban megnyilvánuló nőiségéről, a következőképpen zárja szikár vallomását: „És ők, / a férfiak a bárpultnál, / leköptek és ordítva vágták a fejemhez: // KIBASZOTT KURVA FEMINISTA” (19.) A feministának bélyegzés itt a férfi általi tönkretétel
utolsó stációjaként jelenik meg, a kör bezárult, a kiszolgáltatottság nem tehetetlenség és
nem döntés kérdése, hanem elkerülhetetlen létállapot. Ugyanakkor Isopahkala versei is
akkor válnak erősekké, amikor a hétköznapokból elemelt képei nem fordulnak át példázatokba, hanem saját egyszeriségükben válnak súlyosakká: „Az orrát szívesebben dugja
/ a szent újságjába, mint az én / kicsi kerek köldökömbe. // De a fogkrémtubust mindketten
/ durván a közepéről nyomjuk. // Ez örökre összeköt minket.” (16.)
A női tapasztalatok valóban szűkösek, ám csak annyira, amennyire minden tapasztalat
szűkös, ami számot vet az érzékelés elkerülhetetlen határaival: „vajon összeillek-e a csont-

2009. november

103

jaimmal?” (91.) – szól Virolainen kérdése. A kötet alaphangulatára sem a harcos kétségbeesés, sokkal inkább a várakozás, a kivárás állapota jellemző. „Arcom a Jeges-tenger
felé fordítom. / Várom a mesebeli herceget.” (7.) – írja Isopahkala. „A víz kiárad, akár
a könnyek, amíg ki nem találok valamit.” (30.) – ez már Susiluoto prózaversének részlete.
Ebből a látszólag tétova, köztes időből szólnak a kötet versei, a még minden megtörténhet
vágyakozásából. Az idő azonban nem múlik, vagy ami ugyanazt jelentheti: szinte észrevehetetlenül telik, ami a remény és a reménytelenség állapotát egyaránt megmerevíti:
„Kifakult műanyag rózsa / a szimmetrikusra rendezett temetőben / az egyetlen jel: az idő
múlik.” (8.) – így Isopahkala. „Az udvari vécé falán francia / filmmagazin lapjai – / mindennapi nyelvóránk. / Yves Montand több évtizedes mosolya.” (66.) – olvassuk Velin
versét.
A várakozás pedig mindig vágyakozás is egyben, ám nem csupán valaki, egy személy,
de valami, a szavak érkeztére is – mindezt szépen példázhatja Virolainen Pillangókisaszszony című verse is, amelyben a megfogalmazás kétértelműsége egyszerre erősíti meg és
leplezi le a bizonyosságot: „köztünk nincs semmi, / köztünk nincs semmi.” (87.) (Vajon
a finn eredetiben is ilyen erővel működik e paradoxon?) A megfogalmazás iránti igény és
annak – talán csak időleges, de egy elhúzódó jelenben időleges – megvalósulhatatlansága
egyszerre jelenik meg a kötet erősebb verseiben: „most mondanom kellene valamit. Sírt.”
(27.) – írja Susiluoto. A beszéd iránti beteljesülhetetlen vágy azonban alkalmat adhat valami másra: a metafora, a költészet születésére.
Hiszen a kötet verseinek legnagyobb tétje talán az, hogy a magánsuttogás többé tud-e
válni a privát beszédnél, egyáltalán, kell-e hogy többé váljon, nem elég-e, ha „csak” valami
más lesz: netán megosztható. „Anya azt mondta: nincs, nincs egyéni szenvedés, sem megoszthatatlan boldogság.” (42.) – írja egyhelyütt Susiluoto, akinek erős, több tételes prózaversei amúgy is sajátosan reagálnak erre a problémára. A finoman komponált Fecskefészkek esetében például eldönthetetlen, hogy egy vagy több nő történetét olvassuk-e, de ez
a kérdés végül is lényegtelennek bizonyul, amennyiben személyhez kötődésük ellenére személytelen helyzetekkel, azaz sorsmintázatokkal szembesülünk. Így ha elfogadjuk, hogy
e kötet versei várakoznak és vágyakoznak, be kell látnunk, hogy nem csupán egy személy
vagy a megfogalmazás érkeztére, de arra az eseményre is, hogy a véletlenszerű mintázatokon túl megpillantható legyen valami rend. Így nem lehet véletlen a Ji King sem, mint választott hagyomány (Susiluoto több versét a Ji King jelei kísérik), hiszen az ősi keleti
jóslás lényege is az esetlegességek mögött meghúzódó sorsszerűségek felismerése. „A lány
egész nap az eget nézte, nézte, amíg semmi nem tűnt többé véletlennek”. (48.) Ha pedig
a véletlenen túl feltűnhet a rend, a magánbeszéd sem magánakvalóság többé, hanem eszköz
e rend felismerésére. (E ponton érezhető e szövegek rokonsága – a női írás kategóriája ellen különben oly gyakran tiltakozó – Tóth Krisztinával is, akinek Vonalkód című prózagyűjteménye a József Attila-i „törvény szövedéke” motívumot megidézve várakozik a rend
megnyilatkozásának pillanatára.)
„Az ablakhoz lépsz, / lehunyod szemed. / A táj lassan kirajzolódik a homályból.” (70.)
– olvashatjuk Velin szűkszavú írásainak egyikében. Velin haikuszerű verseinek egyébként
is különös, néma zenéje van, amelyek egybemossák a fogalmi és az érzékletes tapasztalatokat. Világának a kötet többi szerzőjének verseivel is rokonítható tulajdonsága, hogy
a sűrítésre való törekvés célja soha nem az enigmatikusság, sokkal inkább az érthetőség fo-

104

tiszatáj

kozása. „Letörik egy darab a felhő pereméről, / a vágyott életből. // Szerethettem volna,
beszéltem volna valamiről. // Ezért a hó, / a fény, a messzi eső csendje. // Írok neked. /
Első olvasásra megérted.” (69.) A metaforizáltság így nem cél, hanem a beszédre vágyó
némaság elkerülhetetlen következménye.
Ezt a furcsa, néma zeneiséget hangsúlyozza a kézbe simuló kötet a maga tárgyiasságában is, amely a leginkább egy CD-lemez tokjára emlékeztet. Mondhatnánk: e dalok megszólaltatására azonban az olvasásunk szükséges. (Fordította és válogatta Pusztai-Varga
Ildikó.)

Turi Tímea

MŰTEREMBEN (1994)

2009. november

105

A magány mintázatai
V ÁRI A TTILA : LEPKESZÁRNY


Vári Attila legújabb válogatott novellái a Kortárs Kiadó
gondozásában jelentek meg 2008-ban. A kötet az elmúlt
években folyóiratokban részben már közölt szövegeket
tartalmazza.
A kritika többször számon kérte a rendszerváltás vagy
a „puha diktatúra” regényét a kortárs irodalmon. Az utóbbi
években megjelent írások közül Marton Mária Istentelen
század és Tájképre nincs idő: szocialista lányregény című
szövegeit emlegetik ilyen, a hiányzó űrt betöltő kísérletként. A két regény témájában és problémakezelésében
mindenképpen, esztétikai felfogásában, nyelvi megoldásaiban azonban semmiképpen sem végzi el ezt a feladatot.
Vári Attila nemrég megjelent kötetében, bár valóban
nem a regény műfajában, de sokat és invenciózusan foglalkozik a kérdéssel. Bár az általa olvasott és újraírt történetek játéktere tágabb intervallum, szereplői a második világháborútól a rendszerváltásig tartó időszakban mozognak. Ez a próza a 20. századi Közép-Európa történeteit
Kortárs Kiadó
Budapest, 2008
sokszorosan behatárolt helyszíneken, az elválasztás poéti272 oldal, 2300 Ft
kai alakzataira épülve ábrázolja. Hasonló történik a szerző
2001-ben megjelent Cselédfarsang című regényében, ahol
a rendszerváltás(ok), elsősorban Románia közelmúltjának feldolgozásával találkozunk.
A Lepkeszárny novellái az utóbbi néhány év kedvelt és termékenynek bizonyuló mikrotörténeti narratíváját követik. Az elbeszélő a világtörténelem és magánmítoszok szövedékéből hozza létre szövegtereit. A kortárs magyar irodalomban már begyökerezett poétikai
hagyomány azonban ebben a gyűjteményben sok újdonságot kínál. Az irracionális elemekkel erősen telített, elsősorban az elhallgatás retorikai formáira építő nyelv segítségével olyan finoman kidolgozott világ jön létre, amely mindenképpen figyelemre érdemes.
A mágikusként aposztrofált realizmus készletéből szőtt organikus szövegháló a titkos
kapcsolatok, beteljesületlen szerelmek, évtizedekig kísértő, szereplőit némaságra, csendre,
boldogtalanságra ítélő események változataiból épül. Vári Attila novellái a csend tereiben
játszódnak, kedvelt témái a második világháború és a szocializmus „kis történetei”. Elbeszélései historikummal telítettek, az őket összefűző tematikus szálat sokszor mégis a varázslatos, csodás dimenziói jelentik. Az álomszerű, benyomásokra, reális vagy képzelt
emlékképekre hagyatkozó helyek elbeszélései éppen ezért nem elsősorban nagyvárosi, beépített környezetben játszódnak. A novellák legnagyobb, legzsúfoltabb helyszíne is kis-

106

tiszatáj

város. Az ennél kisebb kulturális tájakat, a falu és az erdő világát a szerző az elszigeteltség,
körülhatároltság toponímáit használva rajzolja meg. A táj szemantikájának kézenfekvő olvasási lehetőségeiben a magányra épülő sorsesemények változatos formái valósulnak
meg. A beszédterek imaginárius képzeteihez a kutatás, nyomozás aktusai (rejtélyek, megfigyelés, felderítetlen gyilkosságok) társulnak. A nyomozó, felderítő, kutató munkájához
Vári Attila a megörökítés, az emlékek mediatizálásának szokásos formáit (fényképezés,
festés, rajzolás) használja, a gyakori médiumváltások által uralt prózakötet mégsem kiszámítható stílusgyakorlatokból áll.
A kötetet kezdő novellában, A főhadnagy úr karácsonya című szövegben a vázolt szövegösszetartó tényezők már megtalálhatók. A főhadnagy történetét szerelme (sógornője)
elbeszéléséből, egy újságíró nyomozásából, saját elbeszéléséből és szemtanúk visszaemlékezéseiből ismerjük meg, rakhatjuk össze. A második világháborús áldozatok, az ötvenes
évek tisztogatásainak áldozatai és a prekolumbián múmiák genetikai azonosságának hihetetlen meséje a sorsszerűen és teleologikusan haladó történelem szabályait működteti
olvasási módként. A történetet az a fiziognómiai és antropológiai képtelenség szervezi,
mely szerint „az azonos körülmények között, azonos cél érdekében föláldozottak szervezetében” beálló biológiai módosulás a hősi halottakat egymás ikertestvéreivé teszi. Az elbeszélői hangban markánsan jelenik meg az a különleges temporalitás, amitől a kötet elbeszélői attitűdje a történeti narratívák autentikus követési szándéka ellenére is személyessé válik. Az idő lelassul, sokszor áll, ahogy a főhadnagy jégbe fagyott katonatársa sem
öregszik már. A mumifikálódás, a testek konzerválása a fotográfiához hasonló szereppel
bír és bukkan fel újra és újra. A kísérteties hasonlóságok a Szarvaskút című írásban is ott
vannak. A rendőrség elől menekülő szerelmespár erdőben megégett holttestei a dániai
(tollundi) bronzkori ember múmiájához hasonló alakot öltenek. Vári elbeszéléseinek
nyelvi regiszterei sűrítésekre és kihagyásokra épülnek. Ezek az eszközök rejtőzködő párhuzamokat eredményeznek, így a Szarvaskút elbeszélője is csak finoman sejteti az azonosítások eredetét. Hogy a mumifikálódott bronzkori férfi is éppen egy kivégzés, ítélet-végrehajtás áldozata lehetett, ebből a szövegből nem tudhatjuk meg. Az ehhez hasonló „emléknyomok” azonban a rejtőzködő jelentésekre figyelmeztetnek. A sokirányú, nagy menynyiségű kultúrtörténeti anyagot mozgató szöveghalmazban óvatosan kell mozognunk.
A történetekben a „kimerevített pillanat”-nak jelentősége van, a legtöbb alkalommal
a szereplők–narrátorok életének egyetlen boldog, felhőtlen eseményét rögzíti. Így A főhadnagy úr karácsonyában a tiszt képét rejtő kámea fényképtartó nemcsak a holttest azonosításának eszköze. A Jégesőben a vizuális elbeszélésmód segíti az elbeszélőt, itt az évtizedekig őrzött fénykép mellett egy sajátos laterna magica is szerepet kap. A vetítővászon ez
esetben olyan falfelület, amelyre egy kés pengéje vetíti a fényt. Ezt a „filmet” nézi a háborúban elesett férje sírját kutató öregasszony. A saját sors és a közösség történetének filmkockái váltakozva jelennek meg. „Most ismét látta a késről a bádoglemezre vetülő képet,
Edét, ahogy szomorúan nézi a dombról a határ túloldalára került faluját. Azt, ahogy a román katonák szögesdrótot feszítenek a patak hídjának közepére…” „Akkor készült a fénykép, amely most életre kelt, a bécsi döntés után, amikor Ede visszatért Bolognából, immáron kész mérnökként, s a megadott koordináták szerint úgy számította, hogy a falu, ahol
ősei birtoka s a kastélyuk állt, visszakerül Magyarországhoz. De nem.” Miközben az emlékezés változékonysága, megbízhatatlansága válik szövegszervező erővé („A cigarettatárcá-

2009. november

107

ban, hat-kilences nagyításban ott volt az a kép, amely senki számára sem volt értelmezhető…”), a geokulturális tér meghatározottságai mégis állandóságot, a kiszámíthatatlanság állandóságát adják a novelláknak. A 20. század „határhúzásai” valóban megfejthetetlen, értelmezhetetlen abszurdként jelennek meg.
A keresés, kutatás aktusai olyan átmeneti rítusok, amelyekhez kulturális antropológiai
megközelítésekben a siratás, temetés szertartásai is kapcsolódhatnak. Ez történik ebben
a prózában, ahol a vándormotívumként megjelenő spontán mumifikálódások a sértetlenül
megőrzött test illúzióját nyújtják. A gyakran fényképező szereplők a kapcsolatok változatlanságának dokumentátorai, bár a narrátorok a kísérteties, kiszámíthatatlan világát is felvillantják. A Jégeső boldog, szeretkezés utáni pillanatának fényképe ezt a kontúrt is a főszereplő arcára rajzolja: „egymáshoz fagyott jéggyöngyök halotti maszkja”.
A jellegzetes kelet-európai történetmondó hagyomány és a térség történetét megérteni
vágyó orális narratívák sokszor az összeesküvés-elméletek, fatális véletlenek köré építik
mitológiáikat. A magyar történelem kultuszképző mechanizmusainak termékeit mindannyian ismerjük: Görgey árulása, Clemenceau magyar menye, Teleki Pál öngyilkossága,
Kassa bombázása, ifj. Horthy Miklós elrablása. A kollektív emlékezetben fontos, sokszor
tragikus vonatkozási pontok (elvesztett háborúk, kiábrándító békeszerződések) vélt vagy
valós háttér-megállapodásokra épülnek. A bonyolult folyamatok egyetlen apró momentummal, sokszor tévedéssel helyettesíthetők, így érvényteleníthetők. A sor tetszés szerint
bővíthető, további példákat közöl Vásárhelyi Mária közelmúltban megjelent kitűnő könyvében (Csalóka emlékezet: A 20. század történelme a magyar közgondolkodásban. Kalligram, 2007).
A titkos találkozók, a világpolitikai szükségszerűségeket figyelmen kívül hagyó paktumok története a hitelesből és a „népi hagyományból” egyszerre alakul. Kémek és rejtett
haditervek adnak egymásnak találkozót Vári Attila novelláiban is. A kötet két szellemes,
izgalmas szövege (A cárné kegyeltje, Három éj Debrecenben) témájául a második világháború két mitikus minőséggel terhelt elbeszélését választja. A történetek árnyalt, kidolgozott, a karneváli struktúrát tökéletesen teljesítő szövegek. Idejük az éjszaka, szereplői
átutazók, helyszíneinek atmoszférája szabályokat felfüggesztő. A cárné kegyeltje egy bizonytalan származású, női ruhában és személyazonossággal, orosz grófnőként kémkedő
szovjet hírszerző fantasztikus története, akiről csak csattanóként tudjuk meg, hogy az
NKVD (férfi!) ezredese.
A Három éj Debrecenben anekdotikus szerkezetéből ismert és mitizált történet bomlik
ki újra. Karády Katalin és Újszászy István szerelmi viszonya ezúttal csak háttere egy kémtörténetnek. Vári Attila novellájában három egymás felé tartó történetet, három fragmentumot olvashatunk. Az elbeszélés a krimi eszközeivel él, a végsőkig elhalasztja a megoldást, valójában minden töredéke rendelkezésünkre áll. Bár a novella mottójául választott mondat olyan előszöveg, amely a rejtélyek megoldása felé hat: „Az abszurd nem irodalmi irányzat, hanem Erdély utolsó száz esztendejének egyetlen szóban kifejezhető története.” A szöveg fő témája a Petru Groza későbbi román miniszterelnök (a szövegben indokolt okból, de az elrejtés, az olvasó megtévesztése jegyében Grosch Péterként mozog) és
Nagybaczoni Nagy Vilmos magyar főparancsnok közti titkos találkozó szervezése. A testet
öltött közép-európai abszurd maga, hogy Groza és Nagybaczoni osztálytársak voltak. A hézagos Újszászy-életrajz felvillantása pedig ismerős figura metamorfózisa. A sokat idézett

108

tiszatáj

kultuszképző történeti kánon hagyományába illeszkedő titokzatos alakot rejt (a kettős
ügynök, átálló ügynök toposzát).
A Fenyőember szövegében egy könyörtelen belügyes tiszt történetét ismerjük meg.
Mivel a kötetben a hallgatások, szorongások a korból és rendszerekből természetes módon
adódó körülményként alakulnak, a diktatúrák működésének sokszor felvetett etikai kérdéseihez is közel kerülünk. Az ismert tétel szerint a totalitárius rendszerek hétköznapi
emberekből hozzák létre fenntartóikat, akiknek elfojtásai és traumái sem nem nagyobbak,
sem nem differenciáltabbak, mint bárki másnak. Ennek megfelelően a profi végrehajtót
a számára ideális élettérben látjuk először. A kertjét szerető, csak abban örömet és harmóniát találó munkás, az egész életében egyetlen nőt szerető férfi képe a kíméletlen vallatóval szembeállítva megvalósult képtelenségként, zavart keltő antinómiaként áll előttünk.
Miközben végig tudjuk, meglepődésre semmi ok. A hatalom fiziológiai, pszichikai, morális
kérdései körül forogva a novella finoman újraírja Dávid király és Betsabé történetét. Bár
a vetélytársát eltávolító fenyőember szerelmét a hűségesen szolgált, védett rendszer öli
meg, a szöveg a bűnhődés kérdésénél nem időz hosszan. A végső állapotként kialakult tökéletes magány közegében nem büntetést látunk, inkább egy hagyomány jól strukturált
felidézését. Eszerint a teljes elszigeteltségben a „hős” számára a „minde nt megúszás”,
a büntetlenség állapota a legkiábrándítóbb. Ez a közérzet a megválthatatlanság tudásával
élősködik a személyes sorson. („A halál pillanatában csak egy asszony nevét sikolthatjuk.”) A téma hasonló felfogása gazdag irodalmi hagyományba épül (Gyakran él az eszközzel a modern amerikai regény. Pl.: Truman Capote: Hidegvérrel, Edward Bunker:
A vadállatban is van szánalom). A rögzítés, ábrázolás a Fenyőember főszereplőjének életében már nem önkifejezés, a festmény a titkos kódok közvetítő eszköze: „Egy olyan titkos
világ térképe, amelyből még a legjobb rejtvényfejtő sem tudna kibogarászni semmit.”
A kötet elbeszéléseinek másik csoportját (Lepkeszárny, Visszhang) olyan novellák alkotják, amelyekben meglepő, látszólag motiválatlan cselekvések utáni nyomozás áll a középpontban. A két rendőr barát közül az egyik értelmetlenül kivégzi a másikat. A titokzatos horgász közelében dolgozó festő, aki maga sem tudja, mit lát, de az az életébe kerül. Az
árnyékvadászban a természetes környezetben mozgók harmonikus élettereit a fenyegetés
képei árnyalják. A fényképész főhős kisajátítani akarja a pillanatot, célja a valóság birtoklása: „Én így vadászom.” „Néha az árnyék többet árul el a dolog lényegéről, mint maga
a valóságos képe.” Végül ő is csak egyetlen momentum − zsidó szerelmének fotója és a pillanat emléke − nyomában jár. A lányt élete végéig gyászolja, találkozásuk csak a közösnek
szánt sírkőre vésett nevük egymás mellé kerülésével lehetséges. A kötet cselekvéseit
a szakralitás határozza meg. Azonosításra váró korpuszok (A főhadnagy úr karácsonya),
hiányzó vagy eltűnő holttestek (Fenyőember, A jégeső, Az árnyékvadász), olyan sírok,
amelyek a túlélő emlékezet mauzóleumai (Az árnyékvadász, Kőpad).
Néhány novella főszereplői olyan magányos hősök, akik életformaként is készen kapják a belső magányosságot. Az intézményes keretek közt szerveződő, kezdettől csak párbeszéd-képtelenséget adó szocializációs minta változataira a nevelőotthonokban felnövők
történetei épülnek. Az ő mozgásterük a számukra ismeretlen közösségi rítusok, befogadási
és elengedési szertartások mellett, azokhoz csak lazán kapcsolódva jelölődik ki. A kéményseprő rokonok nélkül, árvaházban nevelkedett hőse meggazdagodik, de végül viszszatér régi szakmájához és identitásához. A cigányprímás lányával kötött házassága ku-

2009. november

109

darcba, majd a család vérbosszújába, a hűtlen feleséget megbüntető gyilkosságba torkollik. A kísérletező, áramütés miatt meghalt ikonfestő (A réz-mágnes) maradványai egy
groteszk, vidám temetési szertartás kellékei.
Az egyedüllét végső, neutrális formája az az állapot, amelyben nem az zavaró, hogy
nem tudják kivel megosztani történeteiket, hanem hogy nincs már mit megosztani. A Lepkeszárny elbeszélései e folyamat szakaszai. A Marionett című novellában az országutat járó
vándor bábos csavargó hős. Félresikerült szerelmének története természetes módon végződik bosszúval és halállal. „Nem bántotta a magány, hozzászokott, igazából soha nem
volt senkije.” A vándorcirkuszos számára a játéktárgyak az önkifejezés egyetlen lehetséges
formái. Komikus, önleleplező darabjai, meglepő előadásai egyszerű mimetikus aktusok,
amelyekben mégis az élet enciklopédikus feldolgozásának nagyszabású tervét valósítja
meg. A kérdésre, milyen darabokat játszik, csak ezt válaszolhatja: „Az életet. A teljes életet, és ahhoz nincs szükségem közönségre.” A semminek vagy senkinek bábozó ember történetében minden szereplő játékbaba, problémáit csak ebben a virtuális térben képes elrendezni. Az őt elhagyni készülő szeretőjének is a játékautó lesz a koporsója. Nem először
történik, hogy folklór elbeszélés-változataiból, átalakuló modern mesék születnek. A bábjáték a sorsra azonnal reagáló kicsinyítő tükörként jelenik meg Gion Nándor Virágos katona című regényében (a kezével játszó Gilike történetében). A rítusok profanizált, kisajátított adaptációját, egy hasonlóan különös temetési szertartást ismerünk meg Mészöly
Miklós egyik novellájában (Szárnyas lovak).
A Szarvaskút szövegvilágában az üldözött pár az erdő idilliként festett helyeire menekül. Összeégve, fizikailag összeolvadva, az utolsó elégedett pillanatot rögzítve látjuk őket.
A Béke veletek novellában a városoktól távoli tájhoz már mint megvalósíthatatlan életformához közeledünk. A tömegtársadalmak működési mechanizmusai a végletekig sűrítő,
de tényszerű oppozíciókban jelennek meg: „A szabadságról beszélgettek. Talán. Arról,
hogy milyen jó lett volna olyan korban élni, amikor még nem birtokolták el az emb erek
a földeket. Amikor még önnön erejük szabott csupán határt a létért folyó versenynek.”
„Mert számára az idő és a tér egyetlen amorf érzéssé állt össze […] Szereplője szemlélőjévé
vált saját sorsának, s minél távolabb kerül a cselekvéstől, annál tisztábban látta, hogy
„csupán része, hangyaparány alkotója egy magányba kergetett társadalomnak.” A táj a kevert identitás hordozója, ha eltűnik, a történelem is olvashatatlanná válik. A szövegek kutató szereplői ezért rögzítik kétségbeesetten az elsüllyedő világokat. Így tesz a Szellemvonat néprajzosa: „…láthatta az egymásba olvadó kultúrákból megszülető tájat, a sok
másságból összeadódó azonosságot.”
A kötet szerkesztésére, komponáltságára jellemző a történeti idő kronologikus rendjének megtartása. Ezt a szerkezetet a karakteres temporalitást nélkülöző szövegek beékelődése sem bontja meg. A könyv ritmusát az abszurd növekvő súlya és a fokozódó irónia
szabályozza. A második részbe szerkesztett történetek egyre inkább egy kelet-közép-európai panoptikum szereplőiről szólnak. Alakjai a szabályokat furfangosan áthágó emberek,
különleges tulajdonságokkal rendelkező állatok. Az Auróra ágyúja egy titkos viszony története, amely egy női börtön parancsnoka és egy elítélt, ellenálló költő közt sz övődik.
A kommunista diktatúra működése, kettejük eltérő helyzete és a leszbikus kapcsolat többszörös tabu. Szűk mozgásterükben a létezés egyetlen lehetséges módja a feljelentés, mások folyamatos megfigyelése.

110

tiszatáj

A kar című szövegben egy jelentéktelennek induló eseményt növel rejtélyessé a politika korlátoltsága. A sztori groteszkségével mégis a valószerűség tartományába kerül. Nem
lehet kétség, csak a falu dögkútjában talált kar tulajdonosától származhat a nyelvtanilag is
hibás falfirka (NYET KOMUNIZMUS). A gazdátlan kar és egy magányos (ellen)forradalmár egy kor logikája szerint természetes módon kapcsolódnak össze. Az „Akinek hiányzik
a jobb karja, lépjen elő!” felszólítás ebben a közegben sem nem komikus, sem nem meghökkentő. Természetes az is, hogy a várnapokra bérelt török vendégmunkásról (A kölcsöntörök) kiderül, hogy magyar. A titokzatos perverznek és/vagy bűnözőnek vélt szomszédról hogy mozgássérült, egykor híres kaszkadőr (A szomszéd). Azon meg már végképp
nem lepődhetünk meg, hogy a lágert megjárt idős barátnők kedvenc macskája megszökik
és egy tüntetésen Árpád-sávosra festett bundával bukkan fel (Árpád macskája).
Vári Attila novellái olyan közérzetet határolnak körül, amelyben egy macskának sem
lehet megbocsátani. A történelmeink által gúzsba kötött létezésben performatívák uralkodnak. Ezt a szabályt az Árpád macskája ítélete szellemesen mondja ki: „Egy macska
nem lehet náci”. Mégis felvillan a lehetőség, amikor a szomszéd úr, a bori táborból menekülő Zomai végül a megbocsátás isteni kegyét gyakorolva fogadja be a „fasiszta” Mucurka
macskát. Az állatok a butaság, fájdalmak, reménytelenség, szorongá sok utánzói. Néha
a közösség szószólóiként jelennek meg, mint a kétnyelvű, beszélő kutya is: „Gyűlöllek Gyurcsány, mondj le végre.” (A közkutya).
A sintér című szöveg a térség attribútumait és kapcsolatrendszereit egyetlen falu életterében sűríti össze. A település optimális élőhelye a Fejszámoló Jancsikának, a kar nélkül
született, lábbal csipkét horgoló Ancikának, a libériai felségjel alatt hajózó tengerészkapitánynak. Olyan ismerős, emblematikus terep, ahol a legjobb ötlet a Síró Fesztivál tormareszelő versennyel.
Vári Attila kötete a 20. század mikrotörténeteiből válogat, feszes tempójú szövegeiben
együtt van jelen reális és varázslatos. Az így teremtett elbeszélői térben magán és kollektív
mítoszok váltakoznak, a saját folklórból épülő, történelemmel telített, de sokszor mégis
időn túli világot hozva létre. Poétikai alakzatai sokszor egy vonással ábrázolt korrajzokat
tartanak össze. Szereplői saját elszigeteltségük foglyai, az így támadt hiányok megfogalmazása azonban filozófiai, esztétikai, etikai kérdések köré épül. Ezt a gondolkodástörténeti iskolázottságot a szikáran, közvetlenül megszólaló prózanyelv ügyesen rejti el előlünk,
jelenléte azonban így is érzékelhető. A novelláknak határozott jelleget ad, hogy a hétköznapi események elbeszélését természetes módon szakítja meg az ontológia legsúlyosabb kérdéseiről való gondolkodás. Ahogy az Árpád macskájában is váratlanul teszik fel
a reményről szóló kérdést: „vajon a remény a reménytelenségnek, vagy az emberben támadt teljes ürességből való menekvésnek az útja?”

Kovács Krisztina

Művészet
LAJTA GÁBOR

Festői döntések – nagy magasságban
C SERNUS T IBOR SZEGEDI KIÁLLÍTÁSA ELÉ *


A Kovács Gábor Művészeti Alapítvány 2005 és 2008 között létrejött Csernus-gyűjteménye
mutatkozik be a szegedi REÖK Palota termeiben (a közel negyven képből harmincöt). Bár
tudjuk, hogy a gyűjtemény az idén tavasszal Csernus Tibor műtermi hagyatékával bővült,
és várható, hogy a hagyaték különleges meglepetéseket tartogat, ismeretlen festményekkel, köztük az utolsó, részben még befejezetlen művekkel, hatalmas grafikai anyaggal, műtermi tárgyak, dokumentumok százaival; a gyűjtemény eddigi formájában is átfogó, múzeumi anyag, klasszikus, kulcsfontosságú alkotásokkal, köztük olyan súlyos, sűrű képekkel, amelyekben akár napokig is elmerülhet a néző, ha módja van rá.
Egy retrospektív kiállítás mindig alkalmas arra, hogy végiggondoljuk, mi köti össze
egy több évtizedes festői életmű darabjait? Mi az összetartó erő Csernus Tibor hiperrealista piac-képei, a caravaggieszk bibliai és az expresszív mai történetei között? Különösen
érvényes ez a kérdés az ő esetében, aki sem formailag, sem témáiban nem nevezhető monomániás festőnek, ellenkezőleg, inkább mindenség-mániásnak, hiszen mintha az összes
emberi helyzetet, az összes tárgyat meg akarta volna festeni, mégpedig minden lehetséges
módon. De álljunk csak meg itt! Mert éppenséggel nem minden lehetséges módon, hanem
a számára kínálkozó egyetlen lehetséges módon, legalábbis annak az igénynek megfelelően, amelyet ő a festészettel szemben támasztott. Ez az igény kettős gyökerű. Az egyik az
ember egyszeri és megismételhetetlen karaktere, s minden, ami ebből fakad, a festői ritmus, a hangsúly, a vászon érintésének nyomatéka – olyan mindez, akár az emberi beszéd.
Stílusoktól, formai változásoktól jóformán független, szinte biológiai alapállás. Eredménye pedig a képen az a zsigeri izgalom, amelyet az ecset, a festék hullámzása, a vászonhoz
való viszonya teremt. Csernus Tibor szikár, de ruganyos alkatát, különlegesen ízes elbeszélő képességét immár mindörökre őrzi a vásznon a festői forma. Az alapállás másik
meghatározója intellektuális természetű. A tradícióhoz és újításhoz való viszony, az ítélőképesség, a művészi gondolat mikéntje. Azt hiszem, talán Csernus Tibor az egyetlen olyan
festő a transzavantgárd kor felfedezettjei között, aki nemcsak hivatkozott a régi mesterekre, nemcsak idézett tőlük, nemcsak újra felvette a fonalat, hanem hozzájuk valóban
méltón – értsük úgy: azonos szinten – folytatta azt a tradíciót, amely a XIX. század második felében megszakadt. A művészettörténet hajlamos túlhangsúlyozni azt a tényt, hogy
Csernus Tibor KÉPET akart csinálni, FESTÉSZETET akart csinálni – hát mi mást akarhatott volna? Számára az egyik kulcskérdés mindig az volt, „hogyan van festve”? S ha mű*

Csernus Tibor: Festmények 1960–2004, Szeged, REÖK Palota, 2009. július 16–szeptember 20.
A fenti szöveg elhangzott a kiállítás megnyitóján.

112

tiszatáj

vészek megítéléséről volt szó, bizony, gyakran ez az egyszerű kérdés tett pontot a vita végére. Persze érthető, hogy Németh Lajos Csernus-tanulmányában miért tette fel patetikusan a kérdést, hogy „Lehetséges-e Festészet?” „Újraalkotható-e a Kép?” – egy olyan korban, amikor a festészetet többször egymás után halottnak nyilvánították. Innen nézve
Csernus tette még heroikusnak is mondható lenne, de őt ismerve nem kell ezt a heroizmust túlértékelni, legalábbis biztosan nem ezzel a művészetfilozófiai kétellyel állt naponta
a festőállvány elé. Bár rezignáltabb pillanataiban elmerengett azon, hogy „mi lett volna”,
ha „élére áll” annak a mozgalomnak, amelyet ő indított el itthon, vagyis, ha avantgárd marad; de valójában egyszerűen mindig azt csinálta, amit szeretett. S amit szeretett, vagyis
a klasszikus alapállású festészetet, egy huszárosan posztmodern húzással fogadtatta el:
amikor ugyanis a világ szemében az új már réginek kezdett látszani, a régi hirtelen sokkolóan újnak tűnt. S amikor a kortárs művészettörténet-írás túltette magát azon, hogy
Willem de Kooning a női aktot immár festékben tekergő véglénynek ábrázolta, sőt ünnepelték a festék kétségtelen szépségét, majd pedig Rauschenberg nyilvánosan kiradírozta
De Kooning egyik rajzát, amikor mindenki túllicitálni igyekezett az előtte járón, majd
amikor mindez a sokkhatás gyengülni látszott, lassan újra megjelentek azok a festők, akiket figuratívnak és realistának nevezhetünk. Ám Csernus, aki egyébként az elsők között
volt, így is különcnek számított. Mert miközben visszakövetelte a jogot, hogy a képen jelenjen meg az érzéki világ a maga pontosságában, de nem szikár leltározó módon, mint
a szorgalmas kismesterek szertári képein, hanem a bravúros elhagyás és megtartás legkeskenyebb élén egyensúlyozva, ezt az egyensúlyozást olyan magasságban hajtotta végre,
amely csak a mindenkori nagymesterekre jellemző.
Elhagyni, lemondani csak az tud, aki felhalmozza a gazdagságot, azt a vizuális gazdagságot, amit Csernus például a Dieppe kikötői házaiban, a Tengerpart hullámaiban, a piacképek drapériáiban, a Zöld mezőn fekvő alak és a Motorbicikli courbet-i vegetációjában,
az aktfigurák bőrszíneiben, a csendéleti tárgyak sokféleségében felhalmozott, s a festék
mágiája révén átváltoztatott. Csernus Tibor mindig is tökéletesen érezte a visszafogás és
hangsúlyozás arányát. Míg az általa is nagyra becsült régi mesterek soha nem igyekeztek
tudatosítani a nézőben, hogy amit lát, az „csak” festészet, Csernus Tibor abszolút jelenkoriságát bizonyítja, hogy miközben maximális átélhetőséget és realitásélményt nyújt
a nézőnek, ugyanazokkal a festői fogásokkal tudtára adja azt is, hogy amit lát: illúzió, sőt
töredék. Művészi nagysága, zsenialitása mutatkozik meg ebben a „maximális minimalizmusban”, a festői eszközök fölényes, ám ízléssel és önreflexiókkal teli alkalmazásában.
Ezért nem került soha az akadémizmus zsákutcájába, amely inkább koncepció, mintsem
élő művészet. Csernusra is igaz, amit Ortega Velazquezzel kapcsolatban mond, vagyis,
hogy a „legkevesebb ecsetvonással fest meg egy figurát” – de a döntő kérdés éppen az,
hogy mennyi a legkevesebb, hogy ne legyen túl kevés? Hogy ne kevésnek látszódjon, hanem mérhetetlen gazdagságnak?
Csernus Tibor folyamatos koncentrációval egész életében sikeresen egyensúlyozott
e festői döntések között húzódó meredély fölött, s a festészetet mindvégig nyitott kimenetelű kalandnak tekintette, miközben úgy tetszett, csak a „szem örömeinek” hódol. Sem
teóriák, sem divatok, sem üzleti siker nem téríthették el attól, amit számára a festészet
misztériuma jelentett a számára egyetlen lehetséges módon, biztosítva egyúttal különleges
és utolérhetetlen helyét a huszadik század végének művészettörténetében.

Az idei Rotary-díjat Darvasi Lászlónak ítélte a kuratórium. A díjhoz szeretettel
gratulálunk.
*
Abból az alkalomból, hogy a Tiszatáj könyvek sorozatban megjelent Vörös Lászlónak Kányádi Sándorról szóló kötete, a költő október 15-én a kiskunhalasi Bibó
István Gimnázium vendége volt.
*
Október 9-én a Somogyi Könyvtár Móra utcai fiókkönyvtára Tiszatáj estet rendezett. Az est vendége volt Hász Róbert író, szerkesztő és Simai Mihály költő.
*

A Tiszatáj Könyvekben hamarosan megjelenik Sághy Miklós
a Fény esztétikája című kötete.

Decemberi számunk tartalmából
Kiss Anna, Markó Béla, Petőcz András Utassy József versei
Füzi László, Horváth Péter, Kontra Ferenc prózája
RADNÓTI-EPILÓGUS

Poszler György, Németh Gábor, Zeke Gyula, Szijj Ferenc
Szuromi Pál írása a Levendel-gyűjteményről

Ára: 500 Ft
Előfizetőknek: 4 0 0 Ft

nka

Nemzeti Kulturális Alap

770133

1 1 6008

0 9 0

