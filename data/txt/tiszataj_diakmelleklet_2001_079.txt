A TISZATÁJ DIÁKMELLÉKLETE
2001. DECEMBER

79. SZÁM

MILBACHER RÓBERT

Az Elõszó egy lehetséges értelmezése
Ez a dolgozat folytatása egy az Előszó keletkezésével foglalkozó tanulmánynak.1 Abban az előtanulmányban azt próbáltam bizonyítani, hogy az Előszóval kapcsolatos Waldapfel József tollából származó feltevés, miszerint a mű az 1845-ben készült, de csupán
1851-ben kiadott Három rege elé készült, nem állja
meg a helyét. Ezt azokra az adatokra alapozva állítom,
amelyek tagadják, hogy a kortársak bármiféle kapcsolatot is tételeztek volna a két mű között, vagy akár
csak tudtak volna Vörösmarty szándékáról, holott magát a Három regét még a kiadás előtt (pl. Garay János)
és persze a kiadás után is ismerték (Toldy Ferenc,
Gyulai Pál stb.). A kortársak hallgatása mellett minden
korabeli adat arra enged következtetni, hogy Vörösmarty az Előszó vélt keletkezésének idejében (18501851 tele) képtelen volt bármiféle új mű alkotására. Az
Előszó kéziratának vizsgálata során a művet tartalmazó lapok rectóján 7 (plusz egy áthúzott) alaprajzot,
a versóján pedig egy építkezéshez kapcsolódó számadást találtam, nagy valószínűséggel Vörösmarty kézírásával. Annak vizsgálata során, hogy mely ház átépítésével lehettek kapcsolatban a tervek, kizárásos alapon arra jutottam, hogy valószínűleg a kápolnásnyékiről lehet szó, amelybe a Vörösmarty-család 1853 májusában, júniusában költözhetett, tehát az átépítés csak
ez után a dátum után vált lehetségessé. Bár valószínűleg a vers két variánsa előbb került papírra, mint a tervrajzok, ám a második variánson tett, az alaprajzokhoz
hasonlatosan, irónos javítás megengedi a házvázlatok
1

Előadásként elhangzott 2000. november 26-án a Pécsett
rendezett Vörösmarty-konferencián. Olvasható változata
a konferencia anyagát tartalmazó kötetben. A részletes
bizonyítást ld. itt! Pécs, 2001.

VÖRÖSMARTY MIHÁLY
(1800–1855)
Az Előszó szövegének nem
csupán előkészítő funkciója
lehet, amint azt a prológus
funkciója előírja, hanem
olyan más művekhez
fűződő kapcsolatrendszerrel is rendelkezik, amely
több szöveg hálójába
utalva a verset, sajátos
kontextus hozzárendelését
teszi lehetővé a kései
befogadó számára.

és a vers variánsainak közel egyidejű születését. Vagyis az Előszó keletkezését csakis
1853 májusa utánra tehetjük.
A kézirat tanúságain kívül az 1854 nyarára befejezett Lear király fordítással és az
1854 késő nyarán született Vén cigánnyal való erőteljes tematikus, lexikális, és retorikai hasonlóságok megengedik, hogy az Előszó keletkezési idejét a két mű elkészültének közvetlen közelében tételezzük. Eötvös József 1854 nyarán Kápolnásnyéken járva,
a Vén cigányt, az Egy ember életét és Batthyány Kázmér sírverseit elviszi Csengery
Antalhoz a Nép könyvében való megjelentetés céljából, az Előszóról azonban nem tud
semmit, még csak említés szintjén sem kerül elő, így feltételezhető, hogy az Előszó keletkezése későbbi, mint a Vén cigányé. Az Előszó versformájának tanúsága − a rímtelen, 10-11-es drámai jambus − nem egyszerűen a Shakespeare-hatásra enged következtetni, hanem arra is, hogy valamilyen drámai prológusnak szánhatta Vörösmarty a szöveget. Minthogy új drámát ebben az időben nem írt, kiadni sem szándékozott, így
elképzelhető, hogy az 1855. április 9-én a megújuló Nemzeti Színház ünnepi díszelőadásaként bemutatott Az áldozat című Vörösmarty-dráma szolgáltatta az apropót
a nemzethez való szólásnak az Előszó formájában realizálódó tervéhez, amely a krími
háború keltette nemzeti reménykedés lehűtésére és valamiféle józanság megtartására
szólít fel. Azonban az Előszó színházi felolvasásáról semmi adat nem maradt, bár Vörösmarty részt vett a díszelőadáson, más szóval az Előszó funkciójával kapcsolatos fejtegetésem csupán a lehetségesség státusával bíró hipotézis marad.
*
Az Előszó szövegének nem csupán előkészítő funkciója lehet, amint azt a prológus
funkciója előírja, hanem olyan más művekhez fűződő kapcsolatrendszerrel is rendelkezik, amely több szöveg hálójába utalva a verset, sajátos kontextus hozzárendelését
teszi lehetővé a kései befogadó számára.
A „Midőn ezt írtam, tiszta volt az ég” sornak ugyanis létezik legalább egy olyan
intertextje, amely az 1850-es évek közepének egyik nagyon is domináns kontextusához
rendeli a szöveget, ti. Széchenyi A Kelet népe c. 1841-es értekezésének egy-egy bekezdéséről illetve mondatáról van szó: „Tökéletesen tisztának mutatkozik hazánk’ ege megint, minélfogva a’ legszebb reményekre melegszik keblem ismét. ’S annyira éldelem ezen
szép tiszta csendes nyári napok’ sugárit, mellyek habár nem nagy pompával is, szintolly
jóltevőleg hatnak mindinkább lábadozó, olly hosszú nyavalyábul visszatérő nemzeti testünk’ erősítésére, mint az anyagi napnak sugári is legbiztosabban; jóllehet titkos csudák által érlelik a búzát…”2. Az „Öröm- s reménytül reszketett a lég…” sor igen erőteljes párhuzamot mutat ugyanezen a lapon található másik mondattal: „… és én örömtül, elragadtatástul magamba alig férve, majd csak hogy ki nem tárom az egész nagy természet
előtt, tán mint a’ marathoni diadal hírét vivő bajnok, ő sebtül, én örömkéjtül összeroskadva’ Meg van nyerve a’ nagy csata, el van érve a nemes czél!’”3
A Széchenyi-mű néhány passzusának parafrázisa a Vén cigány szövegében is felfedezhető, amely egyúttal talán alátámasztja az Előszó és a Vén cigány közel egyidejű
születését. Ilyen szöveghely Széchenyinél a 71. lapon: „…felhevült és sehogy sem fékezett
képzeletüknél fogva, magyar egünkön égi háború és zivataros idők helyett a’ tavasznak
legcsendesb, leggyönyörtelibb napjait látják hazánknak jó szivű de hibás szemű optimistái.”
2
3

Gr Széchenyi István: A’ Kelet népe. Pozsonyban, 18412. (Reprint) 44.
Uo.

2

Már szorosabb a kapcsolat a Vén cigány két sora („Véred forrjon mint az örvény árja,
/ Rendüljön meg a’ velő agyadban”) és A Kelet népe 118. lapján olvashatók között: „…
és nem gyulna vérem nem forrna velőm, ’s tehetségem szerint ’a vésznek elhárítása végett
mindent nem tennék, s én legalább fel ne jajdulnék, a’ legkeserűbb panaszra ne fakadnék,
ha többet tenni képes nem vagyok, midőn halál és élet közti ponton látom állani a’ hazát…”
(118)
Persze minden kétséget kizáróan nem nagyon lehet bizonyítani a Széchenyi-mű
konkrét használatát, vagyis lehet, hogy véletlen az egyezés, vagy korabeli retorikai, stilisztikai toposzoknak az eltérő alkalmazásával szembesülhetünk, és ez eredményezi
a hasonlóságokat. Legalább is indokolt a kérdés, hogy mi lehet az oka egy majd másfél
évtizeddel korábbi szöveg megidézésének. Erre azonban létezik lehetséges, bár nem
tökéletesen kielégítő válasz.
Az ötvenes évek elejének, közepének ugyanis nagy felismerése volt Széchenyi jóslatának − amely a forradalmi veszélyre és a nemzet pusztulására vonatkozott − beteljesedése. Ennek a Kasszandra-jóslatnak az alapdokumentuma A Kelet népe volt: nem véletlen, hogy Török János 1856-ban éppen Kelet népe címen indít útjára egy meglehetősen rövid életű lapot, amelynek első száma több cikkben is foglalkozik az 1841-es mű
jóslat státusával: „Gr. Széchenyi István ’Kelet népe’ munkájáról úgy gondolkozunk,
mint Mózes bűvesszejéről. A nemzet, melynek számára ez íratott, mihelyt magától eldobta, kígyóvá változott sorsára és lelkiismeretére nézve.”4 Török János a beköszöntőben egyenesen szent könyvnek nevezi Széchenyi művét: „Vezércsillag és szövétnek
gyanánt ragyog előttünk a fensőbb ihletettség s a szeplőtlen magar genius dicső szülöttje, SZÉCHENYI legjelesb műve, a ’KELET NÉPE’. Az igaz hazafiság és gyakorlati
bölcsesség e szent könyve, melynek dönthetetlen tanait a történet már is érzékenyen
meggyőző alakban igazolta, drága örökség gyanánt maradt reánk, hogy szelleme
nemtő gyanánt kísérje a nemzet további lépéseit…”5 Török Sándor Széchenyiről szóló
tanulmányában így ír: „Az eredmény megczáflolta reményét; a mit jósolt, beteljesedett; az érzelempolitika lángba borította az országot; s a bálványimádás vállain felemelkedett az új népkedvencz az ország kormányából a bölcsességet száműzvén,
a haza megmentése lehetetlen lőn.”6
A közvéleményt nem csak 1856-ban, hanem 1848. szeptember 5-i összeomlásától
kezdve folyamatosan és élénken foglalkoztatta Széchenyi állapota és apokaliptikus víziói, amelyek a legborzasztóbb látomásszerű önvádak előszámlálásában fogalmazódtak
meg. Először Balogh Pál, Széchenyit Döblingbe kísérő orvosa számolt be a sajtóban
a gróf összeomlásáról:7 „Beteg képzeleteinek tükrében, már látá ő hazánk fővárosát ellenséges vad csordák által elpusztítva; a század egyik legpompásabb mesterművét,
a budapesti láchidat, a hullámok mélyébe temetve, s mint Marius Carthagó dűledékein,
ugy képzelé ő magát elpusztult hazája romjain.”8 Már Balogh is tudósít Széchenyi ön4

5
6
7

8

Székely József: A Kelet népe. In: Kelet Népe. Magyar irodalmi csarnok és időszaki szemle.
1856. I. évfolyam. I. füzet. 55.
Török János: „Deus pro nobis, Quis contra nos?”. In: Kelet Népe 1856. [oldalsz. nélkül]
Török Sándor: Gróf Széchenyi István. In: K.N. 1856. 29.
Előtte a Márczius Tizenötödike vádolta meg Széchenyit azzal, hogy elmenekült a nehézségek elől, erre a vádra Wesselényi Miklós válaszolt a Pesti Hírlap 1848. szeptember 12-i számában.
Pesti Hírlap 1848. szeptember 22. 892.

3

vádaskodásáról: „És ezen lelki küzdelemhoz [sic!] azon gondolat csatlakozott legkinosabb hatással, hogy imádott hazája veszedelmének legfőbb oka ő maga, ő ébresztvén fel
a nemzetet százados álmából.”9
A Balogh által is említett önvádak legteljesebb és legszélsőségesebb katalógusának
az 1849. március 21-én írt Önvallomás tekinthető, illetve Tasner Antalhoz, a titkárához címzett, de valószínűleg el nem küldött, 1851. március 14-i levél.10 Ezekben az írásokban Széchenyi önmagát perverz, vérfertőző, onanizáló, érzéki örömökben tobzódó
bűnösnek mondja, és minden alkotását, amit 1825, illetve a Hitel megjelenése óta hozott létre, gyökeresen új beállításban láttat: amit Magyarországért valaha is tett, az
a nemzet pusztulását készítette elő. Sőt egyfajta, a Sátánnal kötött titkos szerződésként
értelmezi műveit, amelyek a Paradicsomhoz hasonlítható Magyarország elpusztítását
célozták meg. Ezeknek az önvádaknak a híre valamiképpen kiszivárgott Döblingből,
Kemény Zsigmond az 1851-ben megjelent Még egy szó a forradalom után című művét
egyenesen arra építi, hogy Széchenyi önvádjait – amelyeknek nem csak tartalmi, hanem retorikai jellegét is ismerni látszik – pontról pontra megcáfolja, és egyben bizonyítsa, hogy igenis szükséges volt Magyarország megreformálása.11 Széchenyi önmarcangolására, mint közismert tényre utal: „De miét mondanám tovább az ismert dolgokat! Széchenyit a forradalom előperceiben őrültté tette a honkeserv. S most Görgen
tébolydájában mindent megfordított szempontból lát.”12 Kemény A Kelet népének
képhasználatát megidézve beszél a nemzethalálról: „Késő volt már a csillapító és enyhítő gyógymodor! Minden veszve lőn; mert az ingerültséget őrjöngés váltá föl. És
a fölbőszített beteg, fékezhetetlen dühében önmagát gyilkolta meg… Ki tehát itt a bűnös? − kérdi Széchenyi, vad gyönyörrel tördelvén le halántékáról egy fényes életpálya
babérait. Én, egyedül én!! Ki a nemzethalál oka? ’A híres gróf, a legnagyobb magyar.’”13 Ugyanakkor Kemény az önvádat nem csupán Széchenyivel hozza kapcsolatba, hanem az egész korabeli szellemi élettel: „Az egész közélet és az egész irodalom
osztozhatik, ha túl lelkiismeretes akar lenni, Széchenyivel az önvádlásban.”14
Az efféle önvádra mint a világosi bukás utáni értelmiség jellemző magatartásmódjára találhatunk példát Vörösmartynál is, aki 1849. november elején így ír feleségének:
„Tudod nem tettem egyebet, mint mit tenni szoros kötelességemnek tartottam, tanúja
inkább mint vezetője a politikai mozgalmaknak, egyedüli vétkem az lehet, hogy az
események ellenünk fordultak”. Az „események ellenünk fordultak” formula a Széchenyi-féle nemzethalál-látomás alaptételét idézi, tudniillik A Kelet népében Széchenyi
9
10

11

12

13
14

Uo.
Ezeknek az iratoknak a kéziratból történt fordításait adta közre Spira György a Holmi
1991. szeptemberi számában. A bevezetőben írja Spira, hogy azok között az iratok között
voltak a levelek, amelyek 1860. március 3-i házkutatás idején kerültek a bécsi rendőrséghez,
tehát Széchenyi sehova sem küldte el őket. Spira György: A hangfogótól megszabadult
Széchenyi. Holmi 1991/10. 1119.
Kosáry Domokos szerint Kemény Tasner Antalon keresztül szerzett tudomást Széchenyi állapotáról, sőt lehet, hogy konkrét levelet is olvasott. Kosáry Domokos: Széchenyi Döblingben. Bp., Magvető, 19812. 11.
Kemény Zsigmond: Még egy szó a forradalom után. In: K. ZS.: Változatok a történelemre.
Bp., 1982. 380.
Kemény, i. m. 382.
Kemény, i. m. 383.

4

abban látja a veszélyt, hogy az események irányítása kicsúszik azok kezéből, akik megindították a megújulást, és minden a forradalom önpusztító káoszába fog fulladni. Persze mindezt Kossuthnak címezi Széchenyi, aki pl. Kemény Zsigmond 1851-es Széchenyi-jellemrajzában az „érzelem-politikus” (Széchenyi kifejezése) prototípusaként szerepel. De a Csengery Antal is hasonlóképpen nyilatkozik Kossuthról, amikor üres,
meggondolatlan retorikusságát hangsúlyozza.15 Nem véletlenül ír erről Eötvös József
A Kelet népével foglalkozó recenziójában: „…s hol a hatalmas, ki őket [ti. a sokaságot]
ily pillanatokban visszatartóztathatná; hol az, ki habár ő vezeté is a pályára, az egyszer
megindult tömegnek elébe szabhatná lépteit? − Halad, tartózhatatlanul halad a nagy
test, s ki első indulatait okozá, többnyire nem tehet mást, mint félrelép az útból…”16
Eötvöst a Magyarország 1514-ben című regényében (1847) is foglalkoztatja ez a probléma (nyilván az 1846-os lengyel események tehették újra aktuálissá a kérdést), tudniillik a lázadás fő ideológusa, Lőrincz barát hasonlóképpen vélekedik: „Hogy szabadságáért küzdjön híttam fel e népet, s az vadságában felülmúlta egykori zsarnokait. Egy
jobb lét alapjait akartam lerakni, s csak ingoványt láték körülöttem, melyre építeni
nem lehet. Mint a hajós, ki szélvész között tudja, hogy a vitorlák, ha feszülten maradnak, el fogják meríteni sajkáját, de kinek szavára társai nem hallgatnak; ki a sziklát,
mely felé irányuk szükségképp vezet, ismeri, de kinek a kormányt senki sem akarja átengedni…”. Lőrinc barát csalódásával analóg a hadakat feloszlatni kívánó Dózsa félelme: „Végre a fergeteg kitört egész hatalmában, s Dózsa, midőn körültekintve, még
a legközelebb állók között is nyílt ellenszegülést látott: érzeni kezdé a tömegek fölött
gyakorolt hatalomnak természetét, mely ellenállhatatlan, de csak addig, míg ellentmondásra nem talál…”
A Kelet népe-vitához Hazay Gábor álnéven Vörösmarty maga is hozzászólt, az
Athenaeumban Széchenyi könyvéről közzé tett terjedelmes recenzió formájában. Úgy
tűnik, hogy Vörösmarty az alapelvekben17 egyetért ugyan Széchenyivel, azonban nem
tartja − sok más a vitához hozzászólóval egybehangzóan − reálisnak félelmeit, s így
már a Pesti Hírlap és Kossuth elleni támadást nem tartja aktuálisnak és indokoltnak:
„De éppen ezért, ha Sz. jóslata be nem következik, sőt ellenkezőleg, Kossuth Hírlapjának üdvös hatása lesz, senki sem fogja tőle megvonni az érdemet, mellyért olly kitartó
fáradozással és lelkesedéssel küzd, valamint el nem feledé s nem feledheti soha, hogy
szellemi életünk ébredését éppen gr. Sz. nagy hatású felszólalásának kell köszönnie.”18
A cikksorozatban Vörösmarty ismerteti Széchenyi művét és így több helyütt is
15

16

17

18

„…Kossuth a kedélyt hatotta át, a szenvedélyeket izgatta föl, az érzelmeket hódította meg.”
Csengery Antal: Adalék Kossuth jellemrajzához. In: CS. A. Összegyűjtött munkái. II. Bp.,
1884. 401-402. Vörösmarty 1849-ben így ír Kossuthról a feleségének: „Szerettem volna távol
lenni Magyarországtól, hogy ne lássam nyomorú átalakulását, melyet már ott előre sejtettem; azonban a bizonytalan hírek s társaim szavazata visszatartottak, s most itt vagyok,
s minden érütéssel érzem, hogy amit a becsületes de gyarló kormányzó mellett a gazság készített, annak súlyát és keserveit a nép fogja viselni.” Lukácsy Sándor − Balassa László:
Vörösmarty Mihály. Bp., 1955. 438.
Eötvös József: Kelet Népe. In: E. J.: Reform és hazafiság. Publicisztikai írások. I. Bp., 1978.
259.
„A forradalmat illetőleg nem szükség mondanom, mennyire nincs nép a földön, mellynek az
inkább ártana, mint nekünk: az nálunk öngyilkolás volna.” Hazay Gábor: A’ Kelet népe
1841-ben. Irta gr. Széchenyi István Athenaeum 1841. 633
Hazay, i. m. 692.

5

parafrazálja mondatait,19 amelyek esetleg az Előszó néhány mondatának kiindulópontjaként is felfoghatók pl.: „Századokat éltünk öntudat, önérzet nélkül, vak tapogatásban, s e chaosból csak egy új politikai élet, több jó vagy balsikerű kisérletek, hosszabb
tapasztalás emelhet ki azon tisztaságra, hol az érzelem heve s az értelem világa nappá
egyesülhet hazánk felett, hol tudva mit s hogyan, akarni fogjuk azt…”20 (De a Vén cigány fentebb idézett sorával is találhatunk hasonlóságot : „s véredet felforralja öröm
s lelkesedés…”21, vagyis Széchenyi eredeti mondatából: „… és nem gyulna vérem nem
forrna velőm… stb.” a „s véredet felforralja öröm s lelkesedés” félmondaton keresztül
a Vén cigány jól ismert sorai formálódnak: „Véred forrjon mint az örvény árja, /
Rendüljön meg a velő agyadban”) Az Előszó szótárában látszik inkarnálódni ez is: „’Ne
tovább; mert ez a forradalom útja’ Ki van mondva a rémületes szó, mellytől elvből-e
vagy önfenntartási ösztönből − annyira irtózunk […] A haza legéberebb és legmunkásabb férfia emeli fel intő szavát, kinél eddig az ige többnyire testté lőn…”22 Ugyanígy
mind az Előszó, mind pedig a Vén cigány vihar-motívumához, a vihar felidézésének
gesztusához kapcsolható ez a mondat: „…gr Széchenyi is, ki, bár a zivatar felidézéséhez
elvből nem járult, de mint becsületes hazafihoz illett, férfiasan megállotta azt.”23 Az
Előszó jellemzően allegorikus képalkotására emlékeztet a kritika ezen részlete: „A sötét gyűlölség napfényre mász boszúterv-koholó rejtekéből, de épen ezen napfény
fosztja meg mérgétől, árulja el legbensőbb ártalmait, mielőtt tetté érhessenek. Az indulatok, szenvedélyek az isten nyílt ege alatt kezdik játékaikat, s a leggonoszabb közöttük vissza ijed saját undokságától, midőn a tükörbe pillant, mellyet elébe a nyilvánosság tart.”24
A hasonlóságok természetesen nem jelentik az 1841-es kritika közvetlen használatát (vagyis nem bizonyítható), az viszont valószínűsíthető, hogy az Előszó írása idején
Vörösmartyt igen hasonló kérdések foglalkoztathatták, mint A Kelet népe recenzeálása idején.
*
Az Előszó két variánsa közötti különbségek nem csupán stilisztikai jellegűek, hanem a szövegek történelemképének radikális különbözőségét eredményezik. Az első
kézirat (K1) 3-5. sorában a következő mondatok szerepeltek eredetileg: „Az elme lángolt, a’ kéz működött / Tetőzetet nyert a’ nagy épület / <’S a béke izzadt hom
A’ melly>”. Ebből mindenestül kimaradt a kétségtelenül Bábel tornyára tett utalás
(„Tetőzetet nyert a’ nagy épület”), illetve a „Meghozni készült a’ legszebb jutalmat”
sor eredetileg így volt: „Meghozni készült a’ legszebb menyasszonyt”.

19

20
21
22
23
24

Széchenyi munkája viszont folyamatosan a Szózatra játszik rá pl.: „… nem érzitek-e nyilván
minden ereitekben azon varázs megszüntét, melly elődeink’ bűneitül ránk szállva, mint valami ismeretlen nyavala szakadatlan dúlt nyomorult hazánkon, mint átok századokig legszebb reményinken feküdt; nem hangzik-e bennetek nyilván isteni szózat, hogy hivatástok
nem sybarita állatiság, nem halotti tornak meg nem szűnő rest ünneplése?”
Hazay, i. m. 663.
Uo. 628.
Uo. 610.
Uo. 620.
Uo. 664.

6

A kérdés adott: miért e változtatások. Szegedy-Maszák Mihály a keresztény apokalipszis laicizálásának szándékából eredezteti a menyasszony szó kicserélését, és úgy érvel, hogy Világos után nem tarthatta helyénvalónak Vörösmarty a keresztény apokaliptika célelvűségének még a laicizált változatát sem, hiszen nem a megváltás kegyelmét, hanem az értelmetlen pusztulás kataklizmáját látta megvalósulni.25 Magam Szegedy-Maszák Mihály érvelését részben osztva úgy látom, hogy valóban a zsidó-keresztény tradíciótól való szabadulás szándéka eredményezhette a változtatásokat, csakhogy
nem egyszerűen a keresztény apokaliptika laicizálódásáról lehet szó, hanem annak radikális kiküszöböléséről és az antik történetfilozófiai hagyomány újragondolásáról.
Rudolf Bultmann a történelem eszkatológikus értelmezését „a világtörténések periodicitásának elképzeléséből”26 vezeti le, majd az Ószövetség historizáló történetfelfogásának a Teremtéstől a Messiás eljöveteléig tartó periódus) következményeként értelmezi
a ciklikusság fokozatos átértelmeződését és célelvűségének kizárólagossá válását a kereszténység apokaliptikus történelem-értelmezésében. Az antik típusú eszkatológia és
a zsidó-keresztény teleológia közötti legfontosabb különbségnek azt tartja Bultmann,
hogy az antik ciklikus történelemfelfogás nem ismeri az egyén cselekedeteinek történelem-formáló funkcióját, míg a zsidó-keresztény tradícióban a történelemnek Istentől
rendelt értelme és lényege van, amely a teremtett ember cselekvő engedelmességének
függvénye.
Vörösmarty versének felütése („Küzdött az kéz, a’ szellem működött / Lángolt a’
gondos ész a’ szív remélt” stb.) az emberi cselekvést történelemi periódust teremtő
vágyként írja le, vagyis annak a liberális felvilágosult hitnek a folytatását láthatjuk
benne, amely a költő 1840-es évekbeli gondolati költészetét (minden kétség és tépelődés dacára is) alapjaiban határozta meg. A Gondolatok a könyvtárban Bábel-metaforája27 látszik visszatérni az Előszó első kéziratának „Tetőzetet nyert a’ nagy épület” sorában, amely az emberi cselekvésbe vetett abszolút hitet az ószövetségi történet emberi
gőgről és az érte kirótt isteni büntetésről tanító parabolájának segítségével próbálja érzékeltetni. Ugyanakkor az 1844-es költemény nem az ószövetségi történet tanításának
jegyében értelmezi a Bábel-mítoszt, hiszen nem az isteni rangra törekvő emberi tudás
és cselekvés bűn jellegére helyezi a hangsúlyt, és nem látszik félteni az emberi cselekvésbe vetett hitet a Bábelnél kirótt büntetéstől sem. Úgy tűnik azonban, hogy az Előszó első változatában az emberi cselekvés eredményeként létrejövő „új és dicsőbb teremtés”-t már csakis az ember gőgös és bűnös vágyaként tudja elképzelni, amely Isten
méltó büntetését vonja maga után. (Itt meg kell jegyeznem, hogy az első variánsból teljességgel hiányzik a 17-33. sor, azaz az apokaliptikus pusztulás képei csak a második
variánsban szerepelnek.)

25

26

27

Szegedy-Maszák Mihály: A kozmikus tragédia romantikus látomása. (Az Előszó helye Vörösmarty költészetében.) In: Sz-M. M.: Világkép és stílus. Bp., 1980. 188-189.
Rudolf Bultmann: A történelem eszkatológiai értelmezése. In: Uő: Történelem és eszkatológia. Bp., Atlantisz, 1994. Ford.: Bánki Dezső. 33.
„Rakjuk le, hangyaszorgalommal, a mit / Agyunk az ihlett órákban teremt. / S ha összehordtunk minden kis követ, / Építsünk egy újabb kor Bábelét, / Míg olly magas lesz mint
a csillagok. / S ha majd benéztünk a menny ajtaján / Kihallhatók az angyalok zenéjét, / És
földi vérünk minden csepjei / Magas gyönyörnek lángjától hevültek, / Menjünk szét mint
a régi nemzetek / És kezdjünk újra tűrni és tanulni.”

7

Az első variáns menyasszony-metaforája közkeletű keresztény embléma, amely
(Jézus és az Egyház viszonyának szimbolizálása mellett) a Jelenések könyvében az új
Jeruzsálem metaforájaként szerepel, vagyis a földi Menny létrehozásának − János
Apokalipszisének 21. versén alapuló − látomása látszik realizálódni az Előszó első variánsának felütésében: „Ezután láték új eget és új földet> mert az első ég és az első
föld elmúlt vala; és a tenger többé nem vala. 2. És én János látám a szent várost, az új
Jeruzsálemet, a mely az Istentől szálla alá a mennyből, elkészítve, mint egy férje számára felékesített menyasszony.” (János Jelenések 21, 1-2.)
Vagyis Vörösmarty a múltba helyezett („midőn”) emberi cselekedetek célját az új
Paradicsom megvalósításában látja kiteljesedni, mégpedig minden bizonnyal Magyarországon. A Magyarországra vonatkoztatott Kánanán, Paradicsom stb. régi toposzai
a nemzetről való gondolkodásnak (nyilván összefüggésben a zsidó és a magyar nép analógiájával Farkas András óta). Széchenyi Világ című munkájában így ír a Hunniában
bekövetkezendő aranykorról: „…a’ hihetőleg Pest és Budán az ország szívében tartandó ha nem leközelebbső is (?) hihető utóbbi országgyülései hozzá járultával − melly
eldarabolt erőnket egyesittendi s’ fejletlen értelmünk sulyát viszongondolatink surlódása által csudálatos magasságra emelendi − hazánkat egy szebb jövendő várja, ’s a’ Magyarnak egy egészen uj aerája közelít, melly anyaföldünkre az arany idők szellemét
fogja hozni, ’s Hunniát még eddig isméretlen fényre magasítandja…”, s végül egy Vörösmarty-idézettel zárja ezt a gondolatmenetet: „Ébren légy Magyar: őrt ki fog állni
hanem Te, hazádért”.28 Vagyis a reformkor tevékenysége valóban mint egy új arany
korszak megalapozása jelent meg pl. Széchenyinél már a harmincas években is, ám az
Előszót író Vörösmarty számára inkább a Döblingben „vezeklő” Széchenyi apokaliptikus látásai szolgáltathatták a közvetlen inspirációt a régi toposz fölelevenítéséhez.
Széchenyi 1850. április 27-én Dr. Görgenhez címzett levelében − amely szintén az
önváddal foglalkozik (nem éppen bomlott elmére jellemző igen ékes németséggel és
tudatos retorikával) − érdekes párhuzam található az Előszó retorikájával: „Bei weitem
glühte der grössere Teil für alles Edle und Schöne und war eben im Begriff, das Lob,
die Bewunderung der ganzen Welt zu verdienen und auf sich zu ziehen, als ich mit
meiner demonischen Agitation inzwischen trat”.29 Ez a párhuzam még erősebb lesz
a levél folytatásában, amelyben Széchenyi Magyarországot mint új Paradicsomot
aposztrofálja, amely ugyan (főleg az ő sátáni agitációja miatt) nem a magyarok, hanem
a zsidók birodalma lesz: „Wer die Bibel itzt mit Aufmeksamkeit lesen wird, wird klar
sehen, dass die derselben liegenden Prophezeiungen bereits in Erfüllung zu gehen
anfangen. / Ein Volk erhob sich über andere; das waren die Magyaren − die Juden sind
emancipirt, Ungarn wird ihr Reich sein, das neue Paradies mit 4 Flüssen und 3 Bergen
und das doppelte Kreuz! Und in der Apocalyps spiek ich, Unglückseliger die Hauptrolle.30 Hasonlóképpen látja paradicsomnak Magyarországot majd egy évvel később
28
29

30

Széchenyi István: Világ. Pest, 1831. 281.
In: Gr. Széchenyi István döblingi irodalmi hagyatéka. Bp., 1922. Szerk.: Dr. Károlyi Árpád.
437. Nyersfordításban: „Messzire lángolt/fénylett a nagyobb rész minden nemesért és szépért és éppen azon volt, hogy megszerezze az egész világ dicséretét és csodálatát, amikor én
démoni agitációmmal közbeléptem.” (A fordításban való segítségéért köszönettel tartozom
Váróczi Zsuzsának.)
Uo. 438. Nyersfordításban: „Aki most a Bibliát figyelmesen olvassa világosan fogja látni,
hogy az abban található próféciák már most kezdenek beteljesedni. / Egy nép emelkedett

8

kelt, Tasner Antalhoz írt levelében is: „Lesen Sie die heilige Schrift von Luther übersetzt mit Aufmerksamkeit und Sie werden mich und die Jahre von 1825 bis jetz genau
darin finden. Es ist schauderhaft −− Die Farben von Ungarn! Der Regenbogen. Die
Wappen! 3 Berge, 4 Flüsse, wie im Paradies und Ungarn war auch ein Paradies. −−
Und wie herrlich wird das Land jetzt werden, durch Eisenbahnen etc. − Borúra derű −
nur das es nicht für den edlen Ungarn sein wird, aber [für] ein andres Volk! Csak sírva
vigad a magyar − vie fürchterlich wahr ist es geworden! / Und der Szózat und der Élő
szobor von Vörösmarty. O, ich begreife den Schmerz in den jeder wirkliche Ungarn
gesunken sein muss.”31
Azt nem lehet bizonyítani, hogy Vörösmarty olvasta volna ezeket a szövegeket, de
Kemény Zsigmond kezében bizonyosan volt Széchenyi-levél még 1851-ben, a Még egy
szó… írása idején, s így rajta keresztül Vörösmartyhoz is eljuthattak Széchenyi látomásairól szóló tudósítások (különös tekintettel arra, hogy Vörösmarty név szerint is érintett a fenti levélben). Ez viszont azt a datálási lehetőséget erősítené, amely 1850-51-hez
köti az Előszó születését, csakhogy fentebb éppen azt próbáltam bizonyítani, hogy
ekkor nemigen születhetett a vers. A Széchenyivel kapcsolatos hírek, tudósítások
ugyanakkor 1854 nyarán is friss újságként juthattak Vörösmarty tudomására, hiszen
Deák Ferenc ekkor adta el zalai birtokait Széchenyinek, s így − ha magával a legnagyobb magyarral nem is − a Széchenyi-családdal bizonyára közvetlen kapcsolatba
került, ráadásul ekkortájt járt Kápolnásnyéken is.32
*
Az Előszó első változatában tehát a reformkorra vonatkoztatott múlt céljaként
Isten földi lakának felépítését jelöli meg Vörösmarty, amelyet azonban − mivel az új
teremtés nem az emberi nem kompetenciájába tartozó cselekvés − Isten nem fogad el.
A K1-ben a „Mint megszülendő a’ nagy szózatot, / <Egy> Melly megjelentsen egy
újabb teremtést” sorok a Jelenesék könyve logikájának rendjét követik, tudniillik ott is

31

32

a többi fölé: a magyar volt ez, a zsidók emancipálódnak, Magyarország lesz az ő birodalmuk,
az új Paradicsom négy folyóval, három heggyel és a kettős kereszttel. Az Apokalipszisben én
szerencsétlen lelkű játszom a főszerepet.”
Széchenyi Tasner Antalhoz 1851. márczius 14. In: Károlyi 1922. 443. Györffy Miklós fordításában: „Olvassa el figyelmesen a Luther fordította Szentírást, és pontrúl pontra megtalál
benne engem, s megtalálja az 1825-tűl máig tartó éveket. Irtóztató. − Magyarország színei!
A szivárvány. A címerek! 3 hegy, 4 folyó, mint a paradicsomban, és Magyarország is paradicsom volt. − És milyen gyönyörű lesz most, vasutak által etc. − Borúra derű − csakhogy nem
a nemes magyar, hanem más nép számára lesz! Csak sírva vigad a magyar − milyen rettentően igazolódott ez! / És Vörösmarty Szózata és az Élő szoborja. Ó, én megértem, micsoda
fájdalomba menekülhetett minden igazi magyar.” In: Holmi 1991/IX. 1126.
Vörösmarty még 1853 tavaszán látogatta meg Deákot a kehidai birtokon. Ennek a kirándulásnak az emléke megőrződött feleségéhez írott két levelében, amelyekben a tavaszi télről
számol be: (1853. márc. 22) „Szerencsésen megérkeztünk, s épen jókor, mert azóta folyvást
hózivatar van”, vagy két nappal későbbre datál levélben (márc. 24-én): „Az istenért! Vigyázzatok magatokra, egészségetekre kivált, ha ott is ollyan idő van, mint itt. Itt csaknem minden nap hó esik, ma megint havazott, s tán megint hózivatar lesz… Rossz időben nem akarok indulni és rossz úton sem. Itt pedig most mind a kettő iszonyatos.” (Csak az érdekesség
kedvéért iktattam ide a két szövegrészt, nem tulajdonítva immár nekik semmiféle adatstátuszt.)

9

az isteni szó jelenti be az új Teremtést: „És hallék nagy szózatot, a mely ezt mondja
vala az égből: Ímé az Isten sátora az emberekkel, és velök lakozik, és azok az ő népei
lesznek, és maga az isten lesz velök, az ő Istenök. / És az Isten eltöröl minden könnyet
az ő szemeikről; és a halál nem lesz többé; sem gyász, sem kiáltás, sem fájdalom nem
lesz többé, mert az elsők elmúltak. (Jelenések 21, 3-4.)
Az isteni szózatot az első változatban rögtön a híres sor variánsa követi („Hallottuk a’ szót. Mélység és magasság / Visszhangozák azt. / Most tél van és hideg hó [sic!]
és halál.”) az apokaliptikus képek (17-33. sor) csak a második változatban szerepelnek:
vagyis az Isten visszautasítja az emberek tettét, és a Föld lakatlanná, Istentől elhagyottá
válik. Az első variáns zsidó-keresztény hagyományban nyugvó képei szerint tehát az
embernek azon történelmi vágya, amely a Földet (értsd: Magyarországot) új teremtéssé, új Jeruzsálemmé, új Paradicsommá kívánja változtatni, az Istennek az utolsó ítélethez és a mindenség újjáteremtéséhez való jogát bitorló gőg, a superbia sátáni bűne,
s amely így megérdemli méltó büntetését. A Gondolatok a könyvtárban Bábel-képzetéhez (1844-ben) kapcsolódik még valamifajta újrakezdés reménye mindaddig, míg ki
nem pusztul a Föld: „Ez hát a’ sors és nincs vég semmiben? / Nincs és nem is lesz, míg
a’ föld ki nem hal / ’S meg nem kövülnek élő fiai.”33 Úgy tűnik az Előszó első variánsa
éppen ennek a végnek a beteljesülését reprezentálja termékeny párbeszédben az 1844es nagy költeménnyel. (Érdekes egybeesés, hogy az 1844-ben a szintén rímtelen drámai
jambusokban írt Gondolatok a könyvtárban kéziratát Vörösmarty Széchenyinek
ajándékozta,34 ráadásul − ahogyan azt legutóbb Szörényi László kimutatta35 − a Gondolatok... Széchenyi Stádiumának a szövegét ugyancsak kiaknázza.)
Az Előszó második variánsa lemond a zsidó-keresztény emblémák használatáról
(látszólag a Noé-történetet megidéző „Zöld ág virított a’ föld’ ormain.” sort kivéve,
amelynek azonban lehetséges az antik kontextusa is ), amivel a vers történelemértelmezését az antik hagyomány felé teszi nyitottá. A végleges változatba betoldott apokaliptikus képrendszer ennek megfelelően nem egyszerűen a keresztény apokalipszis ikonológiájához kapcsolódik, ahogyan az a recepcióban magától értetődőnek tűnik, nem
kis zavart okozva néhány figyelmes értelmező számára. Ugyanis például Kappanyos
András nem tudja elfogadni, hogy az istenek szó többes számban szerepel „Az ellenséges istenek’ haragját.” sorban. Sőt valamifajta „titkos egyes számot” sejt benne: „Hipotézisem tehát ez: mielőtt a költő leírta ezt a sort; illetve mikor elméjében először megjelent, így festett: ’az ellenséges istennek haragját’, azután a leíráskor már működött az
öncenzúra, végülis [sic!] ez istenkáromlás.”36 Kappanyost az zavarja, hogy az istenek
többes száma mellett „a versben egyes számban is szerepel az isten, aki kizárólag
a zsidó-keresztény mitológia atyaistene lehet”.37 Csakhogy a zsidó-keresztény Isten
nem szerepel a versben, csupán, mint egy hasonlat egyik tagja idéződik meg, mégpedig
a szövegben valóban szereplő Föld lesz a segítségével jellemezve: „A’ föld megőszült
[…] Egyszerre őszült az meg, mint az isten”. Kappanyos kétsége teljességgel jogosnak
33

34
35

36
37

Vörösmarty Mihály Összes Művei. 3. Kötet. Kisebb költemények III. 1840-1855. S. a. r.:
Tóth Dezső. Bp., Akadémiai, 1962. 103.
Vö.: VtyÖM 3. 401.
Szörényi László: Virrasztott a szív égő romja mellett. – Haszontalan gondolatok a könyvtárban – Élet és Irodalom, 2000. 42.
Kappanyos András: Közelítések az Előszóhoz. ItK 1990/4. 556.
Uo.

10

tűnik, amelyet még egy igen éles szemű megfigyeléssel tesz teljessé: „S most vessünk
egy pillantást az utolsó sorra, s kérdezzünk rá, kik azok a boldogtalan fiak? A kérdésre
könnyedén lehet válaszolni a nemzeti tragédia szintjén: a Szabadságharc áldozatai. Ha
egyetemes szintre visszük a kérdést, nyilván az emberi fajról van szó. (Kérdéses azonban, hogy akkor kikhez szól a ’kérdjétek’ felszólítás.) Egyéni szinten a sornak egyszerűen nincs értelme. Tegyük ehhez hozzá, hogy a sor csak a diftongus licencia alapján
kerülhetett a versbe. Ezek alapján feltételezem, hogy még a lejegyzés előtti időben volt
a sornak egy egyes számú változata is: ’Hová tevé boldogtalan fiát?’ Ez természetesen
a költőre vonatkozna, aki egészen egyszerűen nem biztos benne, hogy megéri a tavaszt”.38 A hosszabb idézet ideiktatását azért tartottam elkerülhetetlennek, mert úgy
gondolom, hogy Kappanyos András kétségei tökéletesen reprezentálják annak a befogadásnak az abszurditását, amely a zsidó-keresztény hagyományon belül igyekszik
értelmezni a szöveget. Úgy látom ugyanis, hogy azokra a szöveghelyekre, amelyek
a nem-értés helyeiként aposztrofálódnak a fent idézett tanulmányban, csakis egy sajátos antik tradícióban lehet kielégítő magyarázatot találni.
*
Az Előszó történelemszemléletének ciklikusságára Martinkó András tér ki kellő
alapossággal: a szöveg egyetlen világévbe sűríti a történelem menetét (tavasztól tavaszig), amely ugyanakkor „egy világtörténeti és világtörténelmi ciklussá növeszti az
1840-es évek elejétől 1849-ig tartó nemzeti és egyéni sorsot, sorsvállalást”.39 A világév
menetét eredendően a természet változásának analógiájára gondolták el, majd a periódusokat kezdték megkülönböztetni az emberek egymást követő degenerálódó nemzedékei szerint, amelyeket babiloni mintára fémekről neveztek el. A világév végének
eszkatológiája a sztoikus történelemszemléletben a kezdethez való visszatérésben nyilvánul meg, amikor is egy egyetemes „tűzvész Zeuszba vezeti vissza a világot, akiből aztán új világként sugárzik szét”.40 Az Előszó felütését a hagyomány szereti aranykorként értelmezni, csakhogy az aranykori érában nincsen helye annak a verejtékes munkának, amely meglehetősen hangsúlyos szerepet játszik a versben.41 A hésziodoszi
(Munkák és napok) felosztásban az utolsó korszaknak, a vaskornak azonban igen
hangsúlyos attribútuma az izzadságos munka, amely (igaz a hésziodoszi elbeszélés egy
másik eredettörténete szerint) Prométheusz bűnének egyik következményeként zúdul
az emberiség nyakába mint Zeusz büntetése. A vaskor ugyan a legnyomorúságosabb
korszaka a történelemnek, ám mint az utolsó éra egyben az újjászülető aranykorral is
viselős. Vörösmarty költeményében − annak a felvilágosult-liberális elméletnek a következményeként, amely hisz az ember munka általi tökéletesedésében − a vaskorhoz
kötődő negatívumok éppen az újbóli aranykor előkészítése miatt átértelmeződnek.
A vaskor ugyan betegséggel, hitszegéssel, nyomorúsággal, nehéz élettel stb. terhelt éra,

38
39

40
41

Uo.
Martinkó András: Vörösmarty Mihály: Előszó. In: Miért szép? A magyar líra Csokonaitól
Petőfiig. Szerk.: Mezei Márta, Kulin Ferenc. Bp. − Gondolat Kiadó, 1975. 352.
Bultmann, i. m. 34.
„… a föld meghozta magától / a bő termést és dolgozni merő gyönyörűség / volt, sok jó közepette, a dús legelőn legelészett nyájuk….” Hésziodosz: Munkák és napok. Magyar Helikon
1974. Trencsényi-Waldapfel Imre fordítása. 44.

11

ugyanakkor hiányzik belőle mind a rézkor kőrisfa embereinek durva harciassága,42
mind pedig a bronzkor héroszainak állandó „tusakodása”43. Ezzel magyarázható a „’S
a’ béke izzadt homlokát törölvén / Meghozni készült a’ legszebb jutalmat, / Az emberüdvöt mellyért fáradott. /” sorok antropomorfizáló béke-allegóriája, tudniillik
a vaskor minden nehézség ellenére is azért alkalmas a munkálkodásra, mert nem a hadakozás a benne élők fő elfoglaltsága, hanem a földművelés, amint azt Hésziodosztól
megtudhatjuk. (Vörösmarty természetesen tisztában volt azzal az elképzeléssel, amely
a történelmet a különféle fémekkel jellemzett korszakok váltakozásaként gondolta el.
Talán elég itt a Kisfaludy Társaság 1846-os vígeposz pályázatára beérkezett művek értékelésére utalni, amely nyilván összefüggésben lehet Toldy Ferencnek az irodalmunk
aranykorára vonatkozó tézisével: „a nyelv és verselés olynemű, mintha már irodalmunk vaskorában élnénk”.)
Csakhogy − amint fentebb már Bultmann nyomán esett róla szó − a periódusok
váltakozása nem az ember, sőt nem is valamiféle istenség, hanem a forgékony Szerencse („volubilis Fortuna”) irányítása alatt áll.44 Azaz a munka jutalmaként várt aranykor
csupán mint vágyott lehetőség realizálódhat a jelen emberisége előtt. Az Előszó azon
másfél sora, amely megelőzi a vész kitöréséről tudósító szakaszt („….’S a’ nagy egyetem / Megszünt forogni egy pillantatig.”) éppen a forgandó Szerencse kiszámíthatatlanságát reprezentálja, tudniillik nem lehet tudni, hogy milyen irányba fordul tovább
a Sors kereke. Így a történelem menete aleatorikus és nem egy igazságosztó, büntető
Isten,45 hanem a véletlen határozza meg az emberiség jövőjét. A munkálkodó emberiség
nem bűnös abban, hogy egy új teremtést (korszakot) igyekezett előkészíteni, miként
az első változat keresztény hagyományban fogant értelmezése mutatja, legfeljebb csak
nem látta előre (mert ebben a tradícióban nem is láthatja), hogy milyen korszak következik.
A fenti gondolatmenetből következik, hogy a vész kitörése és tombolása nem az
emberi cselekvésre adott válasz, nem ellenreakció, hanem a sors által kijelölt, az emberiség számára végzetes következményekkel járó új világkorszak kezdete. Ennek a korszaknak a legjellemzőbb attribútuma minden emberi érték pusztulás és pusztítása, cselekvői az ellenséges istenek, akiknek a haragja valószínűleg oksági viszonyban áll
a vész tombolásával, illetve a Föld, aki nyilván közvetetten a vész tombolása következtében őszül meg. Az ellenséges istenek haragja képzet Széchenyi már idézett Világ
című munkájában is szerepel: „És így vonaglott s haldoklott a Haza több lassu s terhes esztendőkig; míg végre honfiak szeretete s egyetértése megengesztelé az Istenek régi haragát; s ők
egy szebb hajnal-sejdítésre ébreszték fel a magyart”.46 Vagyis itt az istenek régi haragját
42

43

44

45

46

„…körisfából, durva, kemény fajt, melynek Arész kell, / gőgje alatt jajszó támad, nem is él
gabonával…” Hésziodosz, i.m. 45.
„Emberölő csata, irtó harc pusztítja ki őket, / részben a hétkapujú Thébaiban, a kadmoszi
földön, / míg a Dagadtlábú dús nyájaiért tusakodnak, / másokat elcsalt messzire, tengeren át
hajókkal / szépfürtű Helénáért Trója alatt tusakodni.” Hésziodosz, i.m. 46.
Vö. ezzel kapcsolatban a Zalán futásának történelem-felfogását Szörényi László értekezésében. Szörényi László: „…s hű a haladékony időhöz” Kompozíció és történelemszemlélet
a Zalán futásában. In: Ragyognak tettei. I. k. 7-47.
„Az isteni igazságosság fogalma idegen a forgandó történelem rettenetes istenétől.” [Itt Hadúrról van szó]. Szörényi, i.m. 17.
Széchenyi István: Világ. Pesten, 1831. XVIII.

12

a hazafiúi cselekvés engeszteli ki, míg Vörösmarty versében éppen az istenek haragja
teszi lehetetlenné a haza és az emberiség megdicsőülését. Persze ebben az értelmezésben tételeződik genetikus kapcsolat az istenek haragja és az emberek (ezek szerint
mégis csak) hübriszként felfogott cselekedetei között. Ugyanakkor grammatikailag az
„ellenséges istenek haragja” nem pusztán a cselekvő emberekre, hanem egymásra is irányulhat.
Ismeretesek azok a mitológiai történetek, amelyek szerint a világkorszakok története istengenerációk egymást váltó sorában realizálódik (pl. Hésziodosz Theogoniája)
egészen Zeusz hatalomra jutásáig. Az istengenerációk egymást legyőzve kerülnek hatalomra az őket szülő Föld (Gaia) hol bátorító, hol rosszalló közreműködésével. Az
Uránoszt detronizáló titánok alapozzák meg Kronosz királyságával azt az aranykort,
amely az emberiség sose múló vágyának tárgya. Kronoszt viszont annak fia, Zeusz, aki
persze Gaia unokája is egyben, taszítja le a trónról, véget vetve a gondtalan aranykornak. Gaia sohasem nyugodott bele Zeusz győzelmébe, és többek között a megcsonkított Uránosz véréből született gigászok segítségével próbálta legyőzni őt. A gigászok és
az olymposzi istenek csatájáról született az „utolsó római költőnek”, Claudius Claudianusnak a Gygantomachia című befejezetlen eposza, amelynek a prepozícióját még
1817-ben − valószínűleg Czinke Ferenc inspirálására −47 le is fordította Vörösmarty:
„A’ nagy Egek fényét megirígylé egykoron a’ Föld. / A’ Titanok gyötrődésit fájlalva
ijesztő / Szörnyetegekkel meg tölté a’ Tartari öblet. / Sok csoda állatokat nemzett, és
büszke reménnyel / A’ komor éj mélységéből nap fényre bocsátván / Magzatait vassal
fenyegette az Isteni várat, / Már ezek ingerlő zajjal jobbokra fenyitő / Szirteket hánynak, az ég tüzei sárgulva le hulnak / Phoebét is a’ félés más útra ki térni tanítá.”48 Claudianus művének folytatásában − amely már nincs meg a Vörösmarty fordította részben − Gaia kifejti, hogy mit is sérelmez valójában: „Mért nincs tiszteletem nekem is?
Mért sújt le csak engem / mennyköve, szüntelenül? Sérelmek egész sora ért már / eddig is: ím, scytha szirtek alatt kifeszítve korántsem / holt hússal táplálja a sast balsorsú
Prométeus…”49.
Prométheusz sorsának szerepeltetése a sérelmek között (említi még Atlasz és
Tityosz kínjait is) azzal a jól ismert történettel függ össze, amely szerint Prométheusz,
akit némely legenda egyenesen az ember teremtőjének ismer, csellel rávette az isteneket, hogy az áldozati állat értéktelenebb részét fogadják el, mire Zeusz bosszúból elvette az emberektől a tüzet, amit aztán Prométheusz visszalopott az Olymposzról és
az embereknek adott, vállalva Zeusz szörnyű büntetését. Prométheusz figurája Hésziodosznál negatív jelentést kap, hiszen Hésziodosz őt vádolja azzal (ld. a Pandóra-mítoszt!), hogy Zeusz annyi bajt és csapást mért az emberiségre.
Ezzel szemben Vörösmartynál Prométheusz figurája első, 1837-es megfogalmazásában (az Árpád ébredésében) az emberrel együtt érző, az emberiség javát szolgáló hős
archetípusa: „Köztünk s fenn van még Prometheus, / Kinek szívét az üldöző kajánság
/ Kányái marják, mert szelíd vala / Embernek nézni embertársait. / S ő óriási fájdalmában is oly törhetetlen most, mint valaha.” Ez a felfogás sokban emlékeztet Goethe
Prométheusz versének értelmezésére, amelyben Prométheusz Zeusz elleni lázadásának
47
48

49

Vö.: Császár Zoltán: Vörösmarty ifjúkori fordításkísérletei. ItK 1939. 68-70.
Vörösmarty Mihály Összes Művei. 1. kötet. Kisebb költemények I. S. a. r.: Tóth Dezső. Bp.,
Akadémiai, 1962. 53.
Claudianus versei. Bp., Európa Kiadó, 1988. Ford.: Mezei Balázs. 165.

13

része az ember megteremtése, aki majd nem fogja tisztelni Zeuszt, hanem külön utakon jár: „Wähntest du etwa, / Ich sollte das Leben hassen, / Ich wüsten fliehen, / Weil
nicht alle / Blütenträume reifen? // Hier sitz ich, forme Menschen / Nach meinen
Bilde, / Ein Geschlecht, das mir gleich sei, / Zu leiden, zu weinen, / Zu genießen und
zu freuen sich, / Und dein nicht zu achten, / Wie ich!”50 Prométheusz az Isten elleni
lázadás archetípusa a romantikában (pl. Shelley-nél), Vörösmartynál ez az értelmezés
emberiséget teremtő, azt emancipáló, és annak cselekvő öntudatot adó hérosz figurájával bővül. Ebben az értelemben használja Vörösmarty ugyancsak 1837-ben a Prométheusz-metaforát az Elméleti töredékekben: „Igy küzd a lelánczolt Prometheus, az emberek jótevője, nagy lelki erővel, isten maga is, az istenektől reá mért kínokkal […]
Nyögéseit hallani a testi fájdalom miatt; de lelke vádat tesz az őt gyötrő istenek ellen,
azoknak bukását jövendöli; s nincs hatalom, mely engedésre bírja.”51
Prométehusz másik értelmezése, amely Hésziodosz Munkák és napok című művén
alapul, a világ (Zeusz által uralt) rendje helyett káoszt, az emberiségre meghasonlást és
szenvedést szabadító lázadó archetípusa, amely Arany János 1850-es Gondolatok a békekongresszusról c. versében − nyilván 1849 tanulságának fényében − negatív jelentéssel bír:52 „Nem lophat-é megint egy új / Prometheusz égi lángot, / Kinek fénylő szövétneke / Felgyujtsa e világot...?” Természetesen 1849 után a Prométheusz-metaforát
Széchenyire is alkalmazták, mégpedig Kemény Zsigmond a Még egy szó…-ban: „A magukban ábrándos és valótlan, de egymással következetesen összefüggő vádakból alakul
ama prométheuszi kesely, mely éles körmeivel a legnemesebb halandó szívét naponként ízekre szaggatja”.53 Széchenyi figuráját összekapcsolni Prométheusszal kézen-

50

51

52

53

In: Ghoetes werke. Ausblau-Verlag Berlin und Weimar, 1981. 64. p. Igen érdekes összecsengés van Kosztolányi fordítása és a Vén cigány között: „Azt hitted tán, hogy / meggyűlölöm
az életet érted, / a pusztába futok majd, / mert nem eredt meg / virágjaim vetése? / Most itt
ülök. Embert teremtek / ennen képemre, / hozzám hasonló emberi fajtát, / hogy sírjon,
örüljön, / bortól tüzesedjék és sanyarogjon / s téged ne becsüljön, / mint én!” A verset Kazinczy Ferenc fordításában is olvashatta Vörösmarty (az idézett rész fordítása): „Te talán azt
vártad / Hogy az éltet gyűlölni én fogom? / Hogy pusztákba rejteztem el, / Mivel minden
virág / Gyümölcsre nem érhet? // Itt ülök, s embereket / Képzek az én alakomra, / Hozzám hasonló nemet, / Mely tűrjön, sírjon, / Kényént éljen, örüljön, / S ne gondoljon teveled, / Mint magam én”.
Vörösmarty Mihály Összes művei 10. Kötet. Drámák V. S.a.r.: Fehér Géza. Bp., Akadémiai
Kiadó, 1971. 568.
Petőfi Kazinczy Gáborhoz c. 1847-es versében Prométheuszt a néppel azonosítja, és a megszabadítására vállalkozik, vagyis egyfajta gygantomachiaként láttatja a forradalmi harcot,
azaz bizonyosan létezett a korban olyan értelmezési gyakorlat, amely a gigászok harcát Zeusz ellen különféle allegóriákként alkalmazta: „Ott fekszik, mint egy új Prometheus, / Évezred óta a bilincsre-vert nép. / És rágja máját a saskeselyű, / És vérzi lábát és kezét a lánc. /
Le fogjuk rázni róla a vasat, / S elűzzük tőle a saskeselyűt! / Mienk, mienk lesz majd a győzelem, / Mert jó az ügy, mely fölfegyverze minket, / Mert a jó ügynek végre győzni kell. /
Az ellenségé még a hatalom, / Kicsiny, kicsiny még a mi seregünk, de / Akik vagyunk,
mind elszánt férfiak, / S ha ott a többség, itten az erő, / Mert a mi fegyverünk az élesebb, /
Mert az igazság a mi fegyverünk.”
Kemény, i.m. 381.

14

fekvőnek tűnik,54 csak éppen az értelmezése és értékelése lehet gyökeresen eltérő.
A Pesti Magyar Színház ügyében Vörösmarty levelet írt Széchenyinek, beszámolva arról megyegyűlésről, amelyen a színház építésének és fenntartásának finanszírozásáról
tárgyaltak, és amelyen Jankovich Miklós felszólalt a gróf ellen, úgy tűnik a Prométheusz-értelmezések hésziodoszi hagyományát látszanak megidézni Jankovich kirohanását
parafrazeáló sorok: „Végezetül a mi szónokunk, Jankovich Miklós kívánt, mennyire
gyenge erejétől kitelhetett, Nagyságodnak ártani, megmutogatván mennyi galibát szerez
Nagyságod a világnak…[Kiemelés tőlem − M.R.]”55 Ezen levél zárlatának retorikája kísértetiesen hasonlít az Árpád ébredéséből fentebb idézett Prométheusz-képre: „Ohajtom, hogy Nagyságod némi hasznát vehesse ezen tudósításomnak, s hogy az ésszel
párosult tiszta szándék, dacára minden mostoha elméknek, valahára diadalát ülje.”.56
Más szóval, ha számba vesszük a Pesti Magyar Színház létrehozásának történetét, Széchenyinek abban játszott szerepét, végső soron terveinek kudarcát, akkor nem túlzás
feltételezni, hogy az Árpád ébredésében említett nemes szívű Prométheusz részben
Széchenyire is vonatkozhatna,57 bár a kritikai kiadás Gyulai Pál nyomán Wesselényivel hozza kapcsolatba a darab 174-179. sorait, teljesen meggyőzően.58
Mindezen kitérő csupán arra szolgált, hogy az 1855-ben a Vén cigány szövegében
újra előbukkanó Prométheusz-motívumot valamiképpen kontextualizálhassuk. A Vén
cigány első variánsában a 32. sor fölött szerepel ez az áthúzott mondat: „Prometheus
mája a’ saskesely szájában”, ami talán a 31. sor „Kié volt ez elfojtott sohajtás?” kérdésére látszik válaszolni. Vagyis az első kézirat szövege még erőteljesebben épített volna
a Prometheus-motívumra, mint a végleges változat. Prométheusz a Vén cigányban
olyan felsorolás egyetlen antik mitológiából vett szereplője, amely a zsidó-keresztény
képzetkörből az emberiség Isten elleni lázadásának és a földi paradicsom elveszítésének, valamint a gyilkos testvérharcnak az alap emblémái: „Mintha ujra hallanók
a pusztán / A lázadt ember vad keserveit, / Gyilkos testvér botja zuhanását, / S az első
árvák sirbeszédeit, / A keselynek szárnya csattogását, / Prometheusz halhatatlan kínját.”. Úgy tűnik, hogy itt Vörösmarty is osztja az Arany versében olvasott hésziodoszi

54

55
56
57

58

Széchenyit hasonlították egyebek mellett Laokoonhoz, Kasszandrához, Gyulai Pál 1856-ban
a Pesti Napló hasábjain az Olymposzról letaszított Zeuszhoz (!), Falk Miksa Lear királyhoz.
Szalay László már 1845-ös Nyílt levél Triesztből c. dolgozatában is Prométheusszal kapcsolja
össze Széchenyit: „A Prometheus, ki az égből lehozta a tüzet, hogy azzal lelket gyújtson
e nemzet agyagtestében, nem ugy jelent meg, mint kinek eljövetele a Jánosok által már eleve
hirdettetett; […] de megjelent egészen váratlanul, igéket hirdetett, mellyek a legmeredekebb
ellentétben állottak azon álmokkal, miket e nemzet mint édes gyermekeit magához ölelt,
terveket mutatott fel e nép regenerátiójára…” Id. Takáts József: A modern magyar politikai
gondolkodás története. (kézirat).
Vörösmarty Széchenyi Istvánnak 1836. március 2. Lukácsy−Balassa, i.m. 192.
Uo.
A Rajzolatok 1837. augusztus 10-i számában megjelenő cikk így méltatja Széchenyi szerepét
a színház létrehozásával kapcsolatban: „Mikor a fondorkodók s kislelkűek azt hivék, hogy
gróf Széchenyi csak azt kívánja pártolni a nemzeti ügyben, mi egyenesen és közvetlenül az ő
műve, ütött a megczáfolás órája, s bételjesült, hogy az ő nemessége a legtisztább s hajthatatlan és ragyogó, mint gyémánt. Ő mindazt óhajtja védni, mindazt segélni és előmozdítani ég,
mi előtte közvetve vagy közvetlen közjó.” Lukácsy–Balassa, i.m. 195.
VtyÖM 10. 565.

15

Prométheusz-értelmezést, tudniillik az emberi nyomorúság egyik okát látja már a mitológiai hősben, vagyis mintha belátná a lázadás értelmetlen, önpusztító hiábavalóságát.
*
Az Előszó apokaliptikus szakaszában szereplő motívumok, mint amilyen a lehelet,
amitől megfakul az élet, a villám, a bőszült szörnyeteg, a folyton folyvást ordító vész,
többé-kevésbé beazonosíthatók Zeusz és Tüphon attribútumaiként. Zeusz és a szörnyeteg Tüphon harca egyes elbeszélések szerint, (pl. Hésziodosz Theogoniájában) a gigászok pusztulását elviselni nem tudó Gai utolsó, Zeusz detronizálását célzó próbálkozásaként tört ki. (Claudianus művében Tüphón a gigászok egyike.) Tüphónt a Tartarosszal nemzette Gaia, a szörnyetegnek száz sárkányfeje volt, amivel tüzet okádott
(megperzselte maga körül az életet) és folyton ordított (ember-, kutya- és bikahangon).
Zeusznak azokkal a villámokkal sikerült legyőznie, amelyeket éppen erre a célra kovácsolt neki Héphaisztosz, a sánta kovácsisten. Hésziodosz elbeszélésében ráadásul a kettejük harca monumentálissá nő, és ennek következtében az emberi civilizáció produktumai is elpusztulnak: „És ugyanők a virágos föld végnélküli síkján / tönkreteszik
a földönszületett ember kezeművét, / fergeteges zajjal, s mindent teleszórva homokkal.”59
Az Előszó antropomorf Föld-figurájának értelmezése igazán csak akkor lesz teljes,
ha valóban az antik mitológia alakjával, Gaiával azonosítjuk. Az Előszóban a föld nőnemű, kacér és könnyelmű, aki ráadásul sorra veszíti el fiait, ezen attribútumok mindegyike jellemző a mitológiai Gaiára. És talán megválaszolható lesz Kappanyos András
problémája, tudniillik a „Kérdjétek akkor ezt a’ vén kaczért. / Hová tevé boldogtalan
fiait?” kérdés alanyai nem a földanya gyermekei, hiszen a gyermekek (a mondat tárgyai) azok a legkülönfélébb szörnyetegek, titánok, gigászok, Tüphon vagy Prométheusz stb., akik Zeusz zsarnoki hatalmának akartak véget vetni, egyben a földi világ javát
és az ember szabadságát szolgálni. A mondat alanya tehát valószínűleg az a „félig isten
félig állat” ember, akinek az érdekeit, boldogulását (egyfajta újabb aranykori létet) nem
sikerült kiharcolnia a földnek Zeusz ellenében, és a változtathatatlan ténybe Gaia maga
is (miként a zsidó-keresztény teremtéstörténet Istene) beleőszül.
*
Az Előszó két variánsának kettős történelemszemlélete, amely ott a sztoikus és
epikureista hagyomány vitájáig nyúl vissza (a büntető-jutalmazó Istenség irányítása, illetve a vak sors befolyásolhatatlan véletlenszerűsége), megtalálható a fentebb említett
Claudianus egyik művének (Rufinus ellen) bevezetésében: „Két filozófia közt nem
tudtam dönteni sokszor: / gondol-e ránk odafönt az isten vagy a dolgok iramló / forgatagát véletlen erők vak végzete űzi? / Mert amidőn a világegyetem rendjére figyeltem s néztem a körbe-kimért tengert, évszázadok árját, / s nap nap után eljönni az éjt,
úgy véltem, a kozmoszt / szent akarat szövi át, törvény, mely a csillagok ívét / és
a gyümölcstermés idejét fontolva kiméri, /…/ De ha az emberi faj kusza tettei tűntek
elébem, / s láttam a jóravaló lelkek sok kínjait, és a / gazfickók tündöklését, bizony
akkor a vallás összeomlott bennem, s más tan fele löktek a tények, / mely, hogy a részecskék szabadon kavarognak, ekként szól, / és hogy a roppant űr hullámai mélyin
59

Hésziodosz: Istenek harca. Magyar Helikon, 1974. Ford. Trencsény-Waldapfel Imre. 33.

16

a vaksors / zsarnoki kénye teremt mindent…”60 Vörösmarty biztosan ismerte a művet
(hacsak nem valamilyen szemelvénygyűjteményben olvashatott belőle), hiszen ebből is
fordított két részletet még 1817-ben. A két részlet a mű két énekének Előszavából
való: „A’ mikoron rútúl lehanyatlott Pithón otromba / Tagjait a’ kisded Feb’ nyila
Földre veré / Aki szörnyű farkával fede, s elnyele habzó / Nagy tavakat, taraját csillagokig felötlé / Meg szabadúlt Parnasszus hegye, barlangba virító / Fürtök emelkednek
Illatos ágak alól / Melly folyamat gyakran mérget gőzölögve vizével / Most tükröt
jádzó habjait öntögeti”.61 (Talán nem túlzott erőszaktevés felfedezni némi hasonlóságot
az Előszó „Zöld ág virított a föld ormain” sor és a fordított Claudianus-szöveg utolsó
4 sora között, amely így érthetővé teszi, hogy a többi zsidó-keresztény emblémával
szemben a Noé történethez kapcsolható kép, miért is maradhatott meg a szövegben.)
Ráadásul a Rufinus ellen témája igen emlékeztet arra a logikára, ahogyan Széchenyi
önvádjai felépülnek, ugyanis a mű története szerint Alectó megelégeli, hogy Theodosius császár uralkodása idején valamifajta új aranykor köszöntött a földre, és az alvilági
erők egy részével arra törekszik, hogy elpusztítsa a földi és az égi világot is. Erre a legalkalmasabb személyt egy Rufinus nevezetű tisztviselőben találta meg, akit Nagy
Theodosius császár − miután két fia között felosztotta a birodalmat − a Kelet Római
birodalom praefectusává, és Arcadius társcsászár gyámjává tett. Ebben a tisztében került szembe a Nyugat-Római Birodalom praefectusával (Claudianus dicséretének tárgyával) Stilichoval, aki végül meggyilkoltatta Rufinust. Claudianus művében Rufinus
lesz az alvilági erőkkel szövetkező gonosz, aki a birodalom egységét és békéjét próbálja
meg földúlni, s ezzel magát a Római Birodalmat romlásba dönteni.
Természetesen nem a konkrét azonosságok lehetnek a fontosak számunkra, hanem
az a logika, amely szerint egy virágzó majdhogy aranykori állapotban lévő ország jólétét megirigylő és lerombolni vágyó alvilági erők egy földi halandót szemelnek ki ennek a boldog létnek az elpusztítására. Ez a logika Széchenyi önvádjainak egyik igen
gyakran visszatérő eleme, 1849-es Önvallomásában így ír: „Miután a pokol tiszteletére
véghez vittem ezt a két stiklit [ti. a miniszteri állás elfogadása, ő vette rá Kossuthot
a bankjegyeke nyomására, amely lehetővé tette a háborút ], 1848. augusztus 30-án […]
lehullott szememrül a hályog, és világosan felismertem, hogy már hosszú ideje, már
1811 előtt minden istenit elnyomtam magamban, és a szó legszorosabb értelmében
szörnyetegként, a leggonoszabb állatnál is borzasztóbban éltem és cselekedtem; hogy
én, akit a természet és a szerencse nagy tehetséggel áldott meg, törzsem gyilkosa lettem, ahelyett, hogy jótevője lettem volna […] hogy tévútra vezettem rengeteg tisztességes embert, akik részint gyerekességbűl, részint nemes, de kiforratlan hazafiságbúl
a forradalomhoz csatlakoztak, sőt ennek az élére álltak, s hogy máris tengernyi nyomorúság támadt, mindenfelé vér, kétségbeesés, pusztulás van napirenden, én pedig képtelen vagyok ámítani magam afelűl, hogy Latour, Lamberg, Zichy Ödön etc. etc. etc.
60
61

Claudians: Rufinus elen. Első ének. In: Claudianus, i.k. 8. Mezei Balázs fordítása.
VtyÖM 1. 53. Az eredetiben: „Phoebeo domitus Python cum decidit arcu / membraque
Cirrhaeo fudit anhela iugo, / qui spiris tegeret montes, hauriret hiatu / flumina, sanguineis
tangeret astra iubis: / iam liber Parnasus erat nexuque soluto / coeperat erecta surgere
fronde nemus / concussaeque diu spatiosis tractibus orni / securas ventis explicuere comes /
et qui vipereo spumavit saepe veneno / Cephisos nitidis purior ibat aquis.” Claudianus: In
Rufinum. Incipit praefatio. In: Claudian with english translation by Maurice Platnauer. I.
Harvard University Press, Cambridge, 1990. 24.

17

halálát végső soron az általam kinyitott Pandóra-szelencéje okozta [...] a romlás princípiuma megvetette lábát a földön, és részben máris öszezavarta, részben még össze fogja
zavarni a humanitás minden fogalmát”. 1850. április 21-én Görgenhez írott levelének
utóiratában egyenesen „az ördög vak eszközének”62 nevezi magát; 1851. márc. 14-i levelében: „Én aki nem tudtam semmit, egyáltalán semmit − Magyarországrúl a legkevésbé, reformátorrá tolom fel magamat − és milyen elragadóak voltak a könyveim,
beszédeim, újságcikkeim?! mert a rossz szellem diktálta őket csábításra.”63 Kemény is
említi könyvében: „Én csupán az elszórt, de egymáshoz tartozó eszméknek természetes kapcsait állítottam vissza, és kihagytam a tarka képeket, melyek az alvilági hatalmakkal kötött misztikus szerződésekre és a démonok ármányaira vonatkoznak.”64
Az Előszó szövegének történelemszemlélete nem csupán megidézi Széchenyi vezeklését, hanem egyszersmind fel is menti a legnagyobb magyart a virtuális (ön)vádak
alól, hiszen a bukást és pusztulást nem valamely istenség megtorlásaként, hanem a sors
vak és fatális, minden emberi befolyástól mentes rendeléseként tálalja.
*
A vers befejezésének groteszk tavaszi násztánca („’S az agg föld tán vendéghajat
veszen, / Virágok’ bársonyába öltözik. /…/ ’S illattal elkendőzött arczain / Jó kedvet
és ifjuságot hazud”) a kacér Gaia megtermékenyülésre vonatkozó vágyának bizonysága,
amely az előzmények ismeretében újabb lázadó fiak megszületését és Zeusz detronizálásának újbóli kísérletét eredményezheti.
És hogy hol jut ebben a mitikus tragikomédiában a történelem cselekvő emberének
szerep, nem megválaszolható és megválaszolandó kérdése Vörösmarty versének, mintegy szimbolikus nyitányaként (előszavaként) egy olyan érának, amelyben ez a kérdés
ebben a formában nem is vetődik fel többé.

62

63
64

„…mit dem Jahr 1820 war ish nicht mehr mein Eigentum sondern das blinde Wekzeug des
Teufels!!” Károlyi, i.m. 436.
Holmi 1991/9. 1126.
Kemény, i.m. 383.

18

