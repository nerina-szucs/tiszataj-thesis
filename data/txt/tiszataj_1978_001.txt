tiszatáj
>78. JAN. * 32. ÉVF.

Illyés
Gyula,
Fodor András, Orbán Ottó,
Takács Imre, Tornai József versei;
újabb Ady-tanulmányok;
Sík Csaba Csontváryról;
Hajnal
Gabriella
textilképei

tiszatáj
R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-670. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25916.
ISSN 0133 1167
77-5284— Szegedi Nyomda — Felelős vezető: Dobó József igazgató

Tartalom
XXXII. ÉVFOLYAM, 1. SZÁM
1978. JANUÁR
ILLYÉS GYULA versei: Mezei séta, Amerre a ridegcsorda elvonul, Távirat
FODOR ANDRÁS versei: Szeizmográf, Egy költő temetése
TORNAI JÓZSEF versei: A dombok szeme, Az otthontalanság elégiája, Kakukkok, ébresszetek
TAKÁCS IMRE versei: Az acél szinei rajtam, Szikrázó
üvegoszlop, Vers a magányos halandóhoz
ŰJHELYI JÁNOS: Fehér cigány (elbeszélés)
ORBÁN OTTÓ versei: Odüsszeusz átveszi az olimposzi
egyetem díszdoktori oklevelét, Leírás
SZENTMIHÁLYI SZABÓ PÉTER versei: A vers halála,
Jónás a töklevél alól
PAOLO SANTARCANGELI: Tudod (vers)

3
4
6
9
12
22
23
24

Ü j költők
DOBOZI ESZTER versei: Asszony holnapi kesergője, Midőn a konformista imádkozik magában, Könyörgő ének — valakiért, Május 29. 26
TÖTTÖS GÁBOR versei: Mitológia '77, Felsejlő
28
órák
VECSERNYÉS IMRE versei: Terivers, Latinovits
29
Zoltán, Kagyló

TANULMÁNY
KEMÉNY G. GÁBOR: Ady üzenetei (Nemzetiségi és
szomszéd népi vonatkozások Ady Endre műveiben) 31
FÁBIÁN ERNŐ: A teljes Élet
39
DEMÉNY JÁNOS: Ady költészetének hatása Bartók és
Kodály életművében
47
BAKONYI GÉZA: „Adyn innen, Adyn túl" (Fábry Zoltán Ady-képe)
51
APRÓ FERENC: Juhász Gyula két cikke Adyról
57
I

KELET-EURÓPAI NÉZŐ
Jugoszlávia
SZTEPANOV PREDRÁG: Az idilltől a közkórházig (Egy
fiatal szerb költő: Predrag Cudié)
— A való élet prózája (Egy fiatal szerb író: Moma
Dimié)

60
63

Lengyelország
LAGZI ISTVÁN: Külföldiek a lengyel ellenállási mozgalomban
67

KRITIKA
VEKERDI LÁSZLÓ: Zolnay László: Kincses Magyarország (Középkori művelődésünk történetéből)
GERGELY ANDRÁS: Hegyi Klára: Egy világbirodalom
végvidékén
KÓSA LÁSZLÓ: Hofer Tamás és Fél Edit: Magyar népművészet
KULCSÁR SZABÓ ERNŐ: Fülöp László: Pilinszky
János
OLASZ SÁNDOR: Ács Margit: Csak víz és levegő
ANNUS JÓZSEF: Üjhelyi János: Feketevágás
HORGAS BÉLA:
a szépség nyomában egy istennel
sétálok." (Tornai József: Boldog látomások)

70
74
76
80
83
85
87

MŰVÉSZET
Képzőművészet
SÍK CSABA: Látvány és látomás
PÁLOSI JUDIT: Hajnal Gabrielláról

90
93

Szerkesztői asztal

96

Kovács Vilmos

96

ILLUSZTRÁCIÓ
Hajnal Gabriella munkái a 11., 21., 46., 56. és az 59. oldalon, valamint a műmellékleten (Petrás István reprodukciói).

ILLYÉS

GYULA

Mezei séta
Mind közelebbről
szeretem
nézni, amin csak megáll a szemem.
Tekintem addig, — no, elköszönésül? —
hogy könnyet érzek; mint ki útrakészül.
Ez hát a rozs. A baltacím.
A len. A fű. S ezek az ujjaim.
Most barátkozhatnánk csak össze.
Isten hozzátok
mindörökre.

Amerre a ridegcsorda elvonul
Sziklakemény fagy. Noha hó se, szél se.
Kong a táj: bútortól üres szoba.
Távozás, lemondás
okmánypecsétje
a földúton egy-egy csülök nyoma.
Meg a köd. Kit követek? Hova tartok?
Megint egy ősz; megáll, vizel,
megy újra, egy év; mint a barmok;
egy férfikor; a többivel.

3

Távirat
Egy mellőzött művésznek

Járnak fönt vakító napfényben
a csillagok.

is (ne félj)

Téged is (várj!) tündököltetni fog
— tőled is megragyog —
a síri éj!

FODOR

ANDRÁS

Szeizmográf
Keskeny arc, élő szeizmográf:
a lélek legparányibb
rengéseit is jelzi.
Tűhegynyi moccanás
a szem-, a szájsarokban:
leolvasott a figyelő tükör.
A belső seb
titkolhatatlan.
Megkezdődhet az anamnézis.
De az orvosok mások, ö
bőrén, idegeiben hordja
a ragály
eret-szaggató
lázát, a roppanás
jós-kínjait, az elkülönítő
didergését, a küzdők
önnön húsába vájó görcseit.
S mint fémek élén egyensúlyozó,' —
tapadó nedvesség, mutatja,
mondja
a rétegek korát, helyét,
a megmásíthatatlan
igazságok kötését,
törések vonalát
a terhek és hitek között.

Amikor benne
megméretkezem,
belefogom magam a vékony arc
sorsvallató -óráiba,
sokszor megkérdem: tudhat-e többet
rólam a szerelem?
Szólhat-e erkölcs hívebben, mint
vizsgázó
emlékezetünk
a tanú műszeréből?

Egy költő temetése
Szigetváron a szállodában,.
a Zrínyit öklelő .vadkan s a vár
fekete metszetei közt
egész éjszaka nem hagyott aludni.
Ittuk a vili án
újra meg újra
a párnáról, kiült
meztelen talppal
megállt a szoba

yitső
nyughatatlan,
felkönyökölt
az ágy szélére,
vaskosan
közepén.

Adyt idézte. Sorsunk
buktatóit.
Beszéde, mintha rönköket .
dobálnak visszhangzó
gödörbe,
sötéten
zuhogott.
Mondta, ahogy tíz és-húsz éve:
aggódik értem, félt az irodalomtól.
Félti a társait: csak eszközök
az ügyhöz, melynek megszökött a célja.
És félti önmagát is:
— Te, én érzem, tudom,
hogy bármikor meghalhatok
...

Azon a reggelen
az újsággal
kezemben
egy kiáltást
hallottam,
igen, én
kiáltottam: „Hát mégis! ö is!"
*

5

A ravatal körül sokan
állunk. Hangzik a vádbeszéd
a fátum, ellen:
őket
bünteti lám, kiket
szeretni sem tudott jól.
Hangzik a
mondhatták
költőnek
túlságosan
politikus
túlságosan

gyász dühe, amért
rá:
politikus volt,
létére meg
költő maradt.

Deres, tarolt, lehorgadó fejek.
Elfeketült, födetlen arccal
a feleség.
Keservesen
sír az édesanya. Mögötte
a kezdet és a vég tanúiként
a föld, a valahai puszták
őrsége moccanatlan.
Mégegyszer fölcsap áldozati füstből
a búcsúzó fogadalom:
— Ifjú szívekben élni fogsz tovább . . . !
S megindul a menet.
Ismert fejek a nemzedékből,
töprengő ismeretlen arcok.
Es nincs, és nincs közöttük
egyetlen fiatal se.

TORNAI

JÓZSEF

A dombok szeme
Lesitek a
holdfény-borzolta,
ijedtség-verte
fiút,
ökörfarkkórós
dombok,

forró rozstábla-ringás
dombjai,
madárláb-rovátkás
dombok,
visszamegyek
ördögszekerek

kisgyerek-báb-koromba,
zörgő dombjai,

lesitek a
halálra-figyelőt,
öregesen
kódorgót,
kátránypapír alól föléneklő

dombok,

nem vihetnek el innen a koholó gépek:
fejemben hullámoztok észak felé,
hallgatjátok a Kis-Duna
susorgásáUkanyargását,
lesve, hogy száradok, görbülök össze,
mint a gyökércsonk,
hogy zöldülök ki a szemetektől
süvöltő fű-zenéjű
dombok.

újra,

Az otthontalanság elégiája
Szólnák hozzám kis
levél-hangok,
követhetetlen
szisszenések:
otthoniák,
akácerdős rögből, anyai kötényből
ki nem szakadtak. Ö ég és anyám köténye!
Hajnali vércsevijjogás, véres
galambtest
a tűlevél-homályban;
fölébredés
karom-szaggatta madár-szívben! Ö soha-sehol:
lányomban se, fiamban se.
Ablakomban a szeptemberi, bolyhos
telihold:
a darazsák hazatértek, a telihold hazatér,
nyüszítesz,
otthontalanságom:
Otthontálanságom:
istenem,
tettenértelek
kívánkozásaimban:
nem vagyok tökéletes, de remegésed
tökéletes a beleimben.
Téged vadászott ősöreg ősöm a fű-borostás
otthontalanság agancsos istene,
barlangsziklára festett nyíl-szemű
szarvas.

síkságokon,

Most már te vadászol utánam
nedvező,
tapló-orrlikaiddal,
te jársz nyomomban a repülőgépek
üvöltésétől fölcsapott
farokkal.
Ártatlanság és vérmocskos karó
otthontalansága,
elektronikus agyrémek
otthontalansága.
Jössz majd a virradatban,
bagoly-arcom várja
agancs-hasításodat,
tollpihe röpköd, vér föcsög
akáclevél-avarra.
Otthontalanságom:
nők
hús-túlvilága,
anyám hálál előtti
.isten-üressége.
N

Otthontalanságom:
megtalált nyaram:
forró, kopár homok porzik
a menekülő fák káprázatára.

m

Kakukkok, ébresszetek
Nem mehetek,
nyár-lángoltató

erdők,
puszták, nem

érzem a víz forgását,
homok
süppedését,
cserje alatt bagolytoll

mehetek,

bársony-tapadását,

éjszaka kerülgettek, boldog-csöndű
fenyők,
hajnalban, búbosbankák,
sárgarigók,
nem mehetek, csiga-meszes
ösvények,
sárgabuckás
rókalyukak,
mikor fák közé bújik a nap:
hívtok, csérrogató
fácánkákasok,
magasról síró vércsék:
kőnyíl-fejűek,
őzbőgéses bozótosok, nem mehetek,
birkák kolompolása a ledúrt
vízpartról,
agyagporos síkságról, nem mehetek,
holdas-zöld
jegenyefa,
a szobámba hiába csörögsz,
ágyamig hiába hullámoztok-kerültök,

kocsiutak,

itt táncoltat az idő az összebukó
góliát-házák, autó-tengerek
között,
hívtok fölcsapó halnak,
nádgyökérnek,
sárnak, nem mehetek,
kiáltásotoktól a homokbánya
lerobajlik,
nem mehetek,
itt állnak körém az égbetolakodó falak,
a falakból arcok és szemek villogása,
itt dolgoztat a harag és a halál.
de húzzatok, csillagok,
gyalogbodzák,
várjatok,
pipacs-tüzek,
égjetek,
kakukkok,
ébresszetek.

TAKÁCS

IMRE

Az acél színei rajtam
Tegnap a harangok szépen szóltak,
máma fülembe hasít a harangszó.
Gyertyát viszek sötét szobába, fényes rétre?
Büszkeségemben állok, dühömben
leroskadok.
Csak arra gondolok; hány dugattyú
utánozza nekem a szívdobogást.
Működnek gyöngéd indulatok a durva gépben,
a kotyogó csapágyban, zörgő
szerkezetben.
A kívülmaradás mégsem keserít el,
nem tudtam arcul köpni a sorsot
soha...
Leszedik majd a zsalut a csodáról,
fárasztó fejlődésből az élet
egyszer...
öregapai bánat, hogy nem nekem,
bár hídnak feszíthetem a derekamat.
9

Eljöttél, csillagsugárral
ostorozom,
égetted szerelemmel az acél színeit

rám.

Szikrázó üvegoszlop
Fölizzok a gondolatokban —
szikrázó üvegoszlop — árnyékom
sincs.
És hányszor derékba sújt —
az élményt szilánkjaira zúzva —
a megtűrt
ostobaság!
Az elkeseredés tárt együtt,
megtöretés
tartalékolja
a végtelenbe induló fényt itt belül.
Ha egyszer kivetítem —
fölbontva színeire —:
gyönyörködtető
kép lesz a szenvedés.

Vers a magányos halandóhoz
0, magányos halandó,
egyre magányosabb leszel a
színeivel tollászkodva vonuló

levegőző,
nyáridőben!

Gondolatodnak útját — akár a
pityer-vasút
berozsdásult sínpárját otthon —
gaz növi be.
És a gaz garázda is? —
éjjel a katáng kóró
nagyra nyitja leány-kék
szemétj
majd a pipacs
leheletnyi szirmával feszül
a déli forróságba.
Létrehozza színeit minden düllőút
te — mérgezett indulatoddal —
magadat szikkasztod ki.

is,

A virágok levágott feje
tenyereden
elhervad, mert nem vagy mesében fejedelem
Ő, magányos halandó,
egyre magányosabb leszel a
színeivel tollászkodva vonuló

...

levegőző,
nyáridőben!

HAJNAL GABRIELLA: VAKOK

11

ÜJHELYIJÁNOS

Fehér cigány
. . . Olyan értelmetlenül, olyan bután halt m e g . . . És a legrosszabbkor, mikor a
sorsa már egyenesbe jött volna. Hosszú eltávozáson volt, péntek délutántól vasárnap
éjfélig, M. városban, a szerelménél, K l á r i n á l . . . Kláriék családi háza, voltam náluk,
néhány száz méternyire van a vasútállomástól... Miklós tíz óra tájban jött el tőlük,
mint mindig, valószínűleg most is rohant, hogy elérje az utolsó vonatot, nem akart
elkésni a laktanyából. A sorompó zárva volt, átbújt a l a t t a . . . Jobbról jött egy vonat,
kivárta, aztán újra rohanni k e z d e t t . . . Nem vette észre a balról jövő gyorsvonatot...
Csak egy egészen pici zúzódás volt a halántékán, de ez a halálát okozta. Közel fél
évet töltött nálunk, mint mindannyian, 5 is vasútépítő katona v o l t . . . A vasúton mi
annyira vigyázunk egymásra munka közben, talán ezért is nehéz nekünk a h a l á l a . . .
Balogh Miklós! Így hívták. A barátom volt. Mit mondhatnék el róla? Mit mondhat
el az ember a barátjáról, aki már nem él? Hogy szeretett élni? Hogy szeretett nevetni, hogy szeretté a szerelmet? Ezek a tulajdonságok minden egészséges emberre
jellemzőek... Benne azonban volt valami rendkívüli : az akarata.
. . . Április végén került hozzánk, pontosan emlékszem arra a napra. Harmincfokos kánikula volt, és a „páncél" megint egy órát késett. Báncélnak nevezzük m a gunk között azt a kis szerelvényt, amely a munkába visz reggel, s hoz vissza bennünket délután. A páncél egy 424-es gőzmozdonyból és három kiszuperált polgári
kocsiból á l l . . . Életünk egyik főszereplője, mocskos kis jószág, de ha leszerelek, talán
hiányozni fog, annyira hozzám nőtt a másfél év alatt. A páncélon munkába menet és
hazafelé jövet sok mindent lehet csinálni. A legtöbben persze, alusznak, a nagy f á radtságtól van ez, de beszélgetni is lehet, elmélkedni a jelenünkön és tervezni a
j ö v ő t . . . Ha majd leszerelünk, akkor hogy lesz, ez a téma á l t a l á b a n . . . Mi is hányszor, de hányszor beszélgettünk erről Miklóssal... Mert Miklós igencsak szeretett
beszélni... Meg álmodozni!
. . . Szóval aznap is késett a páncél. Ez egy örökös probléma: hiába a megállapodás a MÁV-val, hogy nekünk fél négyre be kell érnünk a laktanyába, m e r t akkor
van az e b é d . . . Általában jó egy órát szoktunk késni, néha még többet is. Aztán én,
mint részlegvezető, vagy ahogy a civil életben mondják, brigádvezető, hallgathatom
a katonáim káromkodását... Éppen készültem, hogy kihallgatást kérek a századparancsnoktól, hogy ez így nem mehet t o v á b b . . . Dühös voltam: mindennek van
határa! Arról nem is beszélve, hogy aznap már tizenegy órára elfogyott a magunkkal
vitt víz, és az utánpótlásról megint csak nem gondoskodtak. Ez viszont belső ügy,
nem tartozik a M Á V - r a . . . Szóval jól fel voltam húzva, készültem a beolvasásra.
Ahogy beérünk a laktanyába, mocskosan, fáradtan és főleg éhesen, szól a kapuőr:
— Menj fel a századparancsnok elvtárshoz a z o n n a l . . . Vár! — Gondoltam, ez pont
jókor jön, most kiadom minden mérgemet. Ügy, ahogy voltam, tisztálkodás nélkül
felmentem a századparahcsnoki irodába. Akkor találkoztam először Miklóssal, ott ült
az íróasztal előtt, a bakancsát -bámulta. Túl lehettek a megbeszélésen, mert nagy
12

csend volt a kis szobában. Jelentkeztem, a századparancsnok helyet mutatott: üljön
le. Miklóssal szemben ültem le. Vilmos bácsi (magunk között így nevezzük a századparancsnokunkat, mert közel jár a nyugdíjhoz és valóban olyan, mintha rokonunk
vagy ismerősünk lenne) Miklósra nézett, de hozzám beszélt:
— Zoltán! Balogh honvéd a saját kérésére a mai nappal átkerült hozzánk. Űgy
döntöttem, hogy a maga rajába o s z t o m . . . Ismerkedjenek meg!
Ösztönösen szaladt ki belőlem a tiltakozás.
— De századparancsnok elvtárs, mi kivagyunk, nincs létszámhiány, senki sem
szerelt le, és a mi b r i g á d u n k . . .
Miklós rámnézett: félszegen, kérőn mosolygott. Nagy barna szeméi csak úgy
világítottak. A századparancsnok »megdörzsölte a kezét.
— Balogh elvtárs már tudja, hová k e r ü l . . . Elmondtam, hogy a maguk részlege
kiváló! A legjobb a században. Na, ismerkedjenek meg, s aztán vigye a körletbe,
helyezze el!
Nyeltem egyet, felálltam, közben Miklós is felkelt a helyéről.
— Századparancsnok elvtárs, jelenteni szeretném . . .
Vilmos bácsi bekapcsolt egy kis asztali ventillátort, fáradtan legyintett.
— Tudom. Megint késett a vonat, és víz sem volt. Tudom, intézkedni f o g o k . . .
Menjenek!
Az udvaron megállítottam az ú j fiút.
— Mikor jöttél?
— Két órája, de lehet, hogy h á r o m . . .
— Kajáltál már?
— Még nem, különben Balogh Miklósnak hívnak. — Nyújtotta a kezét.
— Az most teljesen érdektelen — így én —, gyere kajálni, mert mindent felfal
a banda.
S valóban, már csak a maradék jutott nekünk. Utólag szégyenlem, hogy nem
fogadtam el akkor a kezét.
- . . . Az ebéd után, ami vacsorának is beillett, megkérdeztem Miklóst az étkezde
előtt.
— Minek jöttél ide?
— Pénzt akarok keresni — felelte halkan, s megint csak a bakancsa orrát nézte.
— Nős vagy?
— Nem.
— Akkor?
— Kell a pénz!
— Tudod, hogy itt kemény meló van?! Hogy itt nem lehet ám bohóckodni?!
Miklós kerekre nyitotta a szemét.
— Mi vagy te? Hajcsár?
— Majd megtudod!
Ökölbe szorult a kezem, de türtőztettem magam. Miklós békülékenyen megérintette a vállamat.
— Én szeretek dolgozni, lakatos vagyok. És te?
— Kőműves — morogtam, s majdnem kimondtam: Mi közöd hozzá?!
Miklós a laktanya betonkerítését nézte, talán a szögesdrótokat.
— Jól érzem itt magam . . . Januárban vonultam be, dunántúli vagyok . . . Tudod,
azért kértem, hogy ide helyezzenek...
— Nem érdekel — szakítottam félbe. — Gyere, megmutatom a k ö r l e t e t . . .
A többi holnap úgyis kiderüi. Ébresztő reggel ötkor!
Előre indultam, Miklós követett, de többé nem szólt egy szót sem azon a napon.
. . . Így ismerkedtünk meg. A hálóterembén volt szabad hely, negyvenen lakunk
együtt. Miklós két ággyal odább került tőlem. A tévé után — nekünk „öregeknek"
engedélyezett a takarodó utáni tévézés —, megálltam az ágya mellett. Karja a takarója alatt volt, a szeme nyitva, bámult a semmibe. A hálóteremben félhomály volt,
már mindenki aludt, nekem meg az volt az érzésem, hogy a fiú rám vár, azért nem
13

alszik. — Mi van, nem tudsz aludni? — kérdeztem. Felelet helyett lehunyta a szemét
és elfordult. Én meg ledöglöttem az ágyra, s azonnal elaludtam. Hajnalban, öt előtt
tíz perccel reflexszerűen ébredtem, elordítottam magam: Ébresztő, fel! Ez mindennap
így megy, nekünk rajparancsnokoknak kell először felkelni. Nem is tudom miért,
elsőnek az ú j fiú ágyára néztem. Nem akartam hinni a szememnek: Miklós teljesen
menetkészen az ágya szélén ült és egy könyvet olvasott. A nap egyenesen a szemébe
vágott, de tűrte. Odamentem hozzá, kivettem a könyvet a kezéből.
— Mi ez?
— Radnóti összes — felelte.
Alig láttam az álmosságtól. Visszaadtam a könyvet.
— Indulás mosakodni!
— Már készen vagyok — mondta Miklós. — Meg is borotválkoztam.
Egy pillanat alatt felébredtem.
— Mikor keltél te fel?!
— Négykor. Mindig akkor kelek, otthon i s . . .
— S most verseket olvasol?
— Hát mit csináljak? — nézett rám ártatlanul. A szomszédos ágyakról álmos,
kandi szemek figyeltek bennünket, mi lesz most? Megemeltem a hangom:
— Na majd meglátjuk, hogy a munkában is ilyen friss leszel-e?!
Miklós megrántotta a vállát, nem felelt, lapozott a könyvben.
Mi meg rohantunk — mint minden reggel — a vályúkhoz, így nevezzük a nyolc
mosdókagylót (negyven személyre!) és sorban álltunk a két WC előtt, és szokás szerint rákopogtunk azokra, akik egy percnél tovább maradtak a mellékhelyiségben: mi
lesz már?! A mi laktanyánk nem hasonlítható a többihez, a MÁV építette, eredetileg
lakótelepnek, ebből fakadnak a hiányosságai, de az előnyei i s . . . Szép kis laktanya,
tele parkkal, virágokkal, kint a nagyközség szélén. Panelházakban élünk, mint a
civilek... Csak belülről alakították át a helyiségeket, ahogy azt a cél és a szükséglet
megkövetelte. Reggeli torna nincs, elég testmozgást ad nekünk a napi tízórás fizikai
munka, reggeli után uzsgyi, ki az állomásra, ahol már vár bennünket a p á n c é l . . .
A laktanyában mindössze egy század van, úgyhogy mindenki mindenkit ismer, mégpedig a keresztnevén... Hát ide került, ilyen közegbe Balogh Miklós, a kezdetben
olyan titokzatos, furcsa, hallgatag fiú.
. . . A közösen töltött első munkanap nekem olyan volt, mint a többi, de Miklósnak egészen biztosan más lehetett, ö t v e n perces döcögés után megérkeztünk a terepre. Jött Béla bácsi, az előmunkás (a MÁV alkalmazottja), s rögtön osztogatni
kezdte az utasításokat: ez ide megy, az oda, ez a csoport ágyazatfelhajtást végez, a
másik a kavicsrostáló gépnél dolgozik, a harmadik padkát v á j . . . és így tovább.
Nem szeretem Béla bácsit: hogy jön ő ahhoz, hogy velünk, felnőtt férfiakkal úgy
beszéljen, mint a taknyos gyermekekkel. Hát persze, a teljesítményre megy ő is,
ezután kapja a prémiumot. Ezen a reggelen is összebalhéztunk. Mondom, S. Iván
gyengélkedik, ezért ma ő lesz a figyelő. — Hogyhogy?! — kiabál erre Béla bácsi. —
Iván a legerősebb fiúk egyike, pásztor a Hortobágyon, csak nem képzeled, hogy
lazsálni fog! — Ehhez tudni kell, hogy a figyelőnek tényleg nem nehéz a munkája,
áll a sín tetején, s ha jön a vonat, belefúj a kürtjébe, mi meg lehúzódunk a padkára.
Néhány másodperc pihenő, nézzük az elzúgó expresszeket, személyvonatokat, s h a
néha integetnek az utasok, mi is visszaintegetünk. Egyszer csokoládét dobáltak ki,
azt hiszem német lányok voltak, hát volt tolongás, dulakodás, alig tudtam rendet
csinálni. A figyelőre szükség van, mert bár mi „öregek" már percre tudjuk, hogy
mikor jön a Balt-orient, a makói személy, vagy a Szabolcs-expressz, azért sohasem
lehet t u d n i . . . Mondom Béla bácsinak: — S. Iván beteg, hasmenése van, ezért lesz
ma ő a figyelő. Erre Béla bácsi: — Aki beteg, maradjon otthon, itt csak egészséges
emberekre van szükség! — Felkaptam a vizet, ordítani kezdtem, a vége az lett, hogy
az öreg legyintett: — Azt csináltok, amit akartok, de a normát teljesíteni kell! —
Akkor vettem észre, hogy Miklós ott áll mellettem, figyel minden szóra.
— Hát te mit állsz itt?!
14

— Még nem mondtad, hogy mit csináljak?
Elfutott a méreg, na most kitolok veled.
— Viliázni fogsz, az a legszarabb munka. Most megmutathatod, hogy tényleg
szeretsz-e dolgozni!
— Rendben van, hol van a villa? — Miklós furcsán nézett rám. — Mi bajod
van velem?
Nem feleltem, összeszedtem a csoportomat, kiosztottam a gombos villákat, és
elindultunk a sín tetején a munka színhelyére. Néha három-négy kilométernyit is
gyalogolunk reggelente... Azon a napon ágyazatfelhajtást végeztünk, ez azt jelenti,
hogy a kavicsokat be kell hányni a sínek közé, hogy a rostálógép fel tudja majd
markolni, s ki tudja rostálni belőle a szemetet. Mondom, az egyik legrohadtabb meló,
fizikailag legalábbis. Bár nekem nem muszáj, azon a napon én is beálltam a többiek
közé viliázni. Talán azért, mert Béla bácsi korán reggel felidegesített, vagy talán
azért, mert szemmel akartam tartani Miklóst... Ment is a meló veszettül, a többiek,
látva, hogy én is dolgozom, szárnyakat kaptak. Tíz óra felé már elviselhetetlenné
vált a kánikula, egyre többet kiabáltunk a vizes fiú után. A vizes fiú, általában a
másik részlegvezető szokott lenni, megállás nélkül szaladgált a kannákkal, fogyott is
a víz, de nem volt baj, mert aznap gondoskodtak az utánpótlásról, nem volt hiány
citromos teában meg vízben. Már annyiszor kértem századgyűlésen, meg más fórumokon, hogy nyáron tea helyett szódavizet adjanak, ballonokban, de a MÁV ezt nem
bírja vállalni. Mikor már a harmadik fedő vizet ittam, megkérdeztem a mellettem
szorgoskodó Miklóst. Tényleg nagyon dolgozott, megállás nélkül.
— Te miért nem iszol? Nem vagy szomjas?
— Ha most elkezdem, nem tudom megállni, és akkor csak rosszabb lesz —
felelte, s megtörülte gyöngyöző homlokát.
Természetellenesen fehér volt az arca, szinte sápadt. Megsajnáltam.
— Vesd le az ingedet, látod, itt mindnyájan félmeztelenek vagyunk, másként
nem megy.
— A, bírom a meleget.
— Csak nem vagy szégyenlős?
— Hagyjál nekem békét — mondta Miklós és a villa után nyúlt. — Ne foglalkozzál velem, ha rosszul dolgozom, akkor szólj!
— Te hülye vagy — mondtam minden indulat nélkül.
. . . Szokás szerint tizenegykor meguzsonnáztunk, aznap jól emlékszem, töltött
káposzta volt a kaja. A vízhordó előzőleg kitette a napra a konzerveket, hadd melegedjenek kicsit, persze így is csak langyos és főleg tökzsíros volt az étel. Mi megszoktuk már, faltunk veszettül... Miklós meg csak túrkált a pléhdobozban. Mondom
neki: — Testvér, ez így nem lesz jó, nem eszel, nem iszol, délutánra elfogy a szuflád! — Miklós nem felelt, letette maga mellé a konzervet. Az állandóan zabálós
J. Pali meg felvette és megette. Aztán jöt a meló megint, de olyan tempóban, hogy
egy órára már teljesítettük az aznapi normát. Fájront! — kiáltottam el magam.
A töltés melletti fasorba húzódtunk, jött Béla bácsi, az előmunkás, s miután szemrevételezte a munkánkat, ledőlt mellénk: — Ez fasza volt, gyerekek! Ez a mai nap
120%! — S beírta a teljesítményt a könyvecskéjébe. Aztán beszélni kezdett, hogy
amikor ő még a MÁV főigazgatóságon volt, mint főelőadó, 5 2 - b e n . . . Ezerszer hallottuk már ezt a dumát, eldőltünk a fűben és szunyókáltunk. Csak Miklós, kérdezett
néha valamit, de látszott, ő is e l f á r a d t . . .
. . . A páncél persze megint késett, de azért a szokásosnál. valamivel előbb érkezett, így aztán mi is hamarább bejutottunk a laktanyába. Nyomás mosakodni: ledobáltuk magunkról a koszos ruhát a körletben, s csak úgy meztelenül rohantunk az
alagsori zuhanyozóba. Miklós az ágya szélén ült, nem mozdult.
— Hát te? — kérdeztem.
— Majd később lefürdöm — mondta.
— Miért nem jössz velünk? — csodálkoztam.
— Nem szeretek másokkal fürödni.
15

Nagyon értetlenül nézhettem rá, mert hozzátette.
— Egy kicsit szégyenlős vagyok.
Ettől meg én jöttem zavarba, önkéntelenül magam elé kaptam a tiszta gatyát.
— Ahogy gondolod — dünnyögtem, s ott hagytam. De azért hozzátettem, m á r
az ajtóból: — Tisztálkodni kötelező!
— Tudom — felelte Miklós. Csak jóval később jöttem rá, hogy miért fürdött ő
mindig egyedül.
. . . . Teltek a napok, hetek, szinte eseménytelenül. Az áprilisból május lett, és
nem történt semmi különös. A kánikula kitartóan kínzott bennünket, a vasúti m u n k a
egyre elviselhetetlenebbé vált. Mint a barmok, úgy vártuk már az esőt: egy cseppnyi
pihenőt, egy cseppnyi szusszanást. Miklóst közben megszoktuk, a kollektíva befogadta, jól dolgozott, nem lehetett rá panaszunk. Csak a hallgatagsága • volt szokatlan, néha már egyenest nyomasztó. Az első „mükinél" ezerkétszáz forintot kapott. Na
ezt a mükit meg kell magyaráznom. Mi nem fizetést kapunk a munkánkért, hanem
úgynevezett „műszaki jutalmat". Ezt nevezték el az elődeink mükinek, mi meg persze
átvettük, és csak így emlegettük a fizetés napját: holnap müki lesz! Nem rossz pénz
ez. Hiszen én is ezért vállaltam. Mikor besorozták, a megyei Kiégnél megkérdezték,
vállalom-e? Hát persze, hogy vállaltam. Kőműves vagyok, nekem nem büdös a fizikai meló, megszoktam. Meg aztán nős vagyok, családom van, egy kétéves kisfiam.
Kell a pénz! Mielőtt bevonultam, épp a házépítés előtt álltam, sóder, cement, tégla,
minden együtt v o l t . . . Aztán jött a behívó, nem volt mese, jönni kellett. Jelenleg
még az anyósoméknál lakunk, de a telek már megvan és az építőanyag i s . . . Ha
majd leszerelek, egy-kettőre felépítem a házam. Amúgy az Alföldön lakom, az isten
háta mögött, de nekem jó ott, nem vágyok a városba. Visszatérve a mükire. Az a
szabály, hogy 80 százalékát a keresetünknek haza kell küldeni, d e van, aki ezt kijátssza és az egész fizetését két nap alatt elissza a község presszóiban... Mert
kocsma, presszó, vendéglő legalább tíz van ebben a faluban. A „palásházról" most
nem is beszélek. Majd később. Nekünk, brigádvezetőknek valamivel több. jár, mint
a sima katonáknak, kiemelt órabér, célprémium, ez-az, összejöhet akár 1600—1800
forint is havonta. De nem panaszkodom. A házhoz még sok pénz kell!
. . . Május 25-e volt, péntek délután, sorban álltunk a pénzügyi szolgálatnál a
mükiért. Mögöttem Miklós. Velem hamar végeztek, ahogy az már szokás, a keresetem
80 százaléka bent maradt, ott álltam néhány száz forinttal a markomban, s Miklóst
figyeltem: Mi lesz most? A pénzügyi előadó, olyan ötvenes, kopasz férfi megkérdezte:
— Milyen címre küldjük a pénzt?
Miklós körülpislantott, zavarban volt, engem nem láthatott, mert takarásban
álltam.
— Nem tudom, hogy van e z . . .
— Családja van?
— Nincs. Nőtlen vagyok.
— Valakije? Apja, anyja?
— A nagyszüleien... De oda ne tessék küldeni.
— Helyezzük letétbe a pénzt?
— Lehet?
— Lehet! Majd felveszi a végén. Maga új fiú?
— Igen.
— Na, figyeljen i d e . . . — S a pénzügyi .élőadó magyarázni kezdte, hogy mi a
módja a pénz benntartásának. Mikor végeztek, előléptem a rejtekhelyemről.
v
— És most mi lesz, fiú? .
— Mi lenne? — kérdezte Miklós.
— Nem kértél kimaradást?
— És te?
— Én a múlt héten voltam o t t h o n . . . Minden héten nem lehet utazni. Sokba
kerül.
Miklós zsebre gyűrte a kis forintját.
16

— Majd elmegyek moziba — mondta tétován.
— Ha akarsz, este eljöhetsz a palásházba
— Hová?
— A palásházba.
— Mi az?
Elnevettem magam.
— Egy zugkimérés. Házi pálinkát adnak, de ha van pénzed, kolbászt, hurkát is
kaphatsz.
— Te mégy?
— Naná!
— Akkor én is megyek, ha l e h e t . . .
— De mások is jönnek, az egész raj, nálunk így- szokás.
— Rendben van.
— Akkor hétkor.
— Hétkor — mondta Miklós, s valahová mögém, a távolba bámult.
Ekkor már határozottan éreztem, hogy ennek a fiúnak valami titka van.
. . . A palásháznál, úgy éjfél körül, nagy nyomás alatt megkérdeztem tóle.
— Neked tényleg nincs senkid?
— Honnan tudod?
— Hallottam. Mikor felvetted a mükit, ott voltam.
— Ne foglalkozzál velem. — Miklós felhajtotta a poharát, nagy erőfeszítésébe
került, hogy ne hányja ki azonnal az ocsmány, házi főzésű büdös pálinkát. Lehajtotta
fejét a kerti asztalra, úgy suttogta: — Hagyjál nekem békét. Értesz?! — Én meg
tovább erőszakoskodtam:
— Pajtás! Itt nincs titkunk egymás e l ő t t . . . Jobb lesz, ha elmondasz mindent,
most azonnal. Neked is jobb lesz. Mi nem bírjuk a titokzatos embereket. Ha meg
akarsz maradni nálunk . . . Akkor, é r t e d . . . beszélni kell!
Aztán a többire nem emlékszem, eldőltem.
Mint később kiderült, ő vitt be aznap éjszaka a laktanyába. Nem, nem vagyok
piás, megmondhatják a többiek is, csak akkor é j s z a k a . . . Talán a nagy fáradtságtól,
nem tudom, nagyon elengedtem magam, fogalmam sincs, hogy történhetett... Egész
vasárnap aludtam, de hétfőn már a régi v o l t a m . . .
. . . Vihar előtti tompa, nagy forróság volt, a víz már kilenc. órára elfogyott, a
tartálykocsi, az utánpótlás meg sehol. Aznap vízhordó voltam, szóltam Miklósnak,
szedje össze a kannákat, bemegyünk a közeli tanyára tankolni. Nem volt más megoldás: a fiúk szomjaztak, kellett a víz. Elindultunk a nyolc pettyes kannával. A tanya
úgy három kilométernyire lehetett, mire odaértünk beborult, zengett az ég, villámok
cikáztak köröskörül. Megtöltöttük a kannákat, de elindulni már nem tudtunk, kitört
a nyári zápor. A tanyán nem volt senki, beszaladtunk az eresz alá, néztük az esőt.
És a k k o r . . . Igen, akkor váratlan dolog történt: sohasem felejtem el. Miklós vetkőzni
k e z d e t t . , . Először a bakancsát fűzte ki, aztán a nádrágját dobta le, majd az ingét
és kiállt az esőbe, egy szál gatyában, végigcsorgott rajta a víz. Lehunyt szemmel
ugrált és számomra idegen szavakat k i a b á l t . . . Megdöbbenve vettem észre a bal
mellkasán, pont a szíve fölött egy tetoválást. C I G Á N Y V A G Y O K ! Nem akartam hinni a szememnek: Cigány vagyok! Nem, ez nem lehet igaz, hiszen Miklósban
semmi cigányos nincs — gondoltam magamban. Rossz vicc az egész, kamaszkori
t r é f a . . . Ostobaság— De akkor hogyan került a mellére a felirat, és éppen á szíve
fölé?! Csendesedett a zápor, Miklós rámnézett, leejtette a karját, elcsendesedett,
visszajött az eresz alá, leült mellém és beszélni kezdett. Valahogy így.
— Ne mondj semmit! Most már mindent tudsz. — Elmosolyodott. — Majdnem
mindent! Elmondom a titkomat, hiszen erre voltál-kíváncsi. Aztán nem bánom, gondolj, amit akarsz. Megvethetsz, u t á l h a t s z . . . Valakinek el kell végre mondanom az
igazat. — A mellére bökött. — Látod, cigány v a g y o k . . . Méghozzá a legrosszabb f a j tából: fehér cigány. Tudod, mit jelent ez? Ne válaszolj: azt jelenti, hogy az egyik
2 Tiszatáj

17

szülőm magyar volt. Most már tudom, az apám volt magyar, az anyám közönséges
cigányasszony . . . Hallgass végig, nagyon szépen kérlek . . .
Az eső elállt, bámultam magam elé, nem mertem Miklósra nézni, ö meg karikákat rajzolt a lábával a nedves földre — és beszélt, megállás nélkül.
— Sokáig nem tudtam, hogy ki az apám, anyám. Állami gondozott voltam. Szakmát tanultam. Aztán egyszerre tizennyolc éves lettem, és zsupsz ki az életbe. Akkor
jutott eszembe, utána kéne nézni, hogy kik is az én szüleim. Hosszas kutatás után
kerültem a D u n á n t ú l r a . . . És képzeld, megtaláltam az anyámat. Mikor megláttam,
rögtön tudtam, hogy cigány vagyok. Nem volt nehéz, a pérón találtam meg, cigánytelepen. Kérdeztem tőle, ki az apám? Mondja meg, ki az apám?! Nem tudta megmondani. Hónapokig éltem vele, közben dolgoztam, neki adtam minden fizetésemet,
már majdnem megszerettem. Aztán egyszerre eltűnt, csak egy levelet hagyott maga
u t á n . . . A nagyszüleid itt és itt élnek. Rohantam a címre, s megtaláltam őket egy
másik cigánytelepen. Kérdeztem, ki az apám? ö k sem tudták megmondani. Anyám,
hát igen, egy kurva! Gondoltam kinyírom őt is, magamat is, mert így nincs értelme
az életemnek... Tudod milyen érzés volt! Évekig várni valakire, akit elképzelsz,
akit a legszebbnek gondolsz a világon, s akiről egyik napról a másikra kiderül, hogy
egy közönséges kurva, c i g á n y . . . Aztán a nagyszüleim elmondták, hogy vannak testvéreim, szintén állami gondozásban... Csak ezért nem lettem öngyilkos, hogy őket
megtaláljam. Mindmáig nem s i k e r ü l t . . . Pedig mindent megpróbáltam, az ország
összes gondozóját végigjártam, de sehol semmi, eltűntek egyszerűen... Aztán jött a
katonaság, akkor már két éve éltem a nagyszüleimnél. Egyre jobban elcigányosodtam. Ügy éreztem, a sorsom elől nem lehet k i t é r n i . . . Ekkor tetováltattam a mellembe: cigány vagyok! Hát az vagyok, és ezt vállalom is. Te! Azóta úgy érzem,
nekem ebbe kell belepusztulnom, hogy cigány vagyok. M. városába kerültem, közönséges honvédnek. Senki sem gondolta rólam, senki sem mondta rám, hogy büdös
c i g á n y . . . Jól éreztem magam, és egy ideig elfelejtettem, hogy ki vagyok. Tudok
egy kicsit gitározni, így bekerültem a laktanya-zenekarba... Nem is volt semmi
probléma kezdetben. Szombat, vasárnaponként rendszerint felléptünk egy külvárosi
művelődési h á z b a n . . . Ott ismerkedtem meg K l á r i v a l . . . Hetekig észre sem v e t t e m . . .
Aztán egyszer hazakísértem, és az első csók után megmondtam neki: vigyázz, én
cigány vagyok! Azt mondta, őt nem érdekli az ilyesmi. Hozzájuk szoktam, minden
kimenőmet náluk t ö l t ö t t e m . . . Megszerettek, az egész család. Aztán jó fél év múltával, Balázs bácsi névnapján, idén februárban, Klári édesapjának is megmondtam,
hogy cigány vagyok. Be voltam rúgva. Azonnal kirúgtak. Balázs bácsi azt mondta,
neki nincsenek faji előítéletei, de ha nem tudom biztosítani egyszem lánya jövőjét
anyagilag, fel is út, le is ú t . . . Nekem meg mim van? Semmi. Hova vihetném Klárit? A péróra? Nem haragszom Balázs bácsira, egyszerű munkás ő is, biztosan más
jövőt képzelt el a lányának. Értettem mindent: bizonyítanom kell, pénzt szerezni.
Bementem az ottani századparancsnokomhoz és elmondtam neki mindent. Nagyon
rendes volt. ö ajánlotta a vasútépítő zászlóaljat, a ti századotokat... Gondolkodás
nélkül belementem, aztán három hónapig vártam, hogy ide helyezzenek, hozzátok.
A tervemet elmondtam Klárinak, az apjának. Biztattak: tartsak ki. Ha nem is
minden héten, azért találkoztunk... Csak a levegő változott meg náluk. Hogy is
m o n d j a m . . . Minden a régi volt, c s a k . . . Szóval el kellett jönnöm. A búcsú nagyon
szép volt, náluk vacsoráztunk és Balázs bácsi még könnyezett is, mikor elbúcsúztam
tőlük éjfél e l ő t t . . . — Rendes légy, fiam, bízom benned — ezt mondta. És én ezt
komolyan vettem, nyugodt voltam, amikor eljöttem M - b ő l . . . Csak egy b a j v a n . . .
Klári, mióta itt vagyok, nem írt, lehet, hogy elhidegült tőlem, lehet, hogy más valakije van. Ebbe bele kell őrülni: hiszen mindennap írom neki a leveleket és válasz
s e h o l . . . Aztán, talán ezt senkinek sem mondanám el, csak neked, mi még nem voltunk e g y ü t t . . . Pedig Klári is tizenkilenc éves már, szakmunkás, a konzervgyárban
dolgozik. Mind a ketten szüzek vagyunk, röhej, mi?! De ezt, kérlek, sose mondd el
senkinek, ígéred?! És amit mondtam, felejtsd el. Kijött belőlem.
. . . N é m á n bólintottam, ígérem: soha senkinek, semmit! Kisütött a nap, Miklós
18

a fénybe tartotta az arcát, fáradtnak látszott, mint aki mindent kiadott magából,
olyan megviselt volt. Bennem meg összevissza kóvályogtak a gondolatok: úristen,
micsoda élet, az enyém milyen egyszerű a Miklóséhoz képest. A szakaszparancsnok
kiáltására tértem magamhoz. — Hát ti mit Rómeó és Júliáztok itt?! A többiek megdöglenek a vízért! — Hirtelen indulatomban majdnem megvertem T. Barnát. Aztán
lecsillapítottam magamat, Miklósra néztem: — Gyerünk — mondtam. — Fogd a
kannákat!
Ettől a naptól számítottam a barátságunkat. Azt hiszem Miklós is.
. . . Ezután felgyorsultak az események. A következő hét végén magammal vittem
a falunkba, a családomhoz. A feleségem, az anyósom szeretettel fogadta Miklóst,
persze tartottam a szavamat, senkinek nem mondtam semmit róla. A legszebb, amire
e m l é k s z e m . . . Vasárnap, miután megkapáltuk a kertet és megebédeltünk, elmentünk a bátyámékhoz szomszédolni, nekik már három gyermekük van. Miklóst talán
még sohasem láttam ennyire boldognak, mint akkor, azon a napon. Játszott a gyerekekkel, mesélt nekik, mókázott, azok meg majd megbolondultak a hirtelen jött játszótárstól. Mert Miklóssal mindent lehetett csinálni... A nyakába mászni, leönteni
szódavízzel, dögönyözni, gyúrni, tűrt ő mindent szegény... Nagyon szerethette a
gyerekeket. Estefelé, mikor búcsúzkodtunk az otthoniaktól, hirtelen megcsókolta a
feleségem kezét, s azt mondta: köszönöm szépen. A feleségem lángvörös lett, nincs
ő szokva az ilyesmikhez, magához húzta és megcsókolta az arcát: — Gyere máskor
is! Csak én vettem észre, hogy Miklós azért fordult el, mert könnyes lett a szeme.
A vonaton azt mondta:
— Jó volt nálatok, kicsit irigyellek i s . . .
Álmos voltam, törődött, de azért megkérdeztem:
— Mit irigyelsz rajtam?
— Hogy boldog vagy.
Olyan egyszerűen, olyan természetesen mondta mindezt, hogy meghatódtam.
Átöleltem a vállát.
— Az leszel te is, majd meglátod.
— Én pajtás, soha! — Miklós az ablakhoz húzódott. — Meglátod még, nagy baj
történik velem.
— De hát miért gondolsz ilyenekre?
— Mert cigány vagyok. Az én sorsom meg van pecsételve.
— Hülye vagy — mondtam, s néhány perc múlva elaludtam. Miklós ébresztett
fel, mikor át kellett szállnunk a másik vonatra. Nem volt baj, időben érkeztünk meg.
. . . Június első hetében, egy keddi napon, Miklós dobbantott. Egyszerűen megszökött a laktanyából, a kerítésen keresztül. Engem, mint rajparancsnokát, vettek
elő elsőnek, össze voltam zavarodva, fogalmam se volt, mi történhetett. Később fény
derült mindenre. Miklóst M. város pályaudvarán csípte el a katonai rendőrség, hajnali háromkor, éppen haza igyekezett, azaz ide, a bázisra. Klárinál volt, illetve a
családnál, ahogy mondtam, M. v á r o s b a n . . . Hat nap fogdát kapott, addig nem találkoztunk, nem beszéltünk egymással. Egy hét után került vissza hozzánk, a fiúk
körüldongták: miért tette, hogyan csinálta? De Miklós csak mosolygott, kitérő válaszokat adott, s közben kereste az alkalmat, hogy velem beszélhessen. Ez elől a leghatározottabban elzárkóztam... Kint a vasúton a legnehezebb munkákra osztottam,
például bikázni. A bikázás nehéz fizikai meló, azt jelenti, hogy á lefektetett huszonnégy méteres síndarabokat négy ember elmés kis szerkezettel kézi erővel igazítja,
passzintja egymáshoz. Olyan hórukk munka, mondom, nem könnyű. Talán négy-öt
napig tartott a haragszom rád közöttünk. Igen. Az ötödik napon, megint szombat
volt, Miklós szólt, hogy beszélni akar velem. Nem érek rá, mondtam én, kimenőm
van. — Hadd menjek veled — könyörgött. Dühbe jöttem: — Ha nem tudnád, te
egy hónapig nem hagyhatod el a laktanyát, ez is a büntetésedhez tartozik. — Miklós
megfogta a karomat: — Nem érted, hogy beszélni akarok veled?! Olyan erősen
szorított, hogy megadtam magam. — Rendben van, hol akarsz beszélni? — Mindegy
— felelte ő.
2*

19

. . . Szombat lévén, csak ketten ültünk a tévészobában. Miklós, mellőzve minden
bevezetést, levelet nyomott a kezembe, s hozzátette: — Ezért szöktem meg, olvasd el!
A levél, amelyet máig őrzök, így szólt:
„Drága szerelmem! Miklóskám!
Most kaptam meg a leveledet, melyből mindent megértettem. Az eddig írott
leveleidre nem tudtam válaszolni, mivel nem kaptam meg őket, apám, vagy anyám
elsüllyesztette valamennyit. Ez a mostani véletlenül jutott hozzám, a konyhaasztal
fiókjában találtam m e g . . . Drága kis Miklós! Mit mondjak neked?! Bennem minden
változatlan, és én is azt hittem, amit te, hogy elhidegültél tőlem. Mindennek apu az
oka. Igaz, mikor elmentél, erősen hangoztatta, őt nem érdekli, hogy ki, mi fajta,
csak ember legyen. Hát ez nem igaz. A távozásod után pokollá vált az életem. Mást
sem hallottam: — Cigánykurva vagy, majd ezután másképp lesz! Képzeld — úgy
szégyenlem még' leírni is — elvitt orvoshoz, vizsgálatra, hogy szűz vagyok-e még?
Akkor egy kicsit megnyugodott, mikor megtudta az eredményt. Miklóskám! Mindenre
kész vagyok érted, én más fiúra rá se néztem, mióta téged megláttalak. Higyjél
nekem, és ha megkapod a levelemet, ne várj semmire, azonnal gyere! Oda állunk
apám elé, és történjen, aminek történnie kell. Várlak nagyon, minden percben,
csókollak: Klári."
. . . Kiment belőlem az erő, mire a levél végére értem. Visszaadtam a borítékot
Miklósnak, sokára megkérdeztem.
— És mi volt Kláriéknál?
Miklós napok óta készülhetett a válasszal, mert egyszuszra mondta.
— Rendkívüli eltávozást k é r t e m . . . Nem kaptam. Gondoltam, beszélek veled,
d e . . . Nem tudom miért, benned sem bíztam. Este, vacsora után átdobtam magam a
kerítésen. Az őrök nem vettek é s z r e . . . Futottam, sikerült elcsípnem az utolsó vonat o t . . . Tizenegy óra lehetett, amikor bekopogtam Kláriékhoz, egy perc alatt talpon
volt mindenki. Rögtön megmondtam Balázs bácsinak, hogy szökésben vagyok, le fognak tartóztatni. Az öreg kiutasított a házból, Klári erre azt mondta, hogy öngyilkos
lesz, ha nem találkozhatunk többé. Az édesanyja volt a legjózanabb, megkérdezte, mi
az elképzelésünk. Mit mondhattam erre? Szorítottuk egymást Klárival és . . . sírtunk.
Egy óra tájban Balázs bácsi is megenyhült. — Most menj vissza a laktanyába, s ha
tényleg komolyak a szándékaid, jegygyűrűvel gyere vissza. De addig hallani sem
akarok r ó l a d . . . — Hát ez volt, a többit már tudod.
. . . Július közepén megvettük a gyűrűket, ezer forintot adtam kölcsön Miklósnak,
és elmentünk Kláriékhoz. Vasárnap délután volt akkor i s . . . Balázs bácsi feltűnő
kedvességgel fogadott bennünket. Megmutatta a házat, a kertet, a kis szerszámos
műhelyét, mindent. Nem mondom, kicsit irigykedtem is, mert az én felépítendő
házamra gondoltam... Hol vagyok én még ettől a komforttól?! A szép, modernül
berendezett nappaliban, úgy a harmadik pohár bor után elővettem a gyűrűsdobozt,
felnyitottam.
— Kedves Balázs bátyám — szóltam —, engedje meg, hogy a barátom, Balogh
Miklós számára megkérjem lánya, Klára kezét.
Olyan csend lett a szobában, akár egy templomban a csendes fohászkodás alatt.
A kis iparos ember nézte a gyűrűket, aztán Miklóst, Klárit. Végre megszólalt.
— N a h á t . . . nahát! Én nem vagyok ellene, csak becsüljétek és szeressétek egymást. Mert nincs nagyobb kincs a világon, mint a szeretet. — Hozzám fordult. — Te
meg fiam, úgy látom, komoly ember v a g y . . . Nős, családos... Ha te kéred a barátodnak a lányomat, én elhiszem, hogy meggondolt, komoly a szándékotok . . . Aztán
a többit majd meglátjuk. Igyunk már!
— Húzzátok egymás ujjára a gyűrűt, és csókoljátok meg egymást — mondtam én.
Így történt. A pillanat rendkívüli volt, éreztük ezt valamennyien.
. . . A vonaton, visszafelé a laktanyába, Miklós a vállamra hajtotta a fejét.
— Tudod — mondta —, ez életem legszebb napja. Ilyen boldog még sosem voltam. És mindezt neked köszönhetem, a barátomnak.
20

Zavart ez a túlcsorduló érzelmesség, de nem löktem el magamtól, ott aludt el a
vállamon. Arra gondoltam, hogy most valami szépet cselekedtem az életemben, és
hogy Miklóssal mi ketten tényleg barátok vagyunk. Nem igen tudtam én odáig, hogy
mi is a barátság. Csak néztem ki a nyári éjszakába és Miklós szuszogását hallgattam.
. . . Három hét múlva, augusztusban, Miklós kérésére elutaztunk a nagyszüleihez,
B-re. Még sosem voltam cigánytelepen, vagy ahogy ők mondják, a pérón. Szörnyű
látvány volt a sok vályogból épített viskó, egymás hegyén-hátán. És a rengeteg
szurtos-mocskos gyerek. Elszomorító volt. Miklóst kitörő örömmel fogadta mindenki,
simogatták, csókolgatták, ahol csak érték. A nagyszülők, nagyon öreg emberek, járni
is alig tudnak már. Rendes, tiszta kis házban élnek a péró s z é l é n . . . Azt sem tudták,
hogyan kedveskedjenek n e k ü n k . . . Ebéd után sétálni mentünk. Alig néhány száz
méternyire Miklóséktól, egy ú j építkezésen kötöttünk ki. Vasárnap lévén, álltak a
bulldózerek, a földmarkoló gépek és a teherautók. Miklós csillogó szemmel magyarázta.
— Itt egy energiatelep é p ü l . . . Elsőnek a központi épületeket húzzák f e l . . . Mire
leszerelek, már készen lesz. Idejövök vissza dolgozni, beszéltem a főmérnökkel. Klárit is idehozom, kapunk majd lakást i s . . . — A péróra mutatott: — Ezt akkorra eltüntetik a föld színéről, de a nagyszüleimet magunkhoz veszem, nem hagyom el
őket...
Vakított a nap, meleg volt. És én minden szavát elhittem Miklósnak.
. . . Aztán nem így történt. Miklós meghalt. Mondtam már, a legrosszabbkor...
A temetésén ott voltunk, a század nevében én búcsúztam tőle. Azt mondtam:
„Emlékedet megőrizzük, sohasem felejtünk e l . . . "
Még nem búcsúztattam halott embert, Miklós volt az e l s ő . . . Sokat gondolkodom
azóta is: valóban nem felejtjük el? Sohasem? Nem tudom.

HAJNAL GABRIELLA: KILÁTÁS ÉSZAKRA

5

ORBÁN

OTTÖ

Odüsszeusz átveszi az olimposzi egyetem
díszdoktori oklevelét
És itt vannak ők akik bírják a versenyt
Persze kérdés hogy amit bírnak az a verseny-e még
melynek a kezdeti lendülettel s félig halhatatlanul
nekivágták? Ha viszont semmi sem változott
mi változott? Mitől lett mégis a tengerhabból
csatornaszenny? De ha már az lett és minden úgy van ahogy van
és a baromcsordának baromi tanulság való
és a célhoz leginkább az eposzhős plakáttá redukált képe segít
miért gondolom újból és újból hogy holnap is lesz nap
hasztalan köpve a sárba a remény
tenger-ízét
a lázadást a lelkifurdalást? Kérdés uraim hogy a végén
melyikünk nevet több joggal én-e
aki egy kupleráj nimfáinak ölébe esve csaltam és hazudtam
de csipkés rongyokba kapaszkodva is azt üvöltöttem AZ EMBER SZABAD
vagy az-e aki miután sehogy sem tudott egy mocsárba fojtani
szőrös szobor-mellére gyűrt hogy elfuserált világán osztozzam vele —
a Villámmal Bütykölő Kontár a Rektor Űr?

Leírás
41 éves vagyok
történt velem ez-az
személyes dolgok bukás siker
akadt persze közben néhány fontos mozzanat
a háború az árvaság az intézeti évek
és ma már mindinkább az vagyok
ami belőlük maradt
emlékszem továbbá néhány
beszélgetésre
álmosan elnyújtott
hangsúlyaival
22

is

lassan hömpölygött felém az önelégült fölény
melynek jószerivel mindegy hogy a csontjaimat töri-e
vagy lágyan a hajamba túr-e NA MI VAN ÖCSI
ilyenkor utáltam elcsukló hangomat

össze

az ifjúság óceánhabja helyett
pipafüsttől köhögve
a határaimat érzem mint egy ország
ahol támadhat akár egy Kolumbusz is
de egy Kolumbusztól sem támadhat tenger
a képzelet tehát gyalog röpül
a zavarba ejtő tanulságig
a mindig hiányos szabadság szilánkjaiból
újból és újból kirajzolódik
az ismeretlen tettes
mozaikképe
ezen az udvarnyi Földön
ahol a hadseregektől levetett
csákány
kezdetben nagyobb volt mint én magam
valaki mintha beszélne hozzám
de nem szavakkal hanem a tavaszi
részecske-gyorsulással
mely surrogva feszíti szét a zöld világtüdőt
hogy kibukkan lényegünk a többesszám a MI VAGYUNK
mielőtt átbukunk a
mindegy-minek-nevezzük
huzatos küszöbén

SZENTMIHÁLYI

SZABÓ

AZOK

PÉTER

A vers halála
Akkor már majd a Gép ír verseket,
ha éppen kell. De persze nem kell.
A verseket betiltották már kétezerben,
de nem is nagyon kellett
betiltani.
A költőkből slágerszerzők lettek és szatócsok,
hiszen addig is sokan csak erre készülődtek.
Es a vers nem is hiányzott
senkinek,
a régiek már épp elég marhaságot írtak össze.
Olvasni elég a tiltó táblák feliratait,
s a hasznos
útbaigazításokat.
PÉNZTÁR, ÉTTEREM, HELIKOPTERBOLT,
SZERVIZ.
23

Kit érdekel, milyen a tenger, az asszony?
Mihez is hasonló a szépség,
szabadság?
Mi szépek, szabadok vagyunk, és á Gép
egy gombnyomásra ír majd
verseket,
optimistákat és csilingelőket.

Jónás a töklevél alól
Diktálj nekem szent szavakat
ami majd torkukon akad
szent szavakat szent szavakat
legyen tőlük szelíd a vad
ami majd torkukon akad
Nincs különben mit tennem
nem élhetek ebben a rendben
mire kell ébrednem mire kelnem
ki harcol így velem és ki ellen
hiába hirdetem szent nevedet
fennen
Diktálj nekem szent

PAÖLÖ

szavakat

SANTARCANGELI

Tudod
- Vas Istvánnak

Gyűlöld embertársadat mint önmagadat
Szíved ne győzd le
Ne kegyelmezz soha
. Hacsak nem számítón,
színlelve
Meg fogod ismerni
a hazug szánalom, a bosszú, a. harag
édes mérgeit
és hogy mily szép és kedves
P a o l o S a n t a r c a n g e l i a m a g y a r i r o d a l o m régi b a r á t j a , t ö b b n a g y k ö l t ő n k h i v a t o t t o l a s z t o l m á c s o l ó j a . ö r ö m m e l k ö z ö l j ü k ezt a m a g y a r u l irt v e r s é t .

24

sárba taposni a sértést
társad sebein
véreztetni az árulást
Még emléke is feszítse
kínpadra
Fájjon míg bele nem hal.
És te töltsd meg bendődet minden étekkel
amit az élet asztala nyújt,
röhögve.
Hagyjad maradékát a keselyűknek
a dögevőknek, a másoknak:
hiszen mindig készek fölötted körözni
Légyen csak az áltatóké, a hazugoké
mindaz ami téged már undorít.
Röptém bizonytalan
kanyar
a széles tértől a végtelen felé,
a végtelenből a napok örvénye felé,
s abból a múló. álomig,
az álomból a nagy csöndbe
és onnan a végtelen
csömörbe,
a bőségből a szűkösségbe,
a létezés
vágyából
a teljes
vágytalanságig,
mint halott.
A tudásból az esztelenségbe
a felmagasztalásból
a sivatagba
a legsivárabb
sivatagba,
vissza-vissza zuhanva,
elveszni,
porrá válni.
A végső porból a gyökerekbe
a gyökerekből a fatörzsbe
és tovább a virágba,
a szirmok
villogásába.
öh, kövesd futásod,
fuss amerre tudsz,
mert sistereg a lég
és összetör az ég világa.
Tudod.

ÚJ KÖLTŐK

DOBOZI

ESZTER

Asszony holnapi kesergője
Ha már magamra maradtam
és elfordulok a társtól
akire vártam
leülök csendben
egyetlen
asztalomhoz és majd sírok
mint anyám s apám siratta
az utolsó tehenünket
mikor egy este vacsoráztunk

Midőn a konformista imádkozik magában
TISZTELET
a meghallgatóknak és
meghallgatottaknak
tisztelet a sorsokból élőknek
a sorsukkal
etetőknek
tisztelet a magánnyal
incselkedöknek
a karokat
összefűzöknek
tébolyult okosoknak és
okos
tébolyultaknak
a földig lehajtóknak
egekig
merészkedöknek
tisztelet az éles késnek a kenyérnek
az áldó a gyilkos kéznek
mindenkinek
tisztelet
és nem tudom én mi
Dobozi
hallgató.

26

Eszter

a JATE Bölcsészettudományi

Karán

vagyok
IV.

éves

magyar—történelem

szakos

Könyörgő ének — valakiért
Hajolj meg ének
versem hajolj meg
két tenyeredbe
nyugtatva
fejed
ülj melléje te
várakozás
és tartsd meg
visszajövök
csak tartsd meg kis betegem
míg tüdőm telik itt fenn
e
hárs-levegővel
és szavaim hozom
majd meglelem őket
a dolgok alatt
lét és halál között őrizetlen
oly gyors felejtő ott az értelem
s mindent a lélek
nagy szeme becézget

Május 29.
Oly fázós ma a táj
és szomorú
itt tegnapi szeretők járnak
holnapra idomított
vágyakkal
tűzhelyes
estékre
gondol ilyenkor a kis államis
(így mondja róla a többi)
meg négy nő is ott a sarkon
(ujjuk közül a füst már sose fogy ki)
kutyát sétáltat
estelente
vackába siet most jó polgárunk
ki várja — vacsoraszaggal a hajában —,
ráhullhat kerge nevetésű
foghíjas teli szájjal
tévét néz, a gyerek
a pénzre fogant
megnyugodott
vígad és nagypénzű
szeretőre
les már a fruska is
27

sráca szemében még lányos a bánat
tizenhét éves maga se tudja
háta mögött narancsszín glória
a nap így lemenőben
szívem zajára rettenek
hogy futok, hisz
oly fázós ma a táj
és oly szomorú

TÖTTÖS

GÁBOR

Mitológia '77
unalmas
fegyvert

győztesek
tisztítanak

fogók csipeszek tabletták közül
előmelegített bilire
született
nemzedék
üdvözül
s az evezősök
olvad a viasz

fülében

Felsejlő órák
harcolunk
harcolunk
miért is
harcolunk
harcolunk
céda zsebünkben
virágzik
magányunk
mint
adásszünet fél égy után
normál A-nk
— így fél egy után —
T ö t t ő s G á b o r a J A T E V. éves m a g y a r — t ö r t é n e l e m s z a k o s h a l l g a t ó j a .

a semmibe lyukat sípol
(akit érint megkérdezi
J. Attilát
mért kell neki
iszkolnia át a téren)
harcolunk
harcolunk
mellünk nagyot dobban
harcolunk
harcolunk
és mellünk kinyílik
fél egy után
fél egy után
jönnek délceg vízállások
fél egy előtt
fél egy előtt
normál Á-nknak
himnusz adja meg a hangot
s pókhálóban
már vergődve
háromnegyed

VECSERNYÉS

IMRE

Terivers
körülnéztem
elrepültem társaim fölött
mint egy oldalba rúgott kavics
folyton abban a percben bízva
amikor szavaink feltöltik a hazugság
amikor szívünk összekoccan
a rézsút hulló fényben

árkait

csak ez a mozdulat
az őszinteség öntisztító
mozdulata
menthet meg a kárhozattól
V e c s e r n y é s ( e r e d e t i n e v é n Dlusztus) I m r e a J A T E S á g v á r i E n d r e G y a k o r l ó G i m n á z i u m á n a k
4. o s z t á l y o s t a n u l ó j a .

29

mert mindég várakozó
lelkünk
csak így látható meg
és így érhető utói
a napokká fűrészelt
homályban
most hiányod bársony erszényében
és várom hogy kiemelj
fényesítgess tenger-jó
kezeddel

lapulok

Latinovits Zoltán
nincsen nincs és
kitagadott a kitaszítottság
dühösen révedni a szürke és üres semmire
félni a paralízises magány karjaitól
tömpe kezekkel vihart
támasztani
klinikai
ágyakból
s együtt zokogni kopogó
ereszekkel
akár bélyeget
szemeket sütni kulcsra nyíló ajtókra
felszisszenni az időnként
csikorduló
fájdalomra
és újra aludni
tomboló

pupillával

saját

felelősségre

gyónni és felütni egy utolsó lapot
vonat pöfékelésébe sikítani hogy
nincs
nincs
nincs
semmi

Kagyló
Tekervények
útján szendergő
gyöngyök,
körkörös izzású magányos ívek,
zaklatott vonalú boltíves
göröngyök,
változó sóhajú, sóhajtó színek.

KEMÉNY

G. GÁBOR

Ady üzenetei
NEMZETISÉGI ÉS SZOMSZÉD NÉPI VONATKOZÁSOK ADY ENDRE MŰVEIBEN

Jászi Oszkár: A nemzeti államok kialakulása és a nemzetiségi kérdés című művének megjelenésekor Ady hosszabb méltatást írt a Nyugatban a munkáról, szerzőjéről, a nemzetiségi kérdésről.
Ez a méltatás nem tanulmány, de nem is szokványos ismertetés. Ahhoz, hogy
megértsük az egykorú magyar haladó közvélemény fogékonyságát, érzékenységét a
nemzetiségi kérdés iránt, Ady értékelése perdöntő. Perdöntő abban a tekintetben is,
hogy ez a maga társadalmán belül kisebbségi sorsra kárhoztatott magyar progresszió
vágyta és kívánta az akkori Magyarország nemzetiségi kérdésének, kérdéseinek megoldását, s ez ebből az utókorra hagyott, nagyformátumú irodalmi-politikai üzenetből
is kiderül. Ady „hadvezéri tett"-nek tartja Jászi könyvét, a műben kifejtett elvi
álláspontot. Olyan alkotó és hadvezér cselekedetének, „aki serege helyett áll ki harcdöntő viadalra, ellenség-rengetegek ellen". 1 A publicista Adyt nem vezetik regényes
ábrándok. A kérdés tragikus világképét, benne a maga népe, nemzete válságos helyzetét hordozza tudatában. Jól tudja: évtizedek súlyos nacionalista tévedései, tragikus
félreértései és buktatói felett mond rövidesen törvényszerű következményekkel járó
ítéletet a történelem. Ady, Jászihoz hasonlóan mégsem csügged, sőt a távolabbi
jövőt tekintve, bizakodó. Abban is egyetértenek, hogy a későbbi idő igazolja mindazokat, akik a nemzeti jogegyenlőség, a nemzetiségi egyenjogúság szilárd elvi alapján
vélik rendezhetőnek a század egyik főkérdését. Ady szavaival: „Megtalálta (mármint
Jászi) nemzetiségi kérdésünkben, e valóban »legvéresebb kérdésben« »a demokrácia
archimédeszi pontját«, s káprázatos munkával, tudással és hittel meg merte itt mutatni. Ennél a könyvnél — állapítja meg összegezésként — talán évtizedek óta nagyobb, bátrabb, magasabb és olvasandóbb cselekedet nem történt."
Ady ezzel a bírálattal maga is bátran és félreérthetetlenül felzárkózott ahhoz
az egykorú magyar társadalomban kisebbségi helyzetben levő, de a tudományos és
a közgondolkodási fejlődés előterében álló demokrata-radikális, korai szocialista
avantgardhoz, amely ekkor már teljes forradalmi változást követelt a kérdés megoldása érdekében.
Ha Ady Jászi-bírálatát Ady korábbi nemzetiségi érdeklődésével, majd ennek az
érdeklődésnek fejleményeivel egybevetjük, meglepő változásokkal találkozunk.
Ilyen mindenekelőtt Ady nemzetiségszemléletének
fokozatos fejlődése, s az ehhez
kötődő nemzet- és országféltő tudat, mely éppen az egykorú hazai nemzetiségi problémák fokozódó feszültségével, állandósuló válságtüneteivel kapcsolatban tölti el.
A századelő elzárt magyar világát átható nacionalizmusprobléma fokozatos leküzdésére érdemes felidéznünk két megnyilatkozását 1902, illetve 1905 tavaszáról, a Nagyváradi Napló, illetve a Budapesti Napló hasábjairól.
Az előbbiben még maga Ady is nagy küzdelmet vív a nacionalizmussal a korszerű patriotizmus kialakítása érdekében. Az utóbbiban már „a nacionalizmus alkonyáról" értekezik. 2
31

Az említett két cikk közül az előbbi, a Nagyváradi Napló 1902. április 30-i számában megjelent rövid eszéki híradás, izgatott, a külső szemlélő számára joggal elfogultnak tekinthető hangvételével kétségkívül a nacionalista válság sodrában élő
publicista írása, A nacionalizmus alkonya pedig több a kialakítható későbbi álláspontnál. Az elsőt tekintve elmondhatjuk, hogy a magyar progresszió fővonala 1902
áprilisában lényegesen tovább lépett annál, ami Ady számára ekkor még problematikus. A Budapesti Napló 1905. április 8-i számában közölt, az A nacionalizmus
alkonya című viszont idő előtti állapotot közöl. Hiszen a hazai nacionalizmusok apályával korántsem lehetett számolni a magyar és a nemzetiségi társadalmakban egyaránt
eluralkodó nemzeti türelmetlenség szakaszán. A kor haladó közvéleménye, még a
magyar progresszív töredék sem küzdötte le olyan mértékben a nacionalizmust, hogy
annak alkonyáról lehetne szólni. A magyarság létén, felemelkedése és nemzetek közti
megegyezése létkérdésein tűnődő költő az álfüggetlenségi koalíció szakaszától (1907—
1910) a probléma egészével, a népe és a népével együttélő népek, a „nem magyarok"
közös, egyetemes problémájával viaskodik. Az egyes nemzetiségeket, az egyes szomszédnépeket érintő utalások viszont kizárólag a publicisztikai közlésekben, glosszákban, karcolatokban, nagyritkán hosszabb-rövidebb cikkekben látnak napvilágot.'
A kor legnagyobb nemzeti költője nemzetiségszemléletében, 1907-ben a Vér és
arany versei sajtó alá rendezésekor, ősi és megrendítőeri ú j tudati tartalmi elemek
hadakoznak.
Ez az ellentmondásokban bővelkedő, színpompás és ugyanakkor tragikus küzdelem váltja ki az első jelentős lírai, nemzetiségi-kelet-európai üzenetet: A Duna vallomását. A vers írásakor a költő nemzetféltésének árnyai valósággal elfedik a jövőt.
Mintha a „herderi jóslat" ködében lábolna, minden itt élő kisnépnek is szóló holbeini
erejű képei között. A „Duna-tájról", a „bús villámhárítóról" szól, ahol „fél-emberek
és fél- nemzetecskék" élnek, szárnyuk szegetten. 3
Nem mondották még el ebben a vonatkozásban, hogy A Duna vallomása nélkül
nem is érthető meg a költőt a kérdés reális felismerése zenitjére emelő Magyar jakobinus dalának igazi jelentősége. A két nagy „dunai" vers elválaszthatatlan eszmei
kölcsönhatásban áll egymással. Előzménye nélkül az utóbbi — a maga teljességében,
forradalmi eszmeiségében — nem értékelhető. A Duna vallomását író költő végső
kiutat keres a szárnyaszegett jelenből, a koalíciós időszak egyre mélyülő állami és
nemzetiségi válságából, s ezt leli meg a század egyik legnagyobb magyar lírai-politikai üzenete kimondásában. A dualizmus elnyomó osztályrendszerében egyaránt e l nyomott és összetört „magyarokhoz és nem magyarokhoz" intézett, összefogásra szólító felhívás ebben az értelemben válik időtálló, a magyar népiség és a magyar keleteurópai szemlélet gondolatvilágát egyaránt gazdagító és kiegészítő, időtálló eszmeiforradalmi üzenetté. Ahogy a kor nem magyar társadalmának írói, költői, publicistái:
Hvíezdoslav, Goga, Isac, Manojlovics és annyian mások értették. Aminthogy nem
véletlen az sem, hogy a leghívebb barát, Móricz Zsigmond (Ady szavaival „a legeredményesebb életű, legtöbbet szenvedett, legkeserűbb, legnagyszerűbb magyarságnak szívbéli látója, vérbeli írója") éppen ezt az üzenetet idézi a gyászbeszédben.
Méltó viszonzásul a mindhalálig tartó barátságról szóló korábbi szép üzenetre. 4
Ez a „sajátos, ú j emberséget sürgető Duna-völgyi Internacionálé" valóban lenyűgözte a rezonáló kortársakat „sodró bátorságával"; „a bálványrombolók elszántságát
érezték meg benne". 5
A Magyar jakobinus dala lírai-eszmei továbbvitelét, kibontását hiába keresnők
a továbbiakban. Aminthogy a remekműnek, Ady nemzetiségi-kelet-európai vallomásai, üzenetei zenitjének nincs és nem is lehet felsőbb foka.
Ady megrendítően szép és egyértelmű lírai fővonala mellett nem feledkezhetünk
meg az Ady-publicisztika nemzetiségi és kelet-európai jegyeinek bármilyen vázlatos,
inkább csak jelzésszerű bemutatásáról sem. Annál kevésbé, mert ezekben a jórészt
glosszákban (Ady kedvelt közírói műfaja), karcolatokban, rövid cikkekben sok minden előfordul, ami a költő nemzetiségpolitikai és kelet-európai szemléletét teljesebbé teszi.
32

Tanulmányunk további részében ezekről a vonatkozásokról kívánunk röviden
megemlékezni. Elöljáróban hangsúlyozzuk, Ady érdeklődése természetszerűleg nem
terjedt ki minden hazai nemzetiségre és szomszéd népre, aminthogy ez irányú szerepe, fellépése sem váltott ki visszhangot minden, a magyarsággal akkor együtt élt
nemzetiségből és szomszéd népből. Nyilvánvaló, hogy kisebb, de korántsem érdektelen az osztrák, az erdélyi szász, a cseh vonatkozások száma, és hasonló a helyzet a
lengyel tárgyú cikkek és utalások terén is. Ebből az alkalomból egyébként is csak a
legfontosabbnak ítélt nemzetiségi és kelet-európai tárgyú írások egyes nemzetek és
nemzetiségek szerinti bemutatására vállalkozhattunk.
A vázoltak előrebocsátásával foglalkozunk Ady idevágó publicisztikájának és ez
irányú fogadtatásának cseh, szlovák, délszláv (szerb és horvát), román adalékaival
és vonatkozásaival. Külön is hangsúlyozva, hogy ennek a kelet-európai Ady-'publicisztikának részletesebb, elemző és összefüggéseiben bemutatandó feldolgozása az
Ady-kutatás további fontos feladatai közé tartozik.
Már a nagy „dunai" versek (A Duna vallomása, Magyar jakobinus dala) idején
találkozunk cseh vonatkozású írásaival, amelyeket a cseh társadalom, kultúra és
tudomány iránti lelkes nagyrabecsülés jellemez. A cikkek írója jól tudja — mint ez
néhány éven belül nyilvánvaló lett —, hogy a cseh közvélemény állásfoglalása döntő
fontosságú Magyarország és népe jövőjére. Ezért is támogatja — a cikkekből kicsendülő művelődési-társadalmi és kultúrpolitikai rokonszenv-nyilatkozatokon túlmenően
— a két nép közötti irodalmi és művelődési kapcsolatok ügyét.
Két érdekes közleményre külön is figyelmeztetünk. 1907 nyarán Ady lelkesen
rokonszenvező cikket közöl a Budapesti Naplóban a prágai cseh joggyakornokok
sztrájkjáról, akik azért léptek sztrájkba, mert évek óta — a kinevezés reményében —
fizetés nélkül látták el a kinevezett törvényszéki tisztviselők munkáját. A joggyakornokok elemi követeléseit 1907. július 13-án végül is teljesítették, és alkalmazták őket
a monarchia igazságszolgáltatásának itteni fellegvárában, a prágai törvényszéken.
„Ilyen és más jelenségek — olvassuk a győztes bérmozgalmat méltató cikkében —
azt az ígéretet teszik, hogy Csehország a kultúrának és a demokráciának eljegyzettje. 6 Hasonló hangnemben nyilatkozik a költő a régi cseh—magyar művelődési
kapcsolatokról, Komensky Ámos Jánossal (Comenius) kapcsolatban. „Valamikor
éltek, voltak magyar Pestalozzik, valamikor Comenius Ámos volt Magyarországon
tanító. Hogyan ragaszkodjunk mi a másféle történelmi hagyományokhoz.. ,"7
S hadd említsünk meg e vonatkozások felvillantásakor egy szlovák vonatkozású
Ady-glosszát is. Ebben a glosszában a két nagy „dunai vers": A Duna vallomása és
a Magyar jakobinus dala megírása közötti szakaszon Ady megvédi a koalíció hatóságai által előbb és később is zaklatott rózsahegyi, szlovák származású orvost, Tolsztoj háziorvosát azokkal a hiedelmekkel szemben, hogy ő lett volna az, aki a nagy
írót Magyarország és a magyar nép ellen hangolta volna. Érvelését — Makoviczky
tolsztojánus aszkétizmusára célozva — ragyogó fordulattal zárja: „Nem tette, mi is
hisszük, hála Istennek, hogy nem tette. De reméljük, azt sem beszélte el senkinek,
hogy nálunk mi a sorsa minden ú j hitvallónak. Mert ezzel többet ártott volna
nekünk a törvény előtt, mint a vén Tolsztoj felbosszantásával." 8
Ady Magyar jakobinus dalának Hviezdoslav lantján felcsendülő költői válasza
— a Dozvuky (Visszhangok) ciklus egyik verse, Slov. Pohlady 1910. 207 p. — jelenti
az egykorú szlovák költői visszhang zenitjét. Csukás István „Ady Endre a szlovák
irodalomban" című jelentős tanulmánya élén foglalkozik a kor legnagyobb szlovák
költője lírai válaszával és nagyszabású elemzésben tárja a magyar érdeklődők elé
Ady szlovák irodalmi utóéletét. 81
Ady és a szerb-horvát írók kapcsolatáról hosszabb, időtálló értékű tanulmányban
számolt be közel húsz éve, ezeknek a kapcsolatoknak avatott kezű kutatója, Vujicsics
D. Sztoján. 9
A műből kiderül, hogy Ady kezdeti szerb-horvát fogadtatása alig néhány jelentős
írónak és költőnek, így az Ady-verseket elsőként szerbre fordító Veljko Petrovicsnak,
Todor Manojlovicsriak és Miroslav Krlezának köszönhető.
3 Tiszatáj

33

kétségkívül nehezebb ennél Ady szerb-horvát érdeklődésének nyomon kísérése.
Itt a szálak visszanyúlnak 1894 decemberéig. Ekkor í r j a be ugyanis a zilahi főgimnázium hetedikes tanulójaként az iskolai önképzőkör jegyzőkönyvébe egyik első ifjúkori
költeményét Márkó királyról, Kraljevics Márkóról. „Nem tekinthetjük véletlennek —
írja Ady délszláv kapcsolatainak kutatója — hogy a költő egyik legkorábbi ifjúkori
verse máris azt az érdeklődést tükrözi, amely a későbbi, A Duna vallomása és a
Magyar jakobinus dala koncepciója irányába ösztönözte.10
Az Ady-publicisztika szerb-horvát vonatkozású glosszái, cikkei előbb a Nagyváradi Napló, majd a Budapesti Napló hasábjain jelentek meg. Ezekben a rövid publicisztikai írásokban azonban nem a történeti elemeken, hanem a társadalmi mondanivalón van a hangsúly.
Horvát tárgyú néhány írásából például azt a nacionalizmusproblémával kapcsolatban már említett következtetést vonhatjuk le, hogy a cikkek szerzőjét a századelő
éveiben még csak elnagyoltan, némi nemzetieskedő elfogultsággal érdekelte a horvát
nacionalizmus néhány regionális jelensége. Szerb vontakozású írásaira általában a
hazai szerb társadalmat foglalkoztató kérdések iránti fogékony érdeklődése a jellemző. Kettőt az idevágó karcolatok közül megemlítünk.
Az egyikben — az egykorú magyar olvasó számára bizonyára meglepetésként —
megvédi a nemzetiségi kérdésben elfogult és szenvedélyes Paulouics Ljubomir szerbhorvát nemzetiségi képviselőt, amikor az nem hajlandó párbajozni. 1 1 A rossz társadalmi szokásokat és előítéleteket félemlíthetetlen bátorsággal ostorozva érkezik el a
műveletlenség okainak csillogóan szellemes kipellengérezéséhez.- Így tesz másik szerb
tárgyú cikkében, abban a remekmívű miniatűr társadalomrajzban is, mely műfajilag
a glossza és a karcolat határai közé helyezhető el, kétségkívül az utóbbihoz közelebb.
A szerb diákok című írás a maga rendjén szintén üzenet: a fiatalok védelmében,
a tarthatatlan pedagógiai konzervativizmus felszámolása érdekében. A történet röviden annyi, hogy az újvidéki szerb gimnázium igazgatója nem engedélyezi a diákoknak — szerinte — a tanulástól elvonó ifjúsági könyvtárak használatát, mire a diákok
„tanulói sztrájkot" szerveznek, elemi művelődési jogaik védelmére. Hallgassuk meg,
miként védelmezi Ady a „sztrájkoló" újvidéki szerb diákok s egyben az ország
minden tanulni vágyó, szegény sorsú fiatalja művelődési igazát:
„Bocsásson meg a gonosz nebulóknak az igazgató úr. Nem ez az első diákrenitencia...
Az újvidéki legénykék így szóltak: Minket a gimnáziumi statutumok szerint
könyvek illetnek m e g . . . És mi hónapok óta nem jutunk hozzá az ifjúsági könyvtárakhoz. Szegény fiúk vagyunk többnyire, könyveket nem igen vásárolhatunk. Hát
mit csináljunk? Ha nem adnak könyveket,- s z t r á j k o l u n k . . .
A magyar diákkrónikánál — hangzik Ady ironikusan szellemes értékelése —
alig van élénkebb diákkrónika. De ebbe a krónikába ú j lapot írnak az újvidéki diákok. Diákok, akik azért sztrájkolnak, mert nem olvashatnak és nem tanulhatnak. —
Még szerencse, hogy e hallatlanul újmódi zendülést nem igazi magyar diákok csinálták. Szerbek." 12
Ady szerb-horvát irodalmi fogadtatásához visszatérve, két neves író nevét emelhetjük ki. Az első az 1908. évi nagyváradi Holnap antológia és írói közösség egyetlen
szerb tagja, akinek Adyhoz fűződő kapcsolatáról Juhász Gyula is megemlékezett. Manojlovics Tódor kétségkívül lelkes, rajongó híve és propagálója volt Adynak, több
versét ő fordította — németre. Ady költői és emberi értékeiről 1913-ban tanulmány
jellegű cikket írt a Szerb Matica folyóiratában. 13 Ebben a többi közt így nyilatkozik:
„ . . . Ady a magyar irodalom modern korszakának vezére. Megadatott néki az a nagy
költőknél is ritka privilégium, hogy nemzetének képviselője legyen. Benne vált tudatossá és nyert kifejezést és formát mindaz, ami után már néhány évtizede v á g y t a k . . .
Olyan költő, akit az élet nagy és örök problémái izgatnak, égetnek és kínoznak.
Olyan művész, aki bódult és kétségbeesett mindattól, ami az emberiséget eddig elkábította és ami miatt az emberiség kétségbeesett."
Ezt az értékelést előbb 1930-ban a zágrábi Hrvatska revijában, majd esszégyűj34

teményében a forradalmi költészet irányában fejleszti tovább Miroslav Krleza.14
Petőfi forradalmi lángolása újjáélesztőjeként értékelve a költőt. Németh László egy
korai munkájában ezért és Ady kelet-európai jegyei hangsúlyozásáért nevezi különösen jelentősnek Krleza Ady-tanulmányát. „A külföldi irodalomnak — írja — aligha
van hasonló súlyú Ady-tanulmánya. Ady európai helyét pedig talán idehaza sem
határozta meg senki szabatosabban." Amiből mindmáig időtálló az a megállapítása,
hogy valóban Krleza hívta fel a szomszéd népek írói közül elsőként a figyelmet
Ady kelet-európaiságára. 15
V. Munteanu, az Adevarul (Igazság) bukaresti munkáslap szerkesztője írja a
húszas évek végén — Gheorghe Co?buc Petőfi-rajongásán tűnődve — az alábbi
emlékezetes sorokat: „Ha valaki venne annyi fáradságot magának, hogy pontosan
számba vegye a magyarok és köztünk való irodalmi kapcsolatokat, a szellemi rokonságnak olyan érdekes megnyilatkozásait fedezhetné fel, melyek meggyőző bizonyítékai lehetnek — a politikai barikádok ellenére is — az emberi együvétartozásnak.
Ady Endre kapcsolata a román költőkkel és irodalommal eleven és ismert példa a
felemlíthető sok és változatos példa között."16
Ady közel egy évtizede halott, amikor a román munkáspublicista felidézi emlékét a két nép, a két irodalom kapcsolatainak el nem homályosuló tükrében.
Hogyan alakult ki és milyen volt ez a kép Adynál?
A kezdetekben kétségkívül sok a disszonáns elem, de legalább ennyi az Ady
társadalompolitikáját a főkérdésekben jellemző következetesség. Ady kétségkívül
szemben áll a klerikalizmus minden válfajával. Így a nemzetiségi felső klérus lojálisnak álcázott, élesen magyarellenes politikájával, de a nemzetiségellenes „csaholó
hazafisággal" (Ady kifejezése!) is, mint azt az ekkor még álhatatos nemzetiséginek
számító Mangra Vazul aradi gör. kel. püspökké választásakor írt cikkében kifejti. 17
Életének ez a „debreceni" szakasza kétségkívül előnytelen hatással volt ekkori nemzetiségi és kelet-európai szemléletére. Ezek a kezdő publicista évei, a fenti kérdésekben is nem kevés bizonytalansággal.
Elmondhatjuk, hogy a helyzetkép való felismeréséig a nagyváradi környezet, a
Nagyváradi Napló nélkül talán később sem érkezett volna el. Ez a „váradi időszak"
a vízválasztója Ady nacionalizmusválságának is. Ebben a debreceninél jóval haladóbb, publicisztikailag értőbb és érzékenyebb környezetben, román irodalmi-művelődési kapcsolatai második szakaszán nagy hatással lehetett Adyra a hazai román
színházügy, mint azt két fontos, egykorú cikke is mutatja.
Az elsőben Ady beszámol a két nép megbékélésén egész életén át fáradozó Iosif
Vulcan (Vulkán József) István vajda című történeti drámája sikeres nagyváradi,
magyar nyelvű bemutatójáról, „örülünk — írja Ady —, hogy az ő (Vulcan) irodalmi
működése csinálta meg az első nyílt kulturális közeledést Nagyváradon és Bihar vármegyében a románság és a magyarság k ö z ö t t . . . Csináljunk egy tűrhető Magyarországot. Ez volna ám egy p r e m i e r . . . Ha ezt nem csináljuk, akár míg itt egymással
civódunk s tűrjük a proletár milliók gyötrelmét, akadályozzuk a kultúrát, haladást
és anyagi megerősödést, összecsap fejünk felett az ár." 18
Ha Greguss Ágost 1871-ben — több mint harminckét évvel a bemutató előtt —
Vulcan Kisfaludy társasági beiktatásakor már a „kölcsönös kultúrközvetítőt" és a
„béke emberét" értékeli, 19 Ady felújítja és megerősíti ezt a felismerést. Az ekkor
hatvankét éves Iosif Vulcan, a nagytekintélyű író, szerkesztő és kultúrpolitikus —
ha egyéb körülmény az érdekeltek részéről nem zavarja — mindenképp alkalmas
lett volna egy nagyobb szabású közeledési akció előkészítésére. Korai — 1907-ben
bekövetkezett — halála a bizonyára Ady által is táplált reményeknek véget vetett.
Vulcanról szólva feltételezhetjük, hogy Adyt is ő figyelmeztethette a hazai román
színházügy helyzetére. Még az év novemberében, de már a Budapesti Naplóban Ady
Zacharia B&rfeanu (Bari$ean), az akkori magyarországi román színházi alap ügyintézője bemutatásával hosszabb rokonszenvező cikket ír e tárgyban. 20
Ennek az őszinte és elismerő érdeklődésnek az áramkörében 1907 nyarán, az
egykorú romániai parasztfelkelés hatása alatt két további, a határon túli és inneni
3*

35

román néppel együttérző cikket jelentet meg a lapban. Az egyikben megvédi a
román gimnazistákat, akik Ploe?tiben, a sétakocsikázó Károly király hintajába a felkelésben részt vett parasztok ügyében kegyelmi kérvényt dobnak. A kitűnő glosszánál is érdekesebb számunkra az a nagyobb igényű, társadalmi-történeti hangvételű
hosszabb írása, melyben az egykorú (nyilván a romániai parasztlázadás hatására
jelentkező) máramarosi és Bihar megyei, Vaskóh környéki román parasztmegmozdulásokkal foglalkozik. Ebben a cikkében e népmozgalmakkal való már-már forradalmi
szolidaritás hangján — az egykorú magyar publicisztikában feltehetően elsőként —
kijelenti: „A máramarosi oláh (román) még tud lázadni, mert emlékezik Horára és
Kloskára." 21
Nem véletlen, hogy Bartók erdélyi népzenei gyűjtése támogatójának, Ion Busitianak — román nyelvű (!) levele mellékleteként — az „Illés szekerén" verskötetet
küldi, s ebben a levelében külön figyelmezteti román barátját a Magyar jakobinusok
dalának a közös elnyomatásban szenvedő magyar és nem magyar népek összefogásáról szóló felhívására. „Sohasem volt még költőnk — közli Busijiával —t akinek lett
volna bátorsága hasonlót írni." 22
Bartóknak ezzel az 1912 januárjában Busijiahoz intézett, Rákoskeresztúrról Belényesre küldött levelével közelítjük meg Ady egykorú román irodalmi-művelődési
kapcsolatai záró szakaszát. Erre az aránylag rövid, de annál mozgalmasabb szakaszra esik a Goga Oktaviánnal és Isac Emillel való kapcsolata.
Két, érdemében, mondanivalójában és szintjét tekintve is külön típusú kapcsolat- ,
ról van szó. Gogához eleinte különösen mély, emberi és költői megbecsülés, m a j d a
nem irodalmi okokból bekövetkezett elhidegülés, elzárkózás és megrendülés motívuma fűzi Adyt. A munkásmozgalom felé tájékozódó fiatal román költőt és publicistát, Isacot, az akkor már nem kisszámú „nem magyar" Ady-rajongók ragaszkodása köti a költőhöz.
Goga és Ady nem hosszú életű irodalmi barátságába is meghatározó tényezőként
belejátszott az egykorú hazai nemzetiségi kérdés válságossá válása, az Ady—Isac
kapcsolatot ezzel ellentétben mindvégig az őszinte megértés, a kölcsönös emberi és
írói megbecsülés motívuma jellemzi.
Ady tizennégy elején a Világban bírálja Goga „paktumpolitikáját", de még ekkor
— első nagy megrendülése szakaszán is — „különbséget tesz a román nép és történeti harcosai (Iancu), másrészt a Tisza Istvánnal egyezkedők között. Csak megilletődéssel emlékezhetünk az ekkor már mélységesen csalódott Ady szavaira: „Hidd ei,
hogy szeretlek, szeretem érzelmes, gyönyörű népedet, szeretem úgy mint a magamét . . . Vigyázzatok: hátha még olyan valakivel köttök kötést, ki soha még nem
rajongott.. .',23
Goga folyóiratának magát megnevezni nem kívánó (hangvételben, kifejezésben a
román költőre emlékeztető) nyilatkozója 1914 februárjában válaszol Ady hírlapi nyílt
levelére. Két emberöltővel később, visszatekintve a cikk pontosan kidolgozott gondolatmenetére, úgy véljük, elsőrendű célja az volt, hogy elterelje a figyelmet Goga
bizalmas kapcsolatáról. Ehelyett hangsúlyozta azt, ami ekkor, 1914 februárjában,
napokkal a Tisza-féle paktumtárgyalások parlamenti nyílt kudarca előtt, amúgy is
nyilvánvaló volt, hogy a magyarországi román nemzetiségnek joga van mindenféle
tárgyalásra, hiszen nem kötelezte el magát. „Ne hidd — hangzik a viszontválasz
összegezése — hogy néhány ínségre jutott ember halálra zsibbaszthat egy n é p e t . . .
a népek közötti »-béke-« nem jegyzőkönyvekben és zöld asztalnál kötött egyességekben
valósul meg".24
Az Ady—Goga üzenetváltás drámai szakaszára esik Emil Isac, az i f j ú román
haladó költő és publicista több, Adyhoz intézett üzenete, levélváltása. Isac bátran,
félreérthetetlen nyíltsággal elismeri Ady Gogához intézett 1914. január 24-i hírlapinyílt levelének azt a tételét, amelyben a költő elmarasztalja az egyezkedő román
komitét, és ezen belül Gogát is. Az események felgyorsulására jellemző, hogy Adyhoz
Kolozsvárról 1914. február 15-én intézett levele két nappal később már megjelenik a
36

Világban, hogy két emberöltővel később az Igaz Szó 1957. évi Ady-emlékszámában
ismét közzétegyék. 25
Isac az egyetlen, aki nem nyugszik bele a történtekbe, ö egyben az egyetlen
r o m á n nemzetiségű bíráló, aki magyarul, a Nyugat hasábjain, elmarasztalja Goga
kulcsdrámáját. Remek érzékkel és meglátással Rákosi Viktor Elnémult harangokjával
hasonlítja össze Goga célzatos színpadi játékát: „A budapesti intellektualizált közönség -T- ..írja — már nem tapsol az Elnémult h a r a n g o k n a k . . . " Goga darabja —
közli — „színpadra viszi a vezércikket, s a bukaresti színpadon mondatja el a parasztokkál Scotus Viator vádjait". 2 6 .
És ez a nyíltszívű barát az egykorú román—magyar kapcsolatok terén még
ennél is tovább megy. A Huszadik Században, Jászi folyóiratában megjelent román
tárgyú sajtótörténeti tanulmányát „nemes barátjának, Ady Endrének" ajánlja. 2 7 Már
.korábban, 1914. június 15-i, Adyhoz intézett levelében kéri Ady engedélyét, hogy
annak egyik egyfelvonásosát a modern román írók Szabad Színházában, Bukarestben
előadhassák, amiből — a közbejött körülmények miatt — nem lett semmi. A Nyugatb a n 1914 végén közölt cikkének tanúsága szerint még ekkor is változatlanul bízik —
mint í r j a — „a tornán—magyar béke" realizálásában. 27
Nem lenne teljes Isac Adyhoz fűződő egykorú kapcsolatainak képe, ha befejezésül nem idéznénk erről a bécsi magyar emigráns sajtóban közölt visszaemlékezését:
„ . . . Volt idő (talán igaz sem volt?), amikor egy maroknyi román és magyar entellektüel összefogott, hogy újrajavítsák azt, amit a politikusok összerontottak: a megértés útját. Önök a.„Világ"-nál és a „Nyugat"-nál a bátor szívű Jászi Oszkárral és a
halhatatlan Ady Endrével az élen — mi, románok, a Noua Revista Romananál és
csodálatos, ami senkinek sem tudott sikerülni, egy pár derék és bátor léleknek
sikerült.
A háború elszakított egymástól. Ady Endre halott és pihen. Neki, aki annyiszor
hajszolta az életet, az álom késői boldogság. Jászi Oszkár száműzötten rója a
b e t ű t . . .',28
Ady politikai publicisztikájában jelentkezik az egykorú lengyel kérdés megítélése
is. 1917 februárjában Ignotus háborús könyvét elemezve arról ír a Nyugatban, hogy
„Sienkiewicz könyve, a »Bartek Slowik« a hősi mivoltnak a legmaradandóbb szatírája". Ugyanezt a kérdést részletesebben 1918 februárjában, egyik legkésőbbi publicisztikai írásában fejti ki. „Sienkiewicznek — í r j a Ady — van egy nagyszerű háborús
r e g é n y e . . . »Bartek Slowik«, magyarul a Hős elvitetik, hogy hős legyen, a p o r o s z francia háborúba. Annyi köze nincs Moltkehoz, Napóleonhoz, Bismarckhoz és a
többihez, mint ma nekem vagy neked, embertársam. Mégis ő lesz a leghősebb, háború után pedig tönkremegy, meghal, csupán, mert lengyel mégis. Ez a Sienkiewicztörténet egyike a legjobb, legmaibb történeteknek." Ugyanezt az egykorú magyar
háborús irodalommal, így Kiss Menyhért munkájával összehasonlítva is fenntartja.
A lengyel mű így kerül ki a kritikai párhuzamból: „A történet magyar a Kiss
Menyhértnél természetesen, de [értsd: ez a mű] magyarabb akármelyik mai háborús
magyar vagy más írásnál". Amiből nyilvánvaló, hogy Ady utolsó üzenetei egyikében
milyen nagyra becsüli Sienkiewicz
antiimperialista és háborúellenes álláspontját, s
ebben a két, történetileg egymáshoz érkezett nép függetlenségi és antimilitarista
küzdelmének azonos jegyeire is rámutat. 2 9
Ezzel az elgondolkoztató motívummal zárul Ady kelet-európai üzeneteinek sora.

IRODALOM
1. Jászi Oszkár k ö n y v e (A n e m z e t i á l l a m o k k i a l a k u l á s a és a nemzetiségi k é r d é s ) . N y u g a t ,
Í912. m á j . 16. sz., 835—7. p. — A d y E n d r e összes p r ó z a i m ű v e i (a t o v á b b i a k b a n : AEÖPM)
X. k ö t e t 191—4. p . — A d y Eridre p u b l i c i s z t i k a i í r á s a i (a t o v á b b i a k b a n : AEPI) 3. k ö t . 382—5. p.
2. A d y E . : N a c i o n a l i s t á k (A m a g y a r n a c i o n a l i z m u s ) . = A E P I 1. köt., 252—3. p . és A n a c i o n a l i z m u s a l k o n y a . = B u d a p e s t i N a p l ó , 1905. á p r . 8. sz. — A E P I 2. köt. 103—105. p .

37

3. Ady E . : A D u n a v a l l o m á s a . = A d y E n d r e összes v e r s e l I. B p . 1972, S z é p i r o d a l m i K i a d é .
93—93. p .
4. Móricz Z s i g m o n d : V á l o g a t o t t i r o d a l m i t a n u l m á n y o k . B p . 1952, 142—4. p . — P e s t i H i r l a p ,
1919. j a n . 30; 26. sz. — A s z o m s z é d n é p e k k e l v a l ó k a p c s o l a t a i n k t ö r t é n e t é b ő l (a t o v á b b i a k b a n :
S z o m s z é d n é p i k a p c s o l a t a i n k ) Bp. 1962, T a n k ö n y v k i a d ó . 530—2. p . és Ady E . : L e v é l - f é l e M ó r i c z
Z s i g m o n d h o z . (A m e n e k ü l ő élet, 1912.) = AEÖV I. k ö t . 572. p .
5. Király I s t v á n : A d y E n d r e . II. k ö t . B p . 1970. M a g v e t ő . 469—470. p .
6. Ady E . : A cseh J o g g y a k o r n o k o k . = B u d a p e s t i N a p l ó , 1907. Júl. 17. 164. sz. = A E Ö P M
n . köt., 539—541. p. — S z o m s z é d n é p i k a p c s o l a t a i n k , 570—1. p .
7. Uő.: C o m e n i u s A m o s u t ó d j a . = B u d a p e s t i Napló, 1908. á p r . 24. sz. — A E Ö P M I X . k ö t
213. p . — A E P I 3. köt., 88. p.
8. Ady E . : T o l s z t o j és M a k o v i c z k y . = B u d a p e s t i N a p l ó , 1907. n o v . 27. sz. — A E Ö P M I X . k ö t .
67—8. p .
8a. Vö. Csukás I s t v á n : A d y E n d r e a szlovák i r o d a l o m b a n . B p . 1961, M T A I r o d a l o m t ö r t .
I n t . 147 p., 6 t. ( I r o d a l o m t ö r t é n e t i f ü z e t e k 35.) — H v i e z d o s l a v lirai v á l a s z á r ó l ld. a t a n u l m á n y
Ady és Hviezdoslav
c í m ű , első f e j e z e t é t . (Uo.. 7—15. p.)
9. Vujicslcs
D. S z t o j á n : A d y és a s z e r b - h o r v á t í r ó k . ( V i s s z a e m l é k e z é s e k és v a l l o m á s o k
m a r g ó j á r a . ) = V i l á g i r o d a l m i Szemle, 4, 1958. 2. sz., 128—137. p .
10. Vujicslcs
D. S z t o j á n : A d y i f j ú k o r i k ö l t e m é n y e K r a l j e v i c M a r k ó r ó l . = I r o d a l o m t ö r t .
Közlem., 1961. 2. sz., 171. p.
11. Ady E . : Zsivio. = N a g y v á r a d i N a p l ó , 1902. s z e p t . 5. sz. — A E Ö P M m . k ö t . 135—7. p . —
A h o r v á t o k v a l l á s a . = B u d a p e s t i Napló, 1908. f e b r . 4. sz. — A E P I 3. k ö t . 27—8. p. é s Uő.: S z é g e n . = N a g y v á r a d i N a p l ó , 1902. j ú n . 20. sz. — AEPI 1. k ö t . , 270—2. p .
12. U ő . : A s z e r b d i á k o k . = B u d a p e s t i N a p l ó , 1905. á p r . 6. sz. — A E P I 2. köt., 99—101. p .
13. Vujicslcs
D. Sztoján:
A d y és a s z e r b - h o r v á t í r ó k . . . V i l á g i r o d a l m i S z e m l e , 4, 1958. 2. sz.,
129., 132. p. és Manojlovic,
T . : E n d r e A d y . • Letopis m a t i c e s r p s k e 296. k ö t . , 1913. 23—5. p . —
S z o m s z é d n é p i k a p c s o l a t a i n k , 575. p.
14. Vujicslcs
i. m . 136. p. és Krleza,
M . : M a d j a r s k i l i r i k A d y E n d r e . = E s e j i I., Z a g r e b
1932, 108—9. p .
15. Németh
L . : K r l e z a A d y r ó l . (Tan. részlet.) = U ő . : K i s e b b s é g b e n . B p . 1942. 342—4. p .
16. Munteanu,
V . : Cosbuc si P e t ő f i . = A d e v a r u l (Buc.) 1928. n o v . 20., 41. (13 780.) sz. —
S z o m s z é d n é p i k a p c s o l a t a i n k , 272. p .
17. Ady E . : H a z a f i a t l a n o l á h f ő p a p o k . = D e b r e c z e n , 1899. j ú l . 24. sz. — A E Ö P M I. k ö t .
180—1. p. — T i s z t a v á l a s z t á s . = D e b r e c z e n , 1899. júl. 22. sz. — A E Ö P M I. k ö t . 176—7. p . és Uő. :
C s a h o l ó h a z a f i s á g . = N a g y v á r a d i Napló, 1902. j ú l . 5. sz. — A E P I I. köt., 280—2. p .
18. Ady E . : Egy p r e m i e r . = N a g y v á r a d i Napló, 1903. m á r c . 4. sz. — A E Ö P M IV. k ö t . 46—8. p .
19. G r e g u s s Ágost 1871. m á j . 31-i b e s z é d e Iosif V u l c a n m a g y a r o r s z á g i r o m á n í r ó n a k a K i s r
faludy Társaság soraiba választásakor. = Kisfaludy Társaság Évlapjai (új folyam) VII. köt.
1871—2. 146—7. p.
20. A-y E-e: Z a c h a r i á s ú r . = B u d a p e s t i Napló, 1903. n o v . 8; 306. sz. — A E Ö P M IV. k ö t .
180—3. p. — I r a t o k a n e m z e t i s é g i k é r d é s t ö r t é n e t é h e z M a g y a r o r s z á g o n a d u a l i z m u s k o r á b a n
m . köt., 512. p .
21. U ő . : Az o l á h g i m n á z i s t á k . ( A z o k n a k a n é p b a j a f á j . ) = B u d a p e s t i N a p l ó , 1907. j ú l .
20. sz. — AEÖPM VIII. köt., 273—4. p. és U ő . : A t ö r t é n e l m i p e l l a g r a . = B u d a p e s t i N a p l ó .
1907. a u g . 8. sz. — A E Ö P M VIII. köt., 297—9. p . — A E P I 2. köt., 551—9. p . — S z o m s z é d n é p i
k a p c s o l a t a i n k , 568—9. p .
22. Vö. D e m é n y J á n o s [ s z e r k . ] : B a r t ó k B é l a levelei m . 73. p . — S z o m s z é d n é p i k a p c s o l a t a i n k , 653—4. p.
23. Ady E . : M a g y a r és r o m á n . (Levél G o g a O k t a v i á n h o z . ) í r t a : A d y E n d r e . = Világ, 1914.
j a n . 24; 22. sz. — Szomszéd n é p i k a p c s o l a t a i n k , 577. p .
24. L u c e a f a r u l 1914. 2. sz., 61. p . — Szomszéd n é p i k a p c s o l a t a i n k , 578. p .
25. Világ, 1914. f e b r . 17. sz. — K o l o z s v á r i levél A d y E n d r é n e k . — I g a z Szó, 1957. 11. sz.,
889—891. p .
26. Isac, E m i l : D o m n u l n o t a r . G o g a O k t á v s z í n i d a r a b j a . = N y u g a t , 1914. á p r . 1. 7. s z „
498—9. p.
27. U ő . : A p r o g r e s s z í v r o m á n s a j t ó r ó l . = H u s z a d i k S z á z a d , 30, 1914. 348—354. p . é s I s a c ,
E m i l : A r o m á n — m a g y a r b é k e . = N y u g a t , 1914. dec. 16. sz., 650—1. p .
28. Bécsi Magyar Újság 1922. j a n . 1; 1. sz. — S z o m s z é d n é p i k a p c s o l a t a i n k , 695. p .
29. Ady: I g n o t u s h á b o r ú s k ö n y v e . (Egy é v t ö r t é n e l e m . J e g y z e t e k 1914 t a v a s z á t ó l 1915 n y a ráig.) = N y u g a t , 1917. f e b r . 1; 3. sz. 314—5. p . és U ő . : D a u d e t és K i s s . - N y u g a t , 1918. f e b r . 16;
4. sz. 359—360. p .

38

FÁBIÁN ERNŐ

A teljes Élet
„A zoon politikonnak én nemcsak társas lényi, de politikus-magyar igazolása vagyok. Valószínű, hogy a halálos ágyamon is csak egy magyar vezércikk erejéig fogok
belelátni a nagy Titokba." Kifejezőbb és tartalmasabb jellemzést Ady publicisztikai
munkásságára nem is találhatnánk. Az ő újságírói radikalizmusában összegeződött a
századelő legteljesebb helyzetelemzése, amely egyben a magyarság tragikus sorsának
felismerése is volt. Az a tragikus sors és helyzet Ady lírájában és publicisztikájában
nem záródott a kilátástalanságba, írásaival ú j megoldásokra, felismerésekre nyitott
távlatokat, megtalálva az értelmes élet és cselekvés teljességének lehetőségeit. Az
életet többre becsülte minden művészetnél vagy elvont elméletnél. Az Ady-értékelések azzal követték el legnagyobb tévedéseiket, amikor a napi politikai feladatoknak
sajátították ki radikális élet- és társadalomszemléletét. Ady lírája és ^publicisztikája
világnézetté kristályosodott életérzés. Bölcseletét nem lehet a megszokott kategóriákkal valahová besorolni, töredezettségében is teljes értékű alkotás, indulatait mindig
érvekkel beszélteti, elemzése a társadalmi lét gyökeréig hatol, gondolatai az ösztön
igazolásától kapnak fényt és érvényességet. Ady, küldetését felismerve jól tudta,
hogy vannak történelmi korszakok, amikor a „vezércikkszerű poéma többet ér esetleg száz Homérosznál" (Disputa). Majdnem mindenik publicisztikai írása' egy poéma,
a mondatok sodrásából, a nyelv merész költőiességéből bontakozik ki a mondanivaló.
A szavaknak, kifejezéseknek, szóösszetételeknek — „kultúr-magyarság", „kompország", „volt kultusz", „tulipán-ország" stb. — ideológiai jelentéstartalmuk van, szimbólumértékükben érthető meg. Ady helyzetelemzésének jelentése nem ragad a meglevő, az egyszer érzékelhető és felfogható valóság konkrétságához. Egyszerre volt
bizakodó, életszerelmes, pesszimista, dekadens, pogány, keresztény, nietzschei, szocialista, kultúrmagyar, nihilista, mert átélte az emberi lét veszélyérzetének minden
formáját.
Sokan vádolták Adyt azzal, hogy messiánisztikus hite — ú j megváltónak kell
jönnie — sekélyes, híján van minden mélyebb gondolati tartalomnak, Kosztolányi
Dezső helyreigazítónak szánt kritikájában arról értekezett, hogy Ady küldetéshitének
keleti miszticizmusát „ellentmondó bölcseletté gyúrta". A költő, írta Kosztolányi,
kevésbé hiheti, hogy politikai követelései — választójog, hadikölcsön stb. — meg is
valósíthatók, s aki pedig erre hivatást érez, jobban teszi, ha képviselőséget vállal,
vagy felcsap agitátornak. Kosztolányi értékelő ítélkezésében a homo aesfneticus
viszolygott a cselekvéstől. A profán csengésű tanáccsal — „vállaljon képviselőséget"
— nem érdemes foglalkozni. A filozófiai vagy esztétikai széplelkűséggel nem lehet
a bornírt körülményeket megváltoztatni. Minden radikális változtatás feltétele a
helyzetelemzés, amely lehetővé teszi a helyes cselekvés felismerésének szükségességét. A bornírtságot csak elemzéssel és cselekedettel lehet és kell megszüntetni. Ez
pedig az ittlét otthonossá tételének erkölcsi imperatívusza.
Ady Endre publicisztikai írásaiban korának minden időszerű kérdésével és jelenségével foglalkozott, a háborús kiadások ellen éppúgy szót emelt, mint a zsidóüldözés vagy a nemzetiségi megkülönböztetés ellen, de bírálta a klerikalizmust, a hatalmi
törekvéseket, a rendőri brutalitást, a militarizmust, a sajtó parazitáit, a politikusok
visszaéléseit, feudális szokásokat, feltárta a kivándorlás és az egyke okait. Ugyanakkor a századelő legjobb irodalomkritikáit írta. Gondoljunk Móricz Zsigmondról,
Krúdy Gyuláról, Mikszáth Kálmánról, Szabó Dezsőről írt kitűnő bírálataira. S milyen
találó jellemzések olvashatók ezekben a bírálatokban! Bemard Show „a színpad legzseniálisabb újságírója", Molnár Ferencnél a „szimbólumok fölött táncol a mai,
39

Összes publikumnak szánt, ravasz, divatos tánc", Tersánszky Jenő „annyira író, hogy
néha önmagát tréfálja, kínozza érte", Rákosi Jenő „majdnem tehetség", Bánffy Miklós „amatőríró", de akiben van annyi tehetség, hogy egyszer megírja „aminek
álmodni szokta magát". A történelmi személyiségekről írt jellemzései is eredetiek.
Ezek közül csak egyet ragadunk ki. „Deák Ferenc sokkal jobban inkább Petőfi
embere volt, mint Kossuth Lajos. Kossuth a néptribunná romlott, hiú, költőiségtelen
rossz költő, Deák egy profán gesztusú nagy poéta" (Petőfi nem alkuszik).
Kezdő éveiben Nietzschétől tanult, akinek az Örömről és az Életről, keresztény
élettagadásról és a pogány teljességről vallott nézetei megbabonázták.
„Pogány erőtől, daltól, vágytól,
A lelkem immár nem buzog,
Megöltek az evangélisták,
Az életbölcsek,
krisztusok."
De Ady írta irodalmunk legjobb Zarathustra parafázisát. Ezzel is bizonyítva a magyar nyelv rendkívüli erejét és megjelenítő képességét. Nagy hatással volt Adyra a
kálvinizmus, az eleveelrendeltség igéje és a protestáns magatartásban megtestesülő
szabadgondolkodás. A kezdő évek után Comte-, Spencer-, Ibsen-, Heine-, Baudelaire-,
Verlaine-hatás mutatható ki. Anatole France-ban az ú j típusú gondolkodót üdvözölte,
aki nem fordul Istenhez, ha kétségbeesik, megvigasztalódik az emberben. Mommsent
szociáldemokratákhoz való közeledéséért magasztalta. A magyarok közül Csokonait
és Petőfit tartotta a legtöbbre.
A századforduló társadalmi és szellemi válságát a különböző alkatú és kultúrájú
írók és gondolkodók másképpen érzékelték Budapesten, Bécsben, Prágában és Zágrábban. E korszak ellentmondásai a sárga-fekete birodalom társadalmában hozták
felszínre azokat a problémákat, amelyek csak az első világháború után váltak általánosan felismertté.
A fiatal Lukács György ekkor írt műveiben — A lélek és a formák (1910), A modern dráma fejlődés-története (1911), Esztétikai kultúra (1913) — a politikát teljesen
alárendelte az esztétikumnak és etikumnak. Az esztéta „utolsó ítéletet" mond a
dolgok felett. A politika eszköz, a kultúra a cél. A szocializmusról akkor még úgy
vélekedett, hogy nincs lelket mozgató vallásos ereje, amely egykor a kereszténységet
jellemezte. Azért jött létre a „tökéletesedett bűnösség" állapota, mert a valóság
maga alá gyűrte az etikai szférát. „A világ állapota feletti permanens kétségbeesés
hangulatában" írta Lukács legjelentősebb fiatalkorú művét, a Die Theorie des Romanst (1914—1915). Kultúrelemzésének fő problémája a puszta létezés és a lét kettősségének feloldása valami nagy teljességbe, mert a szétszakítottság nem az emberi
természet velejárója, hanem egy történelmi korszak sorsa. Az épség mintájának az
antik görög kultúrát tartotta, melyben „a csillagos ég a járható utak térképét
jelentette".
Nem Lukács volt az egyedüli gondolkodó, aki egy ú j szellemi korszak eljöveteléért forgatta tollát. Mannheim Károly Comte-elméletét átfogalmazva, három történelmi-kulturális korszakot különböztetett meg. A harmadik fokon az anyag és a
forma ketté válik, ilyenkor kerül előtérbe a kritika, mert a „kultúrobjektiváció már
teljesen eltávolodott a lélektől és arról már nem mond semmit". Az emberiségnek
„új tartalmú metafizikára" volna szüksége. Mannheimnél is, mint Lukácsnál, a kultúra felé fordulás eltávolodást jelentett gyakorlati megoldások lehetőségeitől.
A Vasárnapi kör írói és filozófusai a 19. századi pozitivizmust elvetve, egy ú j
normatív etika pátoszát hirdették. Ez volt a budapesti szabadiskola elvi programja.
Ebben az írásban csak utalószerűen foglalkozhatunk Kafka, Mussil, Broch, Rilke
vagy Wittgestein válaszadásával, a kor társadalmi és szellemi válságára. Kísértetvilágnak érezték környezetüket. Tegyük hozzá, hogy a monarchia társadalmában és
hatalmi gépezetében rejtetten, a felszíni formák alatt, érzékelhető volt az elember40

telenedés tendenciája. Franz Kafka regényeinek és novelláinak világa a valódi létezéstől elszakad a lehetőség szerint meglevő valóságfelettibe.
A prágaiak egyik legmarkánsabb képviselője, Alfréd Kubín egyetlen regényének
— Die andere Seite — egyik szereplője aktákkal zsúfolt termeken keresztül vándorol,
a fogadóhelyiségben egy alvót talál, akinek arca percenként változik. Az elszemélytelenedésről és elidegenedésről szólva hivatkozhatnánk Musil „tulajdonságok nélküli
emberére" vagy Karinthy Frigyes ebben az időben keletkezett novelláira. A kiszolgáltatott létezésben érzett szorongás és félelem a korszak alapérzése volt.
„Jobb nem vagyok, mint annyi sok más. Egy beteg korszak dalosa" — írta Ady
egyik késői versében. De Ady Endre a kétségbeesés helyett a bornírt társadalmi
berendezkedés kritikáját és a valóság megváltoztatására való felkészülést választotta.
Lukács György az egyik interjújában mondotta: „Ady Endre gyakorolta miránk azt
a benyomást, hogy ez a dzsentroid kapitalista Magyarország, ami van, az egy elvetendő dolog, és a helyes magatartás, ahogy Ady egy versében mondja: »-Protestáló
hit és küldetéses vétó, eb ura fakó, Ugocsa non coronat-«. Most én egyszer azt a
paradoxiát már kifejtettem, hogy bennem fiatal koromban a hegeli filozófia össztársadalmi felfogása úgy vegyült az Ady »-Ugocsa non coronat«-jával, hogy én a
hegeli filozófiának azt a tételét, hogy el kell helyesnek ismerni a történelmi fejlődés
minden etapját, és ennélfogva van egy kibékülés a valósággal, ezt én anélkül, hogy
gondolatilag nagyon tisztáztam volna, az Ugocsa non coronat nevében elvetettem és
ezzel bennem volt egy bizonyos nemkötöttség a kapitalista társadalommal szemben.
Nem állítom azt, hogy ez egy szocialista képzet lett volna arról,. hogyan kell csinálni,
csak azt, hogy a kapitalista társadalom a legrosszabb társadalom, ami lehetséges."
Ady publicisztikái írásait a valóság ésszerűségében való kételkedés, a totális
kritika, éleselméjű, gyakorlati helyzetelemzés jellemzi. Adynál a forradalom „teljességes Élet", felemelkedés és megtisztulás, hogy megvalósuljon a „fölségesen emberi
társadalom". Eszmét akart lehelni egy eszméletlen korba, célt akart adni a céltalanságnak, halhatatlanságért harcolt száraz kenyér mellett. Ady írásaiban tört felszínre
a magyar társadalom „kínzó nyugtalansága". Azokat szerette volna a hatalmon látni,
akik átérzik az ország tragikus sorsát és változtatni akarnak rajta. „Ha a püspökbe
és grófba belegázol Árpád és Tuhutum méltó utódja: a büszke magyar polgár és
még büszkébb magyar munkás. Árpád és Tuhutum nem azért vezettek ide bennünket, hogy békák legyünk, s gólyakirályokat emeljünk magunk felé a mocsárrá csinált Magyarországon" (Pusztaszeren). A totális kritika nemcsak a magyar társadalomra vonatkozik. Az európai történelemnek — írja Vadak, törpék, majmok című
reflexiójában — voltak gyászos, hősies, cifra korszakai, de a század fordulójához
hasonló még nem volt: A homo sapiens megutálta önmagát. „Elérkezett a tömegekig
a nagy magányos Emberek embergyűlölete, s ha a tömeg nem is hallott még
Nietzschéről, de Nietzschét követi. Nem véletlen dolog az. hanem olyan okvetlen,
mint egy lángész megjelenése, hogy most Párizsban az emberek önmegvetősdit játszanak. íme, az ú j humanizmus, a szociális lény kultusza, az emberpártolás dicsekvő
érmének — másik oldala." Sajnos, a zseniális megfigyelések, az elembertelenedés
érzékelése töredékesen, reflexiókban maradtak. Ady nem vállalkozott a jelenségek
elméleti elemzésére, alkata, indulatai, szenvedélyes vitatkozó képessége nem engedték, hogy elmélyüljön a valóság elméleti tanulmányozásában.
Természetesen Ady elsősorban a magyarországi társadalmi és politikai viszonyokat bírálta, a mágnások és papok uralmát, akik romlásba vitték az országot. Tiborc
milliónyi unokája műveletlen és anyagi nyomorban él, sokan közülük kénytelenek
Amerikába vándorolni. Egyik oldalról a klerikalizmus, másik oldalról a mágnásuralom folytogatja az országot. A cicomás áltudomány, akadémikus vaskalaposság,
anekdotairodalom, csárdásköltészet, feudalizmus, pénzeszsákdölyf, üzérkedő irodalom
és sajtó, tünetei a mind súlyosabbá váló korfolyamatnak. Bírálta a végrehajtó hatalom túlsúlyba kerülését a törvényhozó hatalommal szemben, centralizmust, bürokráciát, a rendeletekkel történő irányítást, a hivatali ranglétrát, a parlamentben folyó
színjátszást, idejétmúlt szokásokat, az állami tisztviselők többarcúságáí. Az államéi

gépezet önmaga tökéletesítésébe fulladt. Ezért van Magyarországon annyi álköltő,
világmegváltó féltehetség, bölcselkedő újító, lélekvándorlást hirdető magántudós. Az
ország elmaradottságát a felemás polgári fejlődés okozta. Mivel nem volt egész t á r sadalmat megváltoztató „erupciós forradalom" — a 48-as forradalmat sem tekintette
teljes forradalomnak —, az idegenekből összeverődött polgárság a szövetséget a
könnyen hajlítható lateiner néppel és az eladósodott dzsentrivel kereste, közben
Tiszának tisztelgett. Ezért a munkásságnak kell elvégeznie és betöltenie a polgárság
szerepét. Ady nagyon fontos szerepet tulajdonított az értelmiségnek: a szellem embereinek kell a haladást és változtatás szükségességét a parasztokban és munkásokban,
a hatalomból kirekesztettekben tudatosítaniuk.
Ady bírálatát nem korlátozta a magyar viszonyokra. Több írásában foglalkozott
Kelet-Európa országainak társadalmi és kulturális helyzetével. A Balkánon is alacsony volt a kultúrmérce és nagy volt az anyagi nyomor. Éppen az 1907-es romániai
parasztfelkelés évében írta, hogy a bojáruralom alatt levő Románia Kongó-völgye.
„Kongó és kongóbb minden más országnál". A fejlett nyugati országok társadalmát
is bírálta. Svájcról írta: „ . . . a tökfejű kapitalizmusnak s a pedáns tanárkodásnak
forradalom ellen véglegesen beoltott és biztosított földje" (Disputa). A német császárság és a junkerség bírálatából sohasem fogyott ki a tolla.
Sokat vitatták és ma is vitatják Adynak a szocializmusról vallott felfogását.
Mint már mondottuk, Adyt nem mint teoretikust, még kevésbé mint politikust kell
olvasni. Ha ezt tennénk, teljesen érthetetlen volna előttünk, hogy miért nevezte a
protestantizmust a szocializmus testvérének. Ady szocializmusa — humán
szocializmus. Áz ú j szocialista rendtől az ember felszabadulását várta, az elnyomás minden
formájának megszüntetését, a kultúra és az emberi szabadság eljövetelét. Ady szocializmusa antropológiai színezetű, nem dogmák, elfogadtatott magatartási és erkölcsi
minták kényszerrendszere, mely lehetőségeiben ú j uralmi rendet rejteget. Egyik fiatalkori írásában — Brunetiére esete (1904) — a francia szocialistákat azért bírálta,,
mert saját gondolkodási sémájukat rá akarták erőszakolni a társadalomra. A gondolkodás és véleményalkotás nem lehet egy elfogult csoport kiváltsága. Brunetiére-ben
az intellektuális kultúrát gyűlölték. „A szocialisták ügyesebbjei olyanformán fejezik
ezt ki, hogy ők a mai műveltség ellen is küzdenek, a mai gondolkodásformák ellen
is, nekik nem kell a régi klasszikus műveltség, mert ez voltaképpen középkori.
És rettenetes gúnnyal aposztrofálják az athéni lelkeket, akik, szerintük a gondolkozást csak a gondolkozásért, a művészetet csak a művészetért művelik, ö k az emberi
gondolkozás nagyságát egy munkásügyi reform kigondolásában szabnák meg, ami
szép dolog, de talán nem minden. És szabad szabadon gondolkozni a szocialista séma
szerint." Nekik Zola is csak azért nagy, mert politikájukban támogatta. Ady fejtegetésének logikája és erkölcsi tiltakozása érthető. Ha a forradalmi a teljes-Élet, mely
megszünteti az osztályelnyomást, ú j társadalmi berendezkedést teremt, akkor a kultúrának és a szabad gondolkozásnak is teljességet kell biztosítson. A szellemi és
cselekvési szabadság nélkül a szocializmus elidegenül lényegétől, az emberi teljességtől.
A századforduló uralkodó ideológiája a nacionalizmus volt. Kelet-Európában a
félfeudális körülmények között az a téveszme vált a politikai gyakorlatban elfogadottá, hogy a haladó demokratikus eszmék a nemzeti közösség létét veszélyeztetik.
A változásoktól való félelem érzése növelte a más nyelvű és kultúrájú közösségek
iránti agresszivitást, az állam megnyirbálta a közszabadságot, árulókat, bérenceket
gyanított azokban, akik másképpen gondolkodtak, elvtelen megegyezésekkel és szövetkezésekkel, tekintélyuralómmal próbálta elhárítani a „veszedelmet". Az ideológusok kitalálták a politikai nemzet fogalmát: az állampolgárok függetlenül etnikai eredetükre, nyelvükre, kultúrájukra, egy nemzetet alkotnak, ezért az államnak feltétlenül engedelmességgel tartoznak. A nacionalizmus nyugati ideológusai sem gondolkodtak másképpen.
Renan a polgári demokrácia princípiumainak szellemében a nemzetet olyan
közösségnek tekintette, amelynek lényegét a szakadatlan népszavazás képezi. A f r a n 42

cia nacionalizmus jó tollú írója, Barrés, elfogadta a köztársaságot, mint államformát, de a liberalizmust, a demokráciát, a parlamentáris rendszert elvetette. Barrés
szerint a demokratikus eszme és intézmények bontották meg a francia nemzet érzelmi és gondolati egységét. A francia forradalom évében Franciaország lakosságának csaknem fele (45%) nem vallotta a franciát anyanyelvének. A forradalmárok az
egységes államnyelv kiterjesztésében a fejlettebb kultúra elsajátításának eszközét
látták, gazdagítani akarták az ország más nyelvet beszélő etnikumait. Barrésék nacionalizmusa más fogantatású, a politikai nemzet belső egységesítését a külső terjeszkedés és hegemónia alapfeltételének tekintették. A közhangulat nemzeti önimádattal és türelmetlenséggel telítődött.
A kelet-európai országokban a politikusok áljelszavakkal szerezték meg politikai
megbízatásukat, a demokratizmus látszatával kormányozták az illuzórikus politikai
nemzetet. A politikus személye körül mítoszt szőttek, tőle várták az állam megmentését, az ősi erények beteljesedését. Döntő szerephez jutottak az arisztokraták,
dzsentrik, katonák, bojárok, a tevékeny polgári morállal szemben a nemesi-katonai
szokásokat és magatartást fogadták el a közéleti és társas viselkedés erkölcsi mértékéül. Az egység, rend, fegyelem, tekintélytisztelet, forradalomellenesség téveszméihez szegődött az úgynevezett „nemzeti intelligencia"; írók, történészek, papok, tanárok, néptanítók hittérítő munkáján keresztül kellett bizonyossá váljon, hogy az
állam a lehető legjobb irányban halad. A hivatalos kultúra alárendelődött a politika
érdekeinek. (A politika táplálta nemzeti hiúság teljesen háttérbe szorította a nemzetek valóságos értékrendjét.) Az ideológia mindent alárendelt a nemzeti célszerűségnek, a nemzet érdekében és nevében elkövetett cselekedet a legfőbb jó, a tudományos kérdések érvényét és igazságát is a politika döntötte el.
Ady kegyetlen kritikája nemcsak a nacionalizmusra mint ideológiára irányult,
hanem a társadalmi-politikai berendezkedésre is, amely létrehozta és fenntartotta a
nemzeti megtévesztésnek ideológiáját.
A kétfejű sas egyik feje szittya arcú, magyar bajuszú, a másik Loyolára emlékeztet. A nacionalizmus és klerikalizmus közül a nacionalizmus a veszedelmesebb.
„A nacionalizmus maga ezer arc. Megzavarja a legbiztosabb szemű embert. Lefoglal
magának minden emberi gyöngeséget. Utazik tradícióra, kegyeletre, fajbüszkeségre,
kenyéririgységre, minden erényre és bűnre" (A magyar kétfejű sas). A hazafiassággal kérkedő klerikalizmus veszedelmesebb a nyílt klerikalizmusnál. A reakciósok
nemzeti eszméje ősködő, hencegő, együgyű, vad nacionalizmus, fajtenyésztés és
agrarizmus.
De Ady a francia nacionalizmust sem kímélte. Maurice Barrést Wekerléhez hasonlította. „Egy kicsit Wekerle Sándor — életprogramjában s egy kicsit Prohászka
Ottokár — reverendátlanul, szép, merész és veszedelmes féligazságokkal" (Maurice
Barrés). A francia nacionalizmus is gyűlölte a világosságot, szidta a haladást, liberálisokat, zsidókat, hugenottákat, táborába gyűjtötte a bonapartistákat, királypártiakat, agrariusokat, papokat, arisztokratákat. Ady a magyar nacionalizmust összehasonlította európai rokonaival, érdemes ebből az írásából is néhány mondatot idézni.
„A magyar nacionalizmusnak mindenütt van rokonsága, mert nagyon sok színű. Leghasonlatosabb a spanyolhoz, mert a papok malmát hajtja. Rokon a porosz junkerekével, mert a föld zsarnokságát célozza. Testvérségben él az osztrák keresztényszocialistákkal, mert a római vezetés közös, s mert ostoba és gálád módon gyűlölködő, antiszemita. Talán közelebb áll még az orosz cézárizmus szelleméhez is, mint
azokhoz, kik a humanizmust és a haladást szolgálják" (Nacionalisták).
Ady publicisztikai írásaiban a nemzet fogalmát (populus Werbőczianus) elválasztotta a nép fogalmától (plebs): az egyiket az ideológia alkotta uralmi célokra, a
másik: politikából kiszorított sorsközösség. A társadalmi kérdések és a nemzeti közösség sorsa szorosan összetartoznak. A nemzet alatti nép, amelyet a befejezetlen
polgári forradalom nem tudott jogokhoz és demokratikus életlehetőségekhez juttatni,
csak a teljes-Életet megvalósító politikai és társadalmi forradalommal emelkedhet
azonos célokat követő politikai közösséggé. Ady a nemzeti és nemzetiségi kérdésben
43

korának legtisztábban tájékozódó gondolkodói közé tartozott. A magyar • szocialisták
legjelentősebb ideológusa, Szabó Ervin, ha nem is volt közönyös a nemzeti hagyományok iránt, de Adyval és Jászival ellentétben, viszonylag keveset foglalkozott a
nemzeti kérdéssel, azt hitte, hogy a szocializmusban az összes nemzeti problémák
maguktól megoldódnak.
A nacionalizmus kiszolgáltatottjai között a nemzetiségek sorsa a legnehezebb,
kétségbe vonják nyelvük használatának jogosságát, kultúrájuk eredetiségét, értékrendjük érvényességét, lojalitásukat, közösségi életük értelmét. Puszta létezésükkel is
veszélyt sejtetnek. Ady Endre védelmébe vette a monarchia nemzetiségeit. „Én minden fajt, nyelvet, vallást, meggyőződést és jogot tisztelek, extra et intra Hungáriám.
Sőt én az erőszakos magyarosításnak sem vagyok a barátja." (Tanulságok, 1901).
Ady felismerte, hogy Magyarország, mint minden több nemzetiségű ország, csak
mint demokratikus népállam maradhat fenn.
Mikor Octavian Gogat a szegedi börtönbe zárták, Ady testvéri üdvözletét küldötte a román költőnek. Mint demokrata és internacionalista elítélte a Román Nemzeti Párt vezetőit, amikor tárgyalásokat kezdettek a reakció „gyülevész, utálatos
had"-ával. Az elnyomott és kiszolgáltatott nemzetiségek csak a radikálisokkal és a
szocialistákkal szövetkezhetnek, mert egyenjogúságot és önrendelkezést nem lehet
azoktól várni, akik uralmuk biztonságáért kezdenek tárgyalásokat. Emil Isac Adynak
a Világban megjelent cikkét lelkesen üdvözölte. Ady Gogát akkor is bírálta, amikor
az a nacionalistákhoz csatlakozott. „Egy nemzet, aki súlyos shakespeare-i helyzetében legjobbjai valakijének megengedi, hogy embert lásson az emberben, s terhelt,
teli magyarságával a legszigorúbb napokban is hisz a legfölségesebb internacionalizmusban, nem lehetetlen jövőjű nemzet. Amelyik nemzet ma internacionalista fényűzéseket engedhet meg magának, nyert ügyű" (Levél helyett Gogának, 1915). Ady
nemzetiségekhez való viszonyát nem tette a mindenkori politikai fordulatok függvényévé. Magatartása és íráserkölcse az egyetemes emberségtől volt teljes. A nemzetiségek közösségi létét és életlehetőségeik szabadságát az emberi lét adottságaként
fogta fel. A nemzetiségekhez való viszony mindig erkölcsi kérdés volt és marad.
A nyelvi, kulturális és politikai megkülönböztetéssel való szembefordulás erkölcsi
parancs, amit nem lehet a taktikai fondorlatoknak alárendelni.
Erkölcsös kultúrember a nacionalizmushoz sohasem szegődhet. Ady elismeréssel
írt Jászi Oszkár könyvéről. Ügy vélte, hogy Jászi megtalálta a nemzetiségi kérdés
megoldásának archimédeszi pontját. „Megérezte, hogy a sok népű, sok ínségű, sok
kultúrájú, sok rongyú, sok zsolozsmájú ország a leggazdagabb kultúrnációk, lehetőségek, érdekességek országa" (Jászi Oszkár könyve). Ady Endre írásaiban folytatódott Wesselényi Miklós, Eötvös József demokratikus humanizmusa.
Történelmünknek nincs kegyetlenebb értékelője, mint Ady Endre, aki tragikus
sorshelyzetben is világosan ítélt jelenről és rég múlt korokról, totális kritikája mentes a mostan divatos mindentagadástól, nem vetette el a múlt értékeit, a történelemnek azokat a korszakait és személyiségeit, akiknek m u n k á j a és alkotása minta, lelkesítő példa lehet.
A hivatalos ideológia az arisztokrácia uralmát magasabb intelligenciával, országszerző történelmi jogával indokolta: a fejlettebb kultúra predesztinálja őket a vezetésre, a plebs engedelmességgel tartozik, mert képtelen az ország irányítására. Ady
kitűnő érzékkel a történelmi osztályok intelligenciáját vonta kétségbe, szellemi és
erkölcsi felbomlásuk kórképével bizonyította, hogy elvesztették, ami egykor képessé
tette őket a vezetésre, az ú j körülmények között csak a forma maradt örökségül.
A régi porták az európai és a magyar irodalom minden értékes alkotását beszerezték, a dédapa Voltaire-t szerette, az apa radikális reformer volt, de a kiegyezés után meghiggadt az „európer", az unoka pedig cicomázkodó bús magyar, egyszerre 1847-es és 1849-es, a zsidókat és a nemzetiségeket szidja (Amit a régi porták
mesélnek). A lelkesítő, ú j erőt adó példa Erdély, Dávid Ferenc, Bethlen Gábor,
Apáczai Csere János, Bolyai János, Wesselényi Miklós országa. Erdély gyűjtőlencséje
volt az európai kultúrának, szabad államként tárgyalt az európai hatalmakkal, itt
44

mondották ki először Európában a vallásszabadságot. „A lantosoknak itt van vidám,
szabad útjuk, innen adják az eseményeket Nagy-Magyarországnak, szegény, sanyargatott, szomorú földnek. Bethlen Gábor itt teremt az oláh pakulároknak irodalmi
nyelvet. Itt siratja az első magyar kultúrember, Szenczi Molnár Albert, hogy ő magyar, de nem lenne más egy világért sem. Itt terem az első asszonyíró, azután az
erdélyi Mikes Kelemen példája annak, hogy nekünk futni kell a germántól, s nyugatabbra menni eszmeházasodások céljából, és ugyanő az, aki megmenti tisztaságát,
becsületét a kemény, szegény, de szűz és erős magyar nyelvnek századokra. Descartes
Erdély révén jut Keletre, Comenius Amost erdélyi asszony veszi észre. A székely
balladák vetekednek ez időből a skótokkal, Rákóczi Versailles-ban is becsült nagyúr,
Bogdány, Mányoki, Kupeczky már festhetnek Erdélyben." (Ismeretlen Korvin-Kódex
margójára.) Ady kétségbeesettségében az erdélyi hagyományok folytatását kérte.
Elsősorban az értelmiségtől, mert „Ma a magyar intellektusok a magyar hajdúk."
A „kultúrmagyarság" a régi hagyományok értékeit és az ú j kultúrát kell elsajátítsa. Ady azt is jól értékelte, hogy a magyarság tudatzavarait nem kis mértékben a
lemásolt, máshonnan behozott műveltség mechanikus átvétele okozza, a századfordulón az ország valóságos rakodóhelye volt „minden ideaáramnak". Az elmaradottság,
és a félig elsajátított műveltség tette az országot Kelet és Nyugat partjai között
mászkáló kompországgá.
„S még a Templomot
S fölolvaszt
S elveszünk,

se építettük

a világ kohója
mert elvesztettük

föl
magunkat."

(A szétszóródás előtt)
A csak átvett, nem asszimilált kultúrkörnyezetben az ember idegennek érzi
magát. Az átvétel csak akkor növeli az alkotóképességet, ha belső tartalommá válik,
idegekbe, magatartásba, közérzetbe, gondolkodásmódba asszimilálódik. Az élet teljességét jelentő szocialista rendet Ady olyan társadalomnak képzelte el, amely lehetőséget teremt a Templom felépítésének, az értékekben való megmaradásra. Ady a
kultúrtársadalom megteremtését a városoktól várta, Nagyváradtól, Szegedtől, Aradtól, Temesvártól, Pozsonytól, Győrtől, Miskolctól. Szembefordult a múlt felé búsongó
agrariusok avitt hagyománytiszteletével. De azokat is bírálta, akik elolvasnak néhány német könyvet és a magyar irodalom megváltóinak szerepében tetszelegnek.
(A duk-duk affér.) A hagyomány a korszerű értékrend szintézisében őrzi meg jelentését.
A kultúra nem a politika színeváltozása, hanem magatartást, cselekvést, gondolkodásmódot meghatározó értékrendszer. A „kultúrmagyarság" fogalma, amelyre Ady
annyit és annyiszor hivatkozik, gondolkodásmódban és magatartásban megtisztult
magyarságot jelent, olyan elfogultságoktól és partikuláris érdekektől mentes nemzeti
közösséget, amely a nembeliség szintjén gondolkodik és cselekszik. E fogalom jelentéséből tudjuk megérteni Adynak a nemzetiségekhez való viszonyát is. A régi kultúr-Magyarországot kereste Erdély történelmi múltjában is. A Templomot is a kultúrmagyarság kell felépítse.
E század elejére az ember elvesztette régi istenhitét. A darwinizmus bizonyossá
tette az ember természeti eredetét, a tudomány az embert magára hagyta a világegyetemben, a comte-i és spenceri fejlődéselmélet kevésbé radikális formában, de a
nietzschei igazságot — „Isten meghalt" — változtatta tényszerűen is igazolható világnézétté. Csökkent az egyházak tömegbefolyása. A hitfelekezetek nem vállalták a
dialógust, ú j pótszereket kerestek, vallási pártoskodásba menekültek a történelem
világnézeti kérdései elől. De az ú j filozófiák sem tudták a lélek feszültségét feloldani,
a vallásos hitet olyan meggyőződéssel helyettesíteni, amely képes az ittlét értelmét
és célszerűségét sorsként elfogadtatni.
45

Ady rajongott a nyugati polgári demokrácia vívmányaiért, voltak pillanatai,
amikor azt hitte, hogy Franciaországban tíz éven belül a szervezett munkásmílliók
átveszik a hatalmat. A rajongás nem volt egyoldalú, bírálta a polgári társadalom
hatalmi szerkezetének torzulását, a pénz koronázta a harmadik köztársaságot, a pénz
pedig konzervatívabb, mint egy Habsburg császár és király. A háború éveiben is
mentes maradt a gyanúsítás vagy uszítás minden formájától, csak egy mondatát
idézzük, az igazi Franciaország „nem a mob, hanem az örök francia géniusz" (Vigasztaló Anatole Francé).
A „nyugati modell" a marxista munkásmozgalomban és a néDi íróknál elvesztette jelentőségét. A népi írók legjobbjai a magyar valóságból akartak olyan új,
sajátosan' magyar társadalmi berendezkedést és kultúrát létrehozni, amely példával
szolgálhat a válságba került emberiségnek. Németh László kultúrkritikája és eszményi „minőségi szocializmusa" a világnak is újat hozó magyar műhely tervvázlataként érthető meg helyesen a fel nem épített Templom tervrajza. Ady radikalizmusa
a munkásmozgalomban és a népi írók társadalomszemléletében is folytatódott.
Ady az egész életet megváltoztató forradalmat várta, hogy a magyarság sorsa
jobbra forduljon. „Az itthonon kívül minden idegen, az itthoni pedig gyötrelmes
volt neki. Az éjszakába is előle menekült, de az itthoniba; a jövőbe, de a hazaiba —
a hazai forradalomba, amit minden külföldi megmozdulás meglökni, serkenteni, elindítani hivatott volt." (Fülep Lajos: Ady éjszakái és éjszakája.)

HAJNAL GABRIELLA: BIZÁNC
46

DEMÉNY JÁNOS

Ady költészetének hatása Bartók és Kodály
életművében
Az a két nagy magyar muzsikus, aki 1906-ban a magyar népdal jegyében életre
szóló barátságot kötött egymással, egyszersmind abban a korszakban kezdte pályafutását, amelyet Ady Endre korának nevezhetünk.
Fel kell figyelnünk arra, hogy Kodály Zoltán életművét éppúgy, mint Bartók
Béláét is: bizonyos értelemben útra indítja és meghatározza, egészében átszövi az
Ady költészetével való találkozás: Bartóknál talán az útra indító, Kodálynál az egész
életművet átszövő mozzanat jellemző. Kissé szűk értelmezése volna ez a két muzsikus életművének, ha nem tudnánk: Ady esetében olyan poézisről van szó, ami
bölcseleti világképet is mutat, eszméket hordozó líra, életes versek mitikus rendje,
dantei méretű palota. Ady — saját szavai szerint — nem bűvésznek, de „minden"nek jött, poéta-Széchenyi vágyott volna lenni. Nyelvújító és egyben gondolatriasztó
költészet volt ez: törvényszerű, hogy a vele való találkozásból a legnagyobbak lantján örökbecsű opuszok születtek. Olyan kompozíciók, amelyek Bartók és Kodály életművének ragyogó ékkövei, néha talán kulcsdarabjai is.
Mielőtt Kodály idevágó opuszait említenénk, és helyüket életművében meghatároznánk, foglaljuk össze, amit Bartók hasonló műveiről és az Ady—Bartók kapcsolatról tudunk.
Az öt Ady-dalt egybefoglaló, 1916 februárjától augusztusáig keletkezett op. 16-os
ciklus valójában egyszeri találkozást idéz, és bizonyos értelemben személyes jellegű.
Mindenekelőtt ez az egyetlen „modern" és vállalt (tehát kiadott) ciklus, amelyet
Bartók a műköltészetből merít. Tudjuk, Bartók életművét — mint Kodályét — cantus
firmusként népdalfeldolgozások kísérik, a dalliteratúra azonban nem foglalkoztatta
Bartók amúgy is egy rendkívüli eredetiségű hangszeres megújhodásra összpontosító
képzeletét. A publikált sorozat személyes jellege pedig — azonkívül, hogy a versek
karaktere is (Három őszi könnycsepp, Az őszi lárma, Az ágyam hívogat, Egyedül a
tengerrel, Nem mehetek hozzád) erre mutat — egy közvetlenül ezt az opuszt megelőző, Bartók életében soha ki nem nyomtatott, elő nem adott op. 15-ös öt dalból
nyilvánvaló. (Az én szerelmem, Szomjasan vágyva, A vágyak éjjele, Színes álomban,
Itt lenn a völgyben — valamennyi Bartók baráti köréhez tartozó műkedvelő költők,
diáklányok verse.) Ez az op. 15-ös öt dal manapság életrajzi szempontból válik érdekessé a kutatók előtt. A Bartók-hanglemez összkiadás e darabokat tartalmazó felvételéhez írt ismertetőből (Somfai László munkája) kiderül, hogy az op. 16-os öt
Ady-dal valójában az op. 15-ös sorozat kvázi „korrekciója", de témavilágában ezekkel mégis rokon. Bartók e kétszer öt ének-zongora darabban egyaránt forró szerelmi
líra dalosa. Az Ady-versek anyaga érthetőleg a korábbi opusz hangulatkörében mozgó
válogatás. Ennyiben személyes jellegű.
I
. Egyoldalú lenne a kép, ha nem tennénk ehhez hozzá az ötvenes évek derekán
tett felfedezést, egy román nyelvű levél Adyra vonatkozó adatait, amelyet Bartók
1912 elején írt. Bartók a bihari népzenegyűjtésben őt segítő belényesi tanárnak küldi
Az Illés szekerén című kötetet, és e kísérő levelében a kötet kilenc versére utal.
A lapszámmal jelölt versek közt egyiket külön kiemeli: a Magyar jakobinus dalát.
„Sohasem volt még költőnk, aki ilyet le mert volna írni" — jegyzi meg erről a versről Bartók. Ez a vers — és túlnyomórészt a hozzá kapcsolódó többi — azt mutatja,
A d y E n d r e s z ü l e t é s é n e k 100., és K o d á l y Z o l t á n s z ü l e t é s é n e k 95. é v f o r d u l ó j á r a készült előadás. E l h a n g z o t t 1977. n o v e m b e r 30-án a k e c s k e m é t i K o d á l y Z o l t á n Z e n e p e d a g ó g i a i I n t é z e t r e n dezésében, a T u d o m á n y és T e c h n i k a H á z á b a n m e g t a r t o t t t u d o m á n y o s ü l é s s z a k o n .

47

hogy ez idő tájt már a korabeli hazafiság Ady költészetében lírai hévre lobbant radikális (internacionalista) átértelmezése érdekelte a „Kossuth"-szimfónia egykori szerzőjét elsősorban. Ez immár egy korszerű, univerzális érvényességű megfogalmazás
volt, négy esztendővel korábbi az op. 16-os verseknél. Ezt a megfogalmazást érezzük
Bartók akkor komponált zenéjében is, anélkül, hogy Ady ilyen típusú dalait zenésítette volna meg. Az Illés szekerén jelölt versei (Magyar fa sorsa, Mért is tettem?,
A téli Magyarország és a többi) megalapozzák a zenéről szavakkal amúgy is mindig
nehezen elmondható hatást. Mi van ebben a zenében? Mit mondanak a siratok, a
román táncok, az Allegro barbaro? Bartók esetére Ady világképe csodálatosan illik,
jobban, mint azt legvérmesebb reményeinkben is gondolnánk.
A hetvenes évek elején további mozzanat bővítette ismereteinket: Bartók hagyatékának könyvtárában az Ady-verskötetekben talált több mint másfél száz ceruzás
jelölés. Ennek vizsgálata után már nem tizennégy (azaz öt megzenésített, kilenc szavakkal feldicsért) Ady-versszimpátiáról tudunk, hanem ennek több mint tízszereséről, amit Bartók érdeklődése emel ki Ady egész verstermése ezernél több darabjából.
Ez ugyan még mindig csak tizenöt százaléknyi anyag, de ha figyelembe vesszük,
hogy Ady verseinek ciklikus rendje van, és a versek együttese egy dantei építmény
csodálatos gondolatrendszerévé tornyosul, akkor Bartók jelöléseinek, mint útjelzőknek segítségével behatolhatunk a zeneköltő hét zárú lakattal rejtett lelkének várkastélyába is. Egy-egy jelölt vers ugyanis több más — három-négy — nem jelölt verssel
rokon, így Ady verstermésének több mint a fele Bartók gondolatvilágának kifejezéseként is felfogható. Különösen fontos ez egy olyan művész megismeréséhez, aki
annyira kerülte a költői szavakat, mint Bartók. Zenéjéből érezzük, micsoda tűz égett
benne, micsoda háborgás volt a lénye. .Egyszerű szavaiból, igénytelenségig hántott
mondataiból erre sohasem következtethetnénk.
Mindehhez képest jelentéktelen kérdés, hogy a valóságban a két ember találkozott-e egymással? Lassanként irodalma nő a legendának, hogy a Nyolcak festőcsoport
valamelyik kiállításán kezet fogtak volna egymással. A kérdés lezáratlan. És csak
minap került elő Bartók egy levele, amely szerint Ady budapesti nyilvános bemutatkozása alkalmából, 1909. november 27-én, tervezték a találkozást. (Az Ady-dalok
zenésítőjének, az est rendezőjének, Beretvás Hugónak írt levelében Bartók kilátásba
helyezi, hogy az est második felére talán szabaddá teheti magát a Zeneakadémián.)
Minden feltételezett találkozás jelentősége eltörpül az előtt a hatalmas tény előtt,
ahogy Bartók a költő verseinek százaira rezonált.
*

Semmivel sem kisebb az a rezonancia, amit Kodálynál kimutathatunk. Talán
nagyobb, mindenesetre kiterjedtebb és megtervezettebb. Nem szorítkozik egyetlen
alkalomra és a par excellence Ady-korszakon túl, a harmincas években új, vokális
reneszánszát üli.
Bartók megzenésítésénél feltétlenül koraibb fogantatású az op. 5 Két ének című,
előbb énekhangra-zongorára, később zenekarkíséretes formában is megkomponált
szerzemény. Az első szám, a Közelítő tél: Berzsenyi minden versei közt legszebb,
legőszintébb, legmodernebb darabja. Jellemző, hogy ehhez az invokációhoz társul a
második darab, a Sírni, sírni, sírni. Ady-poéma feldolgozása. Vázlata (ének-zongorás
változata) még 1913-ban készült; ének-zenekari formájában 1916 végén fejezte be
Kodály. Molnár Antal utalt rá először, hogy Kodály e darabjában idézi fel azt a
sírást, amely a Psalmus Hungaricus hangjában vált világhírűvé. Ilyen értelemben
mondhatjuk, hogy a Sírni, sírni sírni című költemény feldolgozásának bizonyos nemzeti koloritja van. A Psalmus Hungaricus intonációja, a zsoltárhang első próbája.
A nemzeti kolorit jelenléte azonban más oldalról is megközelíthető. Azzal kell kezdenünk, ez az egyetlen vers, ahol Kodály és Bartók érdeklődése összecseng, egyetlen
a Bartók jelölte versek közt, amelyhez Kodály is kapcsolódik — kompozíciójában.
Bartók a Minden-Titkok
verseit olvasva, e kötet 75 verse közül 30-at jelölt meg,
köztük az Egy templom-alapító
álmát is, amelyhez, mint rokon versgondolatokat
48

artalmazót, villantja oda egy megjegyzését: Lásd: Sirni, sirni (Vér és arany). Ady
rersei közt — említettük — valóban van ilyen egymásra utaló rokonság, bámulatos,
íogy az Ady-kutatás később kifejlesztett módszerét Bartók ösztönösen, már ilyen
;orán alkalmazta. Mindenesetre a Kodály-feldolgozás érzelmi fűtöttségét jobban értük, ha hallgatásakor az Egy templom-alapító
álma című versre is gondolunk. Ez
smét a Psalmus Hungaricus intonációja, amelyhez ezen az úton is eljuthatunk.
A Bartók megzenésítette Ady-dalok korszakába tartozik Kodály op. 9-es öt dala
s (1915 és 1918 közt), énekhangra és zongorára. Az utolsó három, köztük Balázs Béla
terseinek megzenésítése, olyan vershangulatok ezek, amelyeknek légkörét először
Jartók operája, A kékszakállú
herceg vára érzékeltette, Balázs szövegkönyvével.
\z első kettő azonban egy-egy Ady-vers: Ádám hol vagy? és Sappho
szerelmes
ineke. Ezek a versek nemcsak megzenésítésre alkalmas prozódiájuk, hanem benső
nondanivalójuk miatt is kiválóan alkalmasaknak bizonyultak Kodály lírájához. Mollár Antal szerint a Kodály által választott formai felépítés — visszatérő dalforma
tét középrésszel, amely az Isten megjelenését és a szív reátalálását öleli egybe — az
Ádám hol vagy? című vers belső értelmét pecsételi meg. A másik dalfeldolgozásban,
női hangra, az ógörög hypomixolid hangnemben megszólaló muzsika mámoros mozgásában „Ady extatikus ölelkezése a görög világképpel itt végsőképp fölfokozódik: a
mindenkori szerelmi lázak misztikumáig" — írja Molnár. És éppen ő fogalmazza meg
oly szépen Kodály Ady-dal feldolgozásairól: „Nem egy zeneszerző zenésít egy költőt,
nanem a nemzet két egyenrangú vátesze szól egyazon Végzet megszállottjaként."
Szabolcsi Bence „dramatikus portrék"-nak nevezte ezeket az első Ady-zenésítéseket.
Kodály Zoltán a harmincas évek derekán újból Ady Endre verseihez fordult.
És ekkor bontakozik ki a vokális reneszánsz újkori nagymesterének viszonya Ady
költészetéhez. A Vér és arany kötet verse, Akik mindig elkésnek, vegyeskari feldolgozásban 1934-ben hagyta el Kodály alkotói műhelyét. A vers fő mondanivalója: nem
elmaradni az emberiség aktuális dolgairól, nem kívülrekedni a történelmen — ez
Kodály nagy gondja a harmincas évek derekán, amikor már az ú j világkatasztrófa
előjelei mutatkoznak. Az Ady-korban, a tízes évek körül, a történelemalakítás nagy
élménye, a nemzeti-népi-társadalmi-emberi újjászületés mámora fogta el az alkotókat idehaza: Magyarország egy valóságos világmegújhodás forradalmas gyújtópontjában érezhette magát. De most hogyan lesz? Kodály kibontakozó kórusköltészete
ezekben az ú j időkben serkentő és összetartó erő. Hogy mennyire az volt, annak
készült, azt törvényszerűen mutatja, ami ehhez a vegyeskari kompozícióhoz kapcsolódott, a következő évben a Fölszállott a páva című férfikar, a „másképpen lesz holnap" optimizmusával. A Vér és arany-kötet magyarság-verseinek e legszebbikéről az
Ady-szakértők megállapították: „A költemény Ady első, megalkuvást nem ismerő,
leplezetlenül, szókimondóan forradalmi verse" 1907 kora tavaszán látott napvilágot,
Kodály alkotó fiatalságának kora tavaszán.
Kodályt ez a téma harminc év múltán annyira - mélyen foglalkoztatta, hogy az
Ady-vers megzenésítése után nem sokkal később, 1938—1939-ben e téma népdalváltozatára írta meg a maga változatait is — nagyzenekarra.
Kodályról, művészetének legjobb ismerői sokszor és nyomatékosan hangoztatták,
mennyire benne élt az egész magyar múlt, hiszen átjárja őt — és senkit sem jobban
— az a harangzúgás, amely a Halotti beszédtől Adyig folytonos. Jószándékkal szembeállították Bartók művészetével, mondván, hogy míg Bartóknál a jövő, Kodálynál a
múlt felé tolódott a hangsúly. Kodály Ady-szerelme mintha mást mondana, módosítaná ezt a véleményt. Arra figyelmeztet, hogy Kodály a kortárs, az aktuális, a modern Ady költészetével a jelenben is tudott élni, a legaktuálisabb jelenben.
Ha Kodály levelezését ismernénk, bizonyára jó néhány fontos Ady-vonatkozást
találnánk benne, mint ahogy Bartók leveleiben is megtaláltuk ezt. így csak megjelent írásaira támaszkodhatunk, amelyek tovább erősítik a képet Kodály és Ady
kapcsolatáról.
4 Tiszatáj

49

Írásai gyűjteményes kiadásának, a Visszatekintésnek
bevezetőjében — két lapnyi
terjedelmű írásában — hat Ady-verset idéz. A Vér és arany kötetből A magyar Messiások, Megáradt a Tisza, A Duna vallomása, Az ős Kaján című verseket, Az Illés
szekerénbői A Halál-tó fölött című verset, a Ki látott engem? című kötetből a Sípja
régi babonának című verset említi. Nincs még egy írása, ahol ennyi Ady-versből
merítette volna mondanivalóihoz a költő nyelvi közkinccsé vált szavait, fordulatait.
Nem véletlen, hogy éppen az összes tanulmányai, cikkei elé írt bevezetőjében Adynak adja át a szót. Olyan ez, mint az írásai egészére tett pecsét.
De lássuk magukat a cikkeket. Egyes fordulatok számtalan írását jellemzik.
A Ki az igazi zeneértő? című előadásában az „éhe a Szépnek" kifejezés szerepel.
Utána nézhetünk: ez Az Illés szekerén-kötet Az utca éneke című ciklusának Csák
Máté földjén című verséből való. Máskor egész strófákat idéz: a Százszorszép
—
100 magyar népdalhoz írt előszavában a népdalgyűjtő utak kezdeteiről m o n d j a :
„Bizony sokan kérdeztük akkor Adyval: Hej, égig-nyúló giz-gazok, Hát nincsen itt
virág? És íme: Míg a föld alvó lelkét lesem, Régmúlt virágok illata Bódít szerelmesen" — Kodály ezekkel a verssorokkal (az Üj Versekből A magyar ugaron című cikluscímet adó versének soraival) idézi ifjúsága nagy boldogságát, amikor a régi dallamokban felfedezte a magyarság zenei eposzát, a zenei Kalevalát.
Némely írásából a maga sorsproblematikájának Adyéval érzett mélységes rokonsága csillan elő. Mert Ady költészetét a régi magyar dallamok helyzetével közös sors
fűzi egybe a jelenben: mind a kettőt mint ismeretlen nyelvet kellett a magyar kultúrába visszaoltani. Ady nyelve nyelvújításként is forradalmi tett volt, újsága azonban a régiségbe, az elfelejtett, ismeretlen népi idiómákba eresztette gyökérzetét. Adyt
érteni és a népkultúrában benne élni: Kodály szerint egyazonos problémakör. Ennek
illusztrálására egy Nyugat-beli előadásában Az Illés szekerén kötet Muszáj
Herkules
ciklusából az Én fiatal maradok című vers egy sorát idézi: „Beágyazott a villás Vénség." Példa ez a sajátosan adys és ugyanakkor sajátosan népi kifejezésmódra. A korabeli neobarokk intelligencia ezt nem értette, sem így, sem úgy. Akkortájt Adyt széltében-hosszában szidták, a népdalokat pedig „oláh"-nak csúfolták. Ilyen társadalom
átalakításához nagy elszántságra, szívósságra és határtalan optimizmusra volt szükség.
Ezt a határtalan optimizmust Kodály megtalálta Ady költészetében is. Egy ízben
— ismételten idézve A magyar Ugaron című verset, méghozzá teljes négy strófájában — kijelentette ugyan: „ellene mondok Ady halálos víziójának", de nem sokkal
később félreérthetetlenül leszögezte: „a helyesen reagáló olvasó Adyt nem vallhatja
pesszimistának".
Voltak nehéz órái. Amikor 1940-ben Tótfalusi Kis Miklós erdélyi nyomdász Mentségé t — Kodály ösztönzésére — a Kner Nyomdánál betűhív kiadásban újranyomják,
ez alkalommal Kodály ír erről az 1698-ban készült kötetről ismertetőt. Ebben megjegyzi: e könyv címe lehetne „Szeretném, ha szeretnének" vagy „Ki látott engem?"
Ügy kellett meghalnia — írja Kodály —, hogy „hisz én ide nem k e l l e t t e m " . . . ismét
egy Ady-idézet ez a Mért is tettem című versből, Az Illés szekerén-kötetnek
A íéli
Magyarország című ciklusából. Könyvismertető leplébe öltözött önvallomás. Indulatos,
keserű írás.
Kétségtelen, hogy Kodály számára Ady egy mindig visszatérő gondolat az elmélyedés óráiban. És hogy Bartók számára is: ez utóbbiról éppen Kodály hivatkozása
alapján beszélhetünk; Bartókról írva, a tízes évek elején a jeles barát „elszigeteltségében való elmélyedésről" beszél, ennek realizálása — ma már világosan látjuk —
az Ady költészetében való elmélyedés volt.
Zenegéniuszainkról szólva, ünnepi alkalom ürügyén, talán túloztuk most ezt az
indító, életreszóló Ady-hatást? Lehetséges. Kodály azonban a Szentirmaytól
Bartókig
című írásában mondja: „Adyt is jobban értjük, ha tudjuk, hogy miket dalolt." így
vagyunk Bartókkal, Kodállyal., ő k e t is jobban megértjük, ha elmélyedünk abban,
hogyan zenésítették és mikor idézték, hívták — a maguk gondjaihoz — Ady költészetét.
50

BAKONYI

GÉZA

Adyn innen, Adyn túl"
(FÁBRY ZOLTÁN ÁDY-KÉPE)
„Élt egy ember, írt, szólt, beszélt, aztán m e g h a l t . . . Meghalt legendaérlelőn, de
logikusan és összegzőn... Volt valami pózos ez agóniában, de a tudat mélyén a
törvénybetöltés megszállottsága dolgozott... Mániákusan példa akar lenni, szó és
tett feltétlen egyezése, a hegyi beszéd valósága."
Adys szavakkal szólni Tolsztojról — a magyar irodalomban csak egy embernél
fordulhat ez elő. A kiragadott mondatok Fábry Zoltán egyik legszebb cikkéből származnak: Ima Tolsztojért 1940-ben. A Fábrytól talán szokatlan címet a történelmi
pillanat hitelesíti, s a meghajlás Tolsztoj nagysága előtt valóban imádságos szavakkal történik. Olyan szavakkal, amik eddig csak Ady Endrének jártak ki. Akár tervbe
vett Ady-kötetének, az Ady igazának — most már soha meg nem íródó — előszavát
is kezdhette volna Fábry az előbbi mondatokkal, hiszen pátoszos szavai mindig Ady
bódulatában születtek. Ez a „logikus és összegző", vallomásos előszó pótolhatatlan
hiánya marad a magyar irodalomnak. Éppen ezért — úgy érzem — a kísérlet Fábry
Ady-képének felvázolására, ha ezt az előszót nem is helyettesítheti, mindenképpen
halaszthatatlan kötelesség a véletlenül, de igazságos sorsszerűséggel egybeeső Adyés Fábry-évforduló évében.
Fábry Ady-képe és Ady-élménye között jelentős különbség van. Az élmény egész
életre szóló és állandóan ható volt. „Adynak, a névadó költőnek köszönhetek mindent" — idézi Turczel Lajos Fábryt, de idézhetnénk még Fábry számtalan önéletrajzi
utalása közül több hasonlót is. Például 1919-es önmagára való visszaemlékezését:
„És abban a mértékben, ahogy lekoptak rólam a katonamundér darabjai, öltöttem
magamra Adyt, hogy most már egy életen át vele, általa éljek, szóljak." (Ne sírj,
kislány. 1969.)
Fábry Ady-képe ellenben korántsem egyértelműen tiszta és egységes egy életen
át: a különböző korszakokban Fábry Ady más és más arcát fedezi fel; Fábry Adyról
írt „rajongó sorait" Turczel Lajos jogosan kommentálja úgy, hogy aki ezeket olvassa,
„az abban a hitben él, hogy Fábryban a forradalmár Ady élménye a háborúellenes
Ady élményével egyidőben s egy csapásra, kinyilatkoztatásszerűen alakult ki. A valóságban ez nincs így". (Irodalmi Szemle, 1976. 7. sz.)
Ügy vélem, az élmény változása helyett helyesebb az Ady-kép változásáról beszélni. Még akkor is, ha Fábry első, „emberirodalmi" korszakában az Ady-képet
elsődlegesen az élmény eszméitető ereje, szenvedélyessége határozta meg — a tudatosság rovására. „Hol voltam én még akkor ettől az Adytól?!" — vallja be Fábry.
Aztán az első találkozásról: „1918 októberében a tiszti szanatóriumba is magammal
vittem A halottak élén zöld borítékú kötetét, de még nem értem fel emberformáló
parancsához, alapigéjéhez: ember az embertelenségben."
Ám egy évvel később — a fronton szerzett tüdőbetegség, a „gyilkos élmény" és
Trianon után — ennek a viszonylag vastag, durva tapintású papírra nyomtatott zöld
könyvnek a verseiről már úgy érezhette Fábry, hogy egyenesen neki, nemzedékének
íródtak. A gyilkos élmények akkor még — érthetően — elsősorban az embert döbbentették meg s kevésbé érintették a későbbi „vox humana" gondolkodóját, a „muszájhumanizmus" íróját. Így Fábryt leginkább A halottak élén Adyjának fájdalmas,
vádló és gyötrődő Ember-csodája ragadja meg. Innen ered a lelkesedő-túlzó hang:
„Élet-halál kérdéseire, gyerekes módon, elkeseredéssel, feledkezéssel, tudatosan és
4*

51

kapaszkodó hittel — íme, a választóvonal: Adyn innen, Adyn túl!" (Irodalom és
magyarság. 1923.)
Az 1924-ben megjelent Emberirodalom — általában az ez idő tájt keletkezett
cikkek — „kurta-furcsa" szavait böngészve, Adyt kevésbé ismerőknek is ismerősen
kell hogy hangozzanak ezek a szókapcsolatok: életsebek, ősmámor, oltáros emelvény,
a vágy belecsókolja magát — és sorolhatnám tovább. Ismerős a kifejezni akarás
szenvedélye, a szómegragadás pátoszos gesztusa: „Nincsenek többé elefántcsonttornyok, nincsenek távolba vetített kupolák: alap nélkül, pillér nélkül: fényesre csiszolt
játékok, szókéjelgések, »szépségek« és »szépítések«, »ópiummesék«."
Embertelen ember, emberérték, embertelenség, emberébresztés, emberfanatikus,
szenvedésember és örömember, mindenség elé állított ember — ki tagadhatná, hogy
Fábry ember szava Adytól származik.
Első pillantásra furcsának tűnhet egy kritikus és esszéíró nyelvét költőével rokonítani, de ebben az esetben szó sincs fogalomzavarról. Fábry viszonya az irodalomhoz az igazságkeresés megvalósítása. Felelős viszony, melynek példáját csak Ady
publicisztikájában, költészetében kereshette. Másrészt meg kell értenünk ezt a vallomását is: „Könyvek determináltak mindig: elejétől végig. Könyvekből, írók eszméléséből ismertem önmagamra, saját feladatomra." Meg kell értenünk Fábry egyéni-,
ségét és sorsát, az általa „kényszeradottságnak" elnevezett magányt, melyben könyvek helyettesítették a világot, a kortársakat. „Az idézet a magányban a világ jelenléte": Fábry könyvélménye, Ady-élménye nem papírízű élmény, hanem a magatartás, az erkölcs alakításának eleven része.
Rokoníthatjuk Ady költészetét és Fábry publicisztikáját Fábrynak a kisebbségi
létben vállalt szerepe miatt is. Fábry, aki egy alakuló nemzetiségi irodalom, a kényszerülten megszülető szlovenszkói magyar irodalom egyik kísérője, óvója-őrzője lett,
ebben a cseppet sem könnyű küldetésben egyre inkább csak Adyt hívhatta segítségül
az emberileg egyedül lehetséges megoldásért harcolva:
Ezer zsibbadt vágyból mért nem lesz
Végül egy erős akarat?
Fábry Etnográfiai szocializmus című írását, mely 1929-ben jelent meg a Korunkban, ezzel a megjegyzéssel közli a Kúria, kvaterka, kultúra kötetben: „Ez az írás
lett — Balogh Edgár tanúsága szerint — a Sarló eszméitető lökése." Még idejében:
ugyanis az 1929-es dátum olyan történelmi pillanatot jelez, amikor az immár Gaál
Gábor-i Korunk, Erdély és Szlovenszkó legjobbjai egy ú j forradalmi szituációban
reménykednek — a gazdasági válságot a kapitalizmus általános válságaként értékelve.
Mindez Fábry Zoltán számára is szükségessé teszi, hogy az „Adyn innen, Adyn
túl" még formátlan lelkesedését megszorítsa, pontosabban megfogalmazza: „ . . . a k i
magyar ifjú Ady védnöksége alatt közeledik a paraszthoz, az legalább Adyhoz legyen
következetes, és lássa meg »hazátlan bitangok« útmutatása nélkül a magyar paraszt
és földmunkás egyetlen forradalmi igazát és mágnesét: Dózsa Györgyöt."
A mindenség elé állított embertől Dózsa György unokájáig azonban hosszú az
út. Aki Fábry Zoltán Ady-képe változásának okait csak Ady költészetének mélyebb
megértésével akarja magyarázni, félreérti Fábryt. Félreérti és azt sem értheti meg,
hogy az a Fábry, aki 1919-es önmagáról azt vallotta, hogy szinte úgy öltötte magára
Adyt — 1929 és 1934 között hirtelen levetkőzte magáról a „kifejezés Ady-csodáját"..
Fábry Zoltán Ady-képének megértéséhez feltétlenül szükséges az őt ért különböző hatások számbavétele. Fábry Ady-képének változásai szorosan összefonódnak
egész gondolatrendszere fejlődésével. Már a „kurta-furcsa" szavakat író. Fábrynál is
figyelembe kell vennünk az expresszionizmus felszabadító hatását. Az emberirodalom
Fábryjában pedig ott munkál valahol a német ú j tárgyiasság „Ah, Mensch ¡"-pátosza.
Az 1930-as évek elején a valóságirodalom, a német és orosz dokumentumirodalom vonzásába került Fábry tói nem is nagyon kérhetjük számon Adyt. A kényszeradottságot muszájhumanizmussá erősítő, a kor, a valóság determináló erejét
52

korparanccsá sűrítő Fábry Zoltán esetében majdnem törvényszerű következmény az
odavetett „ideges zárójel": „Ideje lenne már leszokni, mindenért Adyhoz visszanyúlni." (A krizantém nevében. 1931.) Ez a tény rávilágít Fábry akkori Ady-képének
tisztázatlanságára: a harmincas évek valóságának tennivalói közepette oda nem
illőnek, zavarónak érzi Ady jelenlétét, felemlegetését. Oda nem illőnek, mert látja a
továbblépés szükségességét, hogy a „magunk módján és nyelvén fejezhetnénk ki
mai dolgainkat". S letagadhatatlanul zavaró is Ady, mert egyszerre „lendítőerő és
csimpaszkodó tehertétel".
Az 1934-es év azonban választóvonal, nem utolsósorban Bölöni György Adyt
„forradalmi nagy költőnek" bemutató könyvének megjelenése következtében. (Az
igazi Ady. 1934.) Ennek eredményeként az ideges zárójel is helyére kerül s Fábry
újra a régi lelkesedés hangján szól Adyról: „Mindnyájunkban élt és kitört egyszer
az Adytól való menekülés érzete . . . és ennek ellenére, a visszanyúlásból mégis egy
állandóan ismétlődő, tudatos és vállalt gesztus lett!" (Lírikusok Szlovenszkón. 1935
ősze.)
Ekkor már készen volt az Ady-képet tisztázó írás: Az aktuális Ady. Bölöni hatása Fábry Ády-képének alakulására lényeges. Könyvének gondolatai, terminológiája
megtalálhatók Fábry későbbi írásaiban is. Mégsem tarthatjuk egyedül döntőnek ezt
. a hatást, hiszen az Ady költészetét nyitó kulcs ott lapult Fábry tanulmányaiban. Ne
felejtsük el, a sarlósokat a forradalmi Adyval intő Fábry szavai éppen a hírhedt
Toll-vita évében hangzódták el. A tegnapi hív tanú felidézésének lehetősége ott rejtőzött Fábryban, csak a felismerés, a megfogalmazás hiányzott: „Vannak dolgok,
melyek csak ú j arcot loptak magukra, de a lényeg, a tartalom Ady óta nem változott."
Az aktuális Ady még nem az az Adyért egyértelműen lelkesedő, adys kifejezésektől harsogó, Ady politikai bátorságának feltétel nélkül behódoló írás, ami a későbbi Fábrynál már annyira természetes. Az embertelenségben embernek megmaradni akaró Fábry által annyit idézett Ady-sorok: „Kell meg Tegnapról hív tanú J
S kell talán az én hadisarcom" csak részleges értelemben kerülnek bele ebbé az
írásba: „Ady a másult harcban nem lehet kizárólagos program, de lehet: példa,
biztatás, bátor fegyvertárs és közös számonkérés."
Árulkodó Fábrynak ez a megfogalmazása, mert szinte szó szerint mégegyezik
Lukács György véleményével (Ady mint program. 100%, 1928. június), és így világosan bizonyítja, hogy e cikk megírásakor Fábry állásfoglalása még bizonytalan s
talán közelebb áll a magyarországi szocialista mozgalom „hivatalos" állásfoglalásához, mint Bölöniéhez. Egyáltalán, Fábry Adyval kapcsolatos terminológiája több
ponton is érintkezik a korszakban dúló Ady-viták szóhasználatával. Egyrészt Fábry
nem képes elszakadni Ady forradalmiságának kialakulásáról ' általában hangoztatott
nézetektől. Elsősorbán a Szabó Dezső-i meghatározásra gondolok, mely szerint Ady
forradalmiságának meghatározója a „magyar, erdélyi magyar és köznemes" származás és indíttatás. Hasonlóképpen, bár más tartalommal fogalmaz Bölöni is: „Ady
meggyőződésből volt radikális, és bocskoros nemességével hozta magával forradalmiságát." Másrészt — jóllehet Fábry egyöntetűen elzárkózik Makkai Sándor és Karácsony Sándor vallásos Ady-képétől — a „bűntudatos Ady" az ő írásaiban is sűrűn
előfordul. Ezekből á forrásokból származhatott aztán a Fábry Zoltán-i fogalmazás:
„Ady összegző magyar, és az összegezés eredménye: bűntudat". Mindez nem jelenti
azt, hogy ezeket a fogalmakát Fábry hasonló értelemben használta volna, mégis
érdemes felfigyelni az azonosságokra, mert Fábry Ady-képének átmeneti korlátaira
figyelmeztetnek.
Ezek után tálán jobban érthető, hogy a Bölöni hatása nyomán megfogalmazott
Fábry Zoltán-i tézis — „Az aktuális Ady: az állásfoglaló Ady" — miért jelentett
sorsdöntő változást az Ady-kép alakulásában. Az érzelmi indíttatás a cikk megírásához feltétlenül a Bölöni-könyv utolsó fejezete — Magyar Pokol — alapján alakulhatott ki Fábryban. Fábry Ady meghamisítóiban saját eszmei ellenfeleire ismerhetett, nem is szólva arról, hogy. Bölöni véleményét, mely szerint Ady igazi örököse
53

Szlovenszkó ifjúsága, már csak egyértelműen helyeselhette. Ugyanakkor Fábry írói
magatartása, etikai beállítottsága természetszerűleg mondatja ki vele Ady aktualitásának igazolását: „Ady valóságköltő. . . . A z adottságok éltetik, ugrasztják, riasztják.
Politikai mondanivalóját a magyar valóság határozza meg."
Ez, a kortársak véleményétől sajátosan eltérő változás segíti aztán hozzá Fábryt,
hogy személyes élményként, „történelmi és szociológiai folyamatosságában" legyen
képes megragadni Ady költészetének — legalábbis etikai — értelmét. A „teljes Adyt"
— mondja Fábry, ám ez a teljesség egyelőre csak a proletárokhoz „kéredzkedő" forradalmi költőt jelenti. S e változás alapján születnek az ú j Ady-írások, melyek közül
a legszebb darabok azok, amikben sikerül tökéletesen ötvöznie saját gondolatrendszerét és Ady költészetét. Ady teljessége leszűkül ugyan, de Fábry írásai szélesebb
teret nyitnak, jobban megértetik a megközelíteni kívánt igazságot e veszteség által.
A fasizmus megerősödésével egyre súlyosabbá váló kisebbségi lét és a fenyegető
háború terhe alatt szinte kiszakad Fábryból a három szó: A halottak élén. Mintha
nem is Ady mondta volna először — s valóban: Fábry írása fölött ez a cím mintha
mást jelentene, mint Ady kötete fölött. Úgy tűnik még ebben az írásban is a „tegnap
változatlan jelenségei" parancsoló szüksége az uralkodó. Pedig a kisebbségi létben
hallgatásra, halálra ítélt magyar író ekkor már biztosan választja társnak, példaképnek a halottak élén álló Adyt. Fábry Ady költészetének újabb lényeges p o n t j á t
tapintotta ki: „1789-hez értünk, de 1914-re döbbenünk". A két évszám „ütköztetéséből" pedig megszületik az „Ady-lényeg eredője": ember az embertelenségben.
S ekkor már az adys szavak és Fábry Zoltán-i gondolatok egybehangzóan csengenek. Talán rossz is itt, túlzottan irodalmias ez a kifejezés, hiszen emberség és
magyarság egygyökerű, Ady költészetében megtalált fájdalmas igazát Fábry csak
„új nyelvvel" tudja kifejezni: „Itt fordítani kell, süvöltve káromolni és sikoltva átkozni, eget-poklot felkavarni." Csak így, az Ady megmutatta magyar poklon és az
Adyval együtt érzett nagyon fájón keresztül, „halottak élén, halottak árán" juthatott
el Fábry — a Gondolat igazához. S újra, tisztán és egyedül Fábry hangját h a l l j u k :
„A gondolat árva, de mint eszme mindenkié. Mi az eszme? Állásfoglalássá ért
gondolat."
Adys szavak, írtam az előbb. Kétségtelenül így van: Ady és Fábry gondolatai —
a „lelkek kiskorúságáról", az igazi íróról, akiben „komprimálva van: világ, élet,
korszak, minden", népiség és humanizmus ötvöződéséről, a predesztináltságról — elválaszthatatlanul összefonódnak. Ady cikkeinek közvetlen, soha el nem múló élményét Fábry bevallottan a Féja Géza által összeállított — „az Ady-hamisítóknak és
magyarság-herdálóknak oly kellemetlenül jött" — Ady-kötetnek köszönhette. Jóslások Magyarországról, A nacionalizmus alkonya, Petőfi nem alkuszik, s folytathatnám
tovább azoknak a cikkeknek a felsorolását, melyeknek gondolatai ebből a kötetből
kerültek Fábry tanulmányába.
A Fábry tervezte kötet, az Ady igaza ugyan nem készülhetett el, de 1948 után
sok ú j Ady-tanulmány született, az idézetek megszaporodásáról nem is beszélve.
Az Ady igaza egy trilógia befejező része lett volna, mozdíthatatlan emléke az Adytól
máig ívelő sorsnak. Az első kötet, A gondolat igaza, nemcsak címét kölcsönözte a
„gyilkolt-hős nagy halotthoz", Jaures-hez fellebbező Adytól. Fábry háború utáni
pályaszakaszának alapvető mondanivalója egylényegű az ázsiaivá züllesztett Magyarországot, a magyar kultúrát európaivá felemelni akaró Ady szándékával. „A magyar
hagyomány élő summája ma Ady" — jelöli meg a kezdetet és a mércét Fábry.
Az 1941-ben, álnéven megjelent cikkben a „Kell még Tegnapról hív tanú" idézése
még csak a kisebbségi magyarság sorsát féltő író részéről történik: „Ma hagyomány
nélkül élni: gyökértelenséget jelent, elsodródást, megfulladást és beolvadást." (Élő
hagyomány.) Az 1950-ben írt Descartes és magyar tragédiája című tanulmányban ez
a féltés már általánosabb érvényt nyer.
„A modern ember 1637. augusztus 6-án született" — í r j a Fábry Descartes híres
tézisének — Cogito ergo sum — megfoganásáról'. S Descartes mellé odaállítja Adyt,
54

aki viszont „megérezte a rejtett igazságot: a modern ember 1914-ben lett önmaga
árulójává".
„Véres, szörnyű
lakodalomba
Részegen indult a
Gondolat..."
S kettőjük közt ott van Ady őse, Descartes magyar árnyéka, Apáczai Csere János —
az „Ady-kottázta magyar Messiás". A „valóság: erkölcs" kimondása óta eltelt idő
megfogalmaztatja Fábryval világképének és igy Ady-képének ú j alapját: „a szellem:
erkölcs".
Fábry gondolata innen ível tovább a második kötetig, A béke igazáig (1956).
Ezután válik a hidegháborús Európától megrettent Fábry az „emberhez méltó gond"
nyugodni pillanatra sem tudó szószólójává, az „ember az embertelenségben" humanizmusának percre sem lankadó őrzőjévé. S be kell vallanunk, az Adytól nyert hang
ellenére, ebben az időszakban az Ady-kép tudatos továbbépítése ismét háttérbe
szorul. Csak egy Ady-vers sorai világítanak:
„őrzők, vigyázzatok a strázsán,
Az Élet él és élni akar,
Nem azért adott annyi szépet,
Hogy átvádoljanak most rajta
Véres s ostoba feneségek."
Az 1968-ban megjelenő Stószi délelőttök kötetében viszont már feltűnően nagy
az Ady-tanulmányok száma. A kötet első ciklusát képező tanulmányok tulajdonképpen nem egységesek, nem is egyidőben keletkeztek, de az elrendezés — egyébként Adytól tanult — mikéntje összegzésre utal. A három fő rész Fábry Ady-képének legfontosabb összetevőit jelzi. Csak az „ember az embertelenségben" Adyja
marad ki, de az előző kötetekben erről már mindent elmondott Fábry, amit csak
elmondhatott. A ciklus címe — Mag hó alatt — a sokszor idézett Ady-sort idézi:
„Kell még Tegnapról hív tanú". Most már igazi, sőt összetett és kettős értelemben,
egyszerre igazolva Adyt és Fábryt: „Tegnapja: a forradalmi igazságkeresés volt; ezt
menti át — igazolásként — tanúnak és tanulságnak a mába." Fábry, akinek Adyképét néha döntően befolyásolták a magyar történelem, a háború hétköznapjainak
tennivalói, most mintha tisztázni akarná e képet, megszabadítani minden felesleges
tehertől.
E szándékát az első rész, az ősök és rokonok válogatása is tanúsítja. A legelső
ős, kinek halálával született Ady, „mindnyájunknak atyánknál atyábbja": Csokonai
Vitéz Mihály. Az elsőként megidézett ős — mint a másik három is — Ady bevallott
őse, rokona. Viszont jellemző, mit emel ki Fábry Adynak Csokonairól írt szavaiból:
„Lump volt, csavargó, míveletlen, durva és paraszt. Ö volt tudniillik akkor a legeurópaibb ember ebben az országban." Csokonai európaisága, az „ebek hazája nem
enyém" intonálás, és mindenekelőtt a francia forradalom eszméit magába záró tudatos poétaság az, ami Fábryt megragadja — Adyban is. Ezen a ponton gondolja
tovább Ady fájdalmas-idéző szavait: „Győzött az ügye: a huszadik század poétája
lett." Természetszerűleg azt érti oda: Adyval. Az európai ős mellett ott van Ady
„északi ember" őse: Ibsen. „Észak b e s z é l . . . ember beszél" — Fábry itt tökéletesen
értelmezi a verset, ha a saját terminológiájával is fogalmaz: „Ibsennel és Ibsenből
Észak vox humanaja szól, kérdez, vádol és támad." S amikor Fábry — Ady Petőficikkében Ibsen nevére bukkanva — a polgári társadalom hideg hazugságait kegyetlenül leleplező Ibsent összekapcsolja a magyar szabadságharcért lelkesedő Ibsennel,
akkor megtalálja az ősök után a rokonokat is: Gorkijt és Tömörkényt.
A második rész már az így megidézett ősöktől és rokonoktól körülvett Adyt
mutatja. Ady kalendáriuma a forradalmiság naptára. „Ady az évszakok költője" —
figyeli meg Fábry, de lényegében a valóságköltőnek titulált Adyt rajzolja meg, csak
sokkal árnyaltabban, művésziebben, mint előzőleg tette.
55

A harmadik rész Fábry Ady-képének talán legjobban kiemelt vonását mutatja.
A cím: Szlovákiai adalékok. Ady igazának őrzőiről van szó, és a kisebbségi lét hídszerepéhez társul Fábry mondanivalója: „Ml minden és ki mindenkié volt már
Ady?! De Adyt csak egészében lehet vállalni, az önzőn, fontonként kimért Ady a
mohóság, a kisajátítás torkán akad." Apróság talán, de biztos, hogy nem véletlen
Bölöni Adyra emlékező szavainak önkéntelen felidézése: „Nem mérte ki magát fontonként annak, aki többet fizetett érte." Bölöni ki tudta mondani Ady igazát, de ez
a különbállás különállásának, Magyarországtól való elszakadásának is eredménye.
Fábry is a különállást, a kényszeradottságot alakította különbállássá. A teljes Adyt
vállaló és Ady igazát a jelen próbájának alávető Fábry így vállalta küldetéses szerepét. S csak így válhatott kezdeti, lelkesen túlzó jelszava igazi stószi mértékké:
„Adyn innen, Adyn túl".

HAJNAL GABRIELLA: LEN ÉS KENDER
56

Juhász Gyula két cikke Adyról
Bíbó Lajos, a Szegedi Híradó egykori munkatársa (1911—1913), 1918 őszén, leszerelése után visszatért Szegedre. Két helyen, a Juhász Gyula Emlékkönyvben
(1962)
és a Csongrád megyei Hírlapban (1959. jan. 18.) is leírja, hogy a polgári demokratikus forradalom sistergő levegőjében — Juhásszal való beszélgetése közben — hogyan jutott a lapalapítás gondolatára. Lapja, a Tűz című „politikai, társadalmi és
művészeti hetilap" 1918. december 14-én jelent meg először. Madácsy László úgy
tudja (Tiszatáj, 1949. 1. sz.), hogy a címet Barbusse regénye sugallta, az á gondolat,
hogy a Tűz nyomán Világosság szülessen.
A felelős szerkesztő Bíbó mellett a hetilap munkatársa volt Juhász Gyula, Szalag János, Terescsényi György és Zsirkay János, továbbá két „civil", Czibüla Antal
ügyvéd és Csányi Mátyás zeneszerző. A felelős szerkesztő 1919. február 13-tól Zsirkay
János (1880—1940) lett, ettől kezdve a lap fokozatosan jobbra tolódott, majd hamarosan meg is szűnt. Juhász, aki korábban heti 2—3 cikket is adott Bíbónak, a Zsirkay
szerkesztette lapba prózát nem írt, verse is csak egy jelent meg (Hungária).
A Tűzben két olyan, alá nem írt Juhász-cikkre akadtunk, amelyek nem szerepelnek a kritikai kiadásban, Juhász Gyula összes Művei 6. kötetében (1969). Mindkét
cikk Adyról szól.
Az első az 1919. január 30-i szám (II. évf. 4. sz.) 7. oldalán jelent meg, Szobrát
Ady Endrének! címmel, A Tűz szerkesztősége aláírással. Lássuk tehát a kritikai
kiadás 6. kötetébe tartozó cikket:
196/a
SZOBROT ADY ENDRÉNEK!
A Tűz lelkes írói gárdája az elsők között siet áldozni Ady Endre
halhatatlan
emlékének. A fölmérhetetlen
gyász első pillanatában fordulunk a nemzeti főváros
magyarjaihoz. Legyen Szeged, amely lelkesedéssel és hittel megindítja az országos
mozgalmat: szobrot Ady Endrének.
A minden magyarok volt legnagyobbikának,
az igazi forradalom apostolának, a
szerelem csodálatos hősének, a lángésznek, a költőnek, a lírikusnak, az egyetlennek
maradandó emlékéhez akarjuk letenni az első követ, amikor gyűjtést indítunk és
felszólítjuk
ennek a városnak minden melegen érző és lelkes fiát: adakozzon és
küldje be filléreit a felállítandó Ady szoboralap javára.
A Tűz minden beküldött összeget nyugtáz és egyelőre a Szeged—Csongrádi
Takarékpénztárban helyez el.
Bizalommal és büszke reménységgel adjuk át az akciót sikerré szépíteni Szeged
lelkesedni és szeretni tudó
magyarjainak.
A Tűz
szerkesztősége
Bizonyításunk lényeges láncszemének tekintjük, hogy a lap munkatársai közül
csak Juhász volt Adyval baráti viszonyban, ő volt az, aki költészetének súlyát, és
korszakos jelentőségét ennyire tisztán látta. (Még Czibula Antalról tudjuk, hogy
híve volt Ady költészetének.) Végleges bizonyosságot természetesen csak a Juhászra
jellemző stílussajátságok kellő számú előfordulása ad. Juhász prózastílusának elemzéséhez figyelembe vehető jellemző jegyeket Grezsa Ferenc és Ilia Mihály a kritikai
kiadás 6., illetve 8. kötetének a végén sorolja föl.
Legfontosabbnak, teljes bizonyossággal Juhászra utalónak tekintjük az — általában — és kötőszavas mellérendelések sűrű előfordulását: lelkesedéssel és hittel; a
lángésznek, a költőnek, a lírikusnak, az egyetlennek; indítunk és felszólítjuk; érző és
lelkes; adakozzon és küldje; bizalommal és büszke reménységgel; lelkesedni és szeretni tudó.
Előfordulnak Juhász olyan gyakran és szívesen használt szavai, mint: lelkes,
áldozni, hit, apostol, érző, büszke,
reménység.
57

Bizonyítéknak tekintjük, hogy Juhász egy hónappal korábban — jelzett cikkben!
— is leírta Adyról, hogy „a legnagyobb, aki Petőfi óta magyar földön költőnek jelentkezett". (Ady Endre vidéken. Tűz, 1918. dec. 28.) Ezt a gondolatot itt is megismétli: minden magyarok volt legnagyobbikának nevezi Adyt.
Juhász cikkéhez egyetlen rövid megjegyzést fűzünk: a „nemzeti főváros"-vita
1902-ben folyt a Nagyváradi Napló, azaz Ady és a Szeged és Vidéke között. (Vö.
Péter László: Ady nálunk. Szeged, 1977. 24—27. old.)
A Vitályos László—Orosz László: Ady-bibliográfia
1896—1970. (Bp. 1972) t a n ú sága szerint Juhász Gyula javasolta az országban elsőként — a költő halála után a
harmadik napon — hogy állítsák föl Ady Endre szobrát!
A Tűz e számában, az 5. oldal alján található híradás szintén Juhász tollából való:
Egy utca fogja viselni egyelőre Ady Endre nevét, egy utca neve fogja
hirdetni,
hogy Szeged város az első volt azok között, akik siettek áldozni a költő
emlékének.
Dettre kormánybiztost
illeti e nemes gondolatért a köszönet, ő gondoskodott
arról
is, hogy szerdán délután két órakor, amikor a Nemzeti Múzeumból elindul
Budapesten a gyászmenet, a városháza nagyharangja öt percig egyedül pompázzon.
Az
Ady nevét viselő utcát Somogyi Szilveszter dr. polgármester fogja
kijelölni.
A 196/a számú cikk első mondata itt szinte szóról szóra megismétlődik: Szeged
város az első volt azok között, akik siettek áldozni a költő emlékének.
Ugyancsak
Juhászra utal a nemes gondolat jelzős szerkezet, és a harangzúgás érzékösszemosó
költői képe (pompázik).
Juhász a hírt a szegedi Délmagyarország 1919. január 29-én megjelent, Ady
Endre emléke és Szeged című rövid cikkéből vette át.
A másik elfelejtett cikk a Tűz következő, 1919. február 6-i számában jelent meg.
Juhász tizenhat közéleti személynek tette föl a kérdést, van-e emlékük Ady Endréről,
mit jelent nekik Ady költészete. E cikk is besorolható a kritikai kiadás 6. kötetébe:
202/a
SZEGEDIEK — ADY ENDRÉRŐL
Emlékezéseket,
impressziókat,
kritikákat talál alább az olvasó a váratlanul
elhunyt, halhatatlan magyar költőzseniről, Ady Endréről.
Felkerestünk és megkérdeztünk
Szegeden mindenkit, akiknek a véleménye
ma
jelent valamit és akiknek írásaival és közlenivalóival értékessé és indokolttá
kívántuk tenni lapunknak ezt a számát, amelyet csaknem teljes egészében az elnémult
nagy harcos emlékének
szentelünk.
Politikusok, írók, tudósok, érdekes szegedi típusok, színészek, nők, költők, újságírók, papok, zenészek és az ifjúság közli külön-külön a maga elmondanivalóját
Ady
Endréről, akinél különbet a magyarnak nem adott eddig még a magyar föld.
Mi, akik közül néhányunkat a tiszteleten kívül személyes barátság is fűzött Ady
Endréhez, büszkén és szeretettel áldozunk az ő halhatatlan emlékének,
annyival
inkább is, mert a legelső, legmerészebb és legigazságosabb sorokat szintén mi irtuk
róla akkor, amikor még hálátlan és veszedelmes dolog volt őt dicsérni.
Legyen és történjék ez a kevés is az ő dicsőségére!
Itt könnyebb bizonyítanunk Juhász szerzőségét. A lap munkatársai közül ő volt
az, aki a „legelső, legmerészebb és legigazságosabb sorokat" írta Adyról, „amikor
még hálátlan és veszedelmes dolog volt őt dicsérni". A bizonyítékra hamar ráakadunk a kritikai kiadás 5. kötetében (1968). Juhász Az Jjj század 1905. decemberi számában ismertette Ady Új versek című kötetét. Ezt írta: „Emberek, ez Valaki! Megmondom ki: a legnagyobb magyar költő: Ady Endre!" Ez önmagában is olyan súlyúnak látszik, amely eldönti a szerzőség kérdését.
További megnyugtató bizonyítékul szolgál az azonos mondatrészek — többnyire
— és kötőszavas halmozása: emlékezéseket, impressziókat,
kritikákat;
felkerestünk
és megkérdeztünk;
írásaival és közlenivalóival; értékessé és indokolttá; büszkén és
58

szeretettel; legelső, legmerészebb és legigazságosabb; hálátlan és veszedelmes;
legyen
és történjék. Kedves szavai közül is előfordul kettő: büszke, merész. A 196/a számú
cikkben, a közölt hírben és itt is leírja, hogy áldozunk az ő halhatatlan
emlékének.
Még egy gondolat ismétlődik. Már harmadszor írja le Adyról, hogy különbet a magyarnak nem adott eddig még a magyar föld. (A másik két előfordulásra már hivatkoztunk.)
Befejezésül annyit, hogy a megkérdezettek többsége Ady költészetének a hatásáról szólt. Négy személy emlékezése szolgálhat adalékul a költő életrajzához. Űjlaki
Antal visszaemlékezését a debreceni újságíró Adyra Kovalovszky Miklós gyűjteménykötetében is megtalálhatjuk (Emlékezések Ady Endréről II. Bp. 1974. 205—208. old.).
Móra arról ír, hogy a szegedi Tömörkény-matinéra (1917. szept. 30.) tartó Adyval az
előző napon együtt utazott Ceglédtől Szegedig. Móra cikke Péter László idézett antológiájának 77—79. oldalán olvasható. Sz. Szigethy Vilmos sorai megerősítik Balassa
József későbbi — Hegedűs Nándor által vitatott — emlékezését (Literatura, 1927.
nov.), amely szerint Ady 1902 tavaszán a Szegedi Naplóhoz akart szerződni. (Lásd
erről Ady első szegedi útja című cikket a Délmagyarország 1977. november 20-i számában.) Kertész Béla egy éjszakát töltött Adyval a párizsi Pascal bárban.
Íme, további két cikk és egy kishír, amellyel Juhász Gyula áldozott a halhatatlan
barát emlékének.
APRÖ FERENC

HAJNAL GABRIELLA: FONÁS
59

JUGOSZLÁVIA

Az idilltől a közkórházig
EGY FIATAL SZERB KÖLTŐ: PREDRAG ŐUDIŐ

„Kedves barátaink, tisztelt ismeretlenek, a mi szándékunk egyszerű és világos:
magunk alatt vágjuk a fát,
a) mert ez a fa amúgy is korhadt,
b) mert megelégeltük, hogy egy fán, vagy bárhol másutt gubbasszunk,
c) mert nem félünk már a zuhanástól, mint azelőtt,
d) mert meg vagyunk győződve róla, hogy esés közben, kétségbeesésünkben,
majd csak kitalálunk valami megoldást, hogy megmeneküljünk,
e) mert meg kell
menekülnünk.
És ez minden. Az egész jelenlegi esztétikánk és poétikánk."
Ezekkel a szavakkal kezdődik az a rövid manifesztum, amellyel az akkor m á r
két éve fennálló „9-es irodalmi műhely" tagjai 1971-ben az eminens belgrádi irodalmi lap, a Knjizevne novine hasábjain bevezetik részben közösen írt, de mindig
aláírás nélkül közölt „projektumaikat". A műhely tagjai fiatal költők és prózaírók:
Adam Puslojic, Milán Miiisié, Predrag Cudic, Moma Dimic, Voja Donic, Srba Ignjatovié, Ibrahim Hadzié, Miodrag Jankovic, valamint a „fotográfia mestere", Aleksandar
Suhenko. Közülük a legidősebb Milán Milisic 1941-ben, a legfiatalabb Miodrag J a n kovic pedig 1946-ban született.
A „9-es irodalmi műhely" kétségtelenül valamiféle érdekközösség volt; tévednénk azonban ha azt hinnők, hogy fiatal írók saját, egyéni, például publikálási céljait elősegítő érdekközösség. A csoport tagjai, a legfiatalabb Miodrag Jankovicot kivéve, ekkor már legalább egy-két könyvet mondhattak a magukénak, Moma Dimic
egyik drámáját pedig már Londonban is bemutatták. Másrészt közös esztétikai programmal rendelkező csoportosulásnak, irodalmi iskolának sem mondhatjuk a kilenceket. Közös célkitűzéseik és megmozdulásaik elsősorban a kultúra, az irodalom aktívabb terjesztésére, népszerűsítésére irányultak, s ennek érdekében gyakran rendeztek
nagy hírveréssel egybekötött nyilvános fellépéseket belgrádi parkokban, szabadtéri
színpadokon, az íróklub helyiségeiben, vagy éppen vidéki kultúrházakban. Mindebben
kétségtelenül van valami majakovszkiji szellem, s ezen a ponton elértünk a csoportosulás egy másik közös vonásához. Mert amíg a szerb irodalom közvetlenül előttük
járó nemzedékei inkább a nyugati — elsősorban az angolszász és a francia — irodalmak hatásának jegyeit viselik magukon, a kilencek, s velük együtt generációjuk más
tagjai is, kelet és a szomszéd irodalmak felé fordulnak szívesebben. Nem csak M a j a kovszkijt és az orosz avantgarde más képviselőit tanulmányozzák szorgalmasan, de a
rendelkezésükre álló fordításirodalom szabta határokon belül jól ismerik József Attilát is. S a megismerést közvetítési szándék követi. Nyelvtudásuknak megfelelően
szinte fölosztják maguk között a „terepet": Adam Puslojic, aki tudatosan egész
kelet-európai programot fogalmaz meg, román költőket fordít, Ibrahim Hadzic oroszokat, ukránokat, s orosz nyelvi közvetítéssel a Szovjetunió más népeinek költészetét, Moma Dimic rendkívül széles világirodalmi tájékozottsága mellett főként a len60

gyelek és a balti népek irodalma iránt érdeklődik, míg Predrag Cudic az orosz mellett a magyar költészet tolmácsolását vállalja magára.
A „9-es irodalmi műhely" nem sokkal a fentebb idézett, kissé kamaszosan dacos
és kihívó manifesztum publikálása után feloszlott. Tagjai azonban külön-külön is
hűek maradtak a „kelet-európaiság" eszméjéhez. Predrag Cudic esetében ennek egyik
legkézenfekvőbb bizonyítéka az a Simon István-fordításkötet, amely (e sorok szerénytelen írójának válogatásában) 1972-ben jelent meg a „Bagdala" kiadó gondozásában.
Predrag Cudic a csoport egyik legszínesebb egyénisége, a belgrádi irodalmi körök és kávéházak fanyar, sőt néha már-már fekete humoráról közismert és közkedvelt alakja 1943-ban született Belgrádban, de gyermek- és középiskolás éveit Zentán
töltötte, s innen magyar tudása is. 1970-ben megjelent Posle drame (A dráma után)
című első verseskötetét olvasva tulajdonképpen vajmi keveset találunk abból a
hetyke fenegyerekeskedésből, amely a fenti manifesztumból kiütközik, s amelynek
megfogalmazásában neki is része van. Mindez, jóval érettebb, letisztultabb, higgadtabb költői megfogalmazásban majd csak második kötetében kap visszhangot. Cudic,
a versein átütő belső feszültség ellenére, inkább kiegyensúlyozott, meditativ, s korai
periódusában olykor kissé dramatizáló alkat. S ha első kötetének egyik legszebb
verséből, az Isten veled Sierra Madreból még az elvágyódás és a befelé fordulás
hangulata csendül ki:
„Isten veled, Sierra Madre,
Búcsúzunk, mintha szülőanyám lennél.
Csókkal illetem beteges havaidat,
— A másvilágon — Sierra Madre." —
A Reggeli az erdőben és az Öszi koncert az erdőben már az idill kereséséről, a természetben való feloldódásról és megnyugvásról árulkodik. De ha az első kötetben
még többségben vannak is az ilyen és ehhez hasonló hangulatú költemények, a legnagyobb hatást talán mégis éppen az a két vers gyakorolja ránk, amely mintha már
a következő korszak előszele lenne, s amelyekben a költő leszámol az idillel mint
lehetséges úttal. Nézzük, hogyan tudatosul ez a Lear királyhoz című költemény
utolsó két versszakában:
„Hó esik majd, fehér lesz a világ,
Hideg jön, a lehelet megfagy itt,
Nagyrabecsült királyom,
meghalunk,
Lásd sorsunkat, mint nyár záporait.
Királyom, Lear, a tragédia sápad
A szenvedéstől nehéz a halál.
Valami borzadály játszik
velünk,
S megőrülünk lassan, óh, Lear király."
(Simon István fordítása)
A kötet címadó verse, A dráma után a teljes szakítás mellett ugyanakkor már az
eltökélt továbblépést is megfogalmazza. Igaz, a nosztalgia még túlontúl köti az elviharzott koraifjúi periódushoz, s költőnk szívesen elnézné a holdfényes éjszakában a
szerelmi mámorban úszó Rómeót, de „a függöny lehullt" — s már az utolsó jelenetet
sem lehet elismételni. Valami más, valami, súlyosabb és fájdalmasabb kell hogy
következzék:
„Most a sötét erdőn át kell visszatérni.
S míg a nedves ágak közt átvágom magam,
Már a következő drámára gondolok."
61

A következő dráma azonban egyelőre várat magára. Pontosabban, lassan és sokáig érik. Cudié közben gyermekverseket publikál egy kétarcú világról, amelyek egy
kisebb könyvecske vagy inkább füzet után, kissé megkésve, m a j d csak 1975-ben
jelennek meg igényes gyűjteményes kötet formájában Jesen u cirkusu (Ösz a cirkuszban) címmel. A fanyar humor azonban már túlságosan is átüt ezeken a látszatra
tréfás-komikus játszadozásokon ahhoz, hogy észre ne vegyük kettős vetületüket. S h a
a fiatal olvasókat elszórakoztatja a cirkusz világa, a felnőtteket megdöbbenti az a
szimbolikus második vetület, amely a cirkuszt szinte kozmikus méretűvé duzzasztja,
vagy még inkább világunkat mutatja be egy sátortetős cirkusszá zsugorítva. Ezek a
versek gyakorlatilag átmenetet jelentenek a néhány hónappal korábban, 1974-ben
megjelent Opsta bolnica (Közkórház) fanyarul ironikus, közvetlenül őszinte, sötét
színekkel megfestett és mégsem pesszimista világa felé.
A Közkórház a kisebb és nagyobb, az egyéni és általános emberi szenvedések
valóságos tárháza, amelyben a naturalista részleteket, a megrázóan komor gondolatokat tudatosan a lehető leghagyományosabb művészi formában t á r j a elénk a költő,
fájó élüket pedig egy-egy szándékoltan banalizált rímmel vagy negédes intonálással
tompítja. A kötött szótagszám, a párosrím itt mintha ezt vágná a szemünkbe: lám,
minden emberi nyomorúság épp olyan banális, mint a legelcsépeltebb versforma. S a
több ezer év alatt oly sok fennkölt témát megszólaltató alexandrinus itt véres vattáról, gennyes gézről és a hullakamra bűzéről dalol. Ilyen hangszerelés mellett nem
csoda, hogy a legsúlyosabb emberi szenvedések sem képesek az igazi tragédia szintjére emelkedni. Cudié ezt nem is akarja. S ha már itt tartunk, hogy költői szándékát
próbáljuk kutatni, egyértelműen arra a meggyőződésre jutunk, hogy mindenekelőtt
indokolatlanul jó közérzetünket és tunya nyugalmunkat igyekszik megbolygatni —
s ez sikerül is neki.
Már a kötetet bevezető Jancsi és Juliska című költemény azt a giccses, rózsaszínű kulisszavilágot rombolja porrá, amelyben a végén úgyis minden jóra fordul,
csak úgy magától. Cudié történetében a boszorkányok azonban korántsem olyan
együgyűek, mint a régi mesében. A gonosz cselekedetet sátánian pontos terv szerint
hajtják végre, a vendéglátó boszorkány „víkendbarlangjába" érkező vendégek nyugodtan parkolják egymás mellé söprűiket, mert biztosra mennek; az áldozatok pedig,
mint az életben általában — a jók, a naivak, az ártatlanok. S míg az ócska „régi
világbarométer reményt sejtet, boldogságot és hitet", a banyák ezzel a prognózissal
szemmelláthatólag mit sem törődve „szélbeszellentenek", s nyugodtan falják a gyermeksültet. Cudié ez utóbbi ellentétet a balga, önáltató hiszékenység, és az azt hidegvérrel kihasználó boszorkánysereg között egyetlen négysoros versszakba sűrítve közli
velünk, s mi megdöbbenésünkben alig akarjuk elhinni, hogy századunk szinte minden világtragédiájának alapképletét ilyen egyszerűen is meg lehet fogalmazni.
A modern nagyvárosokba szorult emberek elgépiesedő életformája, mindennapos
idegölő rohanásaik, az állandóan ismétlődő, s elkerülhetetlennek, sőt szükségszerűnek
tűnő sokkhatások láncolata fonódik össze a Köztemetői járatban a minden emberi
sors elkerülhetetlen befejezésére utaló kerettel, azzal, hogy szinte az egész modern
emberiséget egyetlen autóbuszba zsúfolja be, amelyre születésünk pillanatában szálltunk fel, s aztán automatikusan haladunk a végcél felé.
A címadó Közkórház méreteivel és koncepciójával inkább poéma mint vers.
A filmkockák sebességével peregnek előttünk a képek az abortusztól vagy a születéstől a különböző konkrét betegségeken és szenvedéseken át egészen a hullakamrába
vezető útig, a halálig. Mindaz, amit emberi fájdalomnak nevezünk, itt kézzelfogható,
tapintható formában jelenik meg, s az egyedi, a konkrét ezúttal az általános jelentéshordozójává válik. Az élet legsötétebb oldalainak feltárásával a költő azonban
korántsem elkeseríteni akar, csupán megdöbbenteni, és ráébreszteni bennünket arra, >
hogy az elkerülhetetlen ellen is lehet, sőt kell tenni valamit — valamit, ami humánusabbá teheti világunkat. Ezt bizonyítja a poéma hangvétele is, amely nem keserű,
inkább csak fanyar. Egyik kritikusa, Predrag Protié erről a következőket í r j a : „Mint
minden moralista, aki felteszi azokat a végsőkig kellemetlen kérdéseket, amelyekre
62

nincs kielégítő válasz, Cudic is olyan nézőpontra helyezkedik, amelyből a komoly
dolgokról csak komolytalanul lehet szólni, hangsúlyozva ezáltal, hogy a komolytalanság rendkívül komoly dolog".
Az abortuszról szóló részben (ennek a szónak ilyen nyers és mégis költői használata óhatatlanul Majakovszkijt idézi föl bennünk) megrázó naturalizmussal, ugyanakkor mély együttérzéssel ábrázolja a „sohasem lett anyákat", akik széttárt lábbal
várják, hogy a „hozzáértő hóhér" megszabadítsa őket megátkozott terhüktől, s „reménykedve hívják a halált" még meg sem született gyermekeikre. S a sors ezeknek a
nem kívánt embereknek hátat fordít, mielőtt még a világra jöttek volna, megszabadítva őket egyúttal az élet minden várható terhétől. Mint Cudié szinte minden képsorának, ennek is több filozófiai vetülete lehetséges. A valamivel idősebb költőtárs,
Branislav Petrovié, akit a poéma annyira megrázott, hogy szokása ellenére kritikusi
tollat ragadott, csak az egyiket emeli ki ezek közül, amikor így ír: „Az abortusz...
Damoklész kardjaként függ minden ember feje fölött. Az abortusz megöli az utolsó
morzsáját is annak az emberi hitnek, hogy szükségszerűen jöttünk a világra, mint
annak élő t u d a t a . . . " S aztán már szinte groteszkül folytatja a gondolatsort: mi lett
volna, ha annak idején, mondjuk, Einsteint elabortáltatja az a n y u k á j a . . . vagy netán
Hitlert? Hátborzongató asszociációk az emberi sorsok véletlenszerűségéről. De abban
feltétlenül egyet kell értenünk vele, hogy Cudié nem az elvont moralizáló, hanem az
emberiséggel együttérző, a minden emberi sorsért aggódó humanista szemszögéből
szól minderről. S éppen ezért — tehetnénk még hozzá — nem ítélkezik, nem ítél el
senkit. Csupán ábrázol és megráz.
S ha igaz, hogy költőnk a legmélyebb emberi szenvedéseket sem hajlandó a
tragédia szintjére emelni, ugyanúgy igaz, hogy nem válik cinikussá akkor sem, amikor megírja a Vénlány balladáját, vagy amikor egy valóban abszurd ötlettel sok
győzelmet kíván a munka frontján Üjévi köszöntő a sírásókhoz című versében azoknak, akik elhantolnak bennünket.
A bevezetőben idézett manifesztum megfogalmazásában Cudiénak elvileg csak
egykilenced rész jutott, most mégis vissza kell térnünk rá.
Mert költőnk ebben a kötetében valóban maga alatt és valamennyiünk alatt
vágja a korhadt fát, mert érezhetően elege van abból, hogy egy helyben gubbasszon,
és mert nem fél a zuhanástól. Nem fél, mert soraiból, a legsötétebb képsorokból is
kiérződik valahol, hogy meg kell
menekülnünk.
Ezzel a jugoszláviai irodalmakban ez ideig meglehetősen szokatlan és merész
hangvételű, ugyanakkor mély emberiességről és kiforrott költői tehetségről tanúskodó
kötettel a generációjának addig is élvonalába tartozó Predrag Cudié egyszerre a
szerb irodalmi közvélemény érdeklődésének középpontjába került.

A való élet prózája
EGY FIATAL SZERB ÍRÓ: MOMA DIMIÓ

Az 1970-ben megjelent Antikrisztus (Antihrist) — sorrendben Moma Dimié harmadik könyve — bevezető esszéjében, amelyet maga a szerző „naturalista kiáltvány"nak nevez, a következőket mondja a potenciális olvasóról, a kritikusról, valamint a
„kitalált" irodalom alkotóiról: „ ö t egyelőre nem érdekli, mint tojja a tyúk a tojást.
Szívesebben mered a bűvész kezére, amelyben a tojás egy pillanat alatt megjelenik . . . Inkább olvassa a „Galamb a cilinderben" című írást, mint ezt a kész natu63

ralista k i á l t v á n y t . . . De megkérdem tőle, amíg még itt van: Kalap vagy galamb ?
Miért tartja lelkedet megszállva inkább egy trükkel elővarázsolt galamb, mint a
kalap, amelyben az egész világ rejlik? Miért vesztegeted a tehetségedet árra, hogy
egy galambot teremts, amikor az amúgy is ott van a kalitkában vagy a levegőben?"
Aki ismeri, vagy legalább olvasta Moma Dimicet, ezt a világ felé 180 fokban kitárulkozó, de cserébe az egész összetett, bonyolult valóságot akaró embert és írót,
nagyon jól tudja, hogy ő szívesebben mutatja, föl előttünk az üres kalapot, miközben
szilárdan hiszi, hogy nem csapott be senkit, hiszen nem is ígért „madarat". Ebben az
esszéjében éppúgy mint minden más megnyilatkozásában csakis és kizárólag a valóságot ígérte, s azt is nyújtja valamennyi művében. De ha nyíltan naturalizmusról
beszél is, ne tévesszen meg bennünket. Az ő „naturalizmusa" egészen más veretű,
mint az, amelyre ismereteink alapján önkéntelenül gondolunk. A valóság nála nem
másolásra szánt anyag, hanem az alap, amelyen két lábbal áll, s ha nem is ismeri
költőnket, mégis annak szavaival jellemezhetjük: az igazat akarja, nem csak a valót,
így már kevésbé lep meg bennünket, hogy Dimic írói valóságába éppúgy belefér
a gyermeki képzelet játéka, mint az öregedő emberek már-már gyerekes, s főleg kiszínezett visszaemlékezése, és egyáltalán minden, ami az emberrel, az emberi léttel
kapcsolatos. Nem az alkotó imagináció ellen tiltakozik, hanem a minden valóságos
alapot nélkülöző, öncélúan csapongó képzelgés, és annak terméke, az úgynevezett
„kitalált irodalom" ellen. Műveit olvasva, minden különösebb nehézség nélkül észrevesszük, hogy valójában egy magasabb szintű, modern realizmus megvalósítására
törekszik, amely nincs híján a szürrealista vonásoknak sem.
Az idézett esszé egyik közvetlen előzménye az 1966-ban megjelent Elte az életét
Tola Manojlovic (Ziveo zivot Tola Manojlovic) című könyve, amelyet csak feltételesen nevezhetünk regénynek. A szerző ekkor még csak alig 22 esztendős — 1944-ben
született egy Belgrád elővárosának is nevezhető faluban, Mirijevóban —, de neve
máris jól cseng az irodalmi körökben, s a legnevesebb belgrádi folyóiratokban megjelent elbeszélései és versei a népszerűséget sem nélkülözik. Mégis, az Élte az életét,
ez az alig száz oldalas kis könyvecske lesz az, amellyel valósággal berobban az irodalomba, s amely akkora vihart kavar, hogy utórezgései még évekkel később is
érezhetők.
1966-tól kezdődően amúgy is egy ú j hullám indul meg a szerb prózában, amelyet
a kritikusok az első pillanatban jobb híján új szerb realizmusnak kereszteltek el —•
azóta szívesebben használják a szintén nem túl szerencsés „valóságos próza" elnevezést —, s amely erőteljes reakció volt á hatvanas évek első felére jellemző, és a
nyugati irányzatok hatásainak jegyeit magán viselő imaginatív próza elburjánzására.
Az imaginatív jelző az első pillanatban túl általánosnak tűnhet, valójában azonban
az erőteljes és néha már-már túltengő imagináció az egyetlen olyan közös vonása
ennek a sokrétű modernista törekvésnek, amely egyaránt jellemzi az egzisztencialista
hatásokról árulkodó műveket, a Robbe-Grillet utánzatokat, és Miodrag Bulatovié
ezoterikus képekben bővelkedő, de alapjaiban mégiscsak mélységesen realista prózáját, mely utóbbi azóta nem csak Európában, de a tengeren túl is méltó elismerést
vívott ki. Bár ez a „modernistának" is nevezett irányzat nem csak egy adott periódusban, a hatvanas évek első felében játszott jelentős szerepet, hanem valóban
maradandó alkotásokkal gazdagította a szerb irodalmat, az évtized második felében
fellépő fiatal nemzedék mégis a túltelítettségből eredő csömörrel viseltetett iránta, s
Miodrag Bulatovic prózáját kivéve, leplezetlen gúnnyal csak „kitalált" irodalomként
emlegette. Az ú j realista hullám azonban nehezen tudott polgárjogot szerezni a már
elismert nevek mellett, pontosabban — e nevek ellenében. Hogy végül mégis sikerült
betörnie, abban kétségtelenül nagy szerep jutott Moma Dimié első- könyvének, s még
inkább talán a vitáknak, amelyek e könyvecske körül kirobbantak, s később m á r
elvi síkon folytak tovább. Bizonyításként csak egyetlen példát említsünk: Vidosav
Stevanovic, akinek nevével szokás fémjelezni az egész ú j realista hullámot, ekkoriban még egyetlen folyóirattal sem tudta elfogadtatni ugyanazokat az elbeszéléseit,
amelyeket később a kritikusok szinte kapkodva siettek a szerb irodalom legkiemel64

kedőbb alkotásai sorába emelni. A „naturalista", „újrealista", „valóságos" (ezek a
jelzők fordultak elő a leggyakrabban a korabeli kritikákban) próza körüli előítéleteket, vagy hogy képszerűbbek legyünk, a jeget az elsők között — de ha kategorikusabbak akarunk lenni, azt is mondhatnánk, elsőként — Moma Dimic Élte az életét Tola
Manojlovic című műve törte meg. Hogy nevét mégis csak ritkán és feltételesen emlegetik együtt az ú j realista irányzattal, annak jó oka van: írásait valóban nehezen
lehetne beskatulyázni bármiféle irányzat kereteibe. Az Élte az életét rengeteg kommentátora közül alighanem az járt a legközelebb az igazsághoz, amelyik azt írta,
hogy egy ilyen műre minden irodalomnak nagy szüksége van — de csak ötvenévenként egyszer. Gyakrabban nem ismételhető, és főleg nem utánozható. Nézzük meg,
hogyan keletkezett ez a próza, amellyel Moma Dimic a kellő pillanatban jelentkezett.
Tola Manojlovic egy szerbiai félig paraszt, félig kőfaragómester, akit a szerző
csak nagyapaként emleget, habár valójában egyik nagyszülejének testvére. Ez az
istenadta elbeszélőtehetséggel megáldott falusi ember korán magára vonta a fiatal
irodalmár figyelmét — aki mellesleg filozófia szakot végzett — s szerette volna
rávenni, hogy írja meg emlékiratait. E célból vásárolt számára egy szép, vastag, keményborítású füzetet, s az idős, beteges ember meg is ígérte, hogy abba majd szép
sorjába mindent följegyez. Amikor Moma Dimic három hónap múlva újra meglátogatta, a füzet tele volt írva — számjegyekkel. Kiderült, hogy Tola „nagyapa" a szomszédaival folytatott kártyacsaták eredményeinek följegyzésére használta a jobb sorsra
szánt papirost. Nem volt mit tenni, az író maga látott hozzá, hogy lejegyezze az
öregember élettörténetét. Az így összeállt könyvet egyetlen kritikus sem merte egyértelműen regénynek nevezni, s mint erre már utaltunk, a szó hagyományos értelmében valóban nem is az. Mégis, olyan egyszerűséggel és olyan megrázóan elevenedik meg előttünk egy emberi sors — sikereivel, örömeivel, szenvedéseivel, s főleg
betegségeinek egész sorával —, hogy utólag is megértjük, miért váltott ki ez a könyvecske akkora visszhangot, s miért vált egycsapásra bestsellerré. Sikerére jellemző,
hogy színpadi változatát a Magyarországon is vendégszerepelt belgrádi „Atelje 212"
színház már a következő évben bemutatja, s azóta több mint kétszáz előadást ért
meg, 1968-ban pedig a londoni Artslaab teátrum is színre viszi. 1974-ben televíziós
változata is elkészült.
Az Élte az életét Moma Dimic irodalmi elképzeléseinek két olyan vonatkozását
egyesíti, amelyekről azóta sem mondott le. Az egyik a már idézett valóságábrázolás,
a másik pedig a közös alkotás, amelyről a Kollektív írás (Kolektivno pisanje) című
esszéjében oly sok melegséggel vall. Ekkor már nem csak Tola Manojlovic és Bule
nagyapa, nem csak a belgrádi utcák egzotikus alakjainak életét és elbeszéléseit rögzíti — ő mindezeket kollektív terméknek tartja —, de a szó legszorosabb értelmében
közösen alkotott rövidebb prózái írások egész sorát jelenteti meg a neves horvát
költőnővel, Vesna Parunnal együtt.
.
»
Szívesen elhisszük Moma Dimicnek mindazt, amit a közös munka örömeiről, a
közös alkotásról mond. Elhisszük azt is, hogy 1968-ban megjelent verseskötete, a
Cigányok ágya (Ciganski krevet), amelynek anyagát a cigányok között és azok életéből gyűjtötte, bizonyos értelemben szintén kollektív termék — egy dologban mégis a
kritikusokkal értünk egyet. Nevezetesen abban, hogy egész eddigi irodalmi pályájának legkiemelkedőbb csúcsa a Szerb Maxim az aggok házából (Maksim srpski iz
doma staraca) című, 1971-ben megjelent regénye, amely a legklasszikusabb stílusban
íródott, legjobb értelemben vett realista mű — egy minden szélsőségtől mentes individuális művészi alkotás. Dimic érdeklődésének középpontjában ezúttal is az öregek
és a gyerekek állnak, de ezúttal már nem ők vallanak magukról, hanem a szerző
mondja el végtelen melegséggel, már-már szentimentálizmusba hajló együttérzéssel a
megszépített múlthoz, a bizonytalan jövőhöz és a mindig keserves jelenhez való
viszonyukat. S ha időnként megkísérli is, hogy bizonyos filozofikus belenyugvással
vagy ironikus' cinizmussal láttassa világunkat, a benne rejlő humanista mindig legyőzi a szándékos sztoikust.
5 Tiszatáj

65

A „tizennyolc történetből álló regény" — így az alcím — egyik főszereplője,
Bule nagyapa, szintén élő személy, aki éppoly szívesen beszél Magyarországról, az
Űjpesten töltött inasévekről, élményeiről és emlékeiről, mint annak idején Tola Manojlovic a maga betegségeiről. A regényben Bule nagyapa történetei azonban m á r
egészen más funkciót kapnak: nem önmagukban érdekesek, hanem a hallgatóság, a
család, a rokonság, a falubeliek reagálásainak tükrében. S amíg az író nagyapja a
végtelen magyar rónákról, a budai Várról, Budapest palotáiról vagy a Városligetről
beszél, amelyek népmesébe illő fénnyel tündöklenek egy idős ember visszaemlékezéseiben, addig a hallgatóság mindezt áttranszponálja a maga hegyek közt meghúzódó
szerbiai falujához kötődő világképére. Így válik a „magyar csoda" szerbiai valósággá,
így láttatja az író nagyapja magyarországi történetein keresztül a szerb paraszt életés világszemléletét, így szintetizálódik a képzelet és a valóság egyetlen szerves
realista egésszé. S amit ezúttal egyetlen fejezettel illusztráltunk, elmondható az egész
mű strukturális felépítéséről. Hasonló módon válik metsző valósággá az ágyhoz kötött
nyomorék fiúcska ablakkeretek közé szorított, hátborzongatóan groteszk világa, vagy
egy másik kamasz képzeletből és valóságból összetevődő első szexuális élménye, nem
is beszélve az aggok háza lakóinak visszaemlékezéseiről. Ezek azok a pontok, amelyeken a már említett szürrealista elemek beleépülnek a valóságba. Hogy mindezek
egyetlen világgá álljanak össze a regényben, ahhoz nem elég csupán az írói tehetség
— olyan emberszeretetre, életismeretre, a világ minél teljesebb befogadására való
képességre, s főleg e befogadás akarására van szükség, egyszóval és ismételten a r r a
a teljes, tökéletes kitárulkozásra, amely Moma Dimiéet, az embert és írót egyaránt
jellemzi, s amely jellemének egyik legmagávalragadóbb vonása.
E kitárulkozásnak (ez a szó mindig előtérbe tolakszik ha Dimiéről beszélek)
másik vetülete is van: az a sokoldalú érdeklődés, amelyet kiválóan példáznak amerikai riportjai, Róbert Gravesről vagy Jerzy Harasymowiczról szóló esszéi, oroszországi témájú versei, éppúgy mint a Tököl főutcája című, nemrégiben megjelent
elbeszélésrészlete, amelyben Bule nagyapjával tett legutóbbi magyarországi látogatásának állít emléket. De ugyanerről a tőről fakadó szellemi és fizikai nyughatatlanságát bizonyítja állandó helyváltoztatásra való hajlama is: képes barátainak egyetlen
hónapon belül Európa olyan különböző pontjairól jelentkezni, mint Stockholm, Dublin vagy Palma de Mallorca, hogy röviddel utána már Alexandriából, majd A n k a r á ból küldjön lapot. Aztán visszatér Mirijevóba, s tökéletesen megérti nagyanyját, aki
nem győz csodálkozni azon, hogy Magyarországon még a temetők is síkságon vannak.
Sokoldalú, bonyolult egyéniség Moma Dimié, de bármennyire szerteágazó legyen
is érdeklődése, a róla megvonható végső képlet alapjában véve mégis egyszerű. Sorsa
ugyanaz, amely oly gyakran ismétlődik meg főleg a realista beállítottságú íróknál:
csak a saját földjén tud igazán szilárdan megállni, a saját hazája, a saját népe a d j a
az igazi tápot művészetéhez, abból fakad embersége és az egész világot átölelő szeretete. Ezen a valóságalapon állva, harmincévesen, máris maradandót adott a szerb
irodalomnak.
SZTEPANOV PREDRÁG

66

E NGYELORSZÁG

Külföldiek a lengyel ellenállási mozgalomban
A lengyel történetírás az utóbbi tíz évben jelentős erőfeszítéseket tett annak
-dekében, hogy „időben" feldolgozásra kerüljenek a lengyel katonák, partizánok
isizmus elleni harcának főbb (és kevésbé jelentős) motívumai. Nagy kutatói appaitus dolgozott az anyagok összegyűjtésén. A könyvkiadás pedig hathatósan segítette
zt a törekvést, hogy az összegyűjtött, feldolgozott anyag minél szélesebb körben
;öbb világnyelven) ismertté váljon.
A. lengyel ellenállási mozgalomban — kis létszámmal ugyan, de — Európa szinte
alamennyi nemzete képviselve volt. Stanislaw Okiçcki Cudzoziemcy w polskim
achu oporu 1939—1945. Wydawnictwo Interpress 1975. (Külföldiek a lengyel ellenUási mozgalomban) című könyvében részletesen ismerteti a lengyel partizánokkal
gyütt harcoló külföldiek összetételét, Lengyelországba kerülésük körülményeit.
. szerző szerint legnagyobb számban szovjetek, nyugat-európai országok állampolárai (angolok, hollandok, franciák, olaszok), magyarok, Dél-Lengyelországban szloákok és csehek vettek részt a lengyel ellenállási mozgalomban. A külföldiek nagy
észe a német hadifogoly- és munkatáborokból, koncentrációs táborokból megszökve
érült kapcsolatba a lengyel antifasisztákkal. „A lengyel munkások mindig a legatározottabban támogatták a szökéseket, átadták családtagjaik, ismerőseik címeit,
lőre megadták az útirányt. 1943-ban a táborokból megszökött 3310 szovjet és 1060
ngol hadifogoly, 1944. január 1. és december 23. között folyamatosan 1677 fogoly
zökött meg." A megszököttek egy része a lengyel földön tevékenykedő ellenállási
nozgalomhoz csatlakozott, más részük a lengyel földalatti szervezetek segítségével
emleges területekre — elsősorban Svédországba — menekült. (1942-től a Lengyel
Munkáspárt vezetése alatt álló fegyveres partizán egységek, a Gwardia Ludowa
Népi Gárda), és más egységek soraiban is találunk külföldieket.)
A propagandamunkával foglalkozó rész igen sok új, érdekes adatot tartalmaz,
i lengyel ellenállási mozgalom több „újságot", számos röplapot, tájékoztatót jelenetett meg idegen nyelven. Bydgoszczban 1941 tavaszán Deutsche Soldaten, Varsóban
1er Hammer, később a Der Frontkampfer, 1942—1944 között pedig a Der Klabauternann, Die Zukunft stb. látott napvilágot. Külön röplapokon szóltak a német had;eregben szolgáló osztrákokhoz (österreichische
Freiheitsfront), a Soldati, Italia Liberia röplapok az olasz katonáknak íródtak. A sziléziai szénmedencében dolgozó
mgol hadifoglyok informálására adták ki a Bulletin of War, a Lódz környékén dolgozóknak pedig a Liberté című „újságot". Krakkóban 1943-ban a lengyel területen
iolgozó francia hadifoglyok részére kéthetenként az L'Information
című kiadványt
jelentették meg. A röplapok sorában a Szlovák Nemzeti Bizottság (1942—1943) Lengyelországban megjelenő Nad Tatrou című bulletinje érdemel még említést. A lengyel földön állomásozó magyar egységekkel való kapcsolatteremtés érdekében a
Magyar Katona címmel megjelenő, 12 oldalas kiadvány mellett több magyar nyelvű
röplap is napvilágot látott. A röplapok arra szólították fel a magyarokat, hogy a lengyel és szovjet egységekhez csatlakozva, forduljanak szembe a hitleri német hadsereggel. Egyes röplapok magyar—lengyel „beszélgetési" mintákat (is) tartalmaztak.
A lengyel ellenállási mozgalomban részt vett magyarokról, a partizánokat segítő
magyar katonák tevékenységéről első ízben dr. Stanislaw Andrzej Sochacki (magyarul is) megjelent tanulmányaiban tájékozódhattunk. Most, egy nagyobb szintézisbe
ágyazva ú j r a jóleső érzéssel olvassuk azokat a részeket, ahol magyarokról van szó.
A lengyel ellenállási mozgalomhoz csatlakozó magyarokat négy csoportra oszthatjuk: az első csoport a lengyel területre visszavont egységek szökött katonáiból állott;
5*

67

MAGYAR

KATONA!

Ne teleit«;, hogy a lengyel földön jó, kipróbált baratai
fogsz talalni! Emlékez erról, hogy a lengyel földön ügy kel
erezni magat mint otthoni
Kenyszeritettek Téged harcolni a Németek oldalon.
TUDSZ —E MIÉRT
HARCOLSZ?
Örögek közötük még biztosan a viglághaború húszév
előtt. Akkor szintén harcoltátok a német oldalon, és szintén
beszéltek nektek, hogy a Németek győzni fognak a háborút
az egész világgal. Es emlekézetelt a világháborúnak az
eredménye?
Magyarorszag felosztása.
A Ti h a z á t o k
esonkitása kétharmadra.
Nyomorúság és munkanélküliségi
Gondoljatok, hogy- ennek, a haborúnak más lesz az
eredménye?
MAGYAR KATONA!
Tudsz—e mit csinálná veletek a Német háború utáni
ha győzne? Hogy esonkitana a Ti hataraikat. M a g y a r
k a t o n a ne had] magat bolonditani és mutatast maganak
a 1937—ból térképet eime allat: Zeitgemássea Mitteleuropa
és akkor látni fogsz, hogy hol van ott a német határ. S e több
se kevesebbett:
E z a t é r k é p e n az e g é s z
Magyaromig
Duna f o l y o i g N e m e t o r s z á g h o z c s a t o l v a van.
De ne gondolj, hogy ez a egyetlen térkép. Ha nbm
hisszel saiat szemednek nézz meg a térképekre Fritz Lange
kiadasa: Volksdeutsche Kartenskizzen. Onnan olyan féle
hazgssagot fogsz megtudni, hogy Sopron, Magyarorvár,
Hegyeshalom, Mosony és Tolna-Baránya-megye ezek tlfzta
német földek, a kiket magyarok a németektől elraboltak. Ha
németek gyöznönek akkorka fél országok elvennének tőletek
és bekapcsolták az ö országukban, úgy mint csinálták
a Csehországgal, és tiszta lengyel Szileziaval és Pozenividékkel.
E m l é k e z e t e ki N é m e t o r s z á g g y ő z e l m e e z
^ g y ü j f e l o s z t á s a ti s z e r e n e s e t l e n h a z á t o k
jelenti.
Semmi feltétel' allat nem szabad
n e k t e k h o z z á j á r u l n i e h e z.
RÖPLAP 1943-BÓL

68

második csoportot a frontszolgálatot teljesítő munkaszolgálatos szökevények alkotik; a harmadik csoport a Lengyelország területén levő koncentrációs táborokból
legszökött, kiszabadított foglyokból tevődött össze; a negyedik csoport a lengyel rszági magyar kolónia tagjaiból és a politikai emigránsokból alakult. A Lengyel
lunkáspárt által vezetett ellenállási mozgalom, a fasizmus elleni harc fontosságát
angsúlyozva, elsőként vetette fel azt a gondolatot, hogy azok a magyarok, akik
ajlandók fegyvert fogni a német megszállók ellen, vegyenek részt a lengyel ellenilási mozgalomban. A lengyelekhez átállt magyarok különféle „előjelű" csoportosuisokhoz — némelyek a londoni irányítású Armia Krajowa (AK), mások a Gwardia
udowa egységeihez kerültek. Számos olyan AK fegyveres egység volt, amely elzárózott az idegenek elől, vagy veszély esetén kizárta soraiból az idegen ajkú külfölieket. (Ez utóbbiakról eddig nem írtak. Sochacki és Oki^cki sem említ ilyen eseíket.)
Jelentős számú magyar ellenálló harcolt a varsói gettó és a varsói felkelés idein (a kampinosi erdőben). A Jeszcze Polska nie zginela (Nincs még veszve Lengyelrszág) partizánalakulatban Rácz Gyula vezetésével magyar osztag (is) tevékenykeett. A lublini, kielcei vajdaságok területén harcoló partizánokkal ugyancsak számos
lagyar antifasiszta harcolt. A szerző név szerint említést tesz Szekő József főhadagyról, aki Hrubeszów környékén a BCh (Parasztzászlóaljak) egyik fegyveres egyégéhez Csatlakozott. Garami István, Horváth Sándor, dr. Kovács István, Szőnyi Mársn, Kovács Pál, a lengyel ellenállási mozgalomban részt vett antifasiszták nevei is
ól ismertek. A szovjet partizánokkal lengyel földön együtt harcoló magyarokról
Tóth József, Orbán Antal, Mencer Jenő stb.) szintén sok adat ismert, tevékenységükél többször, több helyen megemlékeztek. Változatlanul keveset tudunk a Podkowa
-esna, a Zamosé és a Bochnia környékén és Glina község térségében a partizánokhoz
tállt magyar antifasisztákról. Sorsukról, érdemi tevékenységükről hézagos adataink
annak.
Oki?cki könyvének tagoltságából adódóan kevés hely és lehetőség volt a magyar
:atonák partizánokat segítő akcióinak ismertetésére. Magyarországon egy szűk szaknai körben tudnak arról, hogy 1944-ben a lengyel területre visszavont magyar egyégek katonái és tisztjei közül sokan fegyver, lőszer átadásával, partizánok bújtatáával, a lakosság iránti rokonszenvük kinyilvánításával segítették az ellenállási moz;almat. Arra is volt több példa, hogy a magyar állásokon (magyar katonákkal bezállásolt falvakon) fegyveres partizáncsapatokat engedtek át. A német megszállók
iltal üldözött lengyel ellenállókat magyar katonái egyenruhába öltöztetve mentették
neg, szállították biztonságosabb területekre. Ezek a katonák és tisztek lengyel földön
— a háború végén — felismerték a német hadsereg oldalán betöltött szerepüket s
;gy sajátos környezetben készek voltak kapcsolatot létesíteni a lengyel ellenállási
nozgalommal, s különféle formában. támogatást nyújtottak a németek ellen harcoló
engyeleknek.
A magyar antifasiszták lengyelországi harcainak, a magyar katonák lengyeleket
segítő tevékenységének felkutatását és megismertetését — jelentőségének megfeleően! — fontosnak és szükségesnek kell-tartanunk. Várjuk azokat a tanulmányokat,
amelyek a legendákkal, téves értelemezésekkel (számadatokkal) leszámolva, hiteles
adatokból, ellenőrzött visszaemlékezésekből kiindulva bemutatnák a lengyel földön
larcolt 300 (?) magyar antifasisztának a tevékenységét, helyére tennék és értékelnék
a magyarok lengyeleket segítő akcióit, elemeznék az indítóokokat. Közgondolkodásunk alakítása — második világháborús szerepünk megítélése — szempontjából feltétlenül szükség lenne rá.
• • .
LAGZI ISTVÁN

69

Zolnay László: Kincses Magyarország
KÖZÉPKORI MŰVELŐDÉSÜNK TÖRTÉNETÉBŐL

„A tökéletes szellemi világtól el kellett
jutnun
az ember tiszta immanenciájáig,
mert
különbé
sohasem lettünk volna képesek kitörni a tudc
(a szellemi világ) létszférájából, nem
juthattun
volna el a társadalomelmélet
küszöbéig. Az ér
zéki-valóságos ember felfedezése nélkül csak
tudat lehet számunkra
első."
Molnár Gusztáv: Az elmélet küszöbér
„A történelem nem történik, hanem csinálják" — jellemzi Zolnay az előszóbar
ezzel a Lucien Febvre-re emlékeztető mondással könyve szemléletét. S rögtön re
gisztrálja is az ebből adódó metodikai következtetéseket: „Éppen ezért olyan stúdiu
mokra vetemedtem, amelyeknek célja: úgy megmutatni a múlt időket, hogy n
csupán folyamatokról, elméleteket igazolni törekvő történeti mozgásokról essék szí
hanem — élt emberekről."
Szándék s pláne elvként persze meg-megjelenik ez a törekvés historiográfiánk
ban másoknál is, megvalósulni azonban meglehetősen ritkán szokott. A magyar kö
zépkor embereinek életéről például igencsak keveset tudtunk, fejlett mediaevaliszti
kánk ellenére is, s ez a kevés, méghozzá többnyire nehezen megszerezhető tudomá
nyos publikációkban is régi monográfiákban rejtőzködött. A magyar középkor kultú
rája és mindennapi emberi világa szinte Csipkerózsikaként várta az életrekeltésl
Zolnay már korábbi könyveivel igazolta, hogy mesterien ért az efféle varázslathoz
A Kincses Magyarország azonban másféle könyv. Ugyanaz az életes történetszem
lélet s ugyanaz a félreismerhetetlen (közvetlen, érzékletes, szellemes; a jellemzé
érdekében még modorosságoktól sem félő) Zolnay-stílus jellemzi ezt is, mint régebb
könyveit, de túl szemléleten és irályon — amik az életrekeltést garantálják — ez i
könyv másért is érdekes. Más miatt fontos. Olyannyira, hogy valósággal határkőnél
tekinthető a magyar mediaevalisztikában. S méghozzá nem — vagy nem csak — :
gyönyörű budavári szobrok méltán világszenzációt keltő felfedezése miatt. Mert b á r
mennyire szerencsés is volt ez a lelet, egyáltalában nem volt se véletlen, se esetleges
Jelképes szinte, hogy ez az egész középkori és reneszánsz kori művelődéstörténetün
ket újrafogalmazásra s újragondolásra kényszerítő fölfedezés akkor — az ő szavai —
„dőlt rá" Zolnayra, mikor a könyv vége felé járván, épp a művészetről szóló feje
zetet írta, s az erős és szerves koncepcióban megírt Kincses Magyarország egyetler
addigi sorát se kellett megváltoztassa miatta. A nagy fölfedezés szinte igazolni látszik egy ú j magyar középkor-koncepciót, de nyugodtan írhatnám azt is, hogy elméletet, vagy inkább tán „az elmélet küszöbén" álló „modellt", amit a nagy régés:
minden elmélettől való ódzkódása ellenére (vagy tán éppen így és ezért) ebben a:
ezernyi életes részletből, tényből, képből, elbeszélésből fölépített könyvben megszer70

kesztett. S úgylehet ez a Kincses Magyarország legfőbb újsága s elsőrendű fontossága. De haladjunk szép sorjában, a recenzió szabályai szerint.
Az egykor volt élet rekonstrukciójában Zolnayt láthatóan az segíti leginkább,
hogy szívvel-lélekkel és ízig-vérig régész. A történész ugyanis (Molnár Gusztáv fejtette meg idézett, revelatíven enigmatikus esszéjében, hogy miért) szükségképpen
csak a közvetettség kerülőútjain közelítheti meg az élet közvetlenségét; a régész
ellenben, ha van hozzá szeme (s persze: „keze"!), valósággal kézbe veheti az egykor
volt élet nyomait. Akkor is, ha ezek a nyomok nem a földből "kerülnek elé, s nem
is tárgyak — mondjuk ruhák vagy címerek —, hanem írott források. Zolnay például
peres iratokból és ítéletekből nem csupán a hatalmaskodás és jogfosztottság viszonyaira következtet; néki ezek, egyéb adatokkal együtt, az emberek — jobbágyok s
urak — életfelfogásáról, mindennapi gondjairól és örömeiről, vagyoni állapotáról,
meggazdagodási lehetőségeiről is árulkodnak. Utóbbira is akad persze példa más
történészeknél is. Csakhogy ő a „vagyont" és a „meggazdagodást" sem tekinti soha
holmi absztrakt gazdaságtörténeti paraméterekként; valóságos és konkrét foglalkozásokat regisztrál, a munka üdítő sokféleségét és izgalmát veszi észre az okleveles
gyakorlat formulái és a számadások száraz számsorai megett. Abból a perből például,
amit 1233-ban a véneki halászok folytattak Uros győrszentmártoni főapát ellen, egyszerű szorzással-osztással (hisz minden divat s ellenkező állítás ellenére valójában
nem igen kell ennél több matematika a történetíráshoz) kiszámítja, hogy mennyi
halat kellett fogni beszolgáltatásra egy-egy halásznak. Az így kapott összeget ellenőrzi máshonnét számított adatokkal, s azután megbecsüli, hogy a kor — leírásokból
s leletekből ismert — halászeszközeivel mennyi munkát s törődést kívánhatott
ekkora mennyiség kifogása, s hogyan segítettek a középkori halászok — tárolókkal s
halastavakkal — kiegyenlíteni a „halfogás szerencséjét". De persze a halakat se csak
úgy általánosságban tekinti. Okiratok, helység- és családnevek, föltárt konyhai hulladékok, nemesi címerek, képi s plasztikai ábrázolások alapján sorra veszi mind a
halfajtákat, gyakorikat s ritkákat egyaránt, s részletezi, miféle fortély s tudás kellett
egyikük-másikuk — kivált az óriási vizák! — eredményes fogásához. Közben fény
derül a középkori konyha haligényességére s ínyencségeire; csukák becsületére, szakácsok, királyi halfogók, halőrök, halárusok, halkedvelő urak s ínyencek viselt dolgaira; Zolnay mesterien ért hozzá, hogy a krónikások — egyebütt rendszerint hitelt
nem érdemlőkként mellőzött — anekdotáit a maguk régészeti kontextusában a kor
élet- s gondolkozásformájára jellemzőkként hitelesen hasznosítsa.
De a halászatot — bár közélelmezési fontossága sokkalta nagyobb volt a mainál
a sok böjt, meg a rengeteg folyó, tó, mocsár halbősége miatt — csak példaként említem; ugyanígy s ugyanennyi joggal hivatkozhatnék a többi falusi, városi és udvari
munka és foglalkozás tárgyalására. Zolnay kivételes szakértelemmel és érzékkel
részletezi a vadászat, a sütés-főzés, az evés-ivás, a vendégfogadás, a ruházkodás, a
berendezkedés, az építkezés, a közlekedés, a tanítás, a tanulás, a kuruzslás, a gyógyítás és sok egyéb hasznos és haszontalan foglalatosság ezernyi csínját-bínját.
A honi középkor betegségeiről, gyógymódjairól, orvosairól például igencsak a Kincses
Magyarországban olvasható ez idáig a legjobb és legteljesebb összegezés; a budai
vízvezetékrendszerek szakszerű technikatörténeti föltárása pedig a honi ipari archeológiai kutatás egyik megalapozásának tekinthető.
De legérdekesebb s messzeható következményei miatt tán legfontosabb a honi
marhatenyésztés és marhakereskedelem bemutatása. Zolnay zoológiai, régészeti, krónikás, okleveles, korabeli tudományos adatok és észrevételek alapján, s magyar,
latin és német elnevezések, valamint különféle ábrázolások sugalmazásait követve
mindenekelőtt kideríti s bebizonyítja — olyan kiváló szaktekintélyekkel vitatkozva,
mint Bökönyi Sándor és Matolcsi János —, hogy a középkor magyar szarvasmarháját őseink — akik már régebbi hazáikból jeles állattenyésztő ismereteket hoztak
magukkal — az itten honos s akkor még élő őstulokból szelídítették a honfoglalás
utáni első századokban. A „szelídítés" persze nem jelent szelídséget: a szürke magyar marha mindvégig afféle félvad állapotban maradt, s őrzéséhez és hajtásához
71

megfelelő emberek kellettek. Ennek is köszönhető — a f a j t a itteni időjárási-táji
körülményekhez való kiváló alkalmazkodottsága mellett —, hogy megőrződött a honi
tenyésztés monopóliuma; német, olasz, burgund városok mészárosainak levágni is
elég volt ezeket a hatalmas félvad szörnyetegeket, nemhogy hajtani tudták volna
sok száz kilométereken át! A virágzó marhakereskedelem hasznát viszont m á r nem
csupán honi kalmárok s urak (illetve kalmár-urak, hisz igen gyakran sikeres kereskedőkből váltak nagyurak, s megfordítva) élvezték: Zolnay ismételten figyelmeztet
rá, hogy a XV—XVI. századi Bécs gyors növekedését és gazdagságát nem utolsósorban a magyar szarvasmarha-kereskedelemnek köszönhette. Amint egy-két évszázada, a XII—XIV. században meg a magyar nemesfém-kereskedelem virágoztatta fel
Bécset, s teremtett jólétet itthon. Zolnay igen nagy jelentőséget tulajdonít e két
valuta, a nemesfém s a szarvasmarha zökkenőmentes egymást váltásának: utóbbi
épp akkorra ért nagy hasznot hajtó iparrá, amikorra — az Üjvilágból beáramló
aranydömping s az ország három részre szakadása miatt — az addig virágzó nemesfémbányászat s ötvösmesterség lehanyatlott.
Az autochton honi ötvösművészet rekonstruálása és méltatása azonban, fontos
gazdaságtörténeti szempontok megvilágításán túl, másért is érdekes. Zolnay a lényegében még Szasszanida formákra visszavezethető ősi sztyeppei fémművességben látja
meg virágzó s európai hírnevű románkori s gótikus ötvösségünk alapjait. Azaz itt
is. akár az állattenyésztés — s mutatis mutandis a földművelés — esetében a honfoglalás nem képviselt éles cezúrát a magyarság életében. Nem jelentette s nem
követelte merőben ú j szokások s tudás elsajátítását. Zolnay — követve Fettich Nándor inspirációját s igazolva feltevéseit — sokkalta inkább úgy véli, hogy egy dinamikusan fejlődő és gazdagon differenciált ősi kultúra talált itt kedvező, de az addig
megszokottaktól több szempontból különböző életfeltételeket, s ügyesen és sikeresen
alkalmazkodott hozzájuk.
Persze nem válságoktól és váltásoktól mentesen. Az első és legnagyobb váltásnak
Zolnay X—XI. századi megkeresztelkedésünket tartja. Ez volt Róma és Bizánc közti
megmaradásunk záloga. Ámde ugyanakkor régi műveltségünk és művészetünk, egész
szokás- és hitvilágunk megsemmisítését is követelte. „Magunkkal hozott műveltségünknek minden formája leszorult »történet alatti« mélyrétegekbe." Eddig az ismert
és megszokott történészkép, ámde Zolnay jól látja s hangsúlyozza a különlegességet
is, a különbséget Nyugattól: „Az itáliaiak a VI., a frankok a VIII. század derekától
fogva a kereszténységen belül fejlődtek. Ök anyanyelvüket, annak irodalmiságát
megtartva szervesen épültek bele a keresztény nemzetköziségbe. Sőt — úgy mondhatjuk — ők maguk építették azt." Nálunk ellenben meg kellett teremteni a beépülés
feltételeit. Ha kellett tűzzel-vassal, s mindenképpen nagy késedelemmel. S itt kiváló
alkalom nyílna, hogy Zolnay a szokásos elmaradáscentrikus művelődéstörténeti képbe
torkoltassa fejtegetéseit. Csakhogy Zolnayt á késésben nem az elmaradás, hanem az
eltérő fejlődés tünetei és lehetőségei érdeklik; ő azt. regisztrálja és hangsúlyozza,
hogy nálunk a kereszténység felvétele után a nagy társadalmi átalakulás megállott
és sajátságos irányt vett: a magyar nép sohasem járta végig mechanikusan a feudalizálódás minden lépcsőfokát. Az itt élő népek — mert, hangsúlyozza ismételten
Zolnay, nyelvi-nemzeti hovatartozás soha itt határt nem jelentett — a korabeli, egykorú Európa gazdasági, társadalmi és kulturális feltételeihez alkalmazkodtak. Éppen
ezt az idejében való alkalmazkodást és esszenciális európaiságot demonstrálja a
könyv, persze nem úgy általánosságban, hanem a szokott Zolnay-módszerrel, azaz
érdekes és releváns történetekkel-anekdotákkal oldott, a legkülönfélébb s legtágabban értelmezett forrásokból származó adatok sorakoztatásával. S csak miután evéstőlivástól a budavári szobortemetőből föltámadott Anjou-plasztika remekeiig ezernyi
találó részlettel igazolta, csak azután mondja ki a „számadást": „Európának nagy
stílusrendszerei közül (és stílus alatt általános életstílust, nem csupán a képzőművészet stílusát értem) államéletünk kezdete a romanikát már delelőjén, teljes kivirág zásában találta meg. Megszerette, elfogadta, adaptálta. Megkeresztelkedésünkkel a
román kor világába nyitottunk be. Ezt és a következő két nagy stíluskorszakot, stí72

usrendszert — a gótikát, a reneszánszt —, már alkotva fogadtuk el!" Ki is jelöli
izokat a pillanatokat, amikor — az első századok erőfeszítése után — „óránkat
isszeigazítottuk a világtörténelemével": először III. Béla korában, másodszor a két
á.njou és Zsigmond, meg Mátyás alatt. Ekkor „mi is a világtörténetnek jelen idejét
Sitiik". A könyv legtöbb adata, példája, képe, története ebből a két „jelen időből"
származik. A két világtörténelmi jelen időnek helyileg is megfelel két főváros, két
íagy és messzi sugárzó királyi központ: a román kori Esztergom és a gótikus-kora-eneszánsz Buda. Egyben két fontos régészeti lelőhely, ahol számtalan adat — a
oudavári szenzációs szoborlelettel immár a legfontosabb is — Zolnay László sok
ívtizedes türelmes feltáró munkája nyomán került napvilágra. Kincses Magyarország
— a „kincses Magyarország"-modell — hitelességét tehát páratlan személyes régészeti ismeretanyag és élmény garantálja. Itt azonban mégsem ezért emlékeztetnék
jlsősorban Zolnay esztergomi és budavári kompetenciájára. Inkább a két fényes
'óváros, a két nagy királyi udvar jelentőségének, túlsúlyának, életstílust meghatározó
szerepének fölismerésére s hangsúlyozására szeretnék utalni általa. Hiszen a Kincses
Magyarország legemlékezetesebb lapjai valamiképpen mind az udvarral függenek
óssze, akár királyi vadászmesterekről és soltészekről olvasunk, akár a tüneményes
Estei Hippolitról, aki. a könyv végére érve, hála Zolnay emberábrázoló művészetének,
szinte személyes ismerősünkké, valósággal barátunkká válik. (Várjuk is a róla szóló
Eolnay-monográfiát!) De királyi mű a nagy budai vízvezeték is, és igazán stílusos
.megoldás", ahogyan Zolnay elmeséli, hogy a nagy budai farsangokon — királyiak
azok is — bor csordogált a vízmű végét képező szökőkútból a budavári főtéren. Még
a társadalmi fölemelkedés és süllyedés útjai is — mert Zolnay látja és hangsúlyozza,
hogy a feudalizmus osztályait eléggé roskatag léckerítés kerítette nálunk, amelyen
át vagy alatta igencsak lehetett ki-be bujkálni — mind a királyon, illetve a királyi
udvaron keresztül vezettek kincses Magyarországon. Ez a királyi udvar pedig vetekedett Európa bármelyik fejedelmi udvarával. Kifinomult lovagi élet fénye ragyog
a budavári szoborlelet remekein, úgyannyira, hogy ezentúl a késő gótikus plasztika
tanulmányozása elképzelhetetlen lesz Buda meglátogatása nélkül. (Szegény Arany
Jánost mennyit korholták tudós történészeink, hogy „túl előkelő" lovagvilág fényeit
álmodta Toldijában a mi zordabb égaljunkra! S a most napfényre került szobrok
meghaladják a költő legmerészebb álmait.) De még az udvari bolondok is (remek
fejezet szól róluk, akárcsak az „udvari" részegekről!) ugyanúgy otthonra leltek a
középkori Budán, mint a korabeli Európa bármelyik fejedelmi udvarában. Semmi
kétség, az „udvar" — a király s néhány főbb egyházi és világi méltóság udvara —
szinkronban járt a világidővel kincses Magyarországon. Végső soron és elméletre
egyszerűsítve erről szól, s ezt igazolja Zolnay László szép könyve.
De mint minden igazi elmélet, utal arra is, amiről nem szól. Mert nem szól ez a
könyv a másik Magyarországról. Amelyik se udvari nem volt, se kincses. Mégsem
lehet az véletlen, hogy az alapos szakmai bibliográfiából egyes-egyedül Szűcs Jenő
fundamentális monográfiája hiányzik, a Mohács előtti magyar mezővárosi fejlődésről,
ha Veres Péter kicsi történetfilozófiai remekét, a Bölcs és balgatag őseinket nem
számítjuk. Mert az is hiányzik. S nemcsak a bibliográfiából, az egész Kincses Magyarországból.
Van persze szó, hogyne lenne, a könyvben városokról és polgárokról, falukról és
jobbágyokról. Zolnay tüzetesen dokumentálja parasztok és polgárok kiszolgáltatottságát, urak túlkapásait, rablólovagok önkényeskedéseit. S külön egy egész fejezet
szól á középkori városokról. De már a cím — „Városok, várak" — mutatja, hogy
kincses Magyarországon a városok valamiképpen a várak függvényei. Végső soron a
királyi hatalom szférájába tartoztak. „A városok — fogalmazza meg álláspontját,
mint mindig, most is kristálytisztán Zolnay — a királynak, a királyi kincstárnak
féltett értékei voltak. Közigazgatásukat a középkor pénzügyminisztere, a királyi tárnokmester irányította. Adójuk a királyi kasszát gazdagította. Érthető, hogy az uralkodók szívesen fogadták be előbb a — latinusnak mondott — flamand-vallon, utóbb
a német és olasz bevándorlókat." Ez volt a közvetlen hatalmi realitás a középkori
73

Magyarországon, nem hiába kezdi Zolnay a városok tárgyalását egy felvidéki bányavároskának, Korponának adott királyi kiváltságok elemzésével.
De túl királyi kiváltságokon, fővárosokon, fejedelmi udvarokon, nagyúri önkényen; várak és erődtemplomok falukra és városkákra vetülő árnyain is túl, szükségképpen nőtt és érett valami más is a középkori magyarországi településekben. Hisz
nyilván nem keletkezhettek a semmiből a török hódoltság királyi és nagyúri hatalomtól független parasztvároskái és városai, köztük a valósággal államszámba menő
Debrecen! De miféle rejtett folyamat folyhatott, s mióta távol a hatalmi szféra közvetlenségének királyi fényeitől és árnyaitól, a kollektív öntudat sokszoros közvetítettségében? Miféle dinamika őrizte e tájon a magyarságot, miután a királyi Magyarország Mohácsnál végleg lehanyatlott? Honnét, miféle forrásokból táplálkozott s lendült éppen ekkor magosba a magyar nyelvű poézis? Miféle fejlődés érkezett csúcsára
Balassiban? S honnét, miből eredt és szerveződött az a nemzet jövőjén munkálkodó
és távlatos magyar politika, amit legtisztábban Zrínyi Miklós képviselt? Zolnay
László Kincses Magyarországa az érzéki-valóságos ember felfedezésével eljutott az
elmélet küszöbére, s itt a maga pontos határaival még inkább sürgeti a választ az
efféle régi kérdésekre. Mert a Mohács utáni fejlődés fővonalai nem kincses Magyarországban gyökereznek; ennyit, hála Zolnay László szép könyvének, tisztán láthatunk.
(Magvető, 1977.)
VEKERDI LÁSZLÓ

Hegyi Klára: Egy világbirodalom végvidékén
A Magyar História sorozatának legújabb kötete azzal a korszakkal foglalkozik,
amelyet régebben így jelöltek a népszerű munkákban: törökvilág —
Magyarországon.
Hegyi Klára könyvének nemcsak a címe változott, az csak tükre a tudományosan is
izgalmas, népszerűsítésben méltán sikert ígérő szemléletváltozásnak. Arról van szó,
hogy a magyarországi török hódítás nem mint a magyar történelem egyik, 1526-tól
1686-ig terjedő korszaka ábrázoltatik, hanem egy világbirodalom határmenti tartományának sorsáról, e területnek az egészhez való viszonyáról kapunk képet. Előre kell
bocsátanunk, hogy a szerző nem relativizál, nem jelentékteleníti el a magyar történelmet, s nem tesz egyenlőségjelet hódítók és védekezők közé, s végképp távol áll
attól, hogy Magyarországot, mint egy világtörténelmileg meghatározott hódító folyamatnak feleslegesen ellenálló országot mutassa be. Világos és egyértelmű állásfoglalással ítéli el a nagyobb katonai erőt felvonultató hódítót, nem hagy kétséget, az
iránt, hogy a hódítás társadalmilag és gazdaságilag visszaesést jelentett az európai
országoknak, bebizonyítja, hogy Magyarországot éppen török szempontból periférikus
helyzete tette alkalmassá arra, hogy ha nem is sikerrel, de eredményesen szállhasson
szembe az oszmán hódítással.
Jobb volt-e vagy sem egy világbirodalom végvidékén élni a 16. században? Mai
fogalmaink szerint egy hatalmas birodalomnak legtávolabbi pontján is ugyanazzal az
államrendszerrel találkozunk, amely ugyanazzal az eréllyel érvényesíti hatalmát.
A középkori török birodalomról ezt azonban semmiképpen sem állíthatjuk. A belső
helyzete folytán állandóan hódításra-terjeszkedésre kényszerülő törökök számára a
birodalom határvidékei — mert nemcsak itt, az európai szárazföldön, hanem Ázsiában és a Földközi-tenger térségében is voltak a birodalomnak perifériái — sohasem
konszolidálódott front mögötti hátországok voltak. A végvidék a hódítás előrehalad74

tával persze rendezett, pacifikált területté változott — vagy időleges területvesztés
esetén egy-egy virágzó tartomány lett a háborús dúlások színtere.
Az egész török birodalom történetének, s egyik határvidékévé vált területének,
Magyarországnak a legizgalmasabb kérdése, hogy miért nem terjedt tovább a török
terjeszkedés? Miért csak hazánk középső részeit tudta meghódítani? A világ akkori legerősebb hadseregével szemben csak hősies, de nem eredményes lehetett egy közepes
nagyságú és közepesen fejlett ország katonai ellenállása — amint ezt Mohács példája
is bizonyítja. A hódítás „megállásának" okát másutt, a török birodalom belső feltételeiben kell megtalálnunk. S ez a következetesen érvényesített szemlélet érdekes és
értékes magyarázattal szolgál kérdésünkre. A török hódításnak ugyanis volt határa;
s ezt a határt ma már elvileg rekonstruálni tudja a gazdaság- és hadtörténet.
A hadseregek összegyűjtéséhez (a török csak nyáron háborúzott, élelmiszerkészlete a
hadsereg teleltetését nem tette lehetővé), az élelemkészletek felhalmozásához, a hadsereg felvonultatásához annál több időre volt szükség, minél messzebb volt a hadszíntér a birodalom központi tartományaitól. S minél messzebb volt az ellenfél, annál
nagyobb erőt kellett legyőzésére mozgósítani. A 16. század derekán már százezres
hadseregek vánszorogtak át a Balkán hágóin, hogy a magyarországi hadszíntérre
érve csak egy hónapjuk maradjon az érdemi hadműveletekre. Itt már minden kis
erőd, amely egy-két napra feltartotta a hatalmas sereget, eldöntő fontosságú lehetett
a következő, nagyobb ostromot követelő vár és a környék védelme számára. Éppen a
„periférián" harcolók hősiessége és önfeláldozása nem volt hiábavaló! Mert a török
terjeszkedés hatósugara, melyet a tudomány akciórádiusznak nevez, mérföldnyi pontossággal persze nem meghatározható. Annyit mondhatunk csak, hogy az terjedhetett
a mai Újvidék melletti Pétervárad fontos erődjéig, Mohácsig, Budáig, Pozsonyig vagy
Bécsig — hogy ténylegesen meddig jut el a török, az ellenállás erején és intenzitásán
múlott. E bizonytalan területsávon, mely a török birodalom európai végvidékén a
történelmi Magyarországra esett, több millió ember élt. A tét tehát nem volt csekély.
Az elméleti igényességgel megalapozott népszerűsítő összefoglalás nem vész el a
hadjáratok részleteinek taglalásában. Elmondja, ismerteti őket, de a fő figyelmet a
kialakult helyzetnek, a török magyarországi uralma sajátosságainak szenteli. Szemléletes példákkal, kitűnő megjelenítő erővel mutatja be a kényelmetlenül berendezkedő
hódítók, a portyázó végváriak és a sokszorosan kiszolgáltatott parasztok életét. S az
adatokból újra összkép, nagyjából egy évszázadra érvényes állapotrajz kerekedik.
Megtudjuk, hogy a „kettős uralom", a török és magyar adóztatás, muzulmán és keresztény jogrend, a félhold és a kereszt alatt harcolók várait egyaránt építő kényszermunka nemcsak egy csekély, a szó mai értelmében vett határmenti területsáv
sajátossága volt, hanem a hajdani Magyar Királyság egész török által meghódított
területére kiterjedt. A kettős uralom kétszeres — legjobb indulattal is másfélszeres
— tehernek számított volna még békés időszakban is. S ha a török és magyari urak
respektálták is egymás jogait, az uralmat és a vele járó terheket csak erőszakkal,
olykor borzalmas terrorral, a lakosság részleges fizikai megsemmisítésével lehetett
behajtani a nyomorú, fogyatkozó jobbágyságon. Nem lett volna jobb egy nem csak
szerződésekben rögzített, hanem tényleges békesség a „status quo" alapján? —
merül fel az olvasóban a kérdés. Hiszen a balkáni keresztény földművesek helyzete
idilli lehetett a magyarországiakéhoz képest a 16—17. században! S a szerző, ha meg
is tagadja rokonszenvét a parasztokat fosztogató végváriaktól, a nemlétező falvak
adóját követelő, felvidékre futott földesuraktól, mégsem követi a kényelmes sablont
a dolgozó osztályok mindennapi jobblétének alapul vételével; hanem arra mutat rá,
hogy egyedül így, a sarcolásokkal, beütésekkel, fiktív jogok állandó hangoztatásával
lehetett fenntartani annyit a középkori magyar állam — és a vele összefonódó fejlettebb társadalom — folytonosságából, amely meggátolta a törököket abban, hogy
tartósan berendezkedjenek és a maguk képére formálják át a magyarországi társadalmat. így, és csakis így lehetett fenntartani a hódoltsági területen is a magyar
fennhatóságot, meggátolni a megszállókkal való együttműködést, a tömeges áttérést.
(E politika háttere, bázisa a meg nem szállt királyi Magyarország volt. A teljesen
75

meghódított balkáni országok uralkodó osztálya csak a behódolás és a pusztulás'
között választhatott. A végvidéki helyzet ebből a szemszögből nem tragikusnak, h a nem kedvezőnek volt tekinthető.) Ezért — s csak kisebb részben pusztulása miatt —
maradt hatás nélkül társadalmunkra, kultúránkra a százötven éves török uralom.
A török világbirodalom perifériáján megmaradni minden pusztulás ellenére szerencsésebb volt, mint évszázadokra centrumába kerülni. Akkor nem jó és rossz,
hanem rossz és rosszabb között lehetett csak választani. A választás helyességét, a
belőle következő küzdelem jelentőségét, mindennapjainak örömeit és bánatát t á r j a
fel előttünk Hegyi Klára. Elismerésre méltó, hogy mi mindent tud elmondani és
megmagyarázni a rövid kötetben. Könyve a Magyar História sorozatának eddigi legsikerültebb darabja. (Gondolat, 1976.)
GERGELY ANDRÁS.

Hofer Tamás és Fél Edit; Magyar népművészet
Egykor a céhes világban ahhoz, hogy a legény mesterré legyen, rémekét kellett
készítenie. Az idősebb mesterek általában a nagyobb tudást igénylő termékek közül
választották ki, mi legyen a remek. Olykor külön felügyelőt állítottak, akinek vigyáznia kellett, hogy a jelölt ne használjon föl munkájához illetéktelen segítséget.
Amikor pedig kész lett, sokszorosan nagyobb kritikával vették szemügyre. A mesterré leendő céhlegény bele is adta minden addigi tudását. Nem egy remeket sok
évtizedig mutogattak, mint az illető mesterség csúcsteljesítményét, követendő példáját.
Hofer Tamás és Fél Edit műve valóságos könyvremek. Nem túlzás,' hogy a több
mint ötszáz éves múltra visszatekintő magyar könyvkiadás egyik legszebb terméke.
Igaz, a szerzőknek és a könyvet létrehozó kiadói kollektívának már nem kellett
olyanformán bizonyítani, mint a hajdani céhlegényeknek, hiszen szakmájuk elismert
mesterei. Bizonyos • azonban, hogy ha ezután összefoglaló munkát írnak a hazai
könyvművészetről, ezt a kötetet nem fogják kifelejteni belőle. Céhmesteri levél helyett dísze a Lipcsében nyert aranyérem. Az pedig csak természetes, hogy a könyv
— mint általában a remekek — az elismerés mellett fölkelti a fürkésző kritika
érdeklődését is. Nem a kákán csomót • kereső régi céhmesterekéhez hasonlót, hanem
a sikeren örvendő céhbeliét, akinek szabadságában áll elmondania, mit tart jónak, és
mit kevesell az eredmények sorában.
Népművészeten a magyar nyelv tágabb értelemben együttesen érti a szóbeli
költészetet (dal, mese, ballada stb.), a zenét, a táncot és a díszítőművészetet. A m á sik, a szűkebb jelentés csupán a díszítőművészetet, pontosságra igyekvő fogalmazással
a „népi képzőművészet"-et tartalmazza. Az utóbbit teszi magáévá a könyv is. A m e g határozások azonban nem jelentenek merev fogalmakat, mert magának a népművészetnek a tárgyát a néprajzi szakirodalom különbözően értelmezi. Mióta a századelőn
öt kötetben napvilágot látott a Malonyay Dezső által szerkesztett jeles munka,
A magyar nép művészete, amely csonkán maradva is a legnagyobb mű a kérdéskör
irodalmában, többen megkísérelték hosszabb-rövidebb terjedelemben összefoglalni a
magyar népművészetet. Ezek a könyvek és tanulmányok sokfajta szempontot használtak föl mondandójukhoz, abban azonban megegyeznek, hogy szerzőik sosem kényeztették el a néprajztudományt jó elméleti alapvetéssel. Sőt többnyire szembe sem
néztek a kutatás alapvető kérdéseivel, hanem technikák, anyagok, motívumok számbavételével rendszerezték anyagukat. Vagy éppen ellenkezőleg, a történetiség t a l a j á tól messzi rugaszkodva, merész kalandokra indultak, hogy népművészetünk jellegzetességeit megmagyarázzák. Ilyen előzmények után a szerzőpárosnak nem volt könnyű
76

dolga. Nem szigorú értelemben vett tudományos műről lévén szó, nem kellett birkózniuk az előzményekkel, ugyanakkor azonban a könyv kiállítása és tárgyának
rangja kötelezte őket, hogy semmi engedményt ne tegyenek a szakszerűség rovására
a népszerűsítésnek.
A kötet tervezőjének, Faragó Istvánnak egyik pompás ötlete volt a képtáblákat
és a bevezető tanulmányt nemcsak minőségben, hanem színben is eltérő papírra
nyomatni. Az első hatvan kellemesen halványzöld, széles margójú oldalon olvasható
mindaz, amit a szerzők a könyv gazdag képanyaga mellett a magyar népművészetről
elmondanak. Hofer Tamás és Fél Edit hangsúlyozottan a „fogyasztók" oldaláról
fogalmazza meg, mi a népművészet. Ebbe a fogalomba olyan esztétikailag értékelhető
tárgyak tartoznak, amelyek a parasztok kezéből kerültek ki, illetőleg kézműipari
termékek, de paraszti igény és ízlés szerint készültek. Belesorolják mindazokat az
esztétikai jelentőségű tárgyakat, amelyeket a parasztok befogadtak és beillesztettek
saját világukba. Ez a szempont meghatározza az időbeli és társadalmi kereteket.
A 18. század végétől a 20. század első feléig tartó időszakról van szó, arról a mintegy
másfél száz évről, amelyben a jobbágyságból parasztság lett. A parasztság pedig a
szó klasszikus értelmében parasztként élt, és megteremtette társadalmi emelkedését
kifejező művészi formáit is. A tanulmány többször kijelenti, hogy a népművészetet
a parasztművészet szinonimájaként fogja föl. Igaz, a szöveg második felében többször
használja a „parasztos" és „népies" kifejezést is, ami következetlenségként hat, vagy
éppen azt jelzi, hogy a szerzők érzik népművészet-fogalmuk ellentmondásait. Fogalmuk megalkotásában ugyanis elsődleges volt a funkció szempontja, olyan szép tárgyakat soroltak bele, amelyeknek helyük, szerepük van a paraszti világban. Ezek
között a jelzett időszakokban — ezt ők sem tagadják — már számos található, amely
a kései feudalizmus kézműiparának a terméke. Városlakó mesteremberek csinálják,
nem parasztművészet, csak azáltal lesz „parasztos", hogy befogadják, vagy utánozzák.
Épp így helytelen a korszakban „falusi" művészetről beszélni, hiszen a szerzők maguk közölnek mezővárosokban és más szabadalmas városokban parasztok és nem
parasztok kezén készült szép tárgyakat. Parasztok és nem parasztok, falu- és városlakók közt kétségkívül erős kapcsot jelentenek bizonyos életmódbeli azonosságok és
hasonlóságok, de vannak az életmódban és a társadalmi tudatban lényeges elválasztó
különbségek is.
Az ú j parasztstílusokat és az utolsó másfél száz év népművészetét körképben
bemutató fejezetek a tanulmány legrészletesebben kidolgozott részei. Sokoldalúan
idézik föl a korszakot, azt a pazar virágzást, amely jellemezte. Nyomon követik az
ízlésbeli változásokat, a divatokat, a művészi központok kialakulását és hanyatlását,
a fejlődés és a lankadás egymásba fonódó folyamatait. Szemléletes példák mutatják
be, hogyan változott koronként a népművészet tartalma. Bizonyos elemek, amelyek
divathullámmal érkeztek, rövid, idő alatt jellegzetes népi kifejezőeszközökként rögzülhettek. A szerzők nagy jelentőséget tulajdonítanak a kiemelkedő tehetségeknek,
akik munkásságukkal, technikai és stílusújításaikkal jelentékenyen befolyásolták a
népművészet továbbfejlődését, például a dunántúli pásztorművészetben a spanyolozás, vagy a palóc áttört bútor faragásának tökéletesítői. A szájhagyomány tanulmányozói már szinte túlzott szerepet szántak a jeles alkotók folklórra tett befolyásának,
a díszítőművészet kutatása azonban eleddig keveset foglalkozott velük, holott szerepük — mint a tanulmány is hangsúlyozza — nem elhanyagolható a közösség ízlésének alakulása szempontjából.
A bevezető tanulmány, miközben jelentősége szerint méltatja az utolsó másfél
század magyar népművészetét, elkerüli a „csábító" veszélyeket is, azaz nem esik
abba a gyakori hibába, hogy a népművészet tárgyait a „magas művészet"-hez mérje,
és ebből vonjon le elmarasztaló vagy magasztaló ítéletet. Amennyire' meggyőzőek a
kötet gerincét alkotó fejezetek, annyira hiányzik a korábbi időszak részletesebb elemzése. A régi stílus tulajdonképpen egyetlen műfajcsoport, a 17., de jóval inkább a
18. században festett templommennyezetek és rokonemlékek bemutatása. A kutató
minduntalan szembetalálkozik azzal a ténnyel, hogy az anyagok romlandósága miatt
77

(fa, textil) kevés tárgy maradt ránk a korábbi időszakokból. Ezzel szorosan összefügg, hogy az általánosnál is aránytalanul kevesebb előtanulmány segítheti a vizsgálódást. Azonban csak részben akadályozhatja, hogy a 18—20. század népművészetének előzményeiből legalább vázlatot nyújtson a könyv. Hiányoznak a múltbeli gyökerek, megválaszolatlan a kérdés, vajon mi volt a részletesen bemutatott, csodálatos
gazdagságot hozó korszak előtt. Kutatási problémákról, néhány szerény eredményről
és figyelmet érdemlő tudományos feltevésről szívesen olvastunk volna. A szerzők
utalnak arra, hogy parasztművészet egy régebbi kultúra differenciálódásából sarjadt.
Ha átlépték volna idő- és társadalmi kereteiket, szó eshetett volna arról, mi is volt
ez. Milyen lehetett a kevésbé rétegzett feudalizmus kori „tömeg" vagy „közösségi"
műveltség, mielőtt még nem lett „parasztos"? Miből állt a régebbi kor „nép"-művészete? Ha választ kaptunk volna a kutatástól, nem kellene most a bizonytalanságot
jelző idézőjeleket kirakni.
A népművészet távolabbi történeti gyökereinek vizsgálata kétségkívül erősen
problematikus területe a magyar néprajznak. Nem egy kalandos vállalkozásról tud
már a tudománytörténet. Vonzó például a magyar népművészet jelentéseinek vizsgálata. A szemiotika különben mind nagyobb teret hódít a néprajzban. Egyáltalán
nem csodálható, sőt üdvözlendő, hogy a bevezetés egy fejezete a szépen formált t á r gyak jelentésével foglalkozik. Az, hogy a tárgyi világok és a szépen formált tárgyak
szerepét, funkcióját központi szempontnak tették meg, itt is érezteti befolyását.
Ugyanis csak a jelek társadalmi használatát (pragmatika), nem pedig jelentésüket
(szemantika) tárják fel, sorozatnyi példán illusztrálva az ajándékra szánt darabokon
át a feliratos tárgyakig és a népszokásokban elforduló „jelvények'Mg.
A tanulmány a szó árnyalt és összetett értelmében a magyar népművészet utolsó
másfél száz évének életrajzát a d j a a kezünkbe. Amikor életrajzot ír, voltaképpen
népművészetünk alkatáról, jellegéről szól. Nem összehasonlítással, hanem önmagából
kiindulva, társadalmi szerepének leírásával és elemzésével válaszolja meg, milyen is
a magyar népművészet, mi a magyar benne. Az utolsó részfejezet ehhez képest emel
ki még egy kérdést: melyek a magyar népművészet megkülönböztető
sajátságai.
A közvetlenül előtte állókhoz képest kissé vázlatosan hat, de így is pontosan érzékelteti, hogy fogósabb kérdés kevés akad a néprajzban, mint etnikus
megkülönböztető jegyeket keresni a kultúrában. A kulturális jelenségek ugyanis általában kisebb
vagy nagyobb egységeket jellemeznek, mint egy etnikum elterjedési területe. A szerzők végül arra a véleményre jutnak, hogy a tőlünk északra, de főleg a nyugatra élő
népekéhez képest a mi népművészetünket a paraszti fejlődés elmaradottságával
összefüggő megkésett virágzás jellemzi. Továbbá: a magyar népművészetben nem
halmozódtak föl akkora értékek — minden pompa ellenére sem — mint egy-egy
nyugat-európai parasztházban. Végül némely történeti stílusok (például a barokk,
rokokó, copf) nem hatottak olyan mértékben, mint nyugati szomszédainknál, ahol
különben a magas művészetben is jelentősebb alkotásokat hoztak létre. Mindez meggyőző, és ahogy a szerzők hangsúlyozzák, nem von le semmit abból, hogy a magyar
népművészet is szép, gazdag és értékes. Ha hiányérzet marad bennünk, azért van,
mert nem látjuk népművészetünk helyét a tőlünk délre és keletre eső területek
viszonylatában. A magyarság centrális európai helyzete a kulturális övezetek és
áramlatok találkozásában több oldalú összehasonlításra is alkalmat nyújt. Kiegyenlítettebbnek mutatkozik a kép, ha tudjuk, hogy — ezúttal csak feltételesen, az általános fejlődési képletből következtethetően — esetleg kelet és dél felé hasonló szerepünk van, mint hozzánk képest a tőlünk nyugatra levőknek.
A bevezető tanulmány leszögezi, hogy a kötet nem törekszik megközelítően sem
teljes keresztmetszetet adni sem a tárgyféleségekről, sem a műfajokról, nem tekinti
át részletesen a tájakat és a népcsoportokat. „Fő célunk, hogy a népművészet sajátos
minőségét és művészi jellegzetességeit érzékeltessük egyes témákról bemutatott képsorozatokkal." (10. o.) Mindjárt hozzá kell tennünk, hogy ezt őszintén s a j n á l h a t j á k
mind a népi kultúra barátai, mind a néprajzkutatók, mert a megközelítően teljes,
sőt az egész kép megrajzolására ma alig akadnak hivatottabb szakemberei a magyar
78

népművészetnek a szerzőpárosnál. Eddigi munkásságuk is bizonyíték, de aki nem
ismeri korábban megjelent tanulmányaikat és könyveiket, annak elegendő a mostani
pompás könyvet kézbevenni.
A bevezető tájékoztató mondatainak ismeretében nem illenék szóvá tenni azt,
hogy mi lenne szükséges a megközelítő teljességhez. Ha most mégis néhányat fölsorolunk, azért tesszük, mert számunkra a hiányok szembetetszőek, és nincsenek
kellően megmagyarázva, kénytelen hát az ismertető kritika is szembenézni velük.
A képsorozatok népművészetünk egy-egy csúcsának bő bemutatására törekszenek,
mint amilyenek például a már említett dunántúli pásztorművészet és a palóc áttörtfaragott bútor. Ügy véljük, ugyanilyen csúcs és egyben szomszédainktól megkülönböztető jegy a fejfafaragás is. Szinte az egész nyelvterületen megtalálható és számos
változata van. Hasonlóan mostoha sors jutott néhány más népművészeti csúcsteljesítménynek, például alig szerepel a monumentális fafaragás szép példája, a kapuállítás és a kerámiafajták egyik legbecsesebbike a bokály, a díszített kályhacsempe
pedig egyáltalán nem kapott helyet. Ugyanakkor nem szabad elhallgatni olyan képsorozatok szerepeltetését, amelyek eddig majdnem teljesen hiányoztak az összefoglaló
munkákból. Mindjárt a fejfák után következnek a könyvben az útszéli kőkeresztek.
Igaz, hogy ezek elsősorban a Dunántúlt jellemzik, és rusztikus voltuk ellenére olyan,
főleg városi mesterektől származnak, akik életmódban és mentalitásban távol estek
a parasztoktól, de azok megrendelésére dolgoztak. Ez a téma, amely itt nagyobb
teret kap, megérdemelné a külön fotóalbumban történő földolgozást, mint arra szlovák és osztrák példa is figyelmeztet. Ugyancsak szép képsorok szemléltetik a szakrális (főleg a római katolikus valláshoz kötődő) népművészetet is.
A könyv elkészítése során bizonyára a múzeumok és magángyűjtemények hatalmas anyagából való válogatás volt a legfogósabb feladat. Sikerét az bizonyítja legjobban, hogy aki a gondosan szerkesztett képes oldalakat lapozgatja, hamar belefeledkezik a látványba. A képek úgy követik egymást, hogy mozaikjaikból észrevétlen összeáll egy régi, letűnt világ. Lehet, hogy a nemrég megörökített Balaton
melléki présház a valóságban már árván áll a szőlőhegyre föltolakodott, betonelemekből alkotott hétvégi házak és nyaralók között. A könyvben azonban megtalálja
társait és a tárgyakat, amelyek egykor építőinek világát benépesítették. Ezért hiányérzeteink is kiegyenlítődnek.
A sikerben nagy részük van a közreműködő fotóművészeknek, bízvást nevezhetjük a legtöbbször szereplőket társszerzőknek is. Távoli falvakban, ahol lakodalmakon, templomozáskor, vagy egy-egy különleges eseménykor még fölcsillannak a
folklór színei, manapság sűrűn kattannak a fényképezőgépek. Sokan nagy utakat
megtesznek, hogy egy-egy régi házat, temetőket, templomtornyokat, pincéket lencsevégre vegyenek. Soha annyi néprajzi fénykép nem készült, mint most, amikor az
előző évtizedekhez viszonyítva már alig akad fényképezni való. Közben néhány év
alatt csendben önálló rangra emelkedett a hazai néprajzi fényképezés. A kötet jól
reprezentálja ezt. A fotóművészek közül kettőnek, Kovács Tamásnak és Lantos Miklósnak külön kiemelten is köszönetet mondanak Hofer Tamás és Fél Edit.
A képanyag sikerében Kovács Tamásé a fő érdem. Ö készítette az illusztrációk
többségét kitevő műtermi tárgyfelvételek legnagyobb részét. A fényképekről szóló
jegyzet nem hiába említi „kísérletező kedv"-ét, bizonyos, hogy sok-sok próbálkozás
előzte meg az első, valóban sikeres felvételeket. Nem lehetett könnyű kiismerni a
sokíajta anyagú, formájú, színű, alakú és nagyságú népművészeti alkotás fényképezhető tulajdonságait, majd olyat alkotni, hogy az művészi élményt nyújtson. A könyv
lenyűgöző ereje bizonyítja, hogy sikerült.
Lantos Miklós jóval kevesebb képpel szerepel, mégis erőteljes vonásokkal járul
hozzá a könyv szépségéhez. Kedvelt témái a lakóházak, présházak, templomok, tornyok, haranglábak, útszéli keresztek és ezek külső vagy belső részletei, a festett
mennyezetek, oromfalak, tornácok, vakolatdíszek. Építész szeme bizonyára segíti
abban, hogy képeili szinte mindig fölfedezni a mértaniasan pontos szerkesztést. Éles
határvonalak, tiszta felületek uralják ezeket a fényképeket, mégsem hidegek és nem
79

szigorúak, mert a fotóművésznek van érzéke az épületek, tornyok hangulatához, úgy
örökíti meg őket, hogy szinte visszavarázsolja köréjük a múltat.
Ha Lantos Miklós a néprajzi fényképezés egyik ágán talán a legkarakteresebb
fotós, a másikon, tőle igen távol, de nem vele ellentétben áll Korniss Péter: Míg
Lantos sikeres képein szinte mindig hiányzik az ember, a Kornisséinak a legfontosabb eleme a mozgás. Nemrég megjelent albuma (Elindultam a világ útján...)
pontosan mutatja más irányú érdeklődését. Azért is szerepel ebben a kötetben csupán
néhány képpel, mert őt nem a népművészeti tárgyak, hanem készítőik érdeklik
elsősorban.
Számosan szerepelnek még fényképfelvételeikkel. Közülük kiemelkedik Szelényi
Károly, aki a színes képeket készítette. Igen jó szerkesztői ötlet volt, hogy a kötet
számára készült fotók közé archivális felvételeket illesztettek, amelyek a tárgyi világ
tágabb hátterét kívánják érzékeltetni. Ezek a képek barna tónusúak, ami hangsúlyozza, hogy elmúlt dolgokat ábrázolnak. Ma már nem lehet látni hagyományos
viseletbe öltözött parasztokat, és a paraszti munka nemrég még mindennapos jelenetei is eltűntek.
A régi képek alkotói közül két nevet érdemes külön megjegyezni, Balogh Rudolfét, aki a Magyar Filmiroda vezető munkatársa volt, és a néprajzkutató Gönyey
Sándorét. Ma mindketten a magyar néprajzi fényképezés klasszikusai. Balogh gondosan beállított fényképeivel sűrűn találkozhatunk az 1930-as évek képeslapjaiban.
Szívesen fotografálta a pompás ünnepi viseletbe öltözött lányokat, a gondtalan nyári
falusi vasárnapokat. Míg Baloghot méltatja a fotótörténet, Gönyey munkássága a
néprajztörténetben értékelésre vár. Nem volt hivatásos fényképész, de szeme és türelme volt hiteles felvételek elkészítéséhez. Elegendő rápillantani a kötetet kezdő
négy képre ennek tanúságául. Táj, munka és ember olyan harmonikusan ötvöződik
ezeken a felvételeken, amihez kevés hasonló példát ismerünk.
Hofer Tamás és Fél Edit könyvének, mint a közmondásos jó könyveknek, nem
kellett és nem kell cégér. Az első kiadás még a kirakatokig sem jutott el, mert azonnal elfogyott. Pedig ára szerint a legdrágább hazai könyvek között tartjuk számon.
A Corvina kiadó újabb nagy példányszámú kiadást is kibocsátott, amely szintén
keresettségnek örvend. A magyar népművészetről szóló reprezentatív m u n k a rég
váratott-magára,. s most, hogy megszületett, méltán büszkesége a . hazai könyvkiadásnak. (Corvina, 1977.)
KÓSA LÁSZLÓ

Fülöp László: Pilinszky János

Bármily szembetűnő is a Szálkáktól számítható pályamódosulás, Pilinszky lírájának alkati modifikációja — az eléggé nyilvánvaló, hogy a költői világszemléletben
mindez nem idézett elő lényeges változásokat, a létfilozofikum és élményvilág egyneműségét nem törte meg a hirtelen versbőségben megnyilatkozó magatarfásváltás.
S minthogy az egész Pilinszky-líra jelentésvilága szempontjából az egyetlen feltűnő
elmozdulás is részleges érvényű, nem a periodizálás, nem a szakaszosság tartalmainak megvilágítása adja az igazi kulcsot az életmű értelmezéséhez, hanem — ahogy
ezt Fülöp László is teszi — a homogenitásban, a koncentrált, sűrített líravilág szemléleti folytonosságában kell felkutatni ennek a költészetnek az értékeit. Mondanunk
sem kell, mennyivel nagyobb szerephez jut ilyenkor a szemléleti elemeket hordozó
poétikum, s ezzel együtt a kutató elemzőkészlete, lírapoétikai felkészültsége. Pilinsz80

kynél olykor 2—3 vers is létrehozhat tipikai változatokat, anélkül, hogy az aprózódás, a túlmodellezés veszélyétől kellene tartanunk, sőt ezek elhanyagolása éppenséggel a teljes interpretációban okozhatna zavart. Nem hallgathatjuk el itt tárgy és
elemzés egy másfajta vonatkozását sem. Nevezetesen azt, hogy Fülöp kritikai értékrendjében nem ez a típusú líra áll kitüntetett helyen. Az ontikus-antropológiai költészetnek e válfajával szembeni fenntartásait ebben a munkájában is elsősorban az
esztétikai érték feltétlen tisztelete, elfogulatlan belátása jegyében hidalja át. Említettük már, hogy az aggályoskodó periodizálással szemben más eljárásokat hív ki
Pilinszky lírája. Fülöp e tekintetben nem is ragaszkodik — a sorozatban egyébként
igen gyakori — mechanikus tagoláshoz. Élményköröket és -típusokat, poétikailag
szorosan összetartozó műveket, műfaji csoportokat emel ki, ahol szükséges; nem
bontva meg azonban az életmű lineáris, időbeli kibontakozásának rendjét sem.
A líravilág hosszanti és időbeli kiterjedésének ilyen plasztikus kezelésével már a
tanulmány puszta szerkezete is példaérvényű lehetne a sorozat további köteteire
nézve. Fontosabb viszont az az eszközkészlet, amely e világirodalmi rangú költészet
karakterjegyeit rendszerezi. Fülöp nem próbálja pszichikai, társadalmi, karakterológiai „eszmefuttatásokkal" pótolni vagy igazolni a művekből sugárzó lírai üzenet tartalmait. Döntő mértékben igaz, hogy ítéletei, állításai belsődleges műalkotó tényezőkre támaszkodnak, figyelme középpontjából szinte egy pillanatra sem kerül ki a
lírai konstitúció folyamata. Az alkotói szituáltság, a magatartáselvek, a világszemlélet egymásra épülő elemeit rendre a versben mutatkozó élménytípusokból, a versbeszéd tónusaiból, a poétikai alkatból következteti ki, s ilyen értelemben erőteljesen
műcentrikussá teszi az irodalomtörténeti igényű kismonográfiát. Az persze ismét
egyértelműen megmutatkozik, hogy az elemzés koordinátarendszerében nyomatékosabb az élménytípusok változatainak, motívumkészletének szemantikai funkciótöbblete: rendszerint a homogén világkép megnyilatkozásformáit, annak egyes dimenzióit
különféle változatokban megvilágító akcentusváltások állnak,a vizsgálódás centrumában. A Szálkákig terjedő periódus termését tekintve — lévén az esztétikailag jelentősebb alkotói korszak — á motívumrendezés és a műelemzések tipológiai célzatú
eljárása az uralkodó. A kiemelt művek szerencsésen jelzik a tárgyalt élménykört, s
Fülöpnek csaknem kivétel nélkül sikerül azt is szemléltetnie, hogy Pilinszky jelentős
versei többnyire poétikai értelemben is összegző foglalatai az adott korszak líravilágának (Halak a hálóban, Trapéz és korlát, A francia fogoly, Apokrif,
Senkiföldjén, Négysoros). A Pilinszky-líra statikus, állandósult világszemléleti alapképlete
és a meghatározó versbeli modalitás közötti egységet persze szükségszerűen meg is
bontja a tanulmány narratív szerkezete, hogy aztán a kettőt újra összekapcsolva,
összefoglaló értelemben tekintve át ismét az idézett periódus jellemző jegyeit. Az igazság viszont az, hogy az erősen műcentrikus tárgyalásmód természetétől egyáltalán nem
idegen a nyelvi-stilisztikai-retorikai rétegeknek a jelentésszintekkel való közvetlen
megfeleltetése, s talán nagyobb nyereséggel zárhatta volna a szerző mind a privatizáló, mind a lágerversek csoportjának vizsgálatát a szervesen beépített, párhuzamosan levezetett hanghordozásbeli, formanyelvi sajátságok egyidejű hangsúlyozásával.
A hatvanas-hetvenes 'évek termése — noha Fülöp László itt is egyértelműen de
óvatosabban fogalmaz — nem elsősorban a versbőség okán esik más elemzési szisztéma alá: a Szálkák és a Végkifejlet versei nem jelentenek előrelépést a korábbi
szakaszhoz, s különösen nem a lágerversekhez, az Apokrifhoz, vagy a
Senkiföldjénhez képest. A versbeszéd stilizálatlanságát, köznapiassá válását, a képiség visszaesését éppúgy nagyobb verscsoportokon szemlélteti, mint a témavariációk és élményváltozatok módosulásait, az intimebbé vált érzéstípusokat, az odafordulás közvetlenségét, az erősödő misztikum hajlamait, s általában is az „egyértelműbb keresztényi
mentalitást". Ezeknél a verseknél viszont kevesebb figyelmet fordít a texturális
generálás afféle „élőhen" való érzékeltetésére, amint azt a Harmadnapon
néhány
darabjának elemzésénél tette. Itt inkább összegző, megállapító ítéletek közvetítik a
versszervező elvek sajátságait, s a költői léttudat lényegi változatlanságát bizonyítandó — közvetlenebbül fordul az idézetekhez is. Ami a pályaszakaszok viszonyítási
6 Tiszatáj

81

szempontjából ez esetben hiányolható, az annak a modifikációnak a részletesebb
megvilágítása, mely szerint a Szálkák tói kezdődően javarészt a korábbi versek jelentésvilága szolgál a művészi közlés alapjául. Ennek a közvetett élményiségnek ugyanis
igen sok következménye mutatkozik meg a leírás szintjén szisztematikusan, líraelméleti és -tipológiai igényességgel összegzett poétikai sajátságokban; a versalkat
redukciójában, a lakonizmusban, az „egymozzanatú ötletvers" modelljében. Annál is
inkább így van ez, mert Fülöp László itt sem tagadja meg esztétikai minősítő elveit.
Az értékelést közelebbről szemügyre véve azt látjuk, hogy rendszerint azokat a verseket emeli ki az életműből, amelyek határozottan az elvont élményiség, a világszemlélet „történelembe való beletestesülését" jelzik, sőt időnként az egész életműre
nézve tulajdonít centrális jelentőséget a lágerélménynek: „Valójában mindenkor a
lágervilágnak ez a szemléleti vonatkozása, ilyen értelmű jelenléte foglalkoztatta
Pilinszky Jánost, a belőle sugárzó létfilozófiai és etikai üzenet felfogására törekedett,
a metafizikai értelmezés irányába haladt költőisége." Bizonyos tehát, hogy ítéleteiben erősen érezhetők a közvetlenebb élményiséget kitüntető akcentusok, s így az
újabb Pilinszky-versekre nézve minősítő megállapítás lesz a korábbi versvilágra, a
„háttérre" való rájátszás hangsúlyozása is („A tárgyalt periódus líravilága minduntalan a már megszerveződött és kikristályosodott jelentéstant hívja elő, a hátteret
idézi"). Másfelől — fentebb említettük már — a téma prezentációjának kulcskérdése
az elemző eszközkészlet milyenségében és használatának hatásfokában van. Anélkül,
hogy mindezt külön kívánnánk választani az értékelés folyamatától, ilyen szempontból is érdemes felidéznünk Fülöp László munkájának fontosabb tanulságait. A Pilinszky-irodalomban még jó ideig számolhatunk a határozott, definitív képvilág pontos megfejtésének sikertelen kísérleteivel. Ha Béládi Miklós, Bori Imre, Rónay
György, Radnóti Sándor írásai — rendre más-más övezetben — előreléptek is, a képi
imagináció rétege a vártnál makacsabbnak bizonyult. Nem állítjuk, hogy Fülöp meggyőzően törte volna át ezt a réteget, ám a poétikai-verstechnikai megközelítés legsűrűbb hálójával ő kerítette be eddig a jelenséget. Értelmezései a valószínűleg lehetséges mértékig általában nem konkretizálják a képben foglalt absztraktumot, de —
s ez lényeges — mindig pontos irányba hatolnak, továbbvezetésük nem is igen
lehetett e monográfia elsődleges feladata. A differenciált eszközkészlet teljes működtetése szükségszerűen nagyobb teret követel, a megvalósított konkretizációk szintjéig
azonban minden lényeges jelentésmódosító tényező fennakadt ezen a hálón. A jelenség teljes bekerítése, „körülszövése" persze meghatározza magát a szakmai narrációt
is, s időnként bonyolultnak tünteti fel a behatároló műveletet: „A létezés végzetes
negativitásának élményét vetíti rá a mindenségre is, univerzális méretűvé növeszti
a magányt s a belőle kisarjadó élményfajtákat, részben az elhagyottság és az abszurditás egyik okozóját látvá a nem emberi arányú, nem emberre szabott kozmoszban,
másrészt a kozmikus tartományokban is fölleli a létnek ugyanazokat az alapbajait,
kínzó tüneteit, mint a közvetlen veszélyes, emberi valóságban". Ennek ellenére a
jelenetezés, a vizionárius jelleg, a jelképi és emblematikus szimbolizáció, a gyökvers,
a versalkotó mechanizmusok megállapító vizsgálataival akkor is megfelelő alapra
helyezi elemzéseit', ha e fogalmak és tartalmaik néhol vitatható érvényűnek látszanak.
Külön szólnunk kellene még a Pilinszky-féle versvilág szemléleti alapjainak
vizsgálatáról, az eszmeiség eredetét, illetve az esszéket faggató passzusokról. Ezek
egy része — különösen az esszék interpretációi — már a tanulmány szerkezetében is
kulcspozíciót foglalnak el, mintegy visszamenően bevilágítva a korai versek gondolati-filozófiai hátterét, majd a „csönd" ars poeticájának helyzetéből előre is jelezve
a hatvanas-hetvenes években bekövetkező fordulat meglepő kontrasztját. Itt talán
néhány irodalmon kívüli tényező mérlegelése lehetett volna körültekintőbb, a világirodalmi kontextus tárgyalása is elbírt volna valamelyest markánsabb irányzati osztottságot. Fülöp László tanulmánya mindezekkel együtt meggyőző Pilinszky-képet
sugall, normarendszerében határozottan jelöli meg e líra kivételes értékeit. A további Pilinszky-kutatás számára nélkülözhetetlen, a sorozat élvonalába tartozó
munka. (Akadémiai, 1977.)
KULCSÁR SZABÓ ERNŐ
82

Ács Margit: Csak víz és levegő
ö t novellát adott ki Ács Margit, s a vékony kötettel (miként folyóiratbeli publikációival) egy csapásra bevette az irodalmi közvéleményt. Persze lesznek, akik átböngészik írásait s azt mondják: megint egy nőíró. Lesznek, akik a mai prózánkban
divatozó stíluspompát vélik elbeszéléseiben fölfedezni. Némelyek így az irodalomnak
a kis dolgok, mások a forma mögé rejtőző középszer feliratú skatulyái felé „egyengetik" az író útját. Ezeknek az olvasóknak (és ítészeknek) azonban nincs igazuk.
Ács Margit életünkről, világunkról hiteles képet adó realista író.
A szerző nevével eddig kiadói szerkesztőként, tanulmányíróként és kritikusként
találkoztunk. „Tanulmányokat és kritikákat írtam, amelyek nagyobb részt a Tiszatáj ban és a Magyar Nemzetben jelentek meg, és 1970 óta — lopott időben és lelepleződéstől félve — novellákat. (1976-ban kerültek nyilvánosság elé a Tiszatájban és a
Kortársban)" — olvashatjuk a fülszövegen. Ebből az önjellemzésből két dologra is
föl kell figyelnünk. Az egyik: Ács Margit igazán nem tartozik azok közé, akik egykét így vagy úgy összeütött és nagyjából alkotásnak nevezhető iromány után babérjaikon pihennek, és nagy sértetten a halhatatlanság összes létező elismerési formáit
reklamálják. Pedig kiadói emberről lévén szó, neki igazán nem kellett volna kivárnia a hét szűk esztendőt. A másik dolog inkább kérdés: hogyan lehet az irodalomtörténészi, kritikusi indulást nem fölcserélni, hanem kiegészíteni a szépírói
tevékenységgel? Példa ugyan — pozitív és negatív egyaránt — volt már irodalmunk
történetében. Mert Gyulai Pál, Szerb Antal, Sőtér István — hogy csak néhány nevet
említsünk — a magyar próza élvonalába került be, nemcsak az irodalomtudományéba. De vajon ki emlékszik ma már — a korszakot búvároló filoszokon kívül —
Beöthy Zsolt vagy Schöpflin Aladár prózai munkáira? Ács Margit novelláskötete
nem az irodalmár szépírói ambícióinak többé-kevésbé színvonalas kiélése. A Csak
víz és levegő szuverén írói világot tár elénk.
Párás, meleg szél a címe a kötet első darabjának. Azt mondhatnánk: ami ebben
az elbeszélésben lejátszódik, magánügy. Ám amíg Ács Margit ezt az ízig-vérig magánéleti szférába sorolható történetet előadja, teljes írói fegyvertárát is sejteti. Ez a
novella ugyanakkor a kötet egyik fontos motívumát is tanulmányozni engedi. A már
nem éppen fiatal előadó-művésznő és a még csaknem kölyök ' beatzenész kalandja
lényegében — ha úgy tetszik — a világirodalom örök témája. A korosodó asszony,
akit a fiatalságnak már a látványa is elbűvöl és földúl Euripidész
Hüppolitoszátói,
Racine Phaedráj ától Sommerset Maugham regényéig (Színház) és Thomas Mann
elbeszéléséig (A megtévesztett)
vicsza-visszatér az irodalomban. Az idősebb, a kiszolgáltatottabb mindig megalázottként kerül ki a játékból, s ez a megalázottság —
függetlenül az események végkifejletétől — mindenképpen tragédia. „Hát tényleg
vége az életnek?" — kérdezi a Párás, meleg szél Valériája. Töprengéseit, kifinomult
meditációit lerombolja, meggyalázza a kegyetlen valóság. Naturalizmus — akár ezt
a szót is leírhatjuk. Mivel nemcsak a klasszikus, zolai naturalizmus létezik, föltör az
akkor is, ha az író egészen közelről nézi az életet. (A „fiatal és elkényeztetett fiú"
durva kifejezéseitől Valéria esti sétájának és az ágyjelenetnek részletező leírásáig
sok példát hozhatunk erre az ábrázolási módszerre.) A hiány című elbeszélés hősnője
— már amennyiben így nevezhetjük egyáltalán — szintén „az öregség küszöbén" áll,
„és nincs semmi, amiben biztos volna, amire tarthatna valamit, amit benyújthatna a
világnak, mint dicséretes bizonyítványt, igazolópapírt az életéről". A generációs különbség a Néhány trükkben is megjelenik. Ilona irigykedéssel, gyűlölettel párosult
taktikázása (trükksorozata) régi nagy szerelme fiatal feleségével ismét alkalmas a
téma újabb oldalának megmutatására. Furcsa módon még a Csak víz és levegő című
novellában is föltűnik ez a motívum. (A huszonöt éves Kamilla nosztalgiája, amikor
a nála valamivel fiatalabb Dániel szép arcában és fiatalságában gyönyörködik.)
6»

83

A magyar irodalomból Kaffka Margit óta nem hiányoznak a jelentős nőírók.
Kevésbé jelentősek előtte és utána voltak és vannak. Közöttük nem egy kitűnő stiliszta, de a kor lényeges problémáit már nemigen érző író. Acs Margit A hiány című
novellája, mely véleményünk szerint a könyv legjobb írása, problematikájának sokrétűségével, művészi eszközeinek célszerű keresetlenségével föltehetőleg biztosítja
ennek az elbeszélésnek a helyét a mai magyar irodalom képzeletbeli reprezentatív
novellaantológiájában. Az elbeszélés egyszerűsége, kegyetlen őszintesége, a két család
tagjai közötti bonyolult kapcsolatok bemutatása, a kínos eljegyzési vacsora leírása,
a múltbeli tragédia fölidézése megrázó hatással van az olvasóra. Sikerült ebben a
novellában Ács Margitnak egy izgalmas, napjaink elevenébe vágó kérdést megragadnia. A hiány azonban még annál is több, amit a látszólagos főtéma (a munkáscsalád
és az újgazdag família között feszülő ellentét) kínál. Ács Margit nemcsak újgazdagék
stupiditását leplezi le, a másik oldalt sem kíméli: a kiüresedett életek fölött is ítéletet mond. S ebben nagy segítséget jelent számára a szereplők és a közöttük levő
összetett viszonyok ábrázolása. Az írás hősnője (a munkáskáder Kornél felesége) 1—
műveltségbeli, szellemi korlátai miatt — inkább csak érzi, mint érti a dolgokat, a
történteket. Valami plebejus ellenszenv dolgozik benne (az emberi, életmódbeli stb.)
másíéieségek iránt. Ugyanakkor az is igaz, hogy benne és férjében jóval több rokonszenves vonás, van, mint a másik család tagjaiban. De ahogy élnek, az rettenetes.
Attól kezdve, hogy „a buta liba" (zabigyerekkel a nyakában) az élmunkás és sztahonovista Kornéllal megismerkedett, majd összeházasodott, életük végletesen leredukált
és jellegtelen lett." ( „ . . . némán élni egymás mellett huszonöt évig, évente csupán
három-négy k é r d é s . . . Huszonöt év alatt maximum száz kérdés. Száz mondat. S válasz még kevesebb.") Az asszonnyá érett egykori butuska kislány mellett Kornél
pedig imigyen prezentálta tik:
ahhoz az emberfajtához tartozik, amelyikre hol
azt mondjak: sziklaszilárd karakter, hol azt: csökönyös szamár." Vagy ahogy felesége
jellemzi: „Tényleg olyan, mint ezek a maoisták vagy guevaristák, csak vénebb és
hülyébb. Mit bantja őt, hogy a Márta-féle úrinőkból párttagok lettek. Azelőtt is
voltak ilyenek a pártban, csak megjátszották magukat, mert akkor más volt a stílus." Es Márta, az echt úrinő mellett ott ügyetlenkedik férje, Gyulus, „ez a borzasztó
buta ember". Az ő ostoba megjegyzése végképp elrontja az összejövetelt. Gyulus
ugyanis a másik család „jóvátehetetlen tragédiájára", a kedvenc fiúnak az 56-os
ügyekbe való belekeveredésére — eltűnésére és (valószínű) halálára kérdez rá. Színpadra kívánkozó drámai szituáció alakul így ki. Miközben Gyulus m e n t e n i ' p r ó b á l j a
a menthetetlent ( „ . . . hiszen azért te is jó magyar ember vagy, elvtárskám, nem
igaz?") Kornélék rádöbbennek arra, hogy valami jóvátehetetlenül hiányzik az életükből. Kiderül, Kornél is gyászolja — a maga módján — Ferikét. Akár ellenségévé
lett a fiú 56-ban, akár nem, még mindig többre becsüli őt, mint a Márta—Gyuiusféle kaméleonokat. Kornél — míg végleg összezúzza a felesége által nagy üggyelbajjal megvalósított vacsora maradék ünnepélyességét — kijelenti: nem kapnak
„ötvenhatos mártírt hozományba. Az a fiú EZ én ellenségem volt, és SLZ én halottam".
Szándékosan időztünk el A hiány című novellánál. A kötet többi írása nem éri
el ennek a — maradandó olvasói élményt is jelentő — műnek a színvonalát. Az
Opus 0,1 ujjgyakorlat inkább, az írói mesterség fogásainak kipróbálása. A kallódó, a
lötyögő fiatalok ábrázolása a próba, a gyakorlat ellenére is rutinos írásnak tetszik,
jóllehet nem emelkedik a mai prózánkból jól ismert, hasonló típusú írások átlaga
fölé. A Néhány trükk már emlékezetesebb írás. A történet ugyan borotvaélen táncol:
az elbeszélés hősei (két házaspár) campingező turisták, akik gondtalanságukba egy
kis keresztöltéses szerelmet vegyítenek. Közben szó esik erről is, arról is, s az elbeszélés egy pillanatra már majdnem elsüllyed saját jelentéktelenségében. De amikor komolyra fordul a játék — Editke, a kis műszaki rajzoló, aki már csak koránál
fogva is kilóg a társaságból, action gratuite-szerűen beleveti magát a tengerbe —,
ismét meggyőződhetünk Ács Margit novellaírói tehetségéről. A Csak víz és levegő
ismét egy látszólag érdektelen történetből bontja ki a megalázás-megaláztatottság
motívumát. Kamilla és Dániel, a két egykori szerelmes találkozása a hazugságra
84

döbbent rá. De valóban megalázta-e Kamillát az életét máshol és másképp (bár
logikátlanul és meggondolatlanul) kereső Dániel? „Nem ő tartott ki hat éven át egy
Dánielhez fűződő rögeszme mellett, hazudva — mindig csak kicsit —, de hazudva
egyfolytában?"
Illés Endre írja egy helyen: „A regényíró fejezethosszat gondolkodhatik, jellemezhet, kísérletezhet, boncolhat, elemezhet, halmozhat, míg a novellistának kéthárom mondattal kell életre és életbe rántania hőseit." E pontos meghatározást,
illetve különbségtételt figyelembe véve elmondhatjuk, hogy Ács Margit írásai egy
par excellence novellistára vallanak. (Bár kíváncsiak lennénk arra is, hogy az író a
nagyobb epikai formával hogyan birkózna meg.) A kötet írásai egyébként a klaszszikus, de a modern próza újításait is felhasználó novella szabályai szerint íródtak.
(Egyébként Ács Margit nem hoz radikális formai újítást, sőt, olykor nagyon is
hagyományosnak tűnik a forma.) Egységes filozófiájuk, a modus vivendivel kapcsolatban határozott állásfoglalásuk van ezeknek a novelláknak. Ám a konkrét ábrázolásnak nem kell megküzdenie az elvont tételekkel. Ács Margitnak az írás minden
csínja-bínja a kisujjában van. A már említett helyzetteremtő és jellemábrázoló
képességen kívül az invenciózus szerkesztés, a remek párbeszédek is hozzájárulnak
az írás sikeréhez. Ács Margit jó megfigyelő, szenvedélytelen kommentátor, kevés
szóval is sokat mond. Néha egy-két jelzővel ábrázol embereket. Jó érzéke van a
konfliktushelyzetek, a kritikus pillanatok megválasztásához.
Nagy várakozással nézünk Ács Margit irodalmi fejlődése elé. Bár kötete egyenetlen színvonalú, az (értékben különböző) írói rátalálás mellé kudarcra nem hozhatunk példát. A novellák után található évszámok is megnyuetatók: a könvv halványabb írásai 1970-ben, az erősebbek 1975-ben születtek. Mindazonáltal megnyugtató soraink ellenére további nyugtalanságot kívánunk Ács Margitnak. (Szépirodalmi
1977.)
OLASZ SÁNDOR

Újhelyi János: Feketevágás
Kortárs, sorstárs, osztályostárs könyvét aligha olvashatja hideg tárgyilagossággal
az ember. Tanúk szembesítése ez, éppolyan izgalmas is. Úgy történt csakugyan! Te
miért emlékszel másként? Miért emlékszünk egyformán? Igazából egy másik könyvvel lehetne csak válaszolni a rengeteg rajzó kérdésre, ezúttal mégis belül kell maradnunk a recenzió kerítésén.
A hasonlóság, azonosság, vagy a feltűnő különbségek jelentik-e vajon a nagyobb
izgalmat, amikor Varga Sanyika (ő játssza a tizenéves Üjhelyi Jancsit a legtöbb
novellában) történeteit olvasom? Milyen kísértetiesen (és bizonyára általánosíthatóan)
egyező élmény a kamaszkor küszöbén állva szembetalálkozni az első valódi csalódással: a felnőttek világa más, mint hittük. Azt gondoltuk, ott már gyermeki füllentéseinkről is le kell szoknunk, s íme, ők vaskos hazugságokat hisznek el egymásnak,
számunkra érthetetlen közös megegyezés alapján. Manipuláció, mondanák ma, de
akkor a fogalmat nem ismertük, igazság és álság szembesülését szenvedtük, akár
Nyilas Misi, csak éppen más korban, s egészen más helyzetben. Varga Sanyika például Kukkantó Marcit, a gyermekújság vagány munkatársát keresi, kivel évek óta
váltják a levelet. Vidám, szavunkat-gondunkat értő cimbora helyett azonban jócskán
kopaszodó, enervált, pálinkaszagú úriember áll eléje a folyosón. Szerepet alakított
csupán, soha nem érdekelte hát a falusi úttörőkről szóló levél, azt sem tudja valójá85

ban, ki ez a parasztkölyök, aki fölkereste. Mennyire más, mégis rímelő a magam
története. A „soha ki nem bomlott", mert ősz elején fagyban összecsontosodott gyapot gubóit csipegetjük valahol a vásárhelyi határban. Egyik tanárunk izgatottan jön
a déli eligazításról: holnap mindenki egyenruhát vesz, fehér ing, nyakkendő, sípzsinór! Filmet csinálnak a csapatunkról, benne leszünk a híradóban! Délután egy
órával előbb leáll a munka, gyakorolnunk kell a dalokat is, amelyeket gyapotszüret
közben éneklünk majd. A nóta szállt is („Szép gyermekem, jöjj ki a r é t r e . . . " ) , a
nyakkendőket is lobogtatta a szél, hanem a gyapotsorok, fekete gubók sehogyan nem
tetszettek a svájcisapkás embernek, aki a gépekkel, kábelekkel bíbelődő legényeket
komandírozta. A felnőttek kupaktanácsa után a gazdaság két embere elporzott egy
ponyvás dzsippen, s valahonnan egész hónaljnyi hengeres csomagot hoztak. Bontogatták, s mutatták nekünk, miként is kell a maréknyi fehér vattával kiigazítani a
teremtés hibáját. Négy-öt sort feldíszítettünk hát szépen, m a j d nekiálltunk, s az
előttünk hasaló operatőr zümmögő masinája felé haladva szedegettük vissza a „termést" a vadonatúj vászontarisznyákba. A mi falunkba talán soha nem jutott el az a
film, de Fürge Jóska megesküdött rá később, hogy ő a keresztanyjánál látta Pesten.
Felismert .mindenkit, különösen kis Szalait és Csoszát, ők valóban többször belenéztek a gépbe, hiába ordított a svájcisapkás, hogy csak a m u n k á r a figyeljünk.
Azonosságok a későbbi élményrétegekben is: a faluról menekültek, s az otthonmaradtak megváltozott, olykor kifényesedett, máskor megcsorbult élete. Történelmi
szelek repítettek távolra sok-sok embert. Barátot, rokont, szerelmest. Ü j r a talajt
érni, azon biztonságosan megállni, sorsfordító idők adhatnak csak ilyen föladatot.
Űjhelyi azokra is figyel, akiknek ez sikerült, de értőn t á r j a föl a Mike Imrék, Dusa
Piroskák titkait is. Mike Imre valóságosan balladai hőssé lesz a novellában, noha
köznapi története különben alig érdemelne figyelmet. Valódi írói munka emelheti
csak abba a magasságba, ahol egy öngyilkos paraszt szánnivaló sorsa többet jelent
egyéni tragédiánál. Mégis szívszorítóbbnak, egyben igazabbnak érzem Dusa Piroska
esetét. Őt is megnyomorítja az élet, sorsa teljességgel kilátástalan. Csak szenvedéseitől szabadulna, ha a kötél után nyúlna. Nem teszi mégsem. Levetkőzteti, lefekteti
részeg urát, s másnap ismét fél hatkor kel. Nem az összegürcölt ú j ház, a mozaiklapos konyha, a drága bútor, a soha nem használt finom ruhák tartják vissza, hanem
az évezredes törvény: asszonynak viselnie kell a sorsát, bármily nehéz. Az asszonysors mindig nehéz. Vajon miért erősebbek, keményebbek, elszántabbak Újhelyi
asszonyhősei, mint a férfiak? Az önéletrajzi írások választ adnak erre. Ott kiderül,
hogy a válás után a fiú édesanyja mellett marad. Az anya többször megjelenik a
novellákban, mindig szeretettel rajzolva, mindig erősen, biztonságot hordozón. Ez a
tisztelet, szeretet sugárzik át a szerzőből a többi asszonyalakra, többször igazolva,
hogy a viharokban széthullani készülő családot mindenkor ezek az erős, kemény,
sok szenvedésen edződött asszonyok tartják össze. Ha mégsem sikerül, ők nevelnek
hihetetlen küzdelemmel gyermeket mégis. Embert teremtenek, valóságosabban, mint
az istenek.
Újhelyi már-már szociográfiai pontossággal ír. A rekkenő, bágyasztó, embert
kiszárító hőség, a mikepércsi határ fekete abrosza, de akár egy falusi kocsma légyzümmögéses nyári délutánjának képe — nem is filmszerűen — jól érezhetőn, író
teremtette tapintható valóságban jelenik meg. Talán ezért is érezhetjük olykor, hogy
a szerző kezét egyik felől mintha Móricz Zsigmond fogná, a másikat — amellyel ír
— mintha Sarkadi Imre vezetné. Ilyen mesterek tanítványától pedig — gondoltam —
joggal számonkérhető az igazi pontosság. Megfogom tehát, például mindjárt ebben
a szövegben: „Hajnalban indultál apáddal a földre. Megraktátok a szekeret h a r m a t tól nedves kukoricával..." Hohó, testvér, már meg is fogtalak! Szegényparaszt hogyan is hagyhatta kint éjszakára a kukoricát? Hazavittük azt este mindig, s dobáltuk
a góréba, hordtuk a padlásra viharlámpánál, de kint az nem aludhatott a földön!
Aranyat a szabad ég alatt hagyni! Aztán: micsoda dolog, hogy téged nem küldtek
el keresztanyádhoz, szülédhez, bárhová, amikor feketén vágták le a kisborjút? Nálunk egyszer két gyönge malacot rekkentettek (igen ügyetlenül, mert sem apámnak,
86

sem testvéri sógoromnak nem volt gyakorlata ilyesmiben), s valahogyan fölfedeztem
a titkot. Fél éjszaka magyarázták, micsoda bajok jöhetnek ránk, ha egyetlen szót
elvakkantanék a dologról. Más apróságoknál is kérdőjelet akart rajzolni a ceruzám,
aztán letettem mégis. Megértettem: ezek a természetes különbségek. Ott, Debrecen
hónaljában, az ősi faluban ugyan ki félt volna éjszakai tolvajtól, aki — a más földjén! — összeszedi a leszüretelt termést? Az én falumban — lévén az újgazdák háromnegyede egykori cseléd — ez egészen természetes volt. Loptak az urasági földről,
loptak most akár a tőszomszédtól, rokontól is, ha alkalom adódott. S bizony, a
szolgaerkölcs helyénvalónak tartotta a jelentgetést, árulkodást is. Lelke minden
rugója megereszkedett ennek a népnek, s csak igen sokára igazodhatott a tágabb
világ nap járásához. Lám, a sok hasonlóság, azonosság mellett mennyi különbség!
Mélyebbről, messzebbről jöttünk? Nagyobbak voltak reményeink, nagyobbak lettek
csalódásaink? Mohóbban akartunk enni, mint mások, mert semmi illemet nem tudtunk? Lehet. A kiegyenlítődés megtörtént mégis. Korparancs és erős anyák álltak
mögöttünk is, akik tanulni küldtek. Mindig visszahívón görbülő kezükkel kiröpítettek mégis. Ezernyi kín, baj, gyötretés után mindnyájan fölszabadultunk végül.
Gyötrelmes és gyönyörű gyerekkor, az útrabocsátók emberfeletti küzdelme; élmények, emberré növesztő esztendők: csupa-csupa adósság. Jól mondja Üjhelyi János
vallomásában. Az anyák persze itthagynak bennünket, mielőtt bármit törleszthetnénk. Osztály és nép tartja számon az adósságot. Aki tudja ezt — mint e novelláskönyv szerzője — minden munkájával tisztesen fizet. Mert szolgálatra szegődött.
(Szépirodalmi, 1977.)
ANNUS JÓZSEF

„ . . . a szépség nyomában egy istennel sétálok"
TORNAI JÓZSEF: BOLDOG LÁTOMÁSOK

Tornai Józseftől az utóbbi években alig olvastam olyan szöveget, amiből ne
sütne kí valamiképpen a vágyakozás egy olyan teljes és természetes (természetközeli)
élet után, amelyben még száz-százötven évvel ezelőtt is részük volt „nehéz sorsuk,
gyors, igazságtalan haláluk ellenére is boldogan viruló" őseinknek. Sok versében
(például a készülőfélben levő Veres Péter-énekekben), prózájában, az Üj írásban
közölt önesszéjében, nyilatkozataiban és a világ törzsi költészetéből készült antológiájának bevezetőjében is hangoztatja válságélményét és megoldást remélő elgondolását. Nem volt ez a válság- és vágyérzet és ez az elhatározás soha sem idegen
tőle, mert eredendő helyzetéből, a társadalmi és irodalmi életben elfoglalt helyéből
s persze világszemléletéből következett. Tizenöt éves baráti kapcsolatunk során ez
az eredendő helyzet és a kialakult hely volt az egyik összekötő kapocs közöttünk,
amely a nemzedéki, életkori lépcsőkülönbségeket eltüntette. S persze az is, hogy
helyzetünket, helyünket és vágyainkat mindig kívülről is láttuk és értelmeztük, s a
magunk egyéni módján életviteli és esztétikai vetületeit, világnézeti összegezését
érvényesíteni is próbáltuk. Megismerkedésünk idején, a Belvárosi Kávéház „műhelyébe" verődött társaságban emlékezetem szerint a „mágikus realizmus" volt az a
kifejezés, amely szemléletünk irodalmi, stiláris megfelelőjét jelezte. Akkoriban én a
szakma tanoncaként sok mindent elleshettem (átvehettem) Tornaitól, aki már megírta a Tavaszi holdtöltét, a mágikus realizmus (de mondhatok egyszerűen szürrealizmust is) egyik legszebb magyar versét, amelyben az avantgardizmus lírai logi87

káján edződött nyelv magabiztosan, szinte elragadtatottan dalolja: „Lő szöktet át
zöld csillagon, / nyugatra billen árnya: / a földet emlékül hagyom / egy szép halforma n y á r r a . . . Hét bálvány között evezek / a vízre loncvirág dűl. / Itt állt, de
fölbukfencezett / a féllábú világűr." Talán nem tévedek, ha azt gondolom, hogy
Tornaiban már ekkor megmozdultak azok a tartalmak, melyeket aztán a törzsi
költészet világában adekvát formára találva most fejez ki. A Boldog látomások szövegeit ezért és így érzem én Tornai verseinek is, költészete különös, de szerves
fejezetének, amely az Időtlen idő és a válogatott versek (A bálványok neve) kötete
után a Kiszakadva, a Naptánc és a Tizenhét ábrándozás verseivel párhuzamosan
újabb réteget tár elém, szerencsésen egyesítve a műveltségbeli, szakmai készültséget
és a dunaharaszti homokdombok gyerekkori varázsáig visszahullámzó megrendülést.
Tornai aztán mindebből elméletet is vázolt, amelyben összeköltöztette a törzsi t á r sadalmakban élő népek isteneit a saját gyerekkorának bálványaival, és a pásztorművészet figuráit saját álomképeivel. Az összeköltöztetés és az együttélés azonban
nem látszik zavartalannak. Tornai valami olyan titkot keres, amelyet a régiek tudtak, ehhez akarja visszakapcsolni saját személyét és korát. A pásztorművészet t á r gyait nézve írja: „ . . . akárhogy igyekszem, nem tudom igazi kívülállóként megcsodálni", és: „Nem az örök művészet kapcsol bele itt valamilyen megszakítatlan
áramba, emberi kifejezőkedvbe — noha abba is méltán megváltották belépőjegyüket
ezek az inges, gatyás, pörgekalapos, szűrös eleink.", és: „ . . . engem még a visszakívánkozás is hozzájuk köt." S a továbbiakban azt is megfogalmazza, hogy mit óhajt
meg: „ . . . v a l a m i l y e n teljességet, ma m á r csak költészetben — s mint l á t j u k : a
pásztorművészetben — megvalósítható öntörvényűséget, magyarságot...", vagyis
olyan összhangot, amely ma is kívánatos. Nos, nekem itt sok kétségem v a n ; a
visszakapcsolás tanulságos lehet, de az akkori összhang legfeljebb csak buzdíthat
bennünket, képletet aligha adhat. Hiszen Tornai is jól t u d j a ezt, nálam jobban, le
is írja, hogy „a törzsi kultúra rendszere, közösségi gyakorlata nélkül" ezeket a szövegeket, tárgyakat csak művészetként „használhatjuk". Végül is, kívülállók vagyunk
mindannyian, Tornai József meg (velem együtt) többszörösen is az, de olyan
kívülálló, aki belül áll, és ez nem paradoxon, hanem kínzóan termékeny kettősség, amely
a művész számára nem is olyan megvetendő.
Minderre azért tértem ki ilyen hosszasan, mert a Boldog látomások a Tornai
által fölvázolt gondolatrendszernek és vágynak alakítója, de gyümölcse is. Az elmélet vagy az elméletet inkább illusztráló mint megelevenítő Veres Péter-énekek kevéssé meggyőzőek számomra, a Boldog látomások elragadtatott élvezetében azonban
semmi sem zavar. Verseskötetet régen olvastam ilyen frissen, ekkora azonosulással.
Tornai Józsefnek sikerült ezeket a szövegeket magyar nyelven úgy megszólaltatnia,
hogy a mai olvasó is érezze, nem művészetként születtek, hanem az egységes élet
* eleven részeként, szertartásként, a köznapi realitás pontos kifejezésére; hogy a maguk idején konkrétumok voltak, bármilyen elvont titkokról, mitikus állapotokról is
beszéltek. Számomra ez a természetes köznapiság, költői konkrétság teszi annyira
vonzóvá a kötetet, a nem irodalmi jelleg hangolja annyira maivá — mai
irodalommá.
Nem holmi mitologikus nosztalgiáról, az avantgardizmusban is meglevő visszavágyódásról van Itt szó, hanem megfelelésről, szellemi párhuzamról, ha nem azonosságról.
S ebben a válogatás is erősen közrejátszik. „Minden teremtésmítosz érdekelt — í r j a
Tornai az Előszóban —, minden filozófiai-metafizikai képlet, mondhatnám úgy is:
minden titok. Tehát a természeti erők és az ember, vagy az állatok és az ember
küzdelme, viszonya, vagy a szerelem, a nemiség, a halál, a gyerekkor és az öregség.
A növények és a kőzetek, vagy a tenger, a hegyek, a síkságok különléte. Tehát
minden végső kérdés, minden szélsőséges helyzet." Tehát a költészet végső
tárgyai,
folytathatom, amelyet sem a televízió, sem a lélektan, sem a szociológia nem képes
elhódítani. S mindez a konkrét képek nyelvén, a zenei, drámai szerkesztés mesterfokán. Példaként három rövid verset idézek; az Egy árulóra inka-, a Ma van búcsúzásom napja kecsua-indián Peruból, A sáska malgasy szöveg Madagaszkárból:
88

Az áruló koponyája: iszunk belőle,
fogait nyakláncnak
hordjuk,
lábszárcsontjából fuvolát
csinálunk,
bőréből dobot,
arra táncolunk.
*

Ma van búcsúzásom napja,
de nem ma megyek el, csak holnap megyek el.
Láttok majd, mikor megyek, fújom légy csont-furulyám,
zászlóm pókháló lesz,
dobom
hangyatojás,
és a kalapom, a kalapom
kolibrifészek.
*
Mi a sáska?
A feje gabonaszem, a nyaka kés csuklóvasa;
csápjai fonáldarabok; melle sima és kicsiszolt;
teste mint a kés nyele;
a csánkja fűrész; a nyála tinta;
alsó szárnya halotti ruha.
A földön — tojásokat rak;
az égen — mint a felhő.
A földhöz közeledve: napban csillogó eső;
villámként csap a vetésre, aztán csattog, mint az olló;
ha jár, borotva
és pusztulás.
A szövegek más típusaiban ezek a tárgyak megmozdulnak, és az ismétlés legkülönfélébb variálásával zenét teremtenek, de soha sem vesztik el testiségüket,
anyagiságukat — talán ebből is adódik, hogy ebben a világban aztán az álom vagy
az élet szomorúsága, vagy a szerelmi vágy is szinte tárgyias pontossággal, a maga
helyén, csüggesztően vagy lelkesítően, de elemi erővel van jelen.
A sok gyönyörűség közül talán még azt a vonulatot említeném, amely leginkább
az indiánok, a navaho- és az azték-indiánok álomdalaiban, himnikus énekeiben
érezhető legjobban: a bölcs rezignációnak és a tudat fájdalmának hangjait, „ . . . a
szépség nyomában egy istennel sétálok" — közli bölcsen, de mégis szomorúan a
navaho-indián; az azték-indián Nyári ének ben pedig ilyen összegezést olvashatunk:
„De mi csak úgy élünk itt, mintha álomban, / és alvásunk hirtelen megszakad. / Én
is beszélek, / bár semmi sem igaz, / amit itt mondunk a földön." A keserűség, a
levertség persze itt nemcsak a múlandóság tudatából adódik, nemcsak metafizikai,,
hanem elsősorban társadalmi eredetű, az irtózatosan nehézkes és kegyetlen azték
nagyhatalmi monstrum nyomása alatt l^gletkezik.
A Boldog látomások évezredes szövegei nagyon is nekünk valóan szólnak; a
törzsi ember szavaiból is legtöbbször a vágyakozás csendül ki a boldogság, az öröm
után, amelynek olyan elragadtatottan lehet könyörögni, olyan magafeledten lehet
ünnepelni, ha megérkezett, hogy a szomjas könyörgésben és az áhítatos örvendezésben ú j r a csak helyet kap a félelem és a szorongás is, hiszen a boldog látomások
jönnek, közelednek, belépnek, itt vannak, „most simogatják meg a gyerekek fejét",
aztán küldetésük véget ér, „megtérnek otthonukba", s ha igaz is, hogy „örömük
velünk marad", a záró motívum mégis az, hogy itthagynak, elmennek, pihennek a
magasban. (Európa, 1977.)
HORGAS BÉLA

89

KÉPZŐMŰVÉSZET
SÍK CSABA

Látvány és látomás
Kos'ztka Tivadar iglói gyógyszerészsegéddel 1880. október 13-án csoda történt.
A patika ajtajához támaszkodva sütkérezett az őszi napsütésben, mikor egy tempósan
ballagó tinós szekéren akadt meg a szeme, öntudatlanul rajzolni kezdte egy receptlapra a látványt. Principálisa a háta mögé sompolygott, s a vállára ütött: „Mit csinált? Hiszen maga festőnek született!" Mikor végre egyedül maradt, elővette zsebéből a rajzocskát, hogy gyönyörködjék benne, fenséges hangot hallott a háta mögül:
„Te leszel a világ legnagyobb napút festője, nagyobb Rafaelnél". A patikussegéd,
élete első rajzával a kezében, tudta, hogy kinyilatkoztatás történt, s kimondhatatlanul
boldognak érezte magát. A hang még mondott valamit, amit az örömmámorban
úszó, immár a kiválasztottak közé tartozó Tivadar nem értett meg, de hiába kérte a
szó megismétlését, a hang nem válaszolt.
A kétségtelenül pszichotikus élmény adta biztatás valóra váltásához Csontváry
ésszerűen kezdett hozzá. Tisztában volt vele, hogy a csoda csak ígéret, egy ki t u d j a
hová vezető út első lépése, s hogy beteljesíthesse, tanulnia, dolgoznia kell. Levelet
írt Kelety Gusztávnak, a budapesti mintarajziskola akkortájt festőnek is jónevű
igazgatójának, tanácsot kért tőle az önképzéshez. 14 éven át vezette még szorgalmasan, jó üzleti érzékkel a gyógyszertárat, hogy megteremthesse a komolyabb tanulás
anyagi feltételeit. Szerény megélhetést biztosító jövedelem birtokában utazott Münchenbe Hollósyhoz, majd Karlsruhéba Kallmorgenhez. Kielégítő — l e g a l á b b i s őt
kielégítő — akadémiai tudás birtokában Dalmáciába, majd Olaszországba ment,
várva a jóslat beteljesedését, elkezdve a naput-témának megfelelő motívumok
keresését.
A század utolsó éveiben vagyunk. 1896-ban festette önarcképét, amely nemcsak
a korai korszak, hanem az egész oeuvre legjobb alkotásainak egyike; érdemes tehát
néhány nevet, címet, dátumot felidézni mellé. Ebben az évben festi Hollósy Hegyi
beszéd című vásznát — Párizsban Munch-ki^llítást rendeznek; Kandinszkij Münchenben dolgozik. 1903: Csontváry: Vihar a Hortobágyon; Rippl-Rónai: Karácsony —
Picasso kék-korszakának kezdete; Vollard gyűjteményes kiállítást rendez a pár
hónapja halott Gauguin-nek. 1905: Csontváry: A taorminai görög színház romjai;
Szinyei-Merse lesz a Képzőművészeti Főiskola igazgatója — megalakul a Fauvesés a Die Brücke-csoport; Párizsban Manet, Seurat, Van Gogh kiállítást tartanak.
1907: Csontváry visszhangtalan kiállítást rendez Párizsban, s a cédrusokat festi;
megrendezik a francia impresszionisták és neoimpresszionisták kiállítását Budapesten
— Picasso műtermében barátai megbámulják az Avignoni Kisasszonyokat. A dátumok azt bizonyítják, hogy Csontváry küzdelme a modern művészet mozgalmain
kívül zajlik, nincs köze problémáihoz, nincs köze máshoz, mint önmagához.
Az önarckép elkészül; az ország a millennium mámorában úszik, észre sem véve,
hogy társadalmi problémái egyre áthidalhatatlanabbul ellentmondásosak lesznek,
folyik a nyomor elől menekülők kivándorlása — Ráth Károly ezer év „idilli" fejlődésétől megittasulva így szónokol a törvényhatósági bizottság ülésén: „Nekem jutott
90

boldogító osztályrészül a rendkívüli szerencse, hogy a lefolyt ezer esztendő dicsőságét
hirdethessem. És a törvényhatósági bizottság élén a második ezer esztendőt reménytelt szívvel üdvözölhessem". Boldog polgármester, boldog o r s z á g . . .
Csontváryra senki sem figyel, legfeljebb a szakma ismeri és szórakozik rajta;
különösen Ferenc József meghűlése alkalmából a császári kabinetirodának küldött
távirata okoz őszinte derültséget a művészasztalnál: „A királyt kitenni a napra! —
Csontvári". Számunkra a mondat nemcsak elmebajának kifejlődését, de azt is bizonyítja, hogy már rendszerbe foglalta művészeti elveit, kész az „ideológiája", amely a
napfényt helyezi világképe középpontjába. Ettől kezdve máig zajlik körülötte a vita,
bár úgy tetszik, Fülep Lajos határozott kiállása eldöntötte a kérdést: a festő a század legnagyobb magyar festőzsenije volt. Németh Lajos már mint vitathatatlan tényt
közli: „Ahogy Van Gogh öntépő tusája sem vezethető vissza csupán a társadalmával
való perlekedésre, hanem az emberi lét egyetemes kérdései, szorongásai, az emberbelső és a külvilág antagonizmusa fokozódott kozmikussá művészetében, úgy pörlekedett nemcsak korával, hanem az egész emberi nemmel az isteni megszállott, a
szent őrült, Csontvári... ö t évvel fiatalabb, mint Gauguin — és ugyanúgy menekült
ő is Keletre, a földi paradicsomot, a stílust teremtő ősi egyszerűséget keresni, mint
Gauguin." Csontváry ebben az elragadtatott elemzésben a modern művészet útját
kicövekelő mesterekkel kerül egy sorba, akikhez, mint a dátumok bizonyították,
semmi köze. S egyáltalán nem azért ment „Kelet"-re, azaz Libanonba és Marokkóba,
mint Gauguin Tahitiba: Csontváry nem a „Parthenon lovain túli" világot akarta felfedezni, mint Gauguin, hanem azt a naputtémát megtalálni, amivel lepipálhatja Raffaellót. összeegyeztethetetlenül más volt a célja a két kalandnak. Németh hazai
párhuzamokat is keres, de csak irodalmiakat talál. Modern magyar művészet című
könyvében írja: „Programja, hatalmas vállalkozása talált süket fülekre, csak néhányan próbáltak lépést tartani vele. Rokon törekvést nem is a kor magyar képzőművészetében, hanem inkább az irodalomban találunk (Komjáthy György, Ady
Endre). Csontváry és Ady programjának rokonságára szót vesztegetni sem érdemes.
Ady a Nyolcak célkitűzésével vállalt közösséget, többükkel baráti kapcsolatot tartott;
Komjáthy Györgyöt pedig nem ismer a magyar irodalomtörténet, csak Jenőt, s fiát,
Győzőt, a télen is bolhaszínű felöltőben szerkesztőségekben házaló szegény dilettánst.
Csontváry és Komjáthy Jenő sorsa között a felszínes rápillantás valóban találhat
megfelelést: „Annyit élcelődtek már a félreismert zseniken; ki írta meg a valódi —
kiemelés Babitstól — félreismert lángész jellemrajzát, a csökönyösen visszahúzódó
lélekét, aki fájva keményedik meg a világ ellen, mint a gyöngycsiga kagylójában a
tenger ellen." (Babits Mihály: Az irodalom halottai.) Az azonosság felszínes akkor
is, ha Csontváryra is jellemző, amit Babits Komjáthyról mond: művét „valami
egészen sajátságos magábazárkózottság, csak-magából-csak-magának fejlődés" határozta meg. De a mű, e „par excellence intellektuális költészet" és Csontváry irracionális sugallatok szülte látómásai között aligha lehet közösséget találni.
E bizonytalan párhuzamok — Gauguin, Ady, Komjáthy — arról győznek meg,
hogy mégsem dobandók egyszerűen szemétkosárba a régi kritikák, melyek Csontváry
művészetével szemben súlyos fenntartásokat hangoztattak, például Farkas Zoltáné, a
Nyugat műbírálójáé, aki a festő halála után tíz évvel így írt: „Az Ernst-múzeum jól
tette, hogy bemutatta Csontváry-Kosztka Tivadar műveit. Életében csak különös félbolondnak tartották ezt az excentrikus embert, aki büszkén hirdette, hogy minden
művésznél különbet alkotott. Változnak az i d ő k . . . egykor őrültnek tartott festőket
rajongva ünnepelnek... — Farkas Gauguinre, Van Goghra gondolt? — Erről itt szó
sem lehet. Akármilyen érdekesek is Csontváry képei, nem bizonyítják zsenialitását.
Legtöbbjük csak vergődés... Volt benne valami imbecilis, ami megakadályozta abban, hogy a néha erősen induló lendülete úgy is f e j e z ő d j é k ' b e . . . Képei nagy vágyaknak és festeni nem tudásnak furcsa keverékei; egy bogarasan különcködő és
tudatlan ember gyorsan elerőtlenedő erőlködései... De volt benne valami tiszta és
megható f a n a t i z m u s . . . érzésen kívül alig volt egyebe, mert erőtlen képzeletével nem
tudta azt k i f e j e z n i . . . A stilizálás és a tétován naturalista megfigyelés legtöbbször
91

zavarosan keverednek össze képein." Konzervatív kritikus hangja ez, a Nyugat legpolgáribb korszakából, de egy megállapítására érdemes odafigyelnünk: erőtlen képzeletről, magyarán: korlátozott fantáziáról beszél. A kitűnő Kállay Ernő elkerüli a
rajongók és ellenfelek közös tévedését, csak a mű érdekli, a művész kommentárjai,
zavaros elméletei nem: „Az Etnáról készült húsz négyzetméteres képet a hegyoldalon
vert sátorban festette, hónapokon át, szemben állva a bálványozott heggyel. Hogy a
természeti látvány e közben sok tekintetben jelentősen más színt öltött, azzal nem
törődött... A kész munkák sem a természeti hűség, sem a kompozíciós rend, sem, az
expresszív koncentráltság értelmében nem nevezhetők egységes alkotásnak. Mégis
egységesek, mint ahogy egységes a keleti mesék költői k á p r á z a t a . . . Tipikusan magyar jelenség: Csontváry bűbájos legendái és fantasztikus apeteózisai a festői képzelet expanzív szárnyalását és a technikai kiképzés hihetetlen kontárkodásait, illetőleg azokkal a merész frazeológiájú magyar parlamenti beszédekkel valók egy sorba,
melyek szónoki lendülete messze meghaladja a szónokok reális közgazdasági, politikai vagy kulturális képzettségét". (Csak nem Ráth főpolgármester úrra gondolt
Kállay?) A természeti hűség és az expresszív kifejezés hiányzó egysége — ezek
Kállay megfontolandó észrevételei.
Csontváryt egy Betlehembe tartó hajón újabb pszichotikus élmény éri. A h a j ó
viharba kerül, s a régi Hang megint megszólal: Damaszkuszba küldi. Itt folytatódik
a csoda, egy ismeretlen megállítja az utcán: „ön Uram, nemde egy nagy festményhez keresi a motívumot, de azt Damaszkuszban nem találja meg". Tovább küldi
Baalbekbe; ott van a keresett motívum! S valóban, mint Csontváry í r j a : „Másnap
hajnalban a naptemplommal szemben levő Hotel Viktóriában álmomból riasztott
egy fény, mely tűzvörösen húzódott le a magas Libanonról, s átkarolta Bachus, Antonius és Vesta templomát világító színekkel. Önmagától előállott az 1880. évi kinyilatkoztatás tartalma, vagyis a világ legnagyobb plain air motívuma".
A plain air, vagyis a napút fogalmát Csontváry zavarosan ugyan, de több helyütt
is elmagyarázza. A napból áradó fény összeköti az istenit az emberivel, kapcsolatot
teremt a szellemi energiák és az anyagi, emberi szféra között. A napfény hosszú
útjának egyes állomásain leadott energiamennyiségtől, annak természetétől függően
más-más színek születnek, s a szellemi energiák csomópontjai a hozzájuk kötődő
színekkel határozzák meg a teret, rajzolják ki szerkezetét. Nem nehéz felfedezni, az
elmélet zavarossága ellenére sem a távoli kapcsolatot az impresszionista színelmélettel, amely azonban Csontváry működésének éveire rég idejét múlta. Az impresszionista festők azt vallották, hogy képeik a véletlenül felbukkanó látványból születnek,
ezt persze nem szabad szó szerint venni. Mert először is mindig megkeresték a kompozíciós érzéküknek, témaigényüknek megfelelő látványt, s művészi minták és tudományos feltevések is befolyásolták őket. (Fényképezés, japán fametszetek, optikai
elméletek stb.)
A látványnak Csontváry művészetében egészen más a jelentősége, mint az
impresszionisták festészetében, részben, mint Farkas Zoltán írta, fantáziájának korlátozottsága, másrészt zsenialitásától elválaszthatatlan — vagy éppen azt tápláló? —
dilettantizmusa miatt. A napútteória nem elméletként érdekes, hanem mert ha szűkszavúan is, de Csontváry alkotómódszeréről árulkodik. Koncepcióként csak annyiban érdemel figyelmet, mint Pertorini Rezső mondja Csontváry patográfiája című
kitűnő könyvében:
démonikus erőkre hivatkozva és önmaga erejével á m á gikusra támaszkodva csak totálisan látja már a problémákat, a részletek, a racionális
megfontolás elhagyásával egy totális, archaikus világnézetet vall". Remekművei
akkor születnek, amikor a világnézet sugallta látomás valóságos látvánnyal találkozik, ha a realitásra rákopírozhatja a nyugtalanító benső vízióját. Kampis Antaltól
tudjuk, hogy Csontváry a Hortobágyról felvételeket kért egy debreceni fotográfustól,
s levelében alaposan kifaggatta, milyen az alföldi táj, mi jellemzi: „ . . . az ég, a naplemente vagy -kelte? az égen a viharos felhőzet, vagy a puszta föld? Mi a d j a a
hangulatot? a távolban levő állati foltok, vagy a közelben levők? bikák, lovak vagy
száguldó csikósok?" (Pertorini, i. m.) A levél a készülődő látomás ellenőrzése, kísér92

let a valóságos látvánnyal való szembesítésére, mert a kettő azonossága a kép megfestésének — méginkább: minőségének — feltétele volt. S az akadémiai képzés következménye, mert az úgynevezett primitív művésznek ilyen fotografikus szembesítésre nincs szüksége. Mint Pertorini írja: „Ezért a képek felvetítése, a velük való
foglalkozás, a fantáziálás, sajátos érzelmi, hangulati állapotot is jelent. Jung szerint
e képek jellege a hallucinációkhoz, a víziókhoz áll közel, de elkülönül azáltal, hogy
mindig belső képként jelölik meg. A kép kivetítése az objektív térbe európai embernél csak pszichopatológiai folyamatok hatására történik meg, és álomban". Kivéve
azokat, akiket megszólított a hang, akikkel csoda történt, s a csoda megvalósításáért
még akadémiát is jártak.
Ha a képet nem hallucinatív látomás és látvány egysége teremti meg, lelepleződik Csontváry dilettantizmusa s egy hatéves gyermek színvonalán álló gondolkodásmódja, kisszerű fantáziája. Zrínyi kirohanása című képe szerencsére majdnem egyedülálló oeuvrejében. Zrínyi díszmagyarban, pisztollyal a kezében lép ki egy múlt
századi kisnemesi kúria kapuján. A házat és az udvart elválasztó díszsövény, s az
udvar közepén álló gémeskút mögött megbújva lövöldöznek rá hosszú puskájukkal,
burnuszukba burkolózva a törökök. (Az egész kompozíció a naivok, a vasárnapi festők szerkesztésmódjára emlékeztet.) Művészetét kivételes nemzeti értékké persze nem
ez a mulatságos giccs teszi, de festészete nemzeti értéke ellenére sem tartozik bele
a magyar festészet fő irányába, melyet ez idő tájt a Nyolcak és az aktivisták képviseltek. Csak kuriózum, de mint a Visszatekintő nap Trauban, a Vihar a Nagy
Hortobágyon, A panaszfal bejárata Jeruzsálemben, A taorminai görög színház romjai,
s főleg a Zarándoklás a cédrusnál Libanonban, s A magányos cédrus bizonyítja —
mégiscsak zseniális kuriózum.
1909—1910 körül elmebaja elhatalmasodik, többet ír már, mint fest, beadványokat, röpiratokat, bibliamagyarázatokat, követhetetlenül zavaros fejtegetéseket a vallásról, a magyarok bejöveteléről. Kis vagyonkája rég elúszott, a 60 éves festő nyomorog, egyetlen panasz nélkül. 1919 májusában beszállítják a János-kórházba; itt
halt meg, az anyakönyvi bejegyzés szerint, június 20-án. Halála után felnyitották
műtermét, melyben alig lézengett egy-két ócska bútor, a padlón szilvamagok, kukoricatorzsák, teleírt papírlapok, vázlatok hevertek. Egy széttépett cetlin a következő
sorokat olvasták a hatóság emberei: „ . . . a háború előtt télen meg voltam f a g y v a . . .
bekövetkezett az agónia, de jött egy eszme
. . . a halált eltávolítottam
. . . s én meg voltam mentve".

PÁLOSI JUDIT

Hajnal Gabrielláról
Szinte szokatlannak érezzük ma már, ha textillel foglalkozó művész nem a technika megújítását tűzi ki elsődleges céljául, nem modern anyagok felhasználásával,
újszerű effektusok kidolgozásával foglalja el magát elsősorban. Egyre ritkább a textil
műfajában az a művésztípus, aki a művészi gondolat elsődlegességét vallaná, s a
dekoratív funkciónak való megfelelést és a megvalósítás technikai részleteit annak
alárendelné. Hajlamosak vagyunk azután arra, hogy a műveket, amelyek a hagyományos szövési eljárással készülnek, mindjárt korszerűtlennek, a modernséggel szembenállónak, avatagnak tekintsük. Szerte a világon igen sok negatív példa támasztja
alá ezt a véleményt. Itthon is, külföldön is tervezők népes tábora közöl poros gondolatokat poros szemléletmód és tradicionális technika közvetítésével. Mégis kiküszöbölendő előítéletnek kell minősítenünk azt az elméletet, amely a francia gobelin93

technika mai művelőit válogatás nélkül egy kalap alá veszi, s munkásságukat —
mélyreható elemzés nélkül — a korszerűtlenség jegyével bélyegzi meg.
Ellenpéldára szerencsére van számos lehetőség, hazai viszonylatban is.
A tradicionális szövési eljárást modern gondolatok kifejezésére alkalmasnak ítéli,
s ezt a vélekedését műveinek sorával igazolja Hajnal Gabriella. Számára elsődleges
a művészi gondolat, amit mi sem bizonyít inkább, mint hogy annak kifejezésére a
szövött falikárpitot éppen nem tekinti kizárólagos eszköznek. Amint úgy érzi, hogy
elképzelése más megjelenési formát kíván — például kompozíciójának értelmezését
a harmadik dimenzió bevonása teszi teljessé —, azonnal vált, vállalkozik a technikai
változtatásra. Munkái között számos a plasztikus kompozíció. Azok a gondolatok
viszont, amelyeknek Hajnal Gabriella gobelintechnikával adott formát, abban meglelték a legadekvátabb kifejezést. Hiszen a műfaj benső törvényei a vérében vannak,
hozzájuk könnyedén, hajlékonyan alkalmazkodva, a közlendő gondolat igénye szerint,
szabadon alakítja ki a kompozíciót, építi föl motívumai rendjét.
A végeredmény természetesen eleget tesz a falikárpittal szemben támasztott
dekorativitás iránti igénynek. Voltaképpen anélkül, hogy előre elhatározottan történnék, ezek a falikárpitok teljesítik funkciójukat, s a gondolatközlés mellett díszítőelemek is egyben — anélkül, hogy a dekorativitás, mint egyedüli vagy legfőbb cél
lebegett volna a tervező szeme előtt.
Hajnal Gabriellának mondanivalója van számunkra a világról, az emberekről,
életünkről. Érzékenyen reagál, ha a világon bármerről az ember jogai és méltósága
megsértésének híre elérkezik hozzá. Tiltakozását, megrendülését a m ű f a j eszközeivel
fejezi ki, a problémákat művészi síkra transzponálja. Világa szimbólumokból épül
fel. Ezeknek a szimbólumoknak a megértéséhez pedig nincs szükség értelmező
szótárra. Tiszta gondolatai közérthetőek, s ezeket világos, harmonikus formarend
közvetíti.
Falikárpitjai mindig, minden esetben tiszteletben tartották a m ű f a j legfőbb
törvényét, a síkszerűséget. Ösztönné vált benne a kompozíció síkban tartása. Még
olyankor is, amikor figurái plasztikusan jelentkeznek (Ádám és Éva; Péter és a f a r kas), azáltal, hogy a környező motívumok át- meg átszövik azokat, a plasztikus formák a szövött felület síkjára szorulnak vissza. Másik eszköze a kárpit teljes felületének motívumokkal való kitöltése. A „Vakok", vagy a „Kések" esetében alakok sorait
utalja egymás fölé — egymásmögöttiséget érzékeltetve ezzel — s tömbszerű egységgé
alakítja együttesüket, amelyből csak az arcok világítanak elő. Merev, időtlen kifejezésű arcok, amelyek a kompozíciós renddel, a figurák frontális beállításával
együtt Bizánc művészetét idézik. Mint ahogy a bizánci művészet geometrikus díszítésű, pompás drapériái az ősei az „Öldöklő angyal", a „Carpe diem", vagy a „Vakok"
és „Kések" figuráin levő, az alakot teljesen elfedő, a test formáira távolról sem utaló
stilizált öltözékeknek is.
Sok formai jegy utal Hajnal Gabriella művein Bizánc rég letűnt kultúrájára,
csakhogy tartalmában más ez a művészet. Míg az aranycsillogású mozaikok alakjai
méltóságot, isteni megközelíthetetlenséget fejeznek ki, s az állandóság jelképei, H a j nal Gabriella figurái különféle modern jelentéstartalmak hordozói.
Legújabb kompozíciója azután egyetlen motívum önállósulása, amelynek s a j á t
halárai egyben a falikárpit határait is jelentik.
Kitárt szárnyú ablak a motívum, amely szerepelt már „Kilátás északra", „Kilátás a tengerre" és „Ablak" címen is. A játékos ötletben az illuzionizmus veszélye
rejtőzködik. Micsoda lehetőség! Egy ablaknak a józan, kézzelfogható, határozott
tárgyi világot jelentő keretéből elképzelt tájra pillantani! És micsoda buktató! Még
ha ott is vannak a tárgyi világ síkot meghatározó merőlegesei, a mélység felé menthetetlenül kitárta itt az ablakot Hajnal Gabriella. Jó ösztöne, a síkdíszítő művész
egészséges ösztöne óvta meg attól, hogy beleszédüljön ebbe a mélységbe: az ablakon
túlra elképzelt végtelen tenger horizontját annyira emelte meg, amivel éppen elhárított minden valóságos perspektívát.
94

HAJNAL GABRIELLA : BUKOTT ANGYAL

HAJNAL GABRIELLA: ÖLDÖKLŐ ANGYAL

Míg az „Ablak" egyetlen motívum Önálló jelentkezése, addig a korábban „Chile"
nevet viselő falikárpitterv ellenkező irányban mozgatta meg a művész fantáziáját.
Annak kipróbálására késztette, hogy ugyanazon terv alapján többször megszőtt falikárpit ad-e lehetőséget egy nagyobb egységekből álló kompozíció létrehozására.
„Serietapisserie" — Hajnal Gabriella, miközben eljátszik a tapisserie (falikárpit)
és a serie (sorozat) szavakkal, rábukkan egy játékos, mégsem komolytalan, mindenesetre nagyon találó megjelölésre. Serietapisserie — modern hangzású szó, mégsem
ú j fogalmat jelöl. A falikárpit sokszorosítható műfaj. A műhelykarton alapján bármennyi példányban megszőhető. A pontosan körülhatárolt formákat a karton éppúgy
rögzíti, mint a gonddal mérlegelt színskálát. A végeredmény azonban nem lesz kétszer sem ugyanaz. A kézműves munka velejárója, hogy az azonosság szándékával
kivitelezett darabok sem egyformák. De megszőhető a karton tükörképe is. A jobb
és bal oldal felcserélése ugyan nem minden esetben történhet meg anélkül, hogy
maga a kompozíció ne borulna fel, ne szenvedne lényegi változást. Hajnal Gabriella
szimmetriaigényű, szín és forma kiegyensúlyozott rendjén alapuló képi világa megengedi, hogy a tükörképére fordítsák. Alkotójuk él is ezzel a lehetőséggel, sőt, négy
darabból álló „serietapisserie"-jének egyik tagjában játékos kísérletező kedve merész
ötlettel megtoldotta a sorozatot. A műhelykarton valójában izgalmas és esztétikus
látvány önmagában is. A szép rajz, amely a tárlatlátogató számára rendszerint hozzáférhetetlen, arra inspirálta készítőjét, hogy ez egyszer maga a rajzvonal, a fehér
alapon élő finom vonalháló jelenjék meg gyapjúköntösben.
A négy darab zárt egységként jelenik meg a kiállítóterem falán: utalva a falikárpit közvetlen előzményére, a műhely karton fehér-fekete változata indítja a kompozíciót. Ezt követi a sokszorosítást jelképező két — megközelítően azonos — példány, s a kompozíciót határozottan zárja az eredeti mű tükörképe.
Hajnal Gabriella munkásságának fontos területe a szövés mellett az applikáció •
és a hímzés.
Az applikáció nem ismeretlen, gyakorta alkalmazott módszere a textilművészetnek: rendszerint más célra készült anyagok beépítése egy kompozícióba. Az idegen
elemek általában a mondanivaló hangsúlyozására kerülnek a műbe, ottlétük azonban
sok esetben nem magyarázható mással, mint a tervező játékos kedvével. Hajnal Gabriella applikációinak célja ennél jóval több. A kiindulás ugyanis mindig egy-egy
szép, régi hímzett vagy szövött textília ú j életre keltése, ú j gondolattal való feltöltése azáltal, hogy modern kompozíció részévé teszi. Ilyenkor finom értelmező keretté
halkul persze a környezet — zenei hasonlattal élve — mintha nemes zengésű ősi
dallam modern hangszerelésű, fanyarabb kíséret fölött énekelne (Peninsula „félsziget"; József Attila emlékére).
A ráhelyezett textília jellege szabja meg, hogy szövött vagy hímzett alapon
nyerjen-e ú j értelmezést. A hímzést azonban önmagában is szívesen műveli Hajnal
Gabriella. Egyenes következménye ez annak, hogy miután falikárpitjait nem maga
szövi, mégis közvetlen kapcsolatban akar maradni a színes, szép gyapjúfonallal. Míg
a szövött falikárpit számára egzakt, minden részletre kiterjedő tervet kell készítenie,
hímzései improvizációk. Nagyméretű hímzéseinek formai felépítése, színharmóniái
képzeletében élnek csak. Készülés közben maga előtt látja a teljes kompozíciót, s
biztos kézzel hívja azt elő a legfeljebb csak néhány vonallal tagolt alapon. Sok esetben monochrom ez a kompozíció, s a fonalnak száliránytól függően változó fényét
használja föl motívumainak megjelenítésére (József Attila emlékére, Labyrinthus).
Hajnal Gabriella művei nemcsak egyéni kiállításain vagy csoportos tárlatok részeként jutnak el a közönség elé. Több munkája középületek, közösségi helyiségek
szerves része. Az ott dolgozó vagy rendszeresen megforduló emberek mindennapjaikhoz tartozónak tekintik falikárpitjait.
A közönséggel való találkozásnak minden változata célja és öröme a művésznek,
Hajnal Gabriellának is. Ideálisnak mégis a falikárpit közösségi helyiségben való elhelyezését tekinti. A mű és a közönség számára egyaránt ez a legelőnyösebb találkozási lehetőség.
,95

Hajnal Gabriella szavait idézem, amikor magam is leírom: a falikárpitot nem
elég rövid ideig nézni, hosszabb időn át kell együttélni vele, hogy kifejthesse hatását.
Ekkor derül ki róla, hogy befolyásolni képes az ember közérzetét.
Miközben Hajnal Gabriella művei rendre azt bizonyítják, hogy a falikárpit műf a j a képes a kor problémáinak, valóságának kifejezésére, meg kell állapítanunk azt
is, hogy ezek a már anyaguknál fogva rendkívül megnyerő művek még disszonáns
mondanivaló esetén is simogató, feloldó hatásúak: életünk nélkülözhetetlen részét,
a szépséget hirdetik.

S&rtMHr* ciszéuL
Az őszi könyvhetek Csongrád megyei ünnepélyes megnyitójára október
24-én Szentesen, a Tóth József Színházban került sor. Az est műsorában
Mocsár Gábor, Papp Lajos és Tóth
Béla vett részt. Az írókkal Vörös
László, lapunk főszerkesztője beszélgetett. — A hódmezővásárhelyi Németh
László Könyvtárban Tiszatáj-estet rendeztek október 26-án. Vörös László főszerkesztő bevezetője után Annus Józseffel, Baka Istvánnal, Simái Mihálylyal és Tóth Bélával találkoztak az olvasók. — A bonyhádi járás több helységében író-olvasó találkozón vett részt
Annus József, a Tiszatáj főszerkesztőhelyettese és Olasz Sándor szerkesztő.
*
Konsztantin
Ivanov
Narszpi,
szép
leány című elbeszélő költeménye
jelent meg — Róna-Tas András
nyersfordításának
felhasználásával
— Bede
Anna átköltésében. A mű első szemelvényeit a Tiszatáj
1975. szeptemberi

száma közölte.
gyei Könyvtár

A kötetet
adta ki.

a Heves

me-

*

Weöres Sándor válogatott verseinek
norvég kiadását kaptuk meg nemrég
Oslóból. A válogatás, a bevezető és
(részben) a fordítás Sulyok Vince
munkája.
*

A szegedi Juhász Gyula
Tanárképző
Főiskola Magyar Tanszéke Fodor András költőt, az írószövetség költői szakosztályának
titkárát
látta
vendégül.
A sikeres irodalmi
est előtt
Fodor
András szerkesztőségünkbe
is ellátogatott.
*

Magyarországi tartózkodása során a
Tiszatáj szerkesztőségét is fölkereste
Szász János romániai magyar író és
felesége, Anemona Latzina költőnő,
valamint Mandics György költő, a temesvári Facla Kiadó szerkesztője.

Kovács Vilmos
(1927-1977)

A kárpát-ukrajnai magyar irodalomnak talán legjelentősebb alakja hunyt
el gyógyíthatatlan betegségben. Már
első verseskönyvei (Vallani kell, Tavaszi viharok) jelezték, hogy nagy tehetségű alkotó indult útjára. Keze, tolla
ráállt a prózára, tanulmányra, esszére
is. Az irodalmi közvélemény . joggal
várhatott sokat e kiváló irodalmártól.
96,

A kárpát-ukrajnai magyar irodalom
eredményeit összefoglaló írása éppen
lapunkban jelent meg, így közvetlen
munkatársunkat is gyászoljuk az eltávozott kedves alakjában.
A farkasréti gyászolókkal mondjuk:
emlékedet, eszményeidet megőrizzük;
nyugodj békében, kedves barátunk!

