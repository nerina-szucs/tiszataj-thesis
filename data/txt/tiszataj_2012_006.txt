tiszatáj

V-.

pft
f

66. É V F O L Y A M

A CS0M0P0NT0K
ÁTKÖTÉSE
Válogatás fiatal horvát
költök verseiből

MttlaHt

Bene Zoltán
Ferdinandy György
Sántha József
Szabó Róbert Csaba
Turczi István
prózája
AJÁNLOM, KORTÁRSAM.
Gergely Ágnes
Nemes Nagy Ágnesről
r

#

Kálecz-Simon Orsolya
Lengyel András
tanulmánya
DIÁKMELLÉKLET
A Vörös Rébék
értelmezési rétegei

6
2012. június

tiszatáj
IRODALMI FOLYÓIRAT

Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,
a Szerencsejáték Zrt. és
a Nemzeti Kulturális Alap
támogatásával

nka

Nemzeti Kulturális Alap

HÁsz R Ó B E R T főszerkesztő
A N N U S GÁBOR, ORCSIK ROLAND, T Ó T H ÁKOS

szerkesztők

korrektor
szerkesztőségi titkár

DOMÁNYHÁZI E D I T
SZÉKELY ANNA

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6 7 4 1 Szeged. Rákóczi tér 1. Tel. és fax: ( 6 2 ) 4 2 1 - 5 4 9 . Levélcím: 6 7 0 1 Szeged,
Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 3 0 3 - 3 4 4 0
További információ: 0 6 8 0 / 4 4 4 - 4 4 4
Egyes szám ára: 5 0 0 forint.
Előfizetési díj: negyedévre 1200, fél évre 2 4 0 0 , egész évre 4 8 0 0 forint.
ISSN 0 1 3 3 1 1 6 7

Tartalom
LXVI. évfolyam, 6. szám / 2012. június

A csomópontok átkötése – Válogatás fiatal horvát költők verseiből
ANA BRNDARIĆ

Kastélyom a fakéregben; Szieszta a kővárosban; Ördög; Billentyűkkel írni; Siratóének (Orcsik Roland fordításai) ................................................................................................

3

Barbara; Néma csöndpercek az adón; Hátsószándékvadászok páholya; Mi madarak, és halak, és szavak;
31. születésnap (Terék Anna fordításai) ..............................

5

OLJA IVANČEVIĆ SAVIČEVIĆ versei (Kollár Árpád fordításai) ...............................................

9

DORTA JAGIĆ

VLADO BULIĆ

versei (Danyi Zoltán fordításai) ................................................ 11

BRANKO VASILJEVIĆ

***; ***; ***; eltűnés (összegyúrt képek) (Barlog Károly fordításai) ................................................................................. 15

SAŠKA ROJC

tükör, meztelen saškával; gea szemei, meztelen saškával lorenc b. tengerjáró-kapitány látomása; hallgatom a vasat a vérben; hajókabin (Kálecz-Simon Orsolya fordításai) ................................................................................... 18

MARIJA ANDRIJAŠEVIĆ

Menj el a boltba, hozz három tojást és egy nagy üveg
lekvárt; Élvezd a sötétséget, amíg nincsenek reflektorok; *** (Virág Gábor fordításai) ............................................. 20

ANTONIJA NOVAKOVIĆ

versei (Bencsik Orsolya fordításai) ......................................... 23

MARKO POGAČAR

A tárgytalan; Boxers Love Eighties Music; Verstechnika (Kollár Árpád fordításai) ....................................................... 26

BRANISLAV OBLUČAR

Klumpák; Pókok; Göröngyök (Orcsik Roland fordításai) 29

BRANISLAV OBLUČAR – MARKO POGAČAR Küldemény a határ túloldaláról (Válogatás
a fiatal horvát költők verseiből) (Kálecz-Simon Orsolya fordítása) .................................................................................... 30
SÁNTHA JÓZSEF

Mecskereki halálai ......................................................................... 34

SZABÓ RÓBERT CSABA

Emlékül Annuskának .................................................................... 41

TURCZI ISTVÁN

Azrael (Nincs szebb az út előtti pillanatnál [részlet]) .... 47

BENE ZOLTÁN

Halott nőt találni ............................................................................. 58

FERDINANDY GYÖRGY

Emlékszilánkok VIII. ..................................................................... 62

Ajánlom, kortársam…
GERGELY ÁGNES

Nemes Nagy Ágnes ........................................................................ 68

KÁLECZ-SIMON ORSOLYA

Identitás, trauma és nyelv (A kelet-európai és az emigráns identitás ellentmondásai Julia Kristeva és Dubravka Ugrešić szövegeiben) ....................................................... 70

LENGYEL ANDRÁS

Cholnoky Viktor Népszava-afférja .......................................... 78

mérlegen
JÓZSA MÁRTA

Háború szerelem idején (Drago Jančar: A névtelen fa) 92

ÓCSAI ÉVA

A találékonyság és a közjó etikájáról (Nádas Péter:
Fantasztikus utazáson – esszék) ............................................. 96

BERÉNYI EMŐKE

A mintha-lét krónikája (Böndör Pál: A holdfény árnyékában) .......................................................................................... 100

SZUTORISZ SZABOLCS BENCE Önmagunk fjordja (Acsai Roland: Hajnali kút) ................ 103
HUSZÁR TAMARA

Egy magyar regényről (Barna Dávid: Egy magyar regény) .................................................................................................... 105

A Tisza-parton mit keresek?
MÁROK TAMÁS

„Mindent elénekeltem, ami nekem való volt” (Jubileumi beszélgetés Németh József operaénekessel) ............ 109

Diákmelléklet
CSERVENKA FERENC – PORVAI GERGELY A Vörös Rébék értelmezési rétegei
ILLUSZTRÁCIÓK

Herbert Anikó Mert szárnyak nélkül sem könnyű repülni
című festménye a címlapon (a XIV. Táblaképfestészeti Biennálé anyagából – REÖK 2012. május 19–július 15.)
Válogatás horvát fotóművészek munkáiból a 33., 40., 57.,
61., 78., 95., 99., 102. oldalon és a belső borítón
Németh József portréja a 109. és Németh József a Tosca
2003-as szegedi előadásában a 112. oldalon (Veréb Simon
felvételei)

Horvát összeállításunkat LUKÁCS ISTVÁN lektorálta.

A csomópontok átkötése

Válogatás fiatal horvát költők verseiből
ANA BRNDARIĆ

Kastélyom a fakéregben
A házba gubózás egoizmusa: mikor saját házad szobáiban vagy, királyi koronát
hordasz, s az ösztönök buborékosan kitörnek. A ház megóv. A könyvhöz ülsz, melyből (ahelyett, hogy TE elraktározódnál a betűkben) hangyák ugrálnak elő és végigmennek a törzsödön. Ha legalább könyvtár lettem volna!
A házban nem kerülheted el az önzést. Minden a te derma-bőröddel van bevonva.
A kinti hideg kevés ragyogást, fehérséget és negatív zenét enged át az üvegen a meleg, szőrös szobába. Gőzölög a tea. A gerinc a dobozban. A könyv dorombol, a lusta
őrangyal pedig kókuszgolyóval látja vendégül önmagát.
Mit akar a város, az utcák és az átriumok dühödt tömege? Haragba nyíló arcokkal
kis szeretetért koldulnak, tenyérbe morzsolt csókért, titkos jelért. Néhányuk a száraz fügébe gyűjtötte arcát, az ilyeneknek először a leszokás tanfolyamát kell elvégeznie.
(2005)

Szieszta a kővárosban
A feketébe öltözött asszonyok vakon a gyomorba hatolnak, alig kapok levegőt. Fekete a sötétség odabent, majd valami lámpácskákat gyújtanak. Az arc száraz, akár a
hulla bőre, a ruhák pedig susognak és mosószerillatúak. Asztalhoz ülnek, az egyik
kávét rotyogtat a rezsón. A többiek behunyják szemüket. HÉÉé, ott! A legsötétebb
az egészben az, kedves tudósítóm, hogy nem fognak beszélni. S ha legalább az egyik
arcába belenézhetnék, amelyhez görbült ujj közeledik, melyen véletlenül átesik a
kendő leple. HÉÉé, ott lenn.
(2005)

„

4

tiszatáj

Ördög
Az ördög a szó hiánya, a semmiből kinövő kéz és máris emberivé
válik.
S a jóság, a szentek, az angyalok?
Ők pislákoló szentjánosbogarak, melyek,
olykor hüvelykujjnyi méretűek – mint pl.
itt, Ohájóban –, áthatolnak a sötétségen, besurrannak
az ablakszemen, mely természetesen
a váratlan süketség pillanatában
jött létre.
(2009)

Billentyűkkel írni
míg e szerkezeten írok
a betűk csapkodása nem sokban különbözik
a téli hegymászástól
bottal és jó felszereléssel
a kockabetűk akár a meg nem hódított kőszirtek
szúrós gyapjúkesztyűben írok
orrom vörös mint a tibeti parasztlányé
a talaj pedig, melyen e betaposott betűk vannak,
fekete a keménységtől
ám kicsi a lehetősége hogy sikerrel járok
megállok az első kunyhónál
mindenhonnan füst gomolyog
lepihenek a szamovár fekete nedűje mellett
majd tovább indulok a jeges torokhangokon
melyek általában ott gyűlnek a csúcsnál
a fehér halálba
(2009)

2012. június

5

„

Siratóének
Sötét pókokat köhöghetnék ki egész reggel,
az álmatlanság e drága barátait, a gyertyatartókat,
belső lényeimet. Kezdetben Isten nem tett különbséget: ember, hal, csalán.
Kinyitná a bagoly szemét, s átlátszó hegyet bámulna.
Reggel, az ég sötét szilvája szétterjed a testen.
A fej a nap körül forog s a falevelekbe
írja vénségét.
(2009)

ORCSIK ROLAND fordításai

DORTA JAGIĆ

Barbara
azon a kora délutánon a kávézóban a terminál fölött
az én drága Barbarám, akit csak úgy becézek: Barek
Nick Cavetől, a Shrek 2-től és a Bibliától függetlenül
arra jött rá, hogy people aint no good.
én kakaót kortyoltam, ő sírt, hörpölte a sós kapucsínót.
így, felduzzadt, karikás szemekkel ült az ellenfényben
panaszkodott afelől, hogy húsz éven át hitte: az emberek stréberek
s csak néha, valami csoda folytán történhet velük valami ocsmányság
mintha nem is kávézóban lennénk
retorikai kérdést tett fel (Jób módjára) hogy hát hogyan is
követhetett el valami ilyen nagy disznóságot
és ráadásul ezt többször is. ő. ő, aki egész életében hitte, hogy ő a jóság és az
erkölcs
megtestesülése.
ő. ő, aki egész életben hitte, hogy ő az emberségesség megtestesülése.
ennek nevében megittunk még egy elsózott kávét.
győzködött: anyukám, ez nem is én voltam eddig.
én legyezőt hajtogattam a cukor papírzacskójából és hepi voltam

„

6

hogy magához tért és rájött: az emberek a gonoszak
és önmegváltásra van szükségük .
mint a kulcsfontosságú messzindzser a Mátrixban
az asztal fölé hajoltam és
kimondtam a forradalmi igazságot
hogy minden meg nem mentett emberben lakik egy,
legalább egy szürke szörnyeteg.
egzaktul mondván: egy fellázadt angyal.
hallgatott, de nem volt meglepve.
(ez alkalommal nem tűntem fanatikusnak.)
a vendégek rég elmentek haza és a pincér bezárta a kávézót.
elmúlt az ősz, s hát egy új év is.
a bátyja munkát talált, a nővére férjhez ment.
ő tovább ült és sírt. ó emberek, minő kegyelem, felkelt és kiment, jézusba
(2001)

Néma csöndpercek az adón
a világ összes ganglikus szerve közül
a legidegesebbek a háziasszonyok.
még ha a legbékésebbnek tűnnek is
köntösük zsebében körmükkel morzsolják a tésza-sakk-királynőket
híres hallucinációikat
a konyhai izzók hatvanhat wattos
folytonos fénye okozza.
Kötényük alatt viselik bimbókkal ékes testüket
szemükben zöld csomagolópapírban pedig koraszülött csecsemőik árnyait
őrszentjeik egy kissé bugyuták
és testüknek sony tévé alakja van.
a délelőtti órákban
ha egészségesek
a háziasszonyok pajzsmirigye kiválasztja
utolsó kívánságát egy hispán szappanopera hősének.
mikor végül a dehidráltságtól kimúlnak
haláluk a transzmitterekben tónusos interferenciát okoz.
(2002)

tiszatáj

2012. június

7

„

Hátsószándék-vadászok páholya
az biztos,
hogy még él a süket füvesemberek hagyománya,
akik az egészséges fülekből kilopják a viaszt.
s teszik ezt különféle piócák segítségével
a vermekben a pályaudvarok büféje alatt
esténként szemüket bekötve a viaszból ízes, édes teát főznek.
amit aztán hajnalban éhomra isznak ki,
hogy holdkórosan sétálhassanak az utcán, kihallgassák és
és rögzítsék, megjegyezzék gondolatainkat, hogy ettől
e világ egyedüli szakértőivé válhassanak végül.
mégis, az emberi végzetet szignifikánsan nem befolyásolják,
mivel ezek a furcsa gnosztikusok megvetnek minden emberi tevékenységet.
amazóniai esőerdőkben nyomtatják titkos újságjaikat
kizárólagosan beavatottak számára.
sajnos, ünnepi gallérjaik csapkodásának zaja
elüldözi kémjeinket
ezért igazából nem tudunk többet róluk.
legapróbb nyomaikat csak az ősz gyűjti össze,
hogy majd a halál után beleépítsék a transzkontinentális autóútba.
(2002)

Mi madarak, és halak, és szavak
kezdetben
mint a teremtés lelke
mi madarak a keresztből repülünk ki éppen hogy kirepültünk a keresztből
sötét vizek fölött lebegünk
csőrünk még nem lévén tisztában velünk
megható kitartással dolgozzuk ki évekig a puskagolyó és golyóálló, minden falon
áthatoló sárga műbőr testecskénk számára elfogadható zuhanást is, repülést is, zuhanást is

„

8

tiszatáj
soká tart, míg végre felismerjük saját szelünket
és megtanulunk csókolózni vele
a hason a villámokban és
a rubik kockával a földön
míg el tudjuk választani a tengertől a földet
és a talajon
felfújni a sűrű légteret
amely miután felrepülünk a tereken lisztfelhővé áll össze,
s aztán láthatóvá válnak
a mindenki számára emészthető élő szavak golyói
(2007)

31. születésnap
ha azon a reggelen, legfeljebb a 31-ik születésnapod volt,
fel sem keltél a tortából
az ágyból, mint isten gyermeke
zekében, kioldódzott piros korcsolyában
gondjaid
felhalmozódnak, mint a foltok a szemüvegen
valami, mint mikor az öreg farkas bőre kikérgesedik a táskán,
a nadrág patentján
beleakad a körömbe, mobilba, pénztárcába
és zavarja az űrből jövő jeleket
amiket egy feltámadt legfelsőbb lény küld neked
ilyen napokon bezabálsz csirkéből ebédre
és leülsz átlagos tyúkverseket írni
a nyakadban növekvő feszültség miatt
a cetina folyó vízállása miatt
felhívod a szerkesztőt, unokanővéredet
és a még életben lévő nagyanyádat
de egy kis mocskos szörnyeteg
összekuporodik a méhben
halkan sír és feketét iszik
az alkonyba üvölt a hónalj alatt
ám este felhasít téged és megtölt kövekkel
még ha ő is az, aki vicces és halott

2012. június

9

„

másnap a vadászok s a földmérők az ablakban méricskélik
ez alkalommal a gondoskodás
mennyivel nem tudta meghosszabbítani
az ünneplő életét legalább egy
vérfoltos könyökhosszal.
(2007)

TERÉK ANNA fordításai

OLJA IVANČEVIĆ SAVIČEVIĆ

*
a kádban megnő a lábam. elhagy engem a lábam. tegnap még megérinthettem a talpammal a fejem búbját.
elhagy engem a lábam, vagy csak a fejem emelkedik el a földtől.
nem tudom, mi történik, de a fölső polc könyvei találkát adnak nekem.
(2007)

*
apa éjjel-nappal nyitva tart. hozzá beállíthat a vers. leheveredhet nála az isten,
hogyha elfárad.
átsétálhat rajta a szerelem, akár egy üres szupermarketen.
(2007)

*
ezen az estén viskójába tévedt egy kutya, aki sópikkelyes szánt húzott magával.
– majd felkeres egy férfi – mondta – akinek bordáimhoz illik az ujja.
kisöpörte a viskót, bekente testét és a kutya bundájából kiűzte tenyerével
az éjt.
a jégtörők közé csúszott a tetőről a hold, az a lázas, kékes sörényű nő
az övéből borotvát húzott elő, és felszelte magának, meg a kutyának a telet.
(2007)

„

10

tiszatáj

*
hirtelen feltámasztottam a szerelmet, a nagyon édes és száraz gyümölcsök miatt. a
mandula és a méz miatt. a cukorral, kávéval és fűszerrel teli csuprok miatt. a citromhéj és a feketebors miatt.
szőlőn és fügén éltem, ujjamat rumba mártottam, és titokban epret nyalogattam.
mohón lélegeztem be a pipadohány illatát. a cipőpaszta, a sötétzöld fafesték illatát.
egymagam remegtem a kredenc és a tapéta között.
a gyenge ételt meg se kóstoltam: csak a rákfarkat, csak a datolyát, kagylót és fahéjat.
a csókkal alig tudtam kivárni a tizenhármat.
(2007)

*
az apró szavakért kapott pénzen biciklit vettem.
világszintű biciklista voltam, utolértem a motorosokat, átugrattam a tetőket, távolról figyeltek a menedzserek.
és akkor egy rönó négyesből kiszállt egy srác, és azt mondta: hülyegyerek, majdnem
elütöttelek, ki tett alád biciklit?!
négy évig elkerültem az utcáját. miután újra találkoztunk, négy évig szenvedett.
legalább.
(2007)

*
ha a bóra után elfutottam volna a parkba, és fenyőmaggal teli tobozzal jöttem volna
vissza,
ha a vissza tudtam volna tartani a levegőt a tenger alatt a kis mólótól a nagy mólóig,
ha megtanultam volna vezetni azt a motort, ha olyat fütyültem volna, ami elhallatszik a harmadik utcáig, ha nem mondtad volna, hogy hagyd, fölösleges, amikor le
akartam vetni a pólómat, akkor nem írnék.
olyan könnyű volt saját örömömre eljátszadozni az apró szavakkal, ha meg is roppantottam a csontjaikat.
(2007)

KOLLÁR ÁRPÁD fordításai

2012. június

11

VLADO BULIĆ

***
a szomszéd faluban (mert én falusi vagyok)
él egy hibbant fószer
a háború alatt verseket írt
népi tízeseket
Tuđman elnök tiszteletére
sokan műveltek ilyesmit
akkoriban szűkebb pátriámban
a faszit mégis hülyének
nézték
kivéve az öreg Ivant, aki szerint:
„Bár tényleg hibbant, de istenemre, mégis egyben vannak.”
mármint hogy jók a rímek.
a trendy költészethez
nem sokat konyít
de ettől még Ivan
de facto művész.
a barackfái minden évben bőséggel teremnek.
________________________________________________
P.S.: elnézést kérek Naklice lakóitól
akik mást gondolnak Ivan barackfáiról.
ezt csak poénnak szántam.
P.P.S.: elnézést kérek Ivantól az előbbi
elnézés miatt.
ezt csak azért írtam
hogy a poén ne legyen annyira ócska

„

„

12

tiszatáj

***
korábban
harcos, kalandor és homokbányász volt Mate U.
végül kiküzdött magának
egy állást a helyi vágóhídon.
aprópénzért dolgozik
és mindig van nála pálinka.
lehúz egy-két kortyot.
elővezeti a bikát.
láncokkal
a bal és
a jobb oldali falhoz köti.
egy ideig mereven nézi.
aztán megemeli a vaskalapácsot (a bikának nincs esélye).
és teljes erővel a szarvak közé sújt.
a bika térdre esik.
Mate még egyszer lesújt.
a bika összerogy.
Mate tovább üti
a bika kinyúlik
Mate folytatja:
„Baszom”
PAFF!
„a jó kurva”
PAFF!
„csetnik”
PAFF!
„anyádat!”
PAFF!
majd letörli az izzadságot.
előveszi a kését.
még egy kortyot iszik
és az elterült bikának átvágja a torkát.

2012. június

13
mintha tűzoltócsőből
fröcskölne a vér.
előveszi az üveget.
a döglött bika farára ül
iszik és
nézi a vért
ahogy a lefolyón elszivárog.

***
a töltésen egyszer
belém kötött három fószer.
honnét jövök, kérdezte az egyik.
„Bazmeg”, mondtam, „Splitből.”
cigijét erre az arcomba nyomta
és könyökkel ütötte ki a fogam.
kezdett belejönni éppen
de így szóltam:
„Bocsásd meg, hogy kiverted a fogam,
és bocsásd meg, hogy Splitből jöttem.
Hazaengedsz?”
csalódott bennem.
„Ne szarozz már, küzdjünk meg ketten,
csak te meg én. Ők nem szólnak bele.”
„Sorry, tesó, de inkább hazamennék.”
(BESZARINAK LENNI JOBB MINT BESZARNI. – grafitti)
aztán elengedtek.
másnap elmeséltem Vecának az ügyet,
és ő megígérte, hogy „szarrá veri az első

„

„

14

tiszatáj
zágrábi gecit, aki lejön Splitbe”.
és így is lett.
tanulság: nem árt néha elhallgatni
ezt-azt.

***
néhány évvel korábban
amikor először próbáltam
verset írni,
valahogy így nézett ki:
Névtelen Szűzanyák
fehér menyasszonyi ruhában
a lassú sorvadás
keringőjét járják
magánforradalmak
édes dallamára:
mámoros gitárok
torz kijózanodások.
Unalmukban majd
újabb kísértő
félisteneket hoznak világra.
megmutattam DRAGO-nak.
ő is mindig bekattan mondta
ha telezabálja magát ekivel
az ilyen falusi bulikon

2012. június

15

„

***
azt mondta: „Vacakul vagyok.”
megkérdeztem: „Mi a baj? Mesélj.”
nem akart beszélgetni.
csak ennyit mondott még: „Egyedül vagyok itthon.”
úgyhogy elmentünk hozzá és keféltünk
(próbáltam nagyon jó lenni.)
aztán megkérdeztem: „Most már jobb?”
azt mondta: „Igen.”
felkelt,
rágyújtott,
a hűtőből
elővett egy Ožujskot és
egy húzásra kiitta a fél üveget.
ennyit a disznó férfiakról.
(2003)

DANYI ZOLTÁN fordításai

BRANKO VASILJEVIĆ

***
gyúrom a textust
akár a pogácsát
egy gyors zzzuppal
formálom a grammatikát piszoárokat
minőségi bort burzsoáziát
ő szüntelen felbuzog újra
az ajtón át a falból
kiugrik a foglalatból
felcsillan a hajban tányérban

„

16

tiszatáj
gatyában vokatívuszban szemétben
a kukába velük! a kukába!
egy kutya türelmesen vizslat
verejték cseppek
(2003)

***
belenézek
a kristálypohárba
szól a kristály: lépj be!
belépek
látom külszínét a pőre aljzatnak
a vízfalat
szól a kristály: jól van.
csak így tovább
s feloldódsz
láttam jézust
meztelen volt
esztelen és meztelen
összefutottunk egy városi kávézóban
ott falról a lepkék
a poharakba esnek
kérdezem: hogy s mint?
jézus csak rám néz
majd elfordul tőlem
(2003)

***
sziget vagy
erdőkkel és sekély vizekkel
grimaszoló kölykökkel
a szigeti ünnepélyek idején
tollárussal halászokkal
és hajlott gerincekkel

2012. június

17

„

sziget vagy
atyaúristen az adria közepén
s míg a vihar a madarakat
egyik szegletedről a másikra költözteti
sziget vagy
s míg az emberek a kompon csodálkozva suttognak
egymás közt
az ott egy sziget
lehet nincs ínyedre így lenni mindenkorra
a sós vízben megragadva
de mit tehetsz
végül is
nem vagy vándorkereskedő
sziget vagy
(2009)

eltűnés
ÖSSZEGYÚRT KÉPEK

tessék ma reggel végre felfedtem
a színjátszásból hazafelé tartva
titkos sans-culotte combomat
a parton álló fiúk előtt,
szabálytalanul kerek password-jét
a szeszélyes árnyak lomtárának. az unalmat.
figyelem
az embereket köröttem hová nőnek akár a zúzmarás ősz.
az ifjaknak uszonyai hibádznak.
az eltűnés csoportterápiájára járnak;
a lányokat nem köszöntik ha mellettük elhaladnak
csak félrelökik őket.
gépnek érzik magukat.
búza nő a szemükből.
(2009)

BARLOG KÁROLY fordításai

„

18

tiszatáj

SAŠKA ROJC

tükör, meztelen saškával
tudod, saška, hogy mi a különbség a tükörbe nézés és a tükröződés között? te a tükörbe nézel, a képed pedig tükröződik. a tükörben nem látod a fejed búbját; bokán
alul a lábadat sem. addig állsz a folyosón, amíg meg nem dermedsz a hidegtől.
a körmeid lilák. a melleid úgy néznek ki, mintha valaki a torzódra fércelte volna
őket. alighanem a fiús arc miatt. az ágyékod borotvált, és a csiklódat is látni lehet. a
szemed zavartan tekintget ide-oda. a vállad ernyedt. a gyenge bőrön átsejlenek az
erek. saška, miért sírsz a tükör előtt? mit fognak szólni az emberek?
(2007)

gea szemei, meztelen saškával
saška, a tested egy bőségszaru. végigömlöttél az ágyon, és teljesen beborítod. gea
kicsi, nem fogja tudni mind megenni. mindened csupa haj. az ajkaid duzzadtak. a
kulccsontodnál lévő mélyedésben izzadságcseppek fénylenek. ha nevetsz, látszanak
a fogaid. mikor nevetsz, az ajkaid gea barna mellbimbója után kapnak. amikor fölemeled a tekinteted, egy zöld örvényben találod magad. ez gea. lehet, hogy ő a te
igazi hazád.
(2007)

lorenc b. tengerjáró-kapitány látomása
keskeny csípője volt, mint a kislányoknak, és kerek, feszes kis popója. pedig mindig
az erős vádlijú nőkre buktam, akik legalább egy fejjel magasabbak nálam. ő sovány
volt, törékeny, mégis úgy állt tőle, mint a cövek. ha mérges volt, és nem hagyta magát, úgy vonyítottam a háta mögött, mint egy kutya. a karja, a csípője tele volt kék
foltokkal a szorításomtól. éjjel úgy bújt hozzám, mint egy gyerek, és szagolgatott. az
első évben napjában háromszor basztunk. később túl durván bántam vele. a barátnőjével csalt.
(2007)

2012. június

19

„

hallgatom a vasat a vérben
lágy húsomban folyékony vas rotyog.
néha a fülemben lüktető vérre riadok fel éjszaka. állítólag ez a vérnyomás miatt van.
mármint az alacsony vérnyomás miatt.
láthatatlan prések sajtolják kis vastavakká a vérem.
ezért is keresem, gea, a tested melegét. hogy melegen tartsam a testemet határoló
tagokat.
a kezet, a lábfejet, a nemi szervet és a szívet.
ha földi szerelmed nem melegít fel, a vérem lehűl, és megszilárdul. a húsom pedig
ott marad, szétszabdalva, a vasrudakon.
(2007)

hajókabin
a hajókabin a par excellence anyaméh. éppúgy, mint az öböl. ahogy a sós folyadék
elringat.
szeretem a bárka gyomrát. benne a gyermek kalandokról álmodik.
sötét van ott, és tele van mindenféle ládával, mégis ragyog. a sókristályok a kerek
ablakokon. a nap a padlóra vetíti a fedélzet alatti hullámokat.
az aprólékos architektúra sok szempontból egy női testre hasonlít. ahogyan voltaképp a női test is olyan, mint egy hajó.
s amikor hajózunk, a kabinban utazunk. óvjuk gyermekeinket a naptól és a széltől.
elrejtőzünk a vihar elől. rumos teát főzünk a tengerészeknek.
a kabin a szex színtere. a test, amelynek meztelensége a fedélzeten nem ötlik az
ember szemébe, a fedélzet alatt fájdalmas vággyá torzul. ezért sokszor a nudisták is
felöltöznek, ha bemennek a kabinba.
a hajó belseje a legintimebb belső terek egyike.
de ha nem egy hajóban lenne, inkább olyan lenne, mint egy sírgödör. vagy egy vakond föld alatti vacka.
a teljes szabadság vidékén pedig: a titok szabadsága.
(2007)

KÁLECZ-SIMON ORSOLYA fordításai

„

20

tiszatáj

MARIJA ANDRIJAŠEVIĆ

Menj el a boltba, hozz három tojást
és egy nagy üveg lekvárt
micsoda kellemetlenség.
jó napot.
jó napot.
anyád hogy van? a nagybácsid? a nagynénid? a gombod az ingeden?
no, viselkedjen, maga csak egy bolti eladó.
nem folytathatok ilyen beszélgetéseket. miért akar bármit is tudni rólam?
és kellemetlenül éreztem magam. nem szeretem a páratlan számokat.
a muterom három tojást mondott, de nem vagyunk már szegények.
adjon tíz tojást.
fenét, adjon nekem maga harminc tojást.
és ez a négy kiló lekvár, mennyiért adja?
nem hallottam a választ, de felkészültem: jöhet, szuper!
palacsintát készít belőle?
fenét, az óriásplakátokat fogom célozgatni az úton, ez meg mi a faszomér’ érdekel.
az én tojásaim.
nem adom neked.
nem fogunk a tojásokról beszélni.
fenét, nem fogunk semmiről.
...
hívj fel, mondd, hogy szeretsz, beszélj nekem.
hívj fel.
szeretném neked elmesélni, hogy a bolt felé menet egy nagy darab nő fejbe vágott
egy embert a motoron.
és hogyan néztem a fejét, ahogy elrepült az úton.
hordj bukósisakot.
kösd be az öved.
nem akarom nézni a tíz métered az úton. nem akarok hallani róla.
de túlélte.
valójában egy halandó voltam, aki gyönyörködött a szerencsétlenségben, és nem
hívott segítséget.
nézett rám a rendőr.
no, állíts meg, állíts meg, és én a szemedbe hazudom, hogy semmit sem láttam.

2012. június

21

„

és mit tudsz velem csinálni? megdobom tojással azt a pandúr szemedet.
megdoblak.
különben is csak bolyongok ebben a világban.
hát kösd be az öved.
vigyázz a teherautókra és autóbuszokra.
vigyázz a sebességre.
autóútra.
(2007)

Élvezd a sötétséget,
amíg nincsenek reflektorok
holtan találtak rád a sötétben. messze az otthonodtól. fej nélkül.
hagyj sírni a szoba sarkában.
a kád szélén.
a nyitott ablaknál, hogy ne felejtsek el lélegezni.
szörnyű emlékezni rád.
imádkozz, mielőtt aludni térsz, higgy istenben, a falban, a hegyekben.
a porszemben az ágy alatt.
irts ki mindent magad előtt.
öregapám túl sokat ivott.
élj a félelmekből. az adrenalinból. a múltból. és valahol amott, valamelyik holnapban dugd a fejed a homokba, és mondd azt: ez nem én vagyok.
borotvával a kezedben. és tintával. és tűvel.
soha nem tudhatod, mikor támad kedved valamit a bőrödre írni.
számold a lépéseit. minden porcikáját. szeresd – ne szeresd. nekem teljesen mindegy.
holnap úgyis sakkozunk, és testünkön bábukat tologatunk.
harmincszor harminc centit mérnek. terhet is kell itt cipelni.
kerámialapokat vásároltunk egy hónappal a halála előtt. azt mondta az elárusítónak: figyeljen, a feleségemnek látnia kell ezeket. hazavihetek egyet?
megmosolyogtatott. ki tudja, mikor félt utoljára a feleségétől.
csukd be az ablakot, hideg van. a télapó az idén csak gyufákat hoz neked.
de miért gyufákat?
mert fel kell melegítened azt a gonosz lelked, drága gyermekem.
azt a hideg vért.
az őseim gyilkosok voltak. és most meg akarnak jutalmazni bennünket. plakátokat
osztogatnak, és arról beszélnek, milyen jó tudni, nemesi véred van, mely kardokkal

„

22

tiszatáj

és lándzsákkal küzdött. hé, emberek, hát miről beszéltek?
a régi út spliti kijáratánál a talpad nyomai vannak harminc méteren.
valamelyik nap követtem az olaj útját, és eljutottam a kávézóba, ahol megittad az
utolsó pohár vizet, melyet idegen kéztől kaptál.
kinek lehet manapság ellopni az identitását?
kinek az életét élni?
nap mint nap haltok, szinte parancsolat szerint.
nagybácsi legyek, nagynéni, te?
kinek a nevét kell kimondanom, kitől kell hallanom: arra a férfire hasonlítasz. arra a
nőre.
magamra hasonlítok.
így nem kell védekeznem.
(2007)

***
az öregem öngyilkos lett.
egyik reggel a zsebében madzagdarabbal ment munkára.
utoljára hajnali öt negyvenötkor látták az autóbuszállomásra vezető úton.
az öregem bolond volt és meggondolatlan.
vajon tetszeni fogok neki? mit mondasz? tudod, estére már nem lesznek azok a
hosszú pillantások és hitegetések. nézz rám. mit mondasz? vajon ez az?
elment falura autóbusszal, és felkötötte magát egy bozótosban.
a megfontolt kurvapecér. leszállt egy megállóval előbb, és átgyalogolt a folyón mezítláb, hogy ne jussunk a nyomába.
több mint harmincöt napig kerestük.
hinni akartuk, hogy él és hülye valahol. hinni akartuk, hogy él valahol.
büdös. koszos. öntudatlan. él.
egy tűzoltóautó rohant az úton, amikor először kérdezted meg, szeretlek-e.
jóhogy szeretlek.
de mintha tudnám, mit cirkuszol holnap az öregem.
harmincöt nap agónia.
minden trükköt kipróbáltunk, az ágy alatt is kerestük.
nem sokon múlott, hogy a tévét is szétszedjük. hátha a katódok közé rejtőzött.
a muter egy reggel felébresztette az apám és a saját testvéreit. a bátyámat is.
elküldte őket a bozótosba, és azt mondta: ez az utolsó alkalom. még egyszer és vége.
a bátyám megérezte. apám halálát.

2012. június

23

„

csörgött a telefon, és tudtam, mi vár ránk.
azt mondtam anyámnak: jól van, megtaláltuk. csak erre volt szükségünk.
anyám zokogott. tudom, nem ezt érdemelted, de... megtörtént.
sajnálom, hogy harmincöt nappal később elhagytalak, és nem voltam elég jó neked.
sírok, ha eszembe jut a bátyám, aki megtalálta.
a testétől különvált fejét. és azt a szagot.
a bátyám zakója és az én órám volt rajta.
az órát a férgekkel együtt három nap múlva visszadták. a vécében tanulmányoztam.
az öregem azokban a férgekben élt, és én tudtam vele beszélgetni.
félelmetes volt. soha nem volt fehérebb. gyűrűsférgekké változott...
azt mondtam: jól van. azt mondtam: te tényleg hülye vagy.
azt mondtam: el foglak felejteni. gyorsan. azt mondtam: ne haragudj, de ezt kell
tennem.
összetapostam az összes férget. sokáig főztem rotyogó vízben az órát.
sírtam.
az öregem öngyilkos lett. elvesztette a kontrollt az élete felett.
a bátyám talált rá, én pedig betörtem a szoba ajtaját, azt visítozva, hogy nem megyek el a temetésére.
a bátyám állt mellettem a menetben. soha nem szerettem még annyira, mint akkor.
a muterom azt mondta: a kurva anyját, és nyugodjon békében.
nincs nap, hogy nem gondolok arra, mi történt volna velünk a harminchatodik napon.
(2007)

VIRÁG GÁBOR fordításai

ANTONIJA NOVAKOVIĆ
valami nyomja a szívecskédet, mondja nekem egyik nap a cigánylány az oktogonon
a dm kijáratánál (valahogy olyan végérvényesen,
mint ahogy az esernyő kifordult küllői
a fájdalom konstrukciói, olyan biztosan,
hogy úgy tűnik, sosem fog megsemmisülni)
a visszatérés lehetetlen, esik egy kis eső,
és mindegy, hogy a szavak csontig áznak,
a felemelkedő
szappanbuborékok hangjai,
és egyre nehezebb változtatni˙
a retorikán, különösen vasárnap délután,
az ebéd kész, de senki nem jött,

„

24

hogy összetörjön néhány tányért, összekenje a falat
az étellel, szétszórja a parkettán
a sót és paprikát, csupasz kenyérszeletet, egyszerű
tenyérmozdulattal, összes ujjával
kihúzza az asztalterítőt,
hogy barom legyen.
senki nem jött, nincs visszatérés és nincs
már mit mondani.
csak a mosogatóban a piszkos edények
(2008)

könnyű lenne rosszabbnak lennem, arcod foltjára
nem rakni ujjam
hagyni,
hogy terjedjen és egyáltalán
elfoglalja mindazt, ami vagy
úgy, mint amikor egyszer,
kihallgatva a metaszekvenciát, a padon ültünk (a füvészkert árnyékos
szélén, a 45-ös mezőn)
gyengéden magasan vigasztalhatatlanul
ahogyan az éjszaka a köldökzsinóron át
saját kegyetlenségét
táplálja engedelmesen
nyújtom a kezem
és megölelem a sötétséget, a viseltest,
melyet körbefon a fény
(2008)

hallgatni amíg nem ugranak ki a nyakadnál és öklödnél a lóerek
aludni, kimenni
az emberekkel teli villamosból, akik legszívesebben fejbe lőnék egymást
elázni, azokról írni,
akik nem jelentenek semmit
mindenkinek hazudni (a fehér szamuráj
felemeli a kezét és elengedi a forgalmat a kereszteződésben,
a piszkos köldökben
kis vodkával az alján.
ha isten halott, akkor ki ez,

tiszatáj

2012. június

25

„

aki kinyitja az ablakot,
hogy kidobja csipesszel levágott körmeit a kocsiútra)
akarsz-e a csodatévő mindennapjaiddal (egy szelet parízer
két karéj kenyér, vaníliás
nes-kávé)
gyógyítani engem
akarsz-e úgy fogni, mintha tyúkot vágnál (és az a valamit benned
mely mindenkinek úgy tűnik, mint a semmi, az etetés világos alakját ölti) akarod-e
a testemen levő, az ostya befogadására markerrel megjelölt lyukba bedugni
a piszkos ujjad, átváltozni
ahogy kell
vadállatot engedni a szájsarokba, arcomat
mint vizes pénztárcát a tenyérbe gyűrni, észrevenni, hogy már
milyen nagyon hideg van és hogy valahol ugat egy kutya
(2008)

poncius pilátus bemegy a billába és mosóport és jázmin
illatú öblítőt vesz (és a távolból
a petrova utcából visítást hall az inkubátorból)
melege van a nejlonharisnyában
várja a szemafort (a fülhallgatóból
hangos le piaf szól)
a pénztárcájában pontosan hétszázkilencven kuna és
húsz lipa van de ő mindenfélét
szeretne
kibontja a rágót, a kleini kék színű
alagútról gondolkodik, melynek végén
a kéz nélküli nő vár
a keresztbe tett combokon
valaki vésővel az ajkait verte ezért olyan vonzók
a járdán két idősebb hölgy egymás kezét fogja és bizalmasan suttognak, az egyik azt
mondja:
szeretem a jól kinéző bizsut elveszi a napilapot az újságkihordótól (ha fáj,
úgy fáj, hogy majd’ megfulladok)
a férfit jobbról felveszi egy corsa, poncius nézi
a fehér és zöld szemeket az úton, a jázmin
illata, milyen tiszta, gondolja
poncius, milyen
tiszta minden
(2008)

„

26

tiszatáj
valaki egy prevert-versben ceruzával
megjelölte a hangsúlyokat
mintha el akarnám szavalni
de vasárnap van, késő
és a csöndet szögként kell a falba verni,
hogy jobban kiürüljön
ami alatta van
levágtam a körmöm, simára fésültem a hajam
megmostam az arcom és a testem, kifehérítettem a bőröm
és mi több
eltávolítottam mindent a parketta és önmagam közül
a szoba biztos sarkában
terelem a kezed látomásait, melyek úgy ölelnek,
mintha cérnára lennének erősítve
csak hogy minél előbb visszatérhessenek saját testükhöz
és hallani a kutyát, ugyanazt, aki felfalta a szerelmet
a szerelem egyedül
hogy ugat
és én tisztán és felszögezve fekszem, kihűlt tenyérrel
a fülemen
és hallani sem akarom
(2008)

BENCSIK ORSOLYA fordításai

MARKO POGAČAR

A tárgytalan
Szeretlek Vaszilíj Kandinszkíj,
mert szép vagy, ha
hülyeségeket is beszélsz.
Ahogy fog a rókában,
ahogy bennünk a kétely,
úgy a tárgy a tárgyban,
oly sajátosan.

2012. június

27
Élessé tettél minket.
A lélek az, amit a
kezeddel láttál,
és mi más a lélek,
ha nem tiszta hódítás?
Mi van benne,
hogy közben láthatatlan –
hogy van a nyom, a szín,
mitől bukik alá a forrás,
éjjel a bozótban?
Míg növekszel, lenn a fehér dologban,
(nincs jelentésed,
de van benned értelem),
valaki belép a gyors egyidejűségbe,
az érthetetlen, zsíros disznóba.
Minden mozdulattal tágul valami,
belélegez, kilélegez,
sistergő gyufaházat alkot a lélekből,
végképp elhasznált,
utolsó helyiséget.
Benne ülök, körülvéve élek,
hallgatok és suttogok a tárgytalannak:
– milyen lehetsz, szűk menedék,
a legfehérebb zombi, aki várja, hogy eljöjjön
a maga ideje –
(2009)

Boxers Love Eighties Music
Háromszor olvastam el Frank O’Hara
Lunch Poemsét,
majd aranykígyót melengettem a keblemen,
teát szürcsöltem szemüregéből, jól megégette
a nyelvem, mert a tea forró volt, én meg türelmetlen.
Szólt a kígyó: te kretén, hogyan gondolhat az égett

„

„

28

tiszatáj
hús ennyit! Benne valami mély államellenesség
sajog! Napokig hordtam körbe azt a hideg
labdát – mikor mindent megittam, és bentről
megállíthatatlanul ömleni kezdett a sötétség,
elengedtem, és bezártam a kávézót. Többet nem
jöttem vissza. Kétszer olvastam el a Lunch Poemset;
az elejétől a végéig, összevissza kétszer, nem számítva
az egyes verseket! A három csak a há miatt volt!
És mi köze mindennek a tárgyakhoz, és ki bírja el
még mindezt!
(2009)

Verstechnika
Az első horvát elnököt feledéssel gyilkolják, juntáját
tűzforró levessel és halott pincérrel, aki makacsul
megkerüli őket; miközben a városban sétálok, szemben a halállal,
újságot veszek, kávét veszek a trafikban, kötekedő sármomat,
puha karakteremet hallgatom, meg a Haustor zenekart;
egy átlagos horvátot együttéléssel, toleranciával gyilkolják,
hóval teli szájjal – széles és könnyű szmog telepszik rája,
és magával viszi őt azzal az ősszel, a reggeli, sötét vízzel,
ami a nyakadba kúszik, a materiális, lágy vízzel együtt,
az egyházat Krisztus kitartó citálásával, feltétlen és tartós
szeretettel gyilkolják; magától tűnik el a disznó, langylehelletébe
vonul, tenyérbe csorgatja vérét a tapasztalat; a verset Drago
Štambukkal gyilkolják, az anya, miként az meg van írva
valamely precíz iratokban; semmi sem marad meg, semmi,
az a ragyogó, kiégett nap.
(2009)

KOLLÁR ÁRPÁD fordításai

2012. június

29

„

BRANISLAV OBLUČAR

Klumpák
Íme, hogy képzelem el a poklot: sem nem főznének, sem nem sütnének meg; a pokoli építményben a kellően intelligens ördög ágyamat egy szobácskában helyezné el,
épp a lépcsők alatt, s így akármikor eltakarja szemem az álom törékeny héja, le-fel
járkálna a klumpával.
(2010)

Pókok
A pókok a sarkokban szaporodnak és szövögetik a hálójukat, kibújnak a porszívóból, mellyel ki akarom őket irtani, erre még makacsabbá válnak, csészék, villák és
kések közé bújnak, még a zuhanyzókabinba is, ahol azt kiabálják, hogy: vízállóak
vagyunk!, e pókok egy napon, mikor rátalálok a módszerre, hogyan beszéljek velük,
mikor megtalálom a közös valutát, fizetni fognak, ó, de még mennyire fogják fizetni
az albérleti díjat!
(2010)

Göröngyök
Éjjelente a szeder a sötétség göröngyeivé válik. Lemondunk a látásról, tapintásra
hangolódunk, elkülönítjük a puhát a keménytől, sietve fölemeljük a réteges szoknyák szegélyét, mintha titkos erotikus munkáról lenne szó, élvezetlopásról, szexuális rablásról. Hogy nem ártatlan ez a munka, láthatjuk abból, amikor belépünk a
házba kezet mosni – könyékig foltosan az édes szedervértől. Az erotikus
metaforikát ekkor lazán leválthatná egy sokkal gonoszabb, ám lelkiismeretünk makulátlan. A termések az edényekbe kerültek, az apa kiválogatja őket, megmossa,
előkészíti a lábasokat és a cukrot az alkimista átalakításhoz, a gyümölcs dialektikájához: kiszívni a létező fényt az érett, szaftos sötétség szívéből.
(2010)

ORCSIK ROLAND fordításai

„

30

tiszatáj

BRANISLAV OBLUČAR – MARKO POGAČAR

Küldemény a határ túloldaláról
VÁLOGATÁS A FIATAL HORVÁT KÖLTŐK VERSEIBŐL
A kedvezőtlen társadalmi és piaci feltételek ellenére a 2000-es évek a horvát költészet – különösen a fiatalabb generációk költészete – területén igencsak termékenynek bizonyultak. Az
évtized véget ért, és visszatekintve azt láthatjuk, hogy ez idő alatt számos érdekes dolog történt. Amint a borús, és meglehetősen sovány lírai termést hozó 90-es évek véget értek, egy új
irányzat jelent meg a színen: a könnyen befogadható, széles körben olvasott valóságköltészet
„hulláma”, élén Tatjana Gromača Nešto nije u redu? (Valami gond van?) című, mára már kultikussá lett kötetével, amelyet Krešimir Pintarić, Drago Glamuzina, Vlado Bulić és más szerzők verseskönyvei követtek. Ezáltal a horvát líra maga mögött hagyta a nyelv tapasztalatára
építő költészet – az elmúlt évtizedre már kiüresedett, elfáradt – poétikáját, amely az 1980-as
években, a Quorum folyóiratban bontakozott ki, és intermedialitásával, popkulturális utalásaival új színt hozott a horvát irodalomba. Ezek az alkotóelemek azonban a 90-es, majd a
2000-es években színre lépő új költőgenerációnál is megtalálhatók, csakúgy, mint a már akkoriban is elterjedt kollokviális, az utca nyelvét idéző fordulatokkal átszőtt költői nyelv.
A horvát költészet újonnan színre lépő nemzedékei az elmúlt évszázad 50-es éveitől
kezdve rendszerint saját – kifejezetten az adott generáció képviselőinek teret adó – folyóiratokban publikáltak, és az irodalomtörténeti korszakolásuk is ezek szerint történt. A 2000es években azonban, csakúgy, mint az azt megelőző évtizedben, ez a tendencia megszakadt.
Jóllehet a folyóiratokat, azok irodalmi és társadalmi befolyását érintő problémák nagyon is
nyilvánvalóak, mi több, azok a kultúrpolitikára is kihatnak, a folyóiratszcéna elhalásáról korántsem beszélhetünk. 2005-ben indult a félévenként megjelenő Poezija folyóirat, amelyben
kizárólag versek, illetve egyéb versekkel kapcsolatos szövegek látnak napvilágot, a Quorum
című folyóirat pedig, amely szintén fontos szerepet szán a verseknek, megújulva, fiatal szerkesztőgárdával lépett az olvasók elé. Említhetnénk még a Tema című folyóiratot, valamint a
Zarez és a Vijenac című kéthetilapot. A 2000-es években az irodalom egy új színtéren, az interneten is megjelenik; először a blogokon, később pedig a különféle portálokon, amelyek a
recenziók, a kritikák és az eszmecsere ideális terepei. Az említett folyóiratok többségére jellemző, hogy együtt publikálnak benne a legfiatalabb, a közép- és a legidősebb generáció tagjai, és a szerkesztőgárdában is különféle nemzedékek képviseltetik magukat. Ez a folyóiratok
poétikáját is meghatározza: jól megférnek egymás mellett a különböző beszédmódok, és a
hagyományok a legfiatalabb generáció kreativitását sem bénítják meg; nincsenek nagy nevek, nagy művek, amelyek ellen lázadni kell, vagy amelyekkel versengeni kellene. Egyéniség,
öntudat, a költői pluralizmusra való törekvés, valamint a kontextus ismerete – ezekkel a jelzőkkel lehetne általánosságban leírni a fiatal horvát költői szcéna állapotát. A kritikáról
nagyrészt ugyanaz mondható el, mint a folyóiratok helyzetéről. A fiatal és a legfiatalabb költők tevékenységét – jellemzően a fent említett, kifejezetten erre specializálódott folyóiratok-

2012. június

31

„

ban – a legkülönbözőbb generációkat képviselő kritikusok követik, Tonko Maroevićtől kezdve Branko Malešen és Nikica Petkovićon át Dario Žilićig, Katarina Brajdićig és a cikk szerzőiig. Az a tény, hogy a legújabb generációkban nemigen találunk olyan kritikusokat, akik kifejezetten a saját nemzedékük munkásságát követnék, részben azoknak a médiumoknak a helyzetével magyarázható, amelyek teret adnak a költők műveivel foglalkozó kritikáknak.
Az általunk közreadott válogatás jól leképezi ezt a helyzetet. A cikk megrendelője azt javasolta, hogy a válogatásba csak az 1973 után született költők művei kerüljenek be. Ez két
okból is hálásnak bizonyult. Egyrészt az 1973 után született alkotók és azok művei még nemigen kerültek be az irodalmi kánonba, a tevékenységük alapos kritikai rendszerezése és értékelése pedig – néhány eset kivételével – még várat magára. Másrészt, a már említett valóságköltészeti irányzat legfontosabb képviselői – Vlado Bulić kivételével – nagyrészt ez előtt
az év előtt, a 60-as évek végén és a 70-es évek elején születtek. Ebben a válogatásban nagyrészt az azoknak az 1974 és az 1984 között született alkotóknak a művei kaptak helyet, akik
a 2000-es években jelentették meg az első vagy a legjelentősebb köteteiket – nélkülük nehéz
lenne elképzelni a közelmúlt fiatal horvát költészetét. Ahhoz azonban, hogy a korszakról teljes képet kaphassunk, a fent említettek mellett néhány további, a 60-as évek végén és a 70-es
évek elején született szerzőt is fel kell sorolnunk – például Ivica Prtenjačát, Tomica Bajsićot,
Slađan Lipovecet, Evelina Rudant...
Dorta Jagić és Ana Brnardić a 2000-es évek elején, illetve a 90-es évek végén megjelentetett kötetei átmenetet képeznek a két évtized lírája között. Régebbi kötetekben a korábbi poétikák jegyei ismerhetők fel, a 2000-es években megjelent szövegeik pedig fokról fokra válnak egyre egyedibbé és karakteresebbé.
Ana Brnardić három kötetében érdekes költői utat jár be, a 80-as évek nyelvi tapasztalatra építő poétikájának invenciózus továbbvitelétől (Pisaljka nekog mudraca – Egy bölcs íróvesszeje) a Valcer zmija (Kígyókeringő) című, túlnyomórészt prózaverseket tartalmazó versesköteten át, amelyben egy onirikus mesevilág körvonalai sejlenek fel, egészen a Postanak
ptica (A madarak születése) című kötetig, amelyben a korábbi töredékesség egy könnyebben
megközelíthető, narratív jegyekkel tarkított költői nyelvnek adja át a helyét. Az Ana Brnardić
költői világába belépő olvasónak gyakran áttekinthetetlen asszociációs ösvényeken kell bolyongania, átvágva a szöveg szemantikai dzsungelén, egy kígyóval, madárral, angyallal a hóna
alatt, vagy egy olyan képzeletbeli lény kíséretében, amely az ismert világ határán kóborol, és
sokszor a határ túloldalára is áttéved.
Dorta Jagić mind a négy verseskötetében a textualista hagyományokból merít, markáns,
egyéni módon építve őket tovább. Dinamikus lírai univerzuma két pilléren nyugszik: a sűrű,
hermetikus metaforikán és a nyitott, szóródó versstruktúrán, amelynek sokszor ellenállhatatlan lendületét a poeta ludens mindenütt jelen lévő mancsa teszi hitelessé. A Plahta preko
glave (Lepedő alatt, 1999), a Tamagochi mi je umro na rukama (A tamagochim a karjaimban
halt meg), a Đavao i usidjelica (Az ördög és a vénkisasszony, 2003) és a Kvadratura duga (A szivárványok négyszögesítése, 2007) című kötetben a költőnő alapvető egzisztenciális-etikai
horizontját és fő hivatkozási mezejét az evangéliumi kereszténység, s annak központi szövege, a Biblia adja.
Olja Savičević Ivančević az első verseskötetével még 1988-ban, általános iskolás korában
jelentkezett, és – két újabb fiatalkori kötet után – végül a Kućna pravila (Házirend, 2007) című verseskönyvnek köszönhetően vált elismert kortárs költővé. Ebben a marginális koncep-

„

32

tiszatáj

ciójú kötetben, amely jórészt prózaverseket tartalmaz, a gyermekkora melankolikus, lecsupaszított narratíváját, jellemző tereinek, alakjainak lírai feltérképezését, egyszóval belső világának szubtilis, filigránszerűen komplex archeológiáját tárja az olvasó elé. Az írónő későbbi
prózai szövegei, és az ezekkel egy időben színre lépő költői alteregójának versei egyaránt az
organikus emlékezet anekdotákból, apró részletekből, érzésekből és rég elveszített, de újra
megtalált tárgyakból kiinduló asszociációs láncain alapulnak.
A valóságköltészeti irányzatot a bemutatott nemzedékben Vlado Bulić képviseli a legmarkánsabban. A szerző – ezidáig egyetlen – kötetében, a 100 komada (100 darab, 2003) című könyvben kitűnően egyesíti az említett regiszter/stílus legfontosabb jellemzőit: narrativitás, a költői képeket – elsősorban a metaforát – szinte teljességgel nélkülöző kifejezésmód,
köznyelvi, hétköznapi fordulatok, humor, politikai elkötelezettség, valamint – egyedüli kifejezett alakzatként – a legkülönbözőbb funkciókban megjelenő, gyakorta a szövegre magára
irányuló irónia. Korántsem meglepő, hogy Bulić lírai szövegeit később prózai formában íródott „kiegészítésekkel” látta el. Ezek a szerző költői-prózai átmeneti fejlődési trilógiájának integráns részeként olvashatók.
„Gyúrom a szöveget / mint a pogácsát“ – ez talán a legerősebb autopoétikus sora Branko
Vasiljević legelső kötetének, amely a – nyomatékos és sokatmondó – Zid (Fal) címet viseli.
A kötet címe a költői nyelvvel kapcsolatos elvárásokat fejezi ki; egyrészt azt, hogy a nyelvet
könnyedén, a szerző szándékainak megfelelően lehessen formálni, másrészt pedig azt, hogy
az ellenálljon a megszokott használati módoknak. S jóllehet a Zid nyelve hangsúlyozottan testi –
karnális, erotikus –, második könyvében, amely a Tilt címet viseli, a nyelv az egzisztenciális
szorongás tartományába merül, amely egyes helyeken a szerelem, vagy egyszerűen a kommunikáció kiváltotta szorongásként is olvasható – s amelyben a kommunikáció hiánya az újra fellelt líraisággal, s a lírai szubjektum melankolikus állapotával együtt jelenik meg.
Saška Rojc sokáig a horvát költészet egyenletének ismeretlene volt – amíg ki nem derült
(fel nem fedte), hogy valójában Olja Savičević Ivančević költői alteregójáról van szó. A két
szerző formai és témabeli párhuzamai azonban már ezelőtt is szembeötlőek voltak. A Puzzlerojc (2007) című verseskötetben szintén prózai töredékeket találunk, amelyek fő motívumai
az identitásképzés, az identitás képlékenysége, polifóniája. A kötet elsősorban a test, a társadalmi nem, valamint a család problémáit tematizálja. A versek kifejezésmódja – az identitáskonstrukció nyelvi álcázása érdekében – keményebb, köznyelvszerűbb, a lírai én pedig gyakorta nevezi meg saját magát.
Marija Andrijašević Davide, svašta su mi radili (Képzeld, Dávid, mit tettek velem) radikális vallomásosságával tűnik ki a többi horvát lírikus művei közül, verseiben együttesen jelenik meg a családi tragédia és a szerelemben átélt kudarcok élménye. A kötet beszédmódja
dinamikus, élettel teli, többszólamú, digressziókban gazdag, valamint az emelkedett érzelmesség és (ön)irónia keveréke jellemzi. A lírai szubjektum az írás által keresi, próbálja megerősíteni, és kérdőjelezi meg újra és újra a saját identitását. Ez az identitás azonban nem válhat szilárddá és befejezetté, mert többszörös párbeszédek eredményeként jön létre, amelyek
többnyire nem jutnak nyugvópontra.
Antonija Novaković egyike azoknak a költőnőknek, akik a 2000-es évek második felében
az első kéziratban lévő kötetükkel elnyerték a legjobb fiatal költőknek járó Goran díjat. A díjnak köszönhetően 2008-ban a költőnő Lako mi je biti lošija (Könnyű rosszabbnak lennem)

2012. június

33

„

című kötete a figyelem középpontjába került, amelynek fő jellemzője a töredékes, bizarr
képiséggel átitatott beszéd és a sötét érzékiség jellemezte különc szubjektivitás.
Lírája elsősorban a félbeszakadt szerelmes dialógusok és monológok áradatában gyökeredző érzékenységből táplálkozik. Ez a líra afféle traumatikus góc, amely rátelepszik a nyelvre, s nem engedi, hogy az egyetlen végső értelem köré záródjon, s ennek eredményeként egy
egészet alkotó/egésszé összeforrt szubjektivitás jöjjön létre.
Végül – a nagy következtetések levonása helyett – egy futó áttekintést nyújtanánk a magyar közönségnek a (leg)fiatalabb horvát költők munkásságáról. A mellékelt szövegek egy
párhuzamos világból (vagy nyelvből, ami a költészetben ugyanaz) érkező küldeményekként
olvashatók, amelyek távolisága vagy közelisége a földrajzi távolságtól függ a legkevésbé.
KÁLECZ-SIMON ORSOLYA fordítása

VLADIMIR ŽIVKOVIĆ

„

34

tiszatáj

SÁNTHA JÓZSEF

Mecskereki halálai
Lord nyomozó, vagy ahogy a háta mögött hívták, a Piás Lord, csak alkonyattal vette
észre, hogy olyan sűrű és csillámos a levegő itt a külvárosban, ahol fele áron mérik a
sört, akár ha egy kavicsban tétlenkedne. A kocsmából színjózanon kijutva, miután
gorombán utcára lökte egy megvadult csapóajtó, elindult a kedvenc villamosmegállója irányába, némileg tanácstalanul, mert az utca végén egy sötét tömeget látott
közeledni, s hiába meresztgette a szemeit, képtelen volt felismerni, mi is lehet az.
Homályos látása félig kiivott korsókhoz kapcsolódó érzéseket gerjesztett benne,
képtelenné vált kitapogatni a sűrűségből határozatlan önkényességgel felé tobzódó
formákat. Már egészen közel ért hozzá ez az alaktalan, a kései alkonyati fényeket
mohaszerűen elnyelő test, de még mindig csak a felismerés előtti pillanatban időzött, nem tudta, hogy nevessen, vagy menekülésre fogja-e a dolgot. A soros időt felfüggeszteni, vagy legalábbis a történendők sejtelmeit átemelni tapasztalattá, ugyanolyan kínos, mint elsétálni egy mellékutcába, és soha többé vissza se nézni oda, ahol
az előzmények logikája szerint valami váratlan dolog bekövetkezhet. Miután a valóságot általánosságban anyagszerűen értelmezte, nem sok lehetőséget adott a lelki
tényezőknek, szembeszállt magával, azzal az értéktelen lényével, amely mindig csak
utólag volt képes helyreállítani a történéseket. Előbb sok kis emberi lábat látott,
amint a test alatt nagy igyekezettel lépegetnek, sőt, elsietnek a hordozott testen is
túl, majd közel eresztvén magához a látványt, megpillantotta az összepréselődött
embertestekből álló felület egyes alakjait. Hol egy kecskeszakállt vélt felfedezni rajta, hol egy melankolikusan lelógó bajuszt, máshol pedig világosan egy húsos fül
körvonalai rajzolódtak ki, míg a forma egészét bizonyos gnómszerű végtagok egy
felületre illeszkedő kifacsart együttese képezte. Ahogy megint eltekintett a nyomasztó részletektől, összességében egy embertestekből sikertelenül összegyúrt rovarrá egészítette ki a képzelete a mellette elhaladó kreatúrát. Mert most mélységében is látta, hogy oldalra kiálló nagyobb lábbá állnak össze a fürge kis embervégtagok, máshol pedig potrohos hajlatokat vélt felfedezni az állandó mozgásban lévő
test örvényléseiben. Egészében e látvány mégsem volt olyan komisz, hogy nyomozói kíváncsiságát kielégítendő ne indult volna el az utolsó lábak elhaladtakor, hogy
a rovar teste alá betekintsen. A zizegő, harmonikázó, vad sertéket mozgató körgyűrűk alatt is kivehető volt még egy-egy emberre emlékeztető szegmentum. Így az
egyik, hol szűkülő, hol táguló résen keresztül egy fiatal nő érdeklődő tekintetét sejtette. Mi a csoda ez? - kiáltotta felé. Boldogtalan emberek vonulása, mondta egy re-

2012. június

35

„

csegéseken átszűrődő lágy sóhaj, majd elveszítve az arc kontúrjait, vélhetően befordulván a hatalmas test habként petyhüdt tömegébe, Lord nyomozó undorát végképp nem bírván visszatartani, mert a rovartest tracheáinak nyílásaiból szüntelenül
áradó bűz olyan fokú töménységében zajlott eme párbeszéd, hogy gyomrának sörleves tartalmát az elvonuló szörny nyomában az úttestre eresztette.
Pontosan erre gondolt most, visszaidézte a Mecskereki-üggyel kapcsolatos legelső emlékeit, és ambivalens érzésekkel fordult be a ravatalozó nyitott ajtaján.
Torkában ott volt a régi hányadék savója, mint egy dallamkürt öblös, érces harsonája, és az egész jelenség megoldatlanságából fakadó, az emberi értelmet meghaladó
bizonytalanság. Vajh, mit is csinált a csinos özvegy, hogyan járt el ebben a nagyon
szerteágazó ügyben? Lehet-e az egészet egyetlen keretbe foglalni, vagy külön-külön
magyarázatok tartoznak minden egyes epizódhoz? Körbe sem tekintve, a magányosan álló asszonyhoz fordult egyből, most újólag azt tapasztalta a ravatalozó terébe
belépve, mintha ugyanabban a kőben érne tovább, egy tökéletesen zárt kavicsban,
mint azon az estén, amikor a Mecskereki-ügy számára elkezdődött. Feltűnhetett
volna neki, hogy teljesen egyedül vannak itt, s szokatlanul tágas kettőjük számára
ez a tér, amely a távollévők miatt, és a gyász tömjént árasztó vákuumában, a kőben
való tartózkodás megszeghetetlen törvényei szerint ilyen; ahogy akkor este is érezte, hogy a rovartól ellépve tökéletesen egyedül van, és csak a nagy állat finoman
összehangolt testekből álló figyelmetlensége következtében kerülhette el a legostobább véget. Ott dőlingélt még egy ideig az út közepén, gyomra tartalmából egyre
kevesebb nedveket kiadva, mint a szülő nő, aki egyre kisebb gyerekeket szül, s néznie kell, mint a pék a cipóit, fogyatkozó erejének tárgyiasulását. Mondhatta volna
magát egy részeg madárnak is, aki szárnyaival az út porában evez, képtelenül arra,
hogy a levegőbe emelkedjék, csak tántorgása bizonyos szabályszerűsége emlékeztette arra, hogy innen valamiként menekülnie kell. Ekkor verte be a fejét, emlékszik
erre pontosan, hátrálva óvván magát a saját mocskától, egy ismeretlen tárgyba,
amely valahol a feje magasában leledzett, és rémületében, mert az előbb még nem
ijedt meg, de most, hogy ezt mindenképpen elkerülje, szükségesnek tetszett ez a
nem egészen célszerű, de mégis az ösztöneiből fakadó gyengeségének gyors felismerése. A rovar tűntével, amikor is még bátornak és érdeklődőnek mutatkozott,
maradt valami az utcán, különösen pedig az ő idegeiben, és ez mindenképpen megfontolandó maradvány volt, amely a további történésekben már az eseményeket
rögzíteni akaró, episztoláris hátrányként jelentkezett.
Kondoleált, teljes figyelmét, ha nem is a részvét hiábavaló bensőségességét
árasztotta az özvegy felé megjelenésével, most úgy érezte, idegenként helyt állt
mindezen tragikus események elszenvedőjének szobra előtt, s összességében maga
sem tudott másra gondolni, mint hogy ellentétes érzéseinek összegyúrtságában a
személyes megjelenése mégis több volt, mint puszta kíváncsiság. Egy szándékaival
ellentétes kézcsókkal hajolt az asszony felé, amelyet az özvegy tartózkodó öleléssé
szelídített, de nem volt ez sem egyértelmű, hiszen az utóbbi hetek eseményei annyi-

„

36

tiszatáj

féle értelemben módosították kettejük nagyon is személyes kapcsolatát, hogy ebben
az ürességtől kongó teremben igazából semmi esélyük sem volt, hogy további magyarázatokkal szolgáljanak. Lord nyomozóban még benne élt az utcán elszenvedett
veresége, amikor is egy akasztott ember lábaihoz csapódott, és csak percek múlva
tért magához. Értesítette a mentőket, a rendőrséget, a tűzoltókat, miközben maga
sem tudta, miféle kapcsolat is lehetséges az utcán elvonuló, összetákolt rovar, és az
akácfára felkötött személy között. Soha életében nem volt még ennyire tanácstalan,
jórészt ezzel magyarázta később magának, hogy a kivonuló szervek tüsténkedése
közben a halott irattáskáját, amely nagy gonddal elhelyezve a közeli villanypózna
tövében hevert, egyszerűen hóna alá csapva, a vizsgálat befejezése előtt elsétált a
helyszínről.
A környék, legalábbis az az utca, amely a halott otthonaként volt az iratokban
feltüntetve, némileg semlegesítette a rovar vonulásának idegeiben rögződött heveny marásait, sokkal emberibbnek tűnt, s így bűnügyileg értelmezhetőbbnek, mert
még az a sejtelem is megfogant benne, hogy a halott valamiképp e szokatlanság áldozata lett, már amennyiben szokatlannak gondolhatunk egy, a nyakunk köré szorosan hurokban záródó kötelet. Nem csak igazolványokat, bankkártyát, kulcsokat is
talált a kicsinyke bőrtokban, így egy semmi óra alatt már a ház kapuján csengetett,
majd megtalálván a kapukulcsot, a lakás sötét ajtaja előtt toporgott. Ezzel az önkényes eljárásával nagy előnyhöz jutott előbbi hátrányaihoz viszonyítva, és ha nem
lett volna az a tömegszerűen mutatkozó rovar, amely ellentmondani látszott minden eddigi tapasztalatának, akkor semmiképpen nem tette volna meg eme bűnös
lépést. Így azonban, kulccsal a kezében és a sokszori hasztalan csöngetés után, mármár természetes személynek érezte magát a megnyitott lakásban. Az első szekrények tartalma és a két pár papucs az előszobában is arra vallott, hogy az áldozat
nem egyedül él, hanem a feleségével, így aztán még veszélyesebbnek, ugyanakkor
Lord nyomozó számára egyre izgalmasabbnak tűnt az üres lakásban való kutakodás. Mivel egy betörő szerepében tetszelgett önmaga előtt, először is a vagyontárgyakat szerette volna felkutatni. Előbb szokványos rejtekhelyekre gondolt, alá nézett a polcra hajtogatott törölközőknek, megtapogatta a szekrények alját, majd a
lisztes bödön tágas űrterében kutatott. Épp a vécécsésze U alakú vezetékében kaparászott, amikor egy asszonyi hang sikoltott fel a háta mögött. Lord nyomozó, bűnügyi osztály, mondta a leghatározottabban, kezei mocskától undorodó, széttárt végtagokkal. Az idős hölgy kirohant a folyosóra, és összecsődítette a lakókat. A nyomozó a vécéből előhurcolkodván a tisztább, lisztes kezével türelmesen mutogatta az
igazolványát, és a lassan megcsendesedett asszonnyal még a folyosón állva közölte
a tragédiát: Férje ma délután sikeres öngyilkosságot követett el. Már a mondat kiejtésekor érezte, hogy bakot lőtt, a begyakorlott, sokszor elmondott kifejezésbe ármányos hangsúlyok kerültek. Az asszony újra bement a lakásba, ahová többen is
követték, Lordnak úgy tűnt, hogy férje halálhíre nem vált ki belőle különösebb érzelmeket, mintha azt üzenné okos tekintete, hogy több is veszett Mohácsnál. Egy fi-

2012. június

37

„

atalabb jogász elkérte az igazolványát, és felírta a nyomozó adatait, meglehetősen
furcsának találván, hogy a tulajdonos távollétében hatolt be az üres lakásba. Arra a
kérdésre, hogy miért is nyitogatta a szekrényeket, a nyomozó azt válaszolta, hogy
mindig az idegen terekbe való kutakodás az igazság mélyebb megismerésének legbiztosabb eszköze; egyébként pedig egy fényképet keresett az áldozatról, mondhatná úgy is, fényképeket az áldozatokról. A szobában lévő házlakók a teljesen néma özvegyet szorongatták, Lord zavartalanul tovább kutatott a tekintetével, majd
egy szekrény vitrinében egy ősz hajú férfi fényképére mutatott: Ő lenne Mecskereki
Kornél? A férjem, mondta elhaló hangon az asszony. A jogász szemtelenül felé lépett, már-már, mint egy betörőt szerették volna a lakás előszobából nyíló legkisebb
helyiségébe beszorítani, de Lord határozott fellépése elbizonytalanította a felé
nyugtalanítóan közelítő embercsoportot.
Az ügy ennél sokkal bonyolultabb, ismerte be végül a lakók által fenyegetve.
A jogász már a rendőrséggel beszélt, ahol megerősítették Lord igazolványának adatait, és meglehetősen pontos személyleírást is adtak róla. Most mindenki elcsendesedett, és a hivatalosnak vélt ember magyarázatára várt. Még azok is bejöttek a folyosóról, akik eddig csak az ajtó előtt hallgatóztak. Egy tíz éves körüli fiúcska az
anyja kezét fogta, ők ketten a konyhában telepedtek le. Egy idősebb úr a fürdőkád
szélére ült, miközben unokáját a fürdőzéshez vetkőztette. Mások a spájzban néztek
körül, és az ott talált diót halk roppantásokkal tisztogatták. Utolsóként megérkezett
a házmester is, aki kopott hivatalát ebben a jobbféle emberek lakta házban csak
visszahúzódó szomorúsággal gyakorolta, vaskos markotányosnőként alig volt más
feladata, mint a kukák hetenként kétszeri le-felcipelése, s most azon igyekezett,
hogy pongyolájából előbuggyanó idomait valamiként a szűk selyem szövet mögé
visszagyűrje. Egyébként inkább olyasféle feladatok állottak közel hozzá, amit az Egri nők című festményen látott valaha, hogy az egyre késlekedő ostrom alkalmával
összes elszántságát és a közért való elkötelezettségét bizonyítsa. Az özvegy puhán,
és gyászának egy kissé megjátszott méltóságában biztos kézzel nyúlt a könyvespolc
tetejére rejtett konyakos üveg felé, amelyből azonban nem kínált meg senkit, még a
vágyakozóan felé közeledő nyomozót sem. Nyelte az üres kortyokat, ahogy a kéz
kaszál, s gyomra szikkadt homokként fogadta be az aromákkal telt nedűt. Mindenki
elhelyezkedett; a közben érkező vajas sütemények és grillezett sültek sem akadályozták meg az özvegyet, hogy a tányérjára mindezekből a finomságokból gazdagon
rakván, közben méltóságát megóvva, tekintetét a nyomozó felé fordítsa.
Arról van szó - kezdte végre Lord, amikor már ő is úgy érezte, nem lehet tovább
fokozni a feszültséget, és a lakók minden pillanatban erőszakkal is ellene fordulhatnak, pedig a dióhéj ropogása majd az őrületbe kergette -, délután a Duna-parton is
meghalt egy Mecskereki Kornél nevű személy, és a két áldozat adatai pontosan
megegyeznek. Az özvegy most valódi fájdalommal sikoltott fel, mintha ez a második
haláleset súlyosabban érintette volna, mint az első. Vannak megélhetési pillanatok,
amikor a tények valódi mélységet kölcsönöznek akár egy lehetetlenségig ostoba ki-

„

38

tiszatáj

jelentésnek, máskor csak az ismétlések valószínűsítik, hogy az árnyékok előterében
makacs történések akaróznak körvonalaikkal a jelenbe férkőzni.
Kérem, ne hagyják magára egy pillanatra sem az özvegyet, jó lenne, ha értesítenék a házi orvosát, mondta még Lord, mint aki a sértett érdekeit most a legillendőbb formában felvállalja, majd kalapját a fiatal jogász ülepe alól kiszabadítva, lassan távozni készült. A konyhában ülő nő a nyomozó kabátja után kapott. Nem ismer
meg? Mivel életét mentendő lendülettel indult most a kijárat felé, holott a bentiek
valamilyen bűvös jóérzésbe ereszkedtek, csak sietősen fordult az asszony felé: Nem,
egyáltalán nem ismerős a számomra. Pedig nem is olyan rég, a rovar potrohából én
szóltam ki önnek. Lord egy pillanatra magabiztosságát veszítette. Egy okkal több,
hogy ne ismerjek magára. Hiszen mindannyian, akik részt vettek a rovar testében,
bizonyos szempontból maguk is a rovar részévé váltak. Valóban kiszólt egy hang
hozzám, ám ez csak egy olyan apró szervszerű lény egyes-többesszáma volt, hogy
semmiképpen nem egészíthettem ki egy fölöttébb csinos fiatalasszonnyá. Azt hiszem, nagyon sok ember keveredhetett össze abban a rovartestben, semmiképpen
nem ismerném fel azokat a személyeket, bár valóban észrevettem a páncélján néhány emberi vonást.
Most a ravatalozóban az özvegy lakótársait hiányolta, leginkább pedig a csinos
fiatal hölgyet. Lehetséges, hogy a halottak száma riasztotta volna el az ismerősöket,
hogy részt vegyenek a búcsúszertartáson? Még mindig az asszony tekintetébe mélyedt, hiszen azóta, az ismétlődő események következtében, bizonyos lelki közösség
alakult ki köztük. Azon az estén ugyanis még kétszer tért vissza özvegy Mecskereki
Kornélnéhoz, hogy két további öngyilkossági esetről is beszámoljon, amelynek áldozatai szintén, minden valószínűség szerint, a hivatalos okmányok és a személyleírások alapján, az özvegy férjei lehettek. Az egyik Mecskerekit a Vidámpark óriáskerekéből látták kiugrani, a másik pedig a Városliget elhagyatott részén, az Anonymus
szobra mögötti bozótosban lőtte fejbe magát. Az özvegy a negyedik alkalommal már
szívet tépően zokogott, riadtan kérdezgette a nyomozót, hogyan is lehet ennyire
szerencsétlen, amikor a ház minden lakója tanúsíthatja, hogy férjével a legharmonikusabb boldogságban éltek.
Most végre bátorságot gyűjtött Lord nyomozó is, hogy a ravatalra emelje tekintetét, miközben mellé lépve az özvegy karját sem eresztette el. Egyetlen koporsóban feküdtek a férjek, ugyanabban az öltönyben, a megsokszorozódott hullák egymásmellettisége egészen szokatlan látványt nyújtott. Mint a szirmok, amelyek egy,
még láthatatlan kocsány körül emelnek védfalat a személyiség eszméjének. Némi
zavar mégis adódott közben, hiszen Lord nyomozó csak négy áldozatról tudott, a koporsóban azonban öt Mecskereki megszólalásig azonos teteme pihent. Az ötödik? –
súgta halkan az özvegynek. Az ágyamban találtam tegnap este, amikor lefeküdtem,
válaszolta, de ne gondoljon semmi rosszra. Igen, igen, mennyire jó, hogy végül is sikerült összevárni őket, sóhajtotta. A nyomozó elnézte a hatalmas koporsófedelet,
ilyet lényegében még sohasem láthatott, és nem is igen fog, mondotta magában. Na-

2012. június

39

„

gyon jó elgondolás, hogy egy koporsóban fekszenek, nyugtatta meg Mecskerekinét.
Hogyan is másként, mikor nekem valójában egyetlen férjem volt, csak holtában keresett magának más-más fajta véget. És a halottszemlék után, hiszen akkor még úgy
gondolta, hogy egyik sem az ön férje, megtalálta már a nyugalmát? Míg egyenként
valóban nem ismertem rá, de itt, amikor együtt vannak, tökéletes bizonyossággal ki
kell jelentenem, hogy az én férjem fekszik a koporsóban. Immár minden tévedés kizárva. Hiszen az ember valójában sok-sok töredékből, arcvonásokból, mozdulatokból és egymásnak ellentmondó lelki és gondolati tényezőkből összeálló lény; így a
halál pillanatában a legkevésbé sem azonos önmagával, csak felületét adhatja egy
tömör egésznek. Én azonban azon szerencsében részesülhettem, hogy többszörösét
kaphattam meg férjem holttestének, amelyek tökéletesen és megnyugtatóan kiegészítik egymást.
Furcsa volt a hatalmas koporsó elföldelése, hiszen az ember a tárgyak méretei és
arányai alapján azonosítja be a dolgokat, mégis, ahogy a késő estben karjukat egymásba fűzve bandukoltak a hosszú ösvényeken a temető kijárata felé, egy párnak
tetszettek a szürkületben, a megbékélés nyugodt formáját öltötte magára az egybesimuló két alak. Ekkor az út mélyéről riasztóan sötét, terpeszkedő folt tűnt elő,
meglehetős sebességgel loholt az irányukba, mintha egy földre szorított felhő lenne,
vagy egy áthatolhatatlan sűrű bozót. Lord nyomozó a sírok közé vonta az asszonyt,
és arra kérte, jól figyelje meg a közeledő jelenséget, mert úgy gondolja, hogy ez éppen ellentmondani látszik az egyéniség ilyetén szétbomlásának, amely a férje halálát kísérte, sőt, az élők egy bizonyos, a maguk egzisztenciájáról lemondó valamely új
mozgalma lehet, ha jól érzékeli, amennyiben az emberek hajlamosak felületté válni,
alávetik magukat egy feltételezett fensőbbségnek, hogy másoktól értelmet nyerjenek a maguk ürességétől való szüntelen rettegésükben. Ha létezik szociális függőség, akkor létezik egy ilyen hibrid lény is, amely egy közös tudat illúziójában minden képességét a lehetséges és a számára beláthatatlan nagyobb egésznek önfeledten felkínálja. Az apróbb részletek inkább megrémisztették a nyomozót, hiszen
most még kevésbé látta összehangolódva a rovarként egybetapadt embertesteket,
a külön álló végtagok szabálytalanul és némileg kétségbeesetten kalimpáltak ki a
rovar alakjából, míg az özvegy meghatódottan csodálta a menetet, és valami olyasmit suttogott a nyomozó fülébe, hogy e nélkül a menet nélkül a férje temetése csak
egy bohóctréfa lett volna. Igazi mélységet ebben a hasztalan másra való utaltságában kapott számára a halál. Az ember hiúságában termelődő örökös bölcsessége lényegében egy lepréselt virágszirom, tette még hozzá, s csak az képes a halálra, aki
összemorzsolja a létezését feltételesen megengedő tények összességének valamennyi bizonyítékát. A halál többes szám. Egy, az életben érvényességgel bíró lény
szétágazódó útjainak kiüresedése. A visszaemelés sikertelenségének magán túlfutó
értelmezése. Amikor bekövetkezik, még hordozza az egyszeriség soha meg nem ismételhető tökéletességét, amikor folyamatossá válik, már csak egy véletlen bepillantás lesz abba az örök történésbe, amelynek nincsenek arccal bíró hősei, s minden

„

40

tiszatáj

emlékezés szüntelenül csobogó patak. A halott olyan urna vagy kehely, amelynek
értelmezési tartományát csak az egész világ feltöltésével lehetne racionálisan kiszámítani.
Hátrálván a sírok közé, mint egy üvegharangba odakoccant fejük valami ismeretlenhez, fölnézvén, egy ágra kötött dermedt test himbálózott mögöttük. A hatodik
Mecskereki Kornél lehetett, aki most harangjáték-szerűen csilingelt, és kotnyeles
harmadikként elállta útjukat, teljesen negligálva az elföldelt hasonmásait, újra
kezdve, de be is végezve vesszőfutását, amely talán csak egy különösen érzéki házastársi viszony végjátéka volt, egy boldogság utóélete, amelyben a szerepek daganatként burjánoztak tovább az özvegy és a nyomozó finoman kirajzolódó érzelmi
kapcsolatában. Az ifjú szerelmesek másnap bejelentették az új halott feltalálását, és
egy budai presszóban összebújva málnás habrolót eszegettek, hogy az utolsó
Mecskereki teteme alatt váltott csókok, a mohás sírkövön megejtett nászi egybehálásuk után végre a szerencsétlenségüket okozó rovart képzeletükben végképp széttapossák.

HRVOJE ZALUKAR

2012. június

41

„

SZABÓ RÓBERT CSABA

Emlékül Annuskának
„Az élet pályája kétes és nehéz
Vezéreljen rajta egy tulvilági kéz
Ha lépsz fontold meg léptedet
Mert sokszor visszalépni
nem lehet”
jegyzé
Nagyszeben 1928. okt. 25.
Szőcs Rozemari

Emlékszem, mert Hella mindenről részletesen beszámolt, hogy Heinz Annus lakodalma olyan hosszúra kinyúlt, hogy még másnap hajnalban is táncoltak, Regina
Schwarz összemelegedett az ikrekkel, de hogy Verner vagy Egon csípte föl végül,
nem tudnám megmondani, felváltva táncoltak. Azt is Hella Edertől tudom, hogy az
ikrek közül Egon nem szívlelte, ha folyton összetévesztik, ezért felemás zoknit viselt, és akinek éles a szeme, és persze tudott a dologról, könnyen kitalálhatta, de akkor én még nem tudtam, lehet, nem is érdekelt, mert az irigységtől sárgán csak arra
tudtam gondolni, hogy már megint kicsúszott a markomból a szépséges Regina
Schwarz, emiatt megállás nélkül ittam és ittam, úgyhogy hamar kidőltem. Hella
Eder persze sokat kért ezért az információért, és ha tudtam volna, hogy már rögtön
másnap fölkeres hotelszobámban, inkább magam derítem ki a felemás zoknik jelentését, vagy még éjfélnél is korábban lelépek a mulatságról, de a legjobb az lett volna,
hogy ha meg sem jelenek.
De legalább Heinz Annuska temetésén alkalmam adódott megfigyelni az ikrek
zokniját, és a szokásos ceremóniák lezajlása után, amikor Annus testét végre a föld
mohón magába szippantotta, belekaroltam Vernerbe, és úgy intéztem, hogy a temető egyik félreeső kriptája felé sétáljunk, és megkérdezzem, mit tud a társaságról,
Heinz Annus egykori barátairól, iskolatársairól, és egyáltalán, mit tud a kirándulásról, végül miért nincs jelen Regina Schwarz, ha egyszer olyan nagy barátnőknek
tudták egymást. Verner suttogva beszélt, nehéz volt eldönteni, a megrendültség
avagy az illem miatt, azt mondta, nem pontosan érti, mire vagyok kíváncsi, és hogy
miért is érdekelne, különben sem tudna most semmit sem mondani, miért nem hívom föl Hellát, és hogy most igazán alkalmatlan. A gyászolók kezdtek szétszéledni,
Egon ágaskodva pislogott felénk, sápadt arcán csak két pirosra sírt szeme árulkodott életjelről, különben egészen élettelennek hatott. Az újdonsült férjet ketten tá-

„

42

tiszatáj

mogatták, a szülők mereven bámultak maguk elé, azt hiszem, sírni sem tudtak már.
Meglepetésemre a gnómszerű, púpos Szőcs Rozemarit is ott láttam a sírok között
kószálni, de a mindenkori borzongáson kívül, amivel Rozemarira tekintettem,
semmi egyéb nem keltette föl a figyelmemet iránta. Mivel Verner még annyit elárult, hogy következő vasárnap délután az evangélikusokhoz emlékistentiszteletre
hivatalos mindenki a családból meg a baráti körből, arra gondoltam, fölvehetném az
ünnepi öltönyömet, és így, egy helyen figyelhetném meg az egész társaságot.
Csak vasárnap, a főhajóban jutott eszembe újra a gnómmal kapcsolatban Hella
Eder hajnali fecsegéseiből valami, amit majdnem elfelejtettem, pedig akkor érdekfeszítőbbnek találtam mindennél, még Hella feszes húsánál is, és rögtön fölálltam
addigi helyemről, és balról megkerülve a padsorokat hátrébb lopakodtam, ugyanis
az utolsó padok egyikében Rozemari ült. Heinz Annusnak két barátnője volt, az
egyik a gyönyörű Regina, a másik pedig a torzszülött Rozemari, két barátnő, akiktől
szinte sosem tudott megválni, akikkel gyerekkoruk óta összetartozónak tekintette
magát, az egyiket mégsem hívja meg a lakodalmára, az egyiket mégis kifelejti, szándékosan, előre megfontoltan, akárcsak a mesében. Rozemari, bár meghívót nem kapott, éjfél után, a mennyasszonytánc kellős közepén mégis beállított, és az ünneplő
társaság előtt nyújtotta át ajándékát Annusnak, egy apró, barna füzetecskét, egy
bőrbe kötött emlékfüzetet, borítóján egy felemelt fejű szarvassal, amit rögtön körbe
is adtak a zavar oldása végett, és így kaparinthatta meg Hella is, akitől pontosan tudom, hogy az első oldalra egy menyasszonyi csokrot tartó kezet rajzolt Rozemari,
amit díszes betűkkel készített Emlékül Annuskának felirat egészít ki. Az első oldalt,
amelyen a kéz Annuska halálos balesetének tükrében inkább tűnik taszító szándékú
kéznek, egy rövid versike követ, amelyet elborzadva idéztem föl Rozemari háta mögött ülve, ugyanis a verssorok egy túlvilági kézről tesznek említést, amely egyenesen a szakadékba is vezérelhet, ha az ember nem elég óvatos és megfontolt. Egyszerre döbbenet és mérhetetlen izgalom vett erőt rajtam, hogy íme, talán megfejtettem Heinz Annus gyanús körülmények között megesett halálát, amikor hajnali sétája alkalmával a Fogarasokban megcsúszott és a gerincről több száz métert zuhant,
és hogy mindezért talán az előttem üldögélő Szőcs Rozemari a felelős, hiszen előre
megüzente, eltervelte, végül balesetnek álcázta egykori barátnője halálát. Legalábbis nem kizárt, hogy így is eshetett.
Akkor az ünnepségen senki sem vehette komolyan ezt a bárgyú, sablonos versikét, amelyből ezer hasonlót lehet olvasni különböző emlékfüzetecskékben, és inkább könnyebbség, mint kínos feszengés érződött a társaságon, amikor Rozemari
végre távozott, a füzetet még egyszer gyorsan körbejáratták, majd visszakerülve
Annushoz, átnyújtotta a násznagynak, aki a többi ajándék között helyezte el.
És most újra eljött, a szörnyű tragédia után is tiszteletét, látogatását tette Szőcs
Rozemari, félrehúzódva, hátul, de itt volt, eljött a barátnője számára szervezett
megemlékezésre, úgy ült ott hátul, mint aki ide sem kapott meghívót, mint aki ide is
hívatlanul, váratlanul érkezett.

2012. június

43

„

Ahogy számítottam rá, a szertartás vége előtt pár perccel távozott, hogy még véletlenül se futhasson össze senki ismerőssel, és amikor apró, torz alakja elsurrant a
kijárat felé, magam is utána indultam, noha az udvaron, és a kerítésen túl egy árva
lelket sem lehetett látni, hová tűnt hát, ámuldoztam, míg végre megpillantottam a
toronyföljáró ujjnyira nyitva hagyott ajtaját, és nagyot sóhajtva a rám váró lépcsőfokok és a magasság kínjától, utánavetettem magam. Jó szó ez erre, mert pontosan a
zuhanás egy fajtáját éltem meg, mindahányszor fölfelé másztam, úgy éreztem, a magasság, ami minden egyes lépéssel nő köztem és a talaj között, az egyben a földet
érés fenyegető érzetéből is hozzátold egy lépésnyit. Ráadásul a toronyban félhomály uralkodott, a kezdeti szűk csigalépcső végeérhetetlen szorítását ugyan nemsokára fölváltja egy tágas favázú terem, ahonnan az első ablakok nyílnak a templom
előtti térre, azonban a recsegő lépcsőfokok, a padolat és a lógó korlátok hajmeresztő ingatagsága a biztonság helyett még inkább az életveszélyt hirdetik; többször
megálltam tehát, nem csak az építmény kiszámíthatatlan szeszélyei miatt, hanem
mert arra is kíváncsi voltam, Rozemari mennyivel jár előttem, igyekeztem kihallgatni lépteit, megpillantani törpe termetét, ahogy fölfelé igyekezve egyik lépcsőfokot a másik után mássza meg, hallani akartam a lihegését, ahogy fáradságában hangosan fújja ki a levegőt. Azonban hiába figyeltem, hiába reméltem meghallani,
semmit nem láttam és hallottam, amiből arra következtettem, hogy pillanatnyi előnye mégiscsak több lehetett holmi másodperc adta és eltökélt szándék gyors végrehajtásánál, hogy túlságosan elszámítottam magam, hogy talán én magam járok a
szokásosnál lassabban, és hasonlók, hogy tulajdonképpen Rozemari már rég fölért
a torony tetejére, és onnan szemléli igyekezetemet, hogy végre én magam is kilépjek a tetőn körbefutó árkádra.
Rozemarit azonban nem találtam a tetőn, döbbenetem diktálta rémületem először arra késztetett, hogy a korláton áthajolva vizsgáljam meg az alattam elterülő
mélységet, ám lent minden nyugodtnak tűnt, semmi sem zavarta meg az istentiszteletről kiszállingózó emberek vonulását, és alighanem sejtelmük sem volt rólunk,
a mély gyász, a keserűség erősebben hatott annál, hogy észrevegyék, a tetőn mi történik. Igazság szerint, én sem értettem és tudtam, mi történik körülöttem, hogy miként lehetséges, hogy Rozemari nyomtalanul eltűnjön, az nem lehetséges, gondoltam lihegve, hogy elkerültem volna, hogy elmentem mellette a szűk lépcsőkön, és
mint az őrült, körbefutottam az árkádot, arra gondolva, bújócskát játszik velem, de
nem, többszöri szédítő keringélés után be kellett látnom, hogy rajtam kívül senki
sem tartózkodik a kilátó körfolyosóján.
Azután szinte másodpercek alatt besötétedett, úgy borult a toronyra a feketeség,
mintha a szemhatár díszletét tartó Fogaras fenyegető árnyai vetették volna rá a városra magukat, és hiába néztem alant a távolodó alakok után, már semmi nem látszott belőlük, és hiába vártam, hogy a gázlámpák lenti fénye valamiképpen megvilágítson, tudtam, hogy idefent talán, de a torony gyomrában semmit sem fogok látni.

„

44

tiszatáj

Felkészületlenül ért, hogy elfelejtettem, milyen gyorsan sötétedik be ezen a vidéken, mindazonáltal valamiképpen nyugalom telepedett rám, most, hogy nem láthattam a szédítő mélységet, a torony belsejének ingatag tudata is kiköltözött elmémből, és úgy éreztem, a korlát majd levezet, elég a korlátot követnem, egy percre
sem szabad elengednem, és akkor nem létezik, hogy ne érnék le épségben, legföljebb iszonyú lassan, talán több óra alatt, de mindenképpen elérem a feljáró nyílását.
Érdekes mód a nyugalommal együtt Rozemariról is megfeledkeztem pár percig, valószínűleg az járhatott a fejemben, hogy még a sötétedés előtt távozott valahogy a
toronyból, vagy, ami még valószínűbbnek tetszett, nem is járt a toronyban, hogy tévedtem, amikor azt gondoltam, hogy a torony bejáratában tűnt el, mert ellenkezőleg, valószínű meghúzódott valahol a templom udvarán, észrevette, hogy utána settenkedek, ezért elbújt, majd miután eltűntem a torony gyomrában, szép nyugodtan
odébb állt ő is, hazament. Nem érdekelt tehát, nem is érdekelhetett különösebben a
Rozemari dolga egyelőre, és valószerűtlennek hatott az is, ostobaságnak, hogy hibás
termetével, sántikáló lábaival, görnyedt tartásával hogyan mászhatott volna föl a
toronyba, és egyáltalán mit kereshetett volna itt, és már az az idétlen versike is nevetségesnek tetszett, a gyilkosság gondolatára is kacagnom kellett volna, ha szorult
helyzetem engedi, mert hiszen hogyan lett volna képes Szőcs Rozemari egy ilyen
összetett, kifinomult és számára egyértelműen nehezen kivitelezhető tett végrehajtására?
Azonban ahogy a vaksötétben elkezdtem lefelé botorkálni, a felhalmozódott remény bennem úgy apadt, lépésről lépésre, és csakhamar egyáltalán nem éreztem
magam biztonságban, és fokozatosan páni félelem vett erőt rajtam, minek következtében nehezen képzelhettem el és hihettem, hogy valaha épségben leérek. A korlát
ugyanis hol eltűnt, hol újra tapinthatóan simult kezembe, és amikor támasz híján
balról átaraszoltam a jobboldali karfához, néhányszor majdnem a mélybe zuhantam, ugyanis itt sem találtam fogódzót, mintha a korlátot fönt tartózkodásom ideje
alatt megrongálták, leszerelték volna. Már-már egészen föladtam értelmetlen kísérleteimet, hogy szilárd támaszra leljek, amikor alulról hangokat hallottam, és abban
a reményben, hogy a gondnoktól származhatnak a hangok, aki kapuzárás előtt még
egyszer fölkiabál a toronyba, hogy senkit se rekesszen be éjszakára, magam is kiabálni kezdtem, és igyekeztem tudtául adni az alant lévőnek, hogy világítóeszközök
híján próbálok lemászni, és hogy komoly bajba keveredtem. Sokáig hallgatóztam,
arra számítva, hogy a gondnok, vagy akárki is elindul felém, azonban csak a mély
csöndet érzékelhettem, és először arra gondoltam, lámpáért szaladt el a jóember,
tehát türelmesen kell várakoznom, azonban egyszeriben tőlem néhány méterre
lábdobogást hallottam, ami teljességgel megrémisztett, hiszen valaki a sötétben,
a teljes sötétségben igyekezett felém, és aligha láthat többet, mint amennyit én.
Többszöri felszólításomra, amivel aggódásomnak és félelmemnek is igyekeztem
hangot adni, a lábdobogások végre elhaltak, de biztosan éreztem, hogy az illető egészen közel, szinte karnyújtásnyira van tőlem. Egyenletes, de sípoló szuszogásra let-

2012. június

45

„

tem figyelmes, most már nem mondtam semmit, ugyanis elhatároztam, megpróbálok visszahúzódni a kilátó folyosójára, amitől nem távolodtam még el túlságosan,
azonban első ilyenszerű próbálkozásomra a sötétben alattam álldogáló személy
rám szólt, megszólított. A hangszíntől akár meg is nyugodhattam volna, tiszta volt
és csengő, azonban amit közölt, az mélységesen megrémisztett, a helyzet reménytelenségét igyekezett közölni velem, és én zavarodottan maradtam a helyemen, mivel
a két ellentétes erőtől, amit hangjából és mondandójának értelméből hámoztam ki,
zavarodottan kémleltem a sötétet. Hiába, ez volt mondanivalójának lényege és
kulcsszava, de nem, mégsem hihettem neki, hiszen tiszta, megnyerő hangja a mondat ellenkezőjéről igyekezett meggyőzni, ugyanakkor a hang határozottsága és
őszintesége arra késztetett, hogy mégis komolyan vegyem, hogy kár próbálkoznom
bármivel is, itt ő mindennek az ura, ő tartja a kezében az én sorsomat is. És akkor
szavalni kezdett, egy buta, bárgyú versikét kezdett el mondani, ami tulajdonképpen
egy dal lehetett, mivel újra és újra előbukkant benne néhány azonos sor, egy refrén,
amire döbbenten ismertem rá Hella elbészléséből. Rozemari, mondtam egyszerre
ámulattal és döbbenettel, Rozemari, ismételtem meg a sötétben, és a hang tulajdonosa abbahagyta a versike mondását, majd gyufát gyújtott.
Azonban nem, mégsem Rozemari állt előttem, hanem a szépséges Regina Schwarz,
a gyufa lángjánál először alig ismertem meg, de szebb volt, mint valaha bármikor,
arcán kedves mosoly, hívogató, csábító ábrázatát nem könnyű elfelejtenem, és mármár léptem is volna felé, amikor véletlenül a lábam elé néztem, és szörnyülködve
hátráltam meg, ugyanis ott, ahol a lépcsőfokoknak kellett volna lenniük, egy hatalmas lyuk tátongott, készen arra, hogy elnyeljen magába. A gyufa éppen kihúnyóban
volt, amikor még egyszer utoljára Reginára pillantottam, de rémületemre már nem
ő állt ott, hanem Szőcs Rozemari, és torz, gnómszerű vigyora vészjóslóan halványult
el a láng haldokló fényében.
Hella Eder a sokadik csöngetésre vette csak föl a telefont, általában ennyit csak kifejezetten a hívó fél kérésére hajlandó csöngetni a központ, és a lehető legnyugodtabban pár szóban közöltem vele az éjszaka történeteket. Ahogy számítottam rá, rögtön föl akart keresni, de végül lebeszéltem, ezért újabb és újabb kérdéseket tett föl.
Elmondtam neki a versikét, eszébe juttattam a lakodalom éjszakáját, Rozemari hívatlan látogatását a mulatságon, a temetést, az emlékistentiszteletet, végül a toronybéli kalandot. Elmondtam, hogy nem Rozemari ölte meg Heinz Annuskát, az valószínűleg, ahogy a rendőrség is megállapította, véletlen baleset lehetett. Mint
ahogy a versikét is a szerencsétlen véletlen folytán másolta az emlékfüzetbe Rozemari, ami aztán a baleset után neki egyből föltűnt, hiszen közhelyes metaforái, ha
akarjuk kész tényekként kezelik a szándékolt gyilkosság ígéretét, és megpróbálta
visszaszerezni a füzetet, mielőtt még valaki másnak is szemet szúr.
Csakhogy, kedves Hella, mindezek az én feltételezéseim, én képzeltem ilyenképp
fordulni a dolgokat, én akartam hinni, hogy így esett meg a dolog, és ezért gondol-

„

46

tiszatáj

tam azt, azért hittem öntelten azt, hogy Rozemari rájött a gyanakvásomra, mert a
versike megbolondított, a gyilkosság leleplezésének a lehetősége, maga a gyilkosság
ténye elborította az agyamat, a toronyban történtekre csupán ez lehet a magyarázat, Hella. Miközben a lépcsőket másztam, arra gondoltam tehát, Rozemari megijedt
tőlem, azt gondolta, hogy a temetésen utána érdeklődöm, és észrevette azt is, hogy
a templomban figyelem. Fölcsalt tehát a toronyba, és mivel tudta, hogy félek a magasságtól, hiszen ezen gyakorta nevettünk társaságban, az ő jelenlétében is, ezt
próbálta kihasználni ellenem, és még mielőtt besötétedett volna, könnyedén eltávolította az amúgy is megrongált, lógó korlátot és néhány lépcsőfokot, míg én a kilátó
árkádján keresgéltem őt. Ám ebből semmi sem volt igaz, sőt, merő képzelgés volt az
egész, a gyilkosság utáni vágy, a vér szaga játszatta el velem az egészet, amire jó
magyarázat Regina Shcwarz megjelenése előttem, ahogy homályba borult agyamban a vágyak, a dicsőség és a szerelem utáni sóvárgások síkjai összecsúsztak, és a
téboly különös, fonák képződményét vetítték elém. A sötétben majdnem lezuhantam, de végül visszamenekültem a kilátóba, és eltorlaszoltam magam mögött az ajtót, és az éjszakát végigvirrasztva másnap reggel addig kiabáltam, míg a gondnok
észre nem vett alulról, és kiszabadított.
Diadalmasan és egyben kimerülten tártam Hella elé a lelkemet a telefonkagyló
sivárságába, a visszhangzó, berecsegő, innen-onnan különböző hangfoszlányokkal
ütköző vezetékbe, így csak másodszori ismétlésre értettem meg, amit Hella Eder
síri hangon, majd másodjára az ismétlés türelmetlenségével, ami részben megszünteti a közlendő érzelmi hatásfokát, hogy Szőcs Rozemari fölakasztotta magát az elmúlt éjszaka.

2012. június

47

„

TURCZI ISTVÁN

Azrael
NINCS SZEBB AZ ÚT ELŐTTI PILLANATNÁL
(részlet)
Azért ez nem semmi.
Volt órája, tudhatta volna a pontos időt, hogy amikor majd visszaidézi magának ezt
a különös, egyszerre éteri és mégis gyantaillatúan reális nyári délutánt, legyen a pillanatot kézzelfoghatóan igazoló fogódzója, de nem az érdekelte.
Régen mindig úgy kezdte a naplóját, hogy szép akkurátusan odaírta a vonalas
spirálfüzet bal felső sarkába, milyen nap, hány óra, csak azután kezdett el írni.
Volt úgy, hogy a névnapokról sem feledkezett meg. Nagyanyjától tanult gömbölyű, nyomtatott betűkkel odavéste a dátum alá, és ha olyan név került a papírra,
akinek viselője ismerőse, pajtása volt, fület rajzolt mellé, nehogy elfelejtse megrángatni, ha összefutnak.
Később ritkulni kezdtek a bejegyzések, s még az érettségi előtt abbamaradt a
naplóírás. Talán az edzések miatt, vagy a szerelem bolygatta meg amúgy is megbolydult napjait. Talán még korai volt úgy éreznie, hogy része az emberiségnek,
ezért ítélte enyészetre legféltettebb titkait.
A kétely nem kedvez a romantikának.
Becsukta a szemét, ösztönösen félrefordította a fejét és elmosolyodott. Úgy érezte, konzerválnia kell érzékeiben az elébe táruló látványt. Majd lassan kidugta fejét a
bokrok fedezéke mögül, s miközben továbbra is zárva tartotta a szemét, mosolyának másik felét megpörkölte a hirtelen rázúduló napfény.
Milyen szép ez az ország, gondolta, amikor másfél órával korábban leszállt a vonatról, és körüljártatta tekintetét a pályaudvart körülölelő, túlzás nélkül festőinek
nevezhető völgykatlan alsó végében.
Könnyűnek érezte magát, és abban az értelemben az is volt, hogy alig maradt valami pénz a zsebében, és félig nyitott sporttáskájában néhány nagy gonddal összehajtogatott pólón, két vászon bermudanadrágon, egy szürke esődzsekin, pár alsóneműn, a tisztálkodási szereit tartalmazó neszesszeren és két könyvön kívül nem
volt semmi. Azért nem egészen: lapult ott még egy apró ajándék, a nővérének szánta, négyszög alakú, bársonybevonatú kis ékszeres szelence, gondosan becsomagolva
és mohazöld szalaggal átkötve.
Minden rendben lesz, mondogatta egy hang belülről, amikor hosszú utánjárást
követően végre talált mohazöld szalagot. Mégsem vihet neki ajándékot ennyi idő

„

48

tiszatáj

után akármilyen színű szalaggal átkötve. A nővére kedvenc színe, így mondta neki,
a majd öt évvel fiatalabb kisfiúnak azelőtt, a kedvenc színem a mohazöld, mert
olyan puha és mély, mint a szemed. Egészen így mondta.
Érezte, amint halántékán lüktetni kezd az ér. Szabad kezével megtörölte a homlokát, olyan mozdulattal, mint a palatáblát szokás, ha nem szeretnék, hogy más is
elolvassa, mi volt ráírva előtte.
Ő felfedezni szeretett, nem emlékezni.
Elméletileg végtelen számú lehetőség állt előtte, hogy merre induljon, esetleg ne
induljon semerre, amíg nem kérdezte meg a sárga téglaépület hűvösében egykedvűen gubbasztó baktert, hol a legtöbb a látnivaló, merre célszerű, melyik a legrövidebb, ám ő gyorsan döntött.
A váratlanul jóindulatú táj családias érzésekkel töltötte el. Mint régen, otthon.
Megy, amerre a lába viszi. Amerre a tenyere fordul, vagy az orra nyúlik. Orrból bőven jutott neki, nem hagyhatta hát számításon kívül.
Kifigyelte, hogy az egyik felfelé vezető, jócskán kitaposott túristaösvény közelében az erdő, akár egy nagy zöld lengőajtó, időnként szétnyílik, hívogatón megmutatja, sőt kelleti magát, majd mintha illetéktelenek számára tilos volna a bejárás, diszkréten suhogva összezárul. Ezen indult el felfelé.
Nemrég még romokban volt az egója.
Arra vágyott, bárcsak láthatatlan lenne, hogy eltűnhessen a saját életéből, el a
balfenéken, melegebb égtájra, így mondta magának, ahol békében, zavartalanul elgondolkozhat a hogyan tovább lelkét és ismereteit furdaló nagy kérdésein.
Ebben a korban nem ritka az ilyesmi.
Csalódások egész láncolata érte, ne legyünk igazságtalanok hozzá, nála idősebb
és kevésbé érzékeny fiatalemberek is padlót fogtak volna a misztikus rendben sorjázó, egymást tetéző kalamitások súlya alatt.
Az év elején meglopták. Az egyik edzés végén, miután felöltözött, vette észre,
hogy eltűnt a pénztárcája azzal a pénzzel, amit nagyanyjától kapott aznap ebédkor,
hogy megvehesse a régen áhított mp3 lejátszót. Bárki más a társaira gyanakodott
volna, akik tudták, miért volt olyan kitörően jókedvű, és hová készült edzés után. Ő,
aki mindig kész volt rá, hogy mindenét odaadja másoknak, lehajtott fejjel, értetlenül
bámult maga elé, és azt hajtogatta, hogy biztosan elhagyta valahol az utcán vagy a
buszon. Úgy hatott, mintha önmaga előtt szégyellné, amiért az ő pénztárcája tűnt el,
és ezzel kellemetlenséget okozott a többieknek.
Volt egy lány, sudár vidéki virágszál, apró, világító szeplőkkel és okosan fénylő,
mandulavágású szemekkel. Kettővel járt lejjebb, de ugyanazt olvasta, amit a negyedikesek, progresszív zenéket hallgatott, és filmklubba járt. Ráadásul úgy csókolta,
hogy a fiú hajhagymái belebizseregtek, és a szájpadlásán napokig ott cirkált fürge,
akaratos nyelvének savanyúcukorka íze. Meg akarta volna tartani, hogy ő is pátyolgathasson valakit, még ha nem is szorult rá. Olyan önjáró kis lény volt, örökké szervezkedő, gyors eszű és talpraesett, a fiúk elnevezték Rakétának. Amikor egy füstös,

2012. június

49

„

kellemetlen februári reggelen Rakéta azzal adta oda neki az ezüstpapírba csomagolt
kétszemélyes tízóraiját, hogy egye meg mind, mert ha üres gyomorral fogadja azt a
hírt, hogy márciustól külföldön folytatja a középiskolát az apja diplomáciai küldetése miatt, akkor el fog ájulni, és azt nem szeretné. Így lőtték ki Rakétát egy számára
távoli és elérhetetlen bolygóra, mielőtt közös föld körüli pályára kerülhettek volna.
A bizonytalan jövő, akár egy nyugtalanító érzés, úgy lebegett szomorú szemei
előtt.
Készült az érettségire, összeszorított foggal gyürkőzött neki a matek korrepetációs feladatoknak, heti egy edzést kihagyott, csakhogy irodalomból behozza a kötelező olvasmányok terén az évek során felgyülemlett elmaradásait. És néha megállt a
tóparton, figyelte a tavasz mind egyértelműbb jeleit, megtapogatta a fák rügyeit, beleszagolt a fűbe, szemével hosszan követte a vízimadarak mozgásirányát fenn a kék
foltos, rohanó égen.
Azzal vigasztalta magát, hogy most kell belehúznia, később azután már lazíthat.
Lesz ez még így se, mondogatta, és magában mosolygott, ahogy szokta.
Már bízni kezdett a saját erejében és kitartásában, amikor oda kapott kíméletlen
ütést, ahol a legjobban tud fájni. A szívére.
Elveszítette a nagyanyját.
Nem úgy, ahogy a pénztárcát, Rakétát, vagy a tizenhatodik születésnapjára kapott ékszerteknősét, Tódort.
Nagyon nem úgy.
Ezekről tudta, hogy valahol, a valóságnak egy másik kiszemelt szegletében, valakinek a tenyerében, a zsebében, az ölében, bárhol, léteznek tovább.
Inkább úgy, ahogy a gyermekkorát hagyja maga mögött, ahogy a mesékbe vetett
hitét veszíti el az ember.
A pillanat áramütésénél, a szakadékként előtte tátongó felismerés retteneténél
mélyebb és fájdalmasabb a hiányt lassan, hitetlenkedve felfogó tudat, amely ettől
akár a bunker, tömör lesz, süket és visszhangtalan. És az egymásnak rendelt emberek tarka, természetes képzeteinek helyét egyszerre elfoglalja a régi szavakat, és
megbízható gesztusokat egyenként felmorzsoló üresség.
Menten megfullad, úgy érezte.
Ahogy ott állt a ravatalozóban, és szemét szinte dühösen belefúrta abba a koporsó tetejére helyezett, sárga virágkoszorúval kihangsúlyozott, keret nélküli fényképbe, amelyről nagyanyja mindent tudó és mindent megbocsátó, finoman barázdált, kerek arca mosolygott vissza rá.
Úgy állt ott, mintha máshol lenne, valaki másnak a későbbi, de indulatok nélkül
később sem mesélhető történetében. Képtelen volt mozdulni, lélegezni, akárha homokba ásták volna arccal a hangyák vonulási iránya felé, és vicsorogva várta a véget. Amely el is jött, a gyermekkor vége.

„

50

tiszatáj

Ezektől a gondolatoktól, tudta, valamiképp meg kellene szabadulnia legalább
ma, most, amikor a könnyű párától lüktető, álmatag dombok egymáshoz simultak,
és a fenyők tűhegyén lángolt a napsütés.
A gyanta erős illata szinte összeragasztotta a száját.
Szomjas vagyok, gondolta.
A szomjúság ebben a hőségben fokozza az érzékenységet, és egy hosszú másodpercig úgy érezte, mintha megfosztaná realitásérzékétől is.
Körülnézett.
Nagy zöld mozi.
Lomha, zizegő szél, madárhangok, aláfestő tájzene mindenfelől. Akár egy regényben.
De merre menjen tovább.
Azt követően, hogy a szülei a nyár vége előtt az iskolai beiratkozás miatt elvitték
a nagyanyjától, az lett az egyik kedvenc foglalatossága, hogy elveszett. Szinte minden hónapban kieszelt valami trükköt, hiába keresték a napköziben, a sportdélutánon, a természetismereti szakkörben, vagy abban a buszmegállóban a Bátky-saroknál, ahonnan délutánonként felbukkant a norvégmintás, bojtos sapkájában, kanárisárga iskolatáskával a kissé előrehajló, csontos gyerekvállán. Azt játszotta, hogy láthatatlanná vált, legalább az undok nagyok számára. Felszívódott, átváltozott tófenéki manóvá, és senkit nem engedett be a rejtekhelyül szolgáló új világába.
Utólag visszagondolva, és sokszor visszagondolt utólag, nem annyira menekülésféle volt ez, mint játék. Kölcsön kenyér, amiről úgy vélte, visszajár. A sok reguláért, amit kapott a szüleitől, az iskolában, mindenhol, amerre csak felnőttek kuszálták össze gondosan eltervezett kis partizánakcióit.
Az egész égboltot egyetlen kromatikus színskála uralta az acélszürke és a tengerkék összeakaszkodó árnyalataiban.
Tágra nyílt szemmel bámult felfelé, mintha onnan várna útmutatást, mintha a
helyes irányt a különböző szögben felcsillanó fények rejtjelezéséből olvashatná ki.
Az erős, kora délutáni napsugár az egyik pillanatban szinte rárontott, és gyöngyöző homlokára vöröses hőbélyegeket nyomott, majd mire hátralépett volna, hogy
árnyékmenedéket találjon, a sugarak már távoli fenyők sötétjébe olvadva utaztak
tovább a dombok izzadt hátát párálló, langy levegővel hűsítő széllel.
Azraelt az isten is csodálkozásra teremtette.
Egy darabig még utat tört magának a fák és az egyre sűrűsödő bokrok között
a völgykaréj felső végéig, ott azonban ismét elbizonytalanodott.
De jó, hogy nem este érkezett ide.
Megállt.
Ha most hagyjuk, hogy a tájékozódást megkönnyítendő egy helyben álljon, megigazítsa a saruját, majd beletúrjon a sporttáskába, és olyan mozdulatokkal keresgéljen, mint aki biztos benne, nem fogja megtalálni, amit keres, akkor kihasználhatjuk
az alkalmat, hogy jobban szemügyre vegyük őt.

2012. június

51

„

Magasra nőtt fiatalember volt, gótikusan elnyújtott, világosbarna testét vékony
csíkokra szabdalta a fák lombjai közt áttörő napfény. Meglehetősen széles váll, amit
még jobban kihangsúlyozott keskeny csípője.
Az utóbbi hónapokban három kilót fogyott, ha lehet hinni a szobamérlegnek.
Hosszú, csontos végtagjaival gazdaságosan bánt. A végletekig leegyszerűsített,
szinte szögletes mozdulatokat használt, fürgén és hajlékonyan mozgott, mintha kímélni akarná magát minden fölöslegesen megterhelő elrugaszkodástól.
Az a típus, aki alig gesztikulál, és helyváltoztatáskor sohasem sebzi meg a tárgyakat.
Aki, a vele egykorúakkal ellentétben, kevéssé figyeli ugyan a saját testét, de tisztában van annak képességeivel.
Nézzünk rá közelebbről is: csigás, dús, gesztenyebarna hajzat, fénylő, tiszta
homlok, lányosan nagy és kerek zöld szem, akkora szempillával, hogy fekete pillangónak lehetett nézni, ha meglebbentette. Lefelé görbülő hosszú orrát, nehogy önállósítsa magát, a szájzugáig lefutó két lankás árok fogta össze.
Görögös arcél, mondta neki egy azonosítatlan lányszemély a diszkó vakító ezüstben forgó gömbje alatt, ahová idén egyszer ment el az osztálytársak unszolására. De
nem tudta megmondani, pontosan merre is van Görögország, ezért a lökdösődő tömegben nehezen indult párbeszéd hamar és végérvényesen meg is szakadt közöttük.
Amikor leszállt a vonatról, és először felnézett a kristályos, tömött, szikrázó égre, tudata peremén rögzítette, hogy úti célját a völgykatlan felső végében, a napkorongtól távolodva, keleti irányban találja meg. Egész úton ehhez tartotta magát. Azt
nem mondhatjuk, hogy egyetlen pillanatra is eltévedt volna, hiszen mindvégig nyitva volt számára a lehetőség, hogy rátérjen a táblákkal jelzett túristaösvényre. De ezt
megalkuvónak találta volna.
Ne a legkisebb ellenállás irányába menj, a fülében zúgott, mintha a fák adnák
egymásnak tovább, nagyanyja oly sokszor elismételt intelme.
Hideg, téli estéken, miután becipelte a fészerben odakészített, apróra vágott tűzifát, és jól bedurrantottak, így mondták, bedurrantottak a tisztaszoba kultikus cserépkályhájába, egy régi sámlin ülve lélegzetét visszafojtva hallgatta csodálatosan
egyszerű, csodálatos, mert egyszerű történeteit jóról, rosszról, életről, szépségről.
Halálról nem esett szó közöttük.
Tőle hallotta először a neve jelentését.
Akit az Isten megsegít.
Egyszer, egyetlenegyszer valami halál angyaláról is mesélt neki, de nem igazán
értette. És meg is lepte, hogy ilyesmi szóba került. Az évek során automatikusan kitörlődött az emlékezetéből, csak a temetés utáni napokban, amikor a kihűlt cserépkályha előtt egyedül üldögélve válogatta a régi fényképeket, olvasgatta a feljegyzéseket, akkor jutott eszébe ugyanolyan automatikusan ez a halál angyala dolog.

„

52

tiszatáj

Megfogadta magának, hogy utánaolvas, de az egyetemi felvételi miatt az is elmaradt.
Akit az Isten megsegít, gondolta, és határozottan elindult egy irányba. Amerre a
völgykaréj kiszélesedett, és érzékelhetően úgy folytatódott, mintha egy nagy, sík,
gyönyörű fákkal övezett magaslati futballpálya szélére ért volna.
Felsóhajtott.
Az erdőség hatalmas csöndje annyira felerősítette ezt a megkönnyebbült, mélyről jövő, artikulálatlan hangsort, hogy azt érezhette, nem ő, hanem egy mafla erdőlakó óriás sóhajtását visszhangozzák a hőpárában úszó közeli dombok.
Nevetni kezdett, közben azt figyelte, vajon visszahallja-e a saját nevetését.
Mindig talált okot a vidámságra.
Természeténél fogva ilyen volt, ami rossz történt vele, abból is inkább erőt merített.
Ha a nagyanyja látná, biztosan büszke lenne rá emiatt, gondolta, és nevetett volna tovább, ám indiánkönyveken élesített fülével addig nem tapasztalt zajra lett figyelmes.
Becsukta a szemét, és félrefordította a fejét, hogy könnyebben azonosíthassa a viszonylag közelről érkező zajt.
De nem ismétlődött meg. Csak az erdők hatalmas csöndjét hallotta megint, a maguk monumentális állandóságában.
Talán a tisztásról jobban hallani, összegezte benyomásait, és hosszan előre dőlve, egész testében megnyúlva kidugta a fejét a bokrok széles hangfogó sávja mögül.
Továbbra is csukva tartotta a szemét, így kényszerítette önmagát hallása maximális élesítésére.
A mozdulatsor végén még mindig ott bújkált egy ösztönös mosolyféle az arcán,
ami a korábbi nevetéséből maradt meg.
Arra azonban aligha számíthatott, hogy teleszkópszerűen előbukkanó fejét szinte ugyanabban a pillanatban telibe találja a fák lombjai közt magának agresszíven
utat törő napsugár.
Mintha túl sok lenne a levegője, nagyot fújtatott, miközben lassan és óvatosan,
mint egy csodákat rejtő szelencét, felnyitotta a szemét.
Amit látott, megdobbantotta a szívét.
A terebélyes fák ölelésében, mintegy saját méltósága óvott rejtekében, az idegen
tekintet számára jóformán észrevehetetlenül egy pompás kastély tűnt fel az erdősáv szélétől alig kétszáz méternyire.
A Kővár, motyogta tagoltan.
Hát idetalált.
Meglepetten csettintett, azért ez nem semmi, nem gondolta volna, hogy ilyen regényesen szép. Ilyen romantikus. Ilyen tökéletes. Első látásra ennyire megfelel a lelkiállapotának.
Szégyenkezett a saját menekülési ösztöne miatt.

2012. június

53

„

Kétszer is későbbre halasztotta az érkezését. Nem volt rá igazi oka, magyarázatot sem talált. Ha legalább magának meg tudta volna fejteni a rejtvényt, a tudattalan
ódzkodása mélyén meghúzódó, majd felszakadó belső gát valódi természetét, de
nem. Végül a recepciót hívta fel azzal, hogy melyik napon érkezik. És kérte, hogy ne
küldjenek ki senkit elé, odatalál ő anélkül is.
Ránézett az órájára, de a mozdulat hanyag automatizmusa elfeledtette vele a
pontos időt. Csak a szemközti dombok felől egyenletes áramokban érkező hűsítő
gyantaillat ragadt meg az orrában.
Az ember mindig másra készül, mint ami bekövetkezik.
Mi volt ez, kérdezte szinte hangosan, amikor az előbb hallott zajt vélte megismétlődni, ám közelebbről és valamelyest azonosíthatóan.
Roppanás és szuszogás, gondolta, mint amikor egy ismerős terepen közlekedő
láb váratlanul és akarata ellenére mélyebb talajra téved, megbillen a puha lépések
ritmikája, és még mielőtt ismét egyensúlyba hozná, egy fűben megbúvó elszáradt
faágra tapos.
De a szuszogást nem tudta mire vélni. Nem emberi szuszogást gyanított, amit
alátámasztott az is, hogy nagyon lentről, a roppanás magasságából hallotta.
A következőnek megélt pillanat végérvényesen megakasztotta abban, hogy tovább lamentáljon.
A meglepetéstől hangosan felkiáltott, és sporttáskáját önkéntelen, védekező
mozdulattal maga elé hajította.
A hosszú pórázon vezetett állat ugrás közben irányt változtatott, és győzedelmes
hörgéssel a vászontáskára vetette magát.
Megáll. Nyugszik.
A másodperc törtrésze alatt nehéz lett volna eldönteni, kinek szólt a parancs.
Mire az eb szájában a zsákmánnyal, két mellső lábát a táska még ép felületéről
szófogadón visszahúzta, a fiú már a saját izzadtságába fagyva, dermedten állt. Várta
a végítéletet, vagy a nem lehetett tudni, mit.
Jó kutya. Okos kutya.
Ha Azrael abban az állapotban lett volna, hogy valamelyest felmérje, ezt a középtermetűnél nagyobb, rövidszőrű, feltűnően jól izmolt, erőt sugárzó, fiatal pitbull
terriert az ő torkánál jobban érdekelte a játékszernek tekintett vászontáska módszeres széttépése, akkor talán ő is megállj parancsolt volna vére eszeveszett lüktetésének. De ő csak azt érezte, hogy kirohan fejéből a vér, mintha lyukat fúrt volna
benne a rémület, és összeszűkülő szemét mereven a kutya mögül előlépő férfira
szegezve, falfehéren állt.
Félted a tyúkszaros életed, kérdezte az idegen, és egy félmosollyal kísért, megvető fintorba rándult a képe.
Azrael óvatosan megmozdult.
Kavicsot hallott csikorogni a lába alatt, pedig csak a fogai voltak.

„

54

tiszatáj

Amíg összeszedi magát, érdemes röpke pillantást vetni a harci kutya magabiztos
gazdájára.
Kigyúrt emberfő volt, de a jobbik fajtából, ami esetünkben azt jelenti, hogy általában addig gyötörte az agyát, mit is kéne mondania, amíg tudata megmaradt morzsáiból nem söpört össze egy épkézláb mondatra valót. És ha már eljutott az első
mondatig, nekirugaszkodott, és meg sem állt a másodikig. Tovább csak igen ritkán
merészkedett.
Az ő igazi erőssége nem a fogalmazás volt. Az ő igazi erőssége az ereje volt. A konditerem volt az ő egyeteme, ahová viszont olyan régóta járt már, hogy a doktori címet is kiérdemelte volna, ha a power lifting szakon osztanának olyasmit.
A tekintélyt parancsoló alkati összképen azonban sokat rontott ruházata. Halványkék-fehér hosszanti csíkos, combközépig érő futballmezében, amelynek elején
a Maradona forever, utólag rávasalt felirat díszelgett, hátán pedig egy nagy fekete
tízes szám, inkább tűnt elmehúnyt focirajongónak, mint felelős beosztású őrzővédőnek.
Mélyre szorult, apró szeme körbejárt, van-e itt valaki rajtuk kívül.
Mit keresel itt, szája késpengévé keskenyedett.
Jobb kezében a pórázt tartotta, szabad bal kezével, hogy nagyobb nyomatékot
adjon a kérdésének, felborzolta a haját. Igen, volt haja, társaival ellentétben nem
nyíratta kopaszra. Bár talán jobban tette volna, mert az enyhén dauerolt, előre fésült hajzat úgy nézett ki, mint egy nyolcvanas évekből itt maradt lámpabúra.
Az unatkozó vadállat eközben heves farkcsóválás közepette próbált kierőszakolni egy kis birkózást a vászontáskából.
A sikertelen próbálkozás ráncokat rajzolt a homlokára. Nagy, széles, kissé boltíves koponyája tetején a barázda mélyülni látszott. Bár istenként tekintett a gazdájára, és kész volt feltétel nélkül teljesíteni minden akaratát, kölyök lévén hamar elunta magát, és elbizonytalanodott, ha nem kapott határozott utasításokat.
Az ösztönei mélyén igazi modern szabadgondolkodó munkakutya volt: mindig
szeretett volna egy kicsivel tovább menni annál, ameddig lehet, de a fenyítést és az
éheztetést már nem kockáztathatta. Lojalitása erősebbnek bizonyult annál, hogy
adottságait és képességét azok ellenében kamatoztassa, akiknek a jó dolgát köszönhette.
Így hát erősen fejlett rágóizmait átmenetileg sztendbájra állítva nyugton maradt,
és egymástól távol ülő, apró, kerek szemeit időnként békésen a gazdájára meresztve követte az eseményeket.
Mi van, kiskolbász, némasági fogadalmat tettél, kérdezte a helyzet ura, és az erő,
no meg a tudás együttes hatalmának birtokában húzott egyet a kutya bőrpórázán.
Most megmutatta, hogy ő aztán több, mint nem akármi.
Azrael továbbra sem mozdult.
Csak nem fog itt vigéckedni ez a tejfölösszájú, városi ficsúr.
A ficsúr szót a Századostól tanulta. Keveset tanult a Századostól, de ez közte volt.

2012. június

55

„

Lányképű, városi ficsúr. Meglehet, a fiúkat szereti.
A kis köcsög, gondolta sebtiben, és a tenyere azonmód viszketni kezdett, mégse
verheti agyon, bárhogy szeretné is, nem kapott utasítást. A kutyát ráereszthetné,
nincsenek tanúk, de abból vizsgálat lehet, és kinek kell egy vizsgálat. Meg az állásába is kerülhet.
Szandi.
A vadállat azonnal felrántotta hegyes füleit, és készenléti pózba vágta magát.
Mégse járja, hogy idegenekkel haverkodjon, gondolta a kigyúrt emberfő, amikor
látta, hogy a harci eb nagy, nehéz, doboz formájú fejét barátságosan félrefordítva
szinte már kokettál a fiúval.
Azrael alig észrevehetően elmosolyodott, Szandi, jóban leszünk, meglátod. És a
táska nélkül maradt kezével lassan megtörölte verítéktől fagyos homlokát. Ez volt
az első épkézláb mozdulatsor, amióta rázúdult a frász.
Kezdett magához térni, s mialatt jól kinémáskodta magát, szemével fokról fokra
modellezte a helyzetet.
Ne haragudjon, eltévedtem.
Ez itt magánterület.
Először jár itt, folytatta Azrael halkan, a gondolataival lassítva a lélegzetét.
Ne mondd, hogy nem tudtad.
Nem mondtam semmit.
Visszapofázunk, kérdezte az őr, és bicepszét megtáncoltatta a lustán karjára tekeredő napfényben.
Arra készült, hogy szól a kutyának, de Azrael megelőzte.
Hagyja a kutyát. És olajsíma tónusban, mintha csak titkot osztana meg a másikkal, hozzátette, hogy ő is a kastélyban fog dolgozni.
Legyünk barátok, folytatta Azrael egy ütemmel gyorsabban, mint aki a saját szavába vág, elvégre kollégák leszünk.
És valóban azt gondolta, amit mondott.
Amit nem mondott: vajon miféle hely lehet az, ahol pitbullt eresztenek a gyalogosan érkező, gyanútlan vendégre. Igaz, kölyökkutya, de mégis.
Jobb, ha bele se gondol, és azt gondolta, hogy jobb volna, ha most egyáltalán nem
gondolna semmit. És ettől egyszerre abbamaradt az egész gondolás.
A dolgok különös láncolata, amit életnek nevezünk, ezt Azrael homályos bizonyossággal, gyomortájékon érezte, tartogat még itt számára meglepetéseket.
Kollégák leszünk, ismételte a férfi a merevségig egyenes tartást felvéve, mármint
maga meg én. Magázni kezdte, nem lehessen tudni, kinek a kije ez a köcsög. A francba.
Már bánta, hogy nekirontott.
Méghozzá egész nyáron.
Mondta, hogy érti. De nem tudta, mi is az pontosan, amit ért. Elbizonytalanodva
ácsorgott, s mint a mesékben szokás mondani, nem tudta, mitévő legyen.
Talán valami rosszat mondtam, kérdezte Azrael, hogy kisegítse.

„

56

tiszatáj

Ettől még rosszabbul érezte magát. Úgy állt ott a kutya, fiú, önmaga tétova háromszögében, mintha benőtte volna a moha. Hirtelenjében még az sem jutott eszébe, hogy reagáljon a fiú szavaira. Kollégák lesznek. A francba.
Miért pont ma van szolgálatban, ádáz, néma vitát folytatott önmagával, és nehéz
lett volna megmondani, melyikük kerekedik felül.
Az eb megsajnálhatta, mert a pórázon ügyesen átugratva gazdája mögé oldalgott, és karakteres, kidomborodó pofáját néhányszor a térdéhez buccantotta.
Akkor mehetünk, kérdezte Azrael, és felvette a vászontáskáját. Ramatyul néz ki,
összegezte Szandi kutyával megesett váratlan találkozása látható eredményét.
Mintha kutya szájából húzták volna ki.
Szinte azonnal eszébe jutottak nagyanyja régi szavai, ha nagyritkán gyűrött vagy
foltos ingben, piszkos cipőben toppant be hozzá a délutáni ebédekre. Hát most ez is
bekövetkezett.
Összefogta a táskát, mert a füle elszakadt, és a hóna alá szorította.
Már várnak.
Már várják. Ez hiányzott. Csak ez a nap érjen véget. Jó, hogy nincs itt a nagyfőnök, gondolta lehangoltan a kastély őre.
Vince, mert így hívták, adjunk újabb támpontot a megismeréséhez, ha egyáltalán
érdemes lesz őt megismerni, a kétségbeeséssel küszködve, szinte szélütötten botorkált előre a kastélyszálló felé vezető, tujákkal szegélyezett hátsó szolgalmi úton.
Mögötte a fiú, a fiú mellett a szabadgondolkodó harci kutya, élénk farkcsóválással.
Messziről úgy tetszhetett, hogy Azrael a kutya gazdája, és a drabális férfi ott előttük,
valami nyakon csípett idegen.
Azt már említettük, hogy Azraelt az isten is csodálkozásra teremtette. Nem baj,
hiszen eme tulajdonságát most igazán szabadjára engedhette.
A hektárokban mérhető, hatalmas és nagy gonddal rendben tartott park ősfái
közt lépkedve két ellentétes, mégis mélyen összefüggő benyomás kerítette hatalmába. Úgy érezhette, visszafelé tart az időben és a térben, arra indult, ahonnan érkezett vagy érkezhetett volna, ha a családja sorsa, érthetőbb szóval a körülményei
ezt lehetővé teszik.
Nagyanyja, és az ő fikarcnyi kételkedés nélkül, rajongva hallgatott, messziről felrémlő meséi úsztak a szeme előtt a forró este közeledtével mind súlyosabb,
lisztesedő párán átizzó sugarak nyalábjaiban. Dédszülőkről, háborúkról, szenvedélyes szerelmekről és végzetes csalódásokról, mint a régi nagy romantikus családregényekben.
Tudata peremén ugyanakkor egy másik, ellenkező irányú benyomást is rögzített. Rögzíteni kellett, mert igazság szerint ez utóbbi dolgozott erősebben az idegeiben. Úgy érezhette, minden egyes lépés távolabb viszi mai énjétől, és átlendíti a
képzelet addig zárva tartott, vagy el sem képzelt tartományain, ahol a saját határait
és képességeit éppúgy megismerheti, mint a vágy igazi természetét és az ösztönök
sötétkamráit.

2012. június

57

„

Ne túlozzunk, idáig azért nem jutott. De juthatott volna, ha a szolgalmi út egy
éles jobbkanyar után hirtelen véget nem ér. Vince, az őr, ekkor Maradonától ellesett
hanyag mozdulattal a lépcsőre bökött, megérkeztünk.
Mielőtt elindultak volna a hátsó lépcsőn befelé, Azrael még gyorsan a kutya orra
elé tartotta a kezét. Az sem mozdult, rövid ideig mintha mérlegelt volna, majd pofázmányát ugyanazzal a buccantással dörgölte hozzá, amely addig csak a gazdájának járt.
Szandi, mondta neki inkább suttogva, mint hangosan, jó kutya.
Ekkor ugatás hallatszott a park feltételezhető másik végéből, mire a harci eb
megfeszítette izmos nyakát, és elrohant a hang irányába.
Amikor fél perccel később eltűnt, Azrael a fenyők tűhegyén lassan kihúnyó napot követte tekintetével. Szinte az arcán érezte a távoli fák sötétjébe olvadó álmatag
dombok langy melegét.
Megdörzsölte a szemét.
Még messzebbre szeretett volna látni, a hegyeken és a felhőkön túlra. Vissza
oda, ahonnan ma reggel indult. Mint aki tudja, hogy nincs szebb az út előtti pillanatnál.

DAMIR ŽIŽIĆ

„

58

tiszatáj

BENE ZOLTÁN

Halott nőt találni
Délután négy óra tájban találtuk meg a halott nőt. Korea, aki már nagyon részeg
volt, megtapogatta a nyaki verőerét, megcsóválta a fejét, aztán szabályosan megcsöcsörészte. Szép volt a halott nő. Fiatal. Vörös volt a haja, az ajkai lilák a haláltól, mégis ingerlőek. Ujjatlan trikót és térdnadrágot viselt. Úgy két-három méterre tőle két
papucs hányódott, nyilván az övé lehetett. A körmeire parányi alakzatokat festettek,
a szeme is kipingálva. Nem lehetett több huszonöt évesnél. Figyeltem az arcát. Korea közben felhúzta a trikóját, markolászta a melleit. Zsabó is odament, kérte Koreát, az egyiket adja neki. Odaadta. Meghúztam a flakont, a bort pár pillanatig a számban tartottam, mielőtt lenyeltem. Korea a halott nő jobb mellét gyúrta, Zsabó a balt.
Belefeledkeztek. Dongó az egyik fának vetette a hátát és az eget kémlelte. Én a nő
arcába bámultam. Hasonlít Ilonára. Végső soron minden nő hasonlít Ilonára vagy
Mártára vagy Andira vagy Klárira. Ez épp Ilonára leginkább. Ilonát a Wartburgommal vittem le a Balatonra, s ahogy megláttuk a tavat Kenesénél, elsírta magát. Nemsokára a parti nádasban az enyém lett. A halott nő azonban nem Ilona, és nekem régen nincs már meg a Wartburgom. Egyebem se.
– Két napig még nem lesz büdös – jelentette ki Korea. – Beljebb húzom.
Megfogta a tetem lábait, és vonszolni kezdte a liget belseje felé. Zsabó segített
neki, Dongó elővette a farkát és vizelt. Akár egy csődör.
– Mit akartok vele? – kérdeztem.
– Közöd?
Semmi. Semmi közöm nincs hozzá. Kripli vagyok, akit megtűrnek. A kacska jobb
kezemmel és a merev bal térdemmel nem tudnék egyedül megélni. Hálás lehetek,
közöm nem lehet. Utánuk sántikáltam, Dongó, nagy farkát maga előtt lógatva, velem
tartott.
A liget mélyebb részein dúsabb aljnövényzet tenyészett, az egyik bozótban alakítottuk ki ideiglenes szállásunkat. Így, nyáridőben kiváló hely volt. Koreáék oda cibálták a halott nőt. Miután behúzták a bozótban megbúvó kicsi tisztásra, amelyet
szétszakított kartondobozokkal, kidobott paplanokkal és hasonlókkal béleltünk
otthonossá, visszajöttek hozzánk a csalit elé, és Korea azt mondta:
– Először én alszom vele.
– Ez undorító – jegyeztem meg.
– Közöd? – emelte fel a hangját Korea, aztán békülékenyen, leereszkedően hozzátette:

2012. június

59

„

– Amúgy ne aggódj, köcsög, nem fogok egy hullával farkalni. Csak alszunk.
Jóccakát!
– A második én leszek – szólt Zsabó. – Odafúrom az arcom a vállához és a tenyeremben a mellével alszom el.
Leült egy fa tövébe, dekket vett elő a zsebéből, rágyújtott. Dongó elcsomagolta a
férfiasságát, idétlenül nézett bennünket, elvette tőlem a bort, meghúzta. Úgy dőlt el,
akár a fák.
Klárival mindig úgy aludtam, ahogy Zsabó akart a halott nővel. Andival viszont
inkább úgy, hogy a fenekét fogtam egész éjjel. Márta nem szerette, ha hozzáérek alvás közben. Ilona úgy bújt, mint valami kis állat. De mind melegek voltak. Ez a nő viszont valószínűleg hideg.
– Nem hideg?
– Micsoda?
– A nő.
– Annyira nem.
Zsabó fújta a füstöt, a végleg használhatatlan csonkról újabb dekket gyújtott
meg.
– Jó még. Ha nem, majd megmelegítjük.
Dongó horkolt. Márta szerint én is horkoltam, de Andi ilyet sosem mondott. Ilona annyit jegyzett meg egyszer-kétszer, hogy hangosan szuszogok, Klári pedig arról
panaszkodott, hogy ráfolyatom a nyálam álmomban. Ez a halott nő nem emelne
semmilyen kifogást.
– Egyszer találtunk egy guminőt – mondta Zsabó. – Csak nem tudtuk felfújni. Három napig próbálkoztunk, de petyhüdt gané lett belőle csak, több semmi. Bedobtuk
a folyóba.
– Aludtatok vele?
– Azzal nem aludni akartunk, hanem dugni, de nem jött össze, most mondtam.
Ne legyél köcsög!
Zsabónak igaza van. Értetlen vagyok és tapintatlan. Hálátlan is, persze, hiszen
nélkülük már rég megmurdeltam volna a kacska jobb kezemmel és a merev bal térdemmel.
– Jó’ van, na – vigyorgott rám Zsabó. – Ne szontyolodjá’ el! Egy félórácskára mellé fekhetsz majd!
Nem tudtam, akarok-e egy halott nő mellé kucorodni egyetlen percig is, de Zsabó ajánlata olyan megtiszteltetés, aminek nehéz lesz ellenállni. Megkerestem a boros flaskát Dongó mellett. Nem folyt ki belőle az anyag. Odanyújtottam Zsabónak,
utána én is ittam.
– Neked volt valaha feleséged? – érdeklődött Zsabó.
– Nem. Soha.
– De csak nem vagy tán szűz? Nőd volt, ugye?
– Négy – húztam ki magam. – Ilona, Márta, Andi és Klári.

„

60

tiszatáj

Zsabó a vállát vonogatta, ezt érthettem úgy is, hogy nem hisz nekem; úgy is,
hogy hisz, csak sajnál; meg úgy is, hogy hisz és irigykedik. A kacska jobb kezemmel
és a merev bal térdemmel még hihető volna a négy barátnő, a rapcsos képem miatt
azonban bárkiben kételyek merülnének fel. Zsabó ráadásul nem is bárki, hanem
Zsabó, aki jól tudja, milyen undorral tekintenek rám a szállón is, ha olykor elvetődünk; különösen, amikor tusolok, és a hegek látszanak a hátamon, az oldalamon,
a combomon… És a pöcsömön – még azon is.
– Akkor még nem voltam ilyen… – próbálkoztam.
– Na, ja – nyugtázta Zsabó, nyúlt a flaskáért, ivott.
Sokáig nem történt semmi. Órák, napok, évek egyaránt lehettek. Aztán előmászott Korea, nyújtózott és recsegve fingott, akár valami nyárspolgár reggelente a hálószobájában. Zsabó szó nélkül bekúszott a bozótba. Dongó már nem aludt. Korea
magyarázni kezdte neki, mi történt velünk, de csak értetlenül nézett.
– Milyen nő? – kérdezte.
Korea legyintett. Dongó rám meredt, én elmondtam neki a halott nőt, az alvást,
a híreket. Dongó röhögött, azzal elment borért.
– Engem nem vonzanak dögök – morogta. – A bor vonz. Hozok nektek is!
– Jó érzés? – fordultam Koreához.
– Nem rossz – mondta. – Hagyjál most!
Hagytam. Üldögélt, lassan ránk ereszkedett a szürkület, aztán az este. Zsabó előbújt a bozótosból.
– Menjél be egy kicsit, haver – vetette oda nekem.
– Ez? Minek? – csodálkozott Korea.
– Csak egy kicsit, utána jobbról és balról melléfekszünk mi egész éjszakára.
– Felőlem…
Négykézlábra ereszkedtem és komoly küzdelem árán elszerencsétlenkedtem
hibás testemet a halott nőig. Hanyatt feküdt, a trikója már nem volt rajta. Elomló
mellei voltak. Tudtam, hogy nem látnak a többiek, mégis odahevertem mellé. Átöleltem. Nem volt hideg. Melegnek sem mondanám, de hideg nem volt. Parfümillatot
éreztem és valami mást, valami furát. A vállára hajtottam a fejem, visszafojtottam a
lélegzetem. Semmi. A mellkasa nem emelkedett és nem süllyedt, nem pihegett és
nem nyöszörgött. Halott volt. Mégsem maradt erőm arra, hogy elhúzódjak. Szimatoltam a parfümöt, szívtam magamba, akár a kiszáradt talaj az esővizet. Aztán egyszerre azt éreztem, hogy emelkedik a mellkas alattam, lélegzik a test. Langyos érintés suhan keresztül az arcomon, majd másodpercekig valami nedves tapad a bőrömhöz. Érzem, ahogy a női test eltávolodik a testemtől, érzem, ahogy még visszanyúl hozzám egy percre, az auránk egymásba fonódik pár pillanatra, aztán elengedjük egymást. Belefúrom az arcom a pihe-puha párnába, süllyedek vissza a félálomból az álomba, és akkor robbanás szakítja szét az egészet…
Felkaptam a fejem, azt hiszem, kiáltottam is. Csak a halott nő feküdt mellettem,
a keblei szétomlottak. Lejárt az időm, ki kell kecmeregnem a tisztásról. Nem bán-

2012. június

61

„

tam, hogy vége. Hallottam, hogy Dongó énekel, tehát van bor. Bor van, minden van.
Sötét volt már, Korea és Zsabó szó nélkül belevetették magukat a bozótba. Oda, ahol
én előbukkantam. Dongóhoz mentem, kivettem a kezéből, meghúztam a boros flaskát. Pár pillanatig a számban tartottam, mielőtt lenyeltem a nedűt.
– Jó volt? – kérdezte Dongó.
– Jó – hagytam rá.
– Milyen a nő?
Halott, gondoltam. És egy kicsit emlékeztet Ilonára, aki a kenesei nádasban lett
az enyém. Végül is jó, hogy találtunk egy halott nőt.

VLADIMIR ŽIVKOVIĆ

„

62

tiszatáj

FERDINANDY GYÖRGY

Emlékszilánkok VIII.
(Ricsi…)
Kinek ne lenne az emlékei között egy nagyfiú, akit utánozni próbált, és aki később
eltűnt az élet forgatagában, ahonnan megtépázva, vagy pedig soha többé nem került
elő!
Ilyen példakép volt az én számomra egy szomszédgyerek, akire felnéztem óvodáskoromban, és aki – ez is fontos! – szóba állt velem.
Akkor még nem voltak utcák ezen a vidéken. A kertkapu vasrácsába kapaszkodva lestem, amint Ricsi keresztülvágott a réten. Cserkészruhában, árvalányhajasan.
Olyan akartam lenni mint ő, a nagy, aki nem nézi le, mi több, megszólítja a nála kisebbeket.
Azután a háború szétcincálta az ilyen szép reményeket. Nem lett belőlem cserkész, nem lobogott árvalányhaj a csákómon, és nem állt az a titokzatos utasítás,
hogy „légy résen!” a derékövemen.
Ricsi korosztályát besorozta a visszavonuló hadsereg, elveszett egy egész jobb
sorsra érdemes nemzedék a porosz harctereken.
Ő maga, a szomszédfiú, megmenekült a viharból, ami itt nálunk pozdorjává zúzta a régi, üvegverandás épületeket. Amikor átcsapott felettünk a front és eltemettük
a halottakat, megjelent Ricsi édesapja, az építész, és ők ketten, apa és fia, elkezdték
takarítani a környéken a romokat.
Meg kell adni, értették a dolgukat. Összekapcsolták a gerendákat, nagy, otromba
ácskapoccsal, de olyan jól, hogy nálunk hatvan év után is ez tartotta egybe a tetőszerkezetet. Most, amikor ráépítettek a régi házra az unokák, és szét kellett verni
a repeszek tépte régi padlásteret.
Ezek az utolsó képeim Ricsiről. Áll fent a tetőn, tavasz van, rakja a téglavörös
cserepet.
*
Az én példaképem azonban váratlanul újra megjelent. Akinek elég hosszú életet ad
az Ég, még láthatja, amint a régi medrükbe térnek a körülötte zajló életek.
Kint dedikáltam a Vörösmarty téren, amikor megállt fölöttem egy szénfekete
szemű ember. Úgy kopaszodott, mint nagyapám, nem a homlokán, hanem hátul, a feje
búbján, mint az itt, a mi vidékünkön élő németek. Azt hiszem, erről a tonzúráról
– édesapja, az építész is ilyen volt – ismertem rá Ricsire.

2012. június

63

„

Nevettünk, megöleltük egymást. A nagyfiú, akit csodáltam, nem ért a vállamig.
– És Babi? – kérdeztem.
– Nem Babi. Gabi! – szólt közbe mosolyogva a húgocska, akinek lám, még a neve
is eszembe jutott.
Ricsi, mint olyan sokan a túlélők közül, túl az Óperencián élte le az életét. Szobrász lett a sashegyi építész fiából, szobrász és tanár. Odaát tanításból élnek a művészkedő emberek.
Most itt, meglátogatja a múltat. A Sashegy kopasz csúcsát, az omladozó sírokat.
Néha még a régi idők egy-egy szemtanúja is útjába akad. Mint ez a kis szomszédfiú,
aki a kertkapu vasrácsába kapaszkodva leste, és aki – milyen furcsa, milyen hihetetlen! – itt maradt ebben az aprócska hazában, és most a Vörösmarty téren pakolássza a könyveket.
(Csak óvatosan!...)
Figyelj! Iskolás gyermeket meg ne szólíts! Át ne vezesd szélesebb utakon! Mire felnézel, már várnak rád a túlsó oldalon. Ha kiscserkész vagy, ne fogd kézen a vak embert! Nem téged, őt tartóztatják le a lámpa alatt…
A világért ki ne mondd, hogy szeretsz (vagy nem szeretsz) valamit. Ellened
használják fel minden szavadat.
Másrészt: be ne állj egy fa mögé, ha rád jön az inger. A konténerek mögött biztonságos helyet ne keress. Egyáltalán: ne mászkálj gyalog. Akinek nincs autója, csavargó. Megbírságolnak. Egy gyalogos csakis idegen lehet. Megáll melletted egy villogó rendőrkocsi, kérik a papírjaidat. Személyi igazolványok ebben az országban nincsenek. De jaj annak, akinél nincs jogosítvány. Az ilyen páriának feltehetően nincs
gépkocsija sem.
Kémgyanús az is, aki az útlevelével próbálja igazolni magát. Bevisznek, biztos,
ami biztos. Elkobozzák az útleveled. Valami obskurus állam adta ki, jogtalanul bitorlod, innen nézve a nagyvilág országai valamennyien megbízhatatlanok, terroristák
vagy sem, mindenképpen gyanúsak.
Mert ez egy ilyen hely, értsd meg. Itt kipontozzák a szavakat és felülvizsgálják a
szentképeket. Itt nincsen sem ürülék, sem vizelet. Nem látja fiát az apa, sem szülőanyját a gyermek. Itt még az igazság sem meztelen.
Szóval csak vigyázz! Rá ne jöjjenek, hogy élni akarsz. Mert élni, azt itt ugye – mit
mondtál, élni?! – Cserepes a szám, ne nevettess! Élni, ezen a világrészen nem lehet.
*
Szavakat keresel, a szavakba kapaszkodsz. Kiírod magadnak, hogy prüdéria, meg
hogy képmutatás. De nem, nem erről van itt szó! Azok, akik ezekben a bohókás házikókban élnek, nem farizeusok. Ez egy működő nagyhatalom, és azok, akiktől mármár félni kezdesz, komoly, megbízható emberek.
Csak hát ugye, mit cifrázom: ilyenek.

„

64

tiszatáj

Viszont ez itt – ki ne tudná! – a korlátlan szabadság hazája. Itt tényleg mindent,
de mindent lehet. Stukkerrel jár iskolába a gyermek, ha kedve támad, lelövi a pedagógusokat. Itt tízéves lánykák pocakot növesztenek, az áldozópapok fütyiket markolásznak, és vasárnap a templomokban nem találsz talpalatnyi helyet. Déry Tibor
popfesztiváljai álombrigádok, titokban szaglásszák a virágot vén virággyermekek.
Mások csak beszéljenek. Ők tudják! De te ne beszélj! Ne mondj se szépet, se csúnyát. Itt még egy bókért is bíróságra visznek, morogni pedig csak egy bennszülöttnek lehet.
Egyáltalán, te csak ne mondj soha semmit. Rossz vért szül, ha valakinek véleménye van. Különben is, mondhatsz akármit, ha akarod, ha nem, félreértenek.
*
Legfeljebb írd meg. Titokban, magadnak. Vagy közöld álnéven, valami távoli, semleges helyen. Ahol elpanaszolhatod, hogy meghúzzák minden sorodat. Nem a Hivatal,
dehogyis. Te! Hogy a könyveidből néhány bekezdés rendszeresen kimarad.
Vasárnap úr (tehetetlen dühödben kitaláltál magadnak egy agyalágyult öreget)
például megutálja a nőket; de hogy miért, azt senki sem tudhatja meg. Nyilván elfogadhatatlan, hogy egy süldőlánynak anyányi mellei vannak, vagy hogy a mosdó leszakad a barátnője alatt. Milyen mosdó az, ami nem bír el egy tizenéves gyereket!
Nagyobb baj, hogy post coitum beszélget az ember. Megtudja, hogy a két lány
már végigpróbálta, egyiket a másik után, a papa barátait.
Mi több, a kis barátnő már állapotos is volt, és nem lehet tudni, hogy melyik az
a vénember, akitől teherbe esett. A szüleinek azt mondta, hogy egy arabtól. Hogy a
szomszédfiú erőszakolta meg.
Megerőszakolta, igen. Meggyalázta. Itt így hívják a szerelmet. A közösülés rossz
szó: van benne valami érzelem. Mindegy, azt az arabot elítélték. Piszkos idegen!
– Látja, ezért utálom a nőket! – fejezi be a csalafinta öreg. Nem tudom, teszi hozzá – ez a végszó –, hogy a kettő közül melyiktől lett tripperem.
Ez maradt ki. Mindezt az istenke ítéleteiből nem tudhatja meg senki sem.
Sose bánd! Te csak élj, csendesen, magadnak. Mert ha óvatos vagy, élni azért itt
Puritániában is lehet.
(Déry Tiborról…)
Abban a szerencsés helyzetben vagyok, hogy koromnál fogva nem kellett tudnom a
„Fehér pillangó” és a „Felelet” körüli immár félévszázados vitákról. Első találkozásom Déryvel a „Niki” volt és a „Vidám temetés” elbeszélései. Számomra ezek mindmáig a magyar rövidpróza legnagyobb teljesítményei.
Kezdő emigránsként, írói tanoncéveimben is – a kettő nálam szerencsétlenségemre egybeesett – az ő Nyugaton hozzáférhető írásaiból próbáltam ellesni, amit
csak ebben a szakmában ellesni lehet.

2012. június

65

„

Személyesen soha nem találkoztam vele, ebben a kényszerű száműzetés hosszú
évadja megakadályozott. Aláírtam a francia írók tiltakozását, amikor kilenc évi börtönre ítélte őt a hatalom. Amikor pedig – a hetvenes évek elején – Nobel-díjra jelölték, szériában írtam róla a francia sajtóban az ismertetéseket.
Csupa ilyen egyirányú üzenet. Azaz hogy, nem egészen. Őrzök tőle egy nyúlfarknyi levélkét. Anyámnak írta, valamikor az elpuskázott Nobel-díj után. „Kérem, köszönje meg a férjének, amit a Chére beaupére (a Kedves bópeer…) érdekében tett.”
Valahogyan így. Apró, nevetséges félreértés. Ennyire nem tudtunk egymásról, nyugatiak és otthoniak.
Sok mindenben hasonlított egymásra a sorsunk. Ha nem tartanám frivolitásnak,
felsorolnám. Élete első felében, félévszázadon át, világpolgár és emigráns volt Déry
Tibor is. Csak egy kuriózum: a kilencvenes években, az „ÉS” karácsonyi találkozóján, Orbán Ottó eszembe juttatta valamelyik régi kéziratomat. „Azóta – mondta –
megtanultál magyarul.” Majd, hogy elvegye az ítélet élét, kedvesen hozzátette: „mint
Déry Tibor.”
Utoljára hagytam egy másik makacs emlékemet: a kis trópusi lány könnyeit,
a spanyolra fordított „Szerelem” olvasása után.
(A kert…)
Hát igen: az ember cseppenként (au compte-gouttes) tudja meg a részleteket, amikből összeáll a múlt. Vagy legalábbis a mozaik, amit minden új kocka színesebbé tehet. Megannyi apró lépés, az összképhez egyre közelebb.
Én is azt hittem, hogy mindent megírtam anyámról. Átrágtam magam az iratkötegen, amit a sublótban találtam, kifaggattam a környezetét, összeszedtem az emlékeimet.
Azután, mióta újra itt lakom a régi házban, elém állnak egy másik, talán sosemvolt valóság töredékei. Én pedig újraélem anyám életét, mindazt, ami az én életemből kimaradt.
Megszólít például Németh úr, a szomszéd, akivel húgom szerint idestova harminc éve megszakadt a kapcsolat. Zömök, gyérhajú ember, állunk a konténerek
előtt, pakolásszuk a zöld és a fehér üveget, a fém és a műanyag flakonokat.
– Olvastam – mondja – a könyvét. És hát…
– És hát?
– Szóval, nem egészen úgy történt kérem a dolog.
– Miről van szó? – kérdezem.
– Arról a combnyaktörésről! – feleli.
Némethék fölöttünk laknak, a régi teniszpálya helyén. Ha kiülnek, páholyból
nézhetik a tenyérnyi foltot, ami szegény anyám kertjéből maradt. Ők, mondom, fent
a teraszon, lent pedig egy kis öregasszony, két orgonabokor, az ezüstfenyő és a tiszafa. Futórózsa, gyöngyvirág: a virágágyások.

„

66

tiszatáj

– Hiába kiabált szegény – Németh úr a konténerbe löki a dobozos sört –, hiába
jajgatott.
A fiam – mondja – átugrott a kerítésen. Valahogyan fölemelték. Még a mentőket
is én hívtam ki hozzá. Amit magának mondtak, mese habbal. Olyan egyedül élt, mint
az ujjam.
– Hát csak azért! – fejezi be a szomszéd. És hogy a könyvembe ezt is beleírhatom.
*
– Kivel beszéltél? – kérdezi a húgom. És hogy „képzelem, mit összehazudott!”
– Nem bírtam fölemelni – meséli – úgy vonszoltam be, a hátamon. Ő pedig – hiszen ismered! – még akkor is csak parancsolgatott.
– A kapát! – kiabálta. Mert hogy a kapa kint maradt. Azok meg röhögtek, fent a
balkonon.
Azután, tudod, az ajtóban volt egy ilyen kapaszkodó. Hát azt az istennek sem
eresztette el.
– Engedje már, anyukám! – könyörögtem.
– Ismerlek! – sziszegte.
Attól félt, hogy azt a nyomorult kapát kint hagyom.
– Az igaz, hogy hozzám nem hallatszott át, ha kiabált. De hogy a mentőket!...
Nézd meg ezt a kerítést! Ezen?! A gyerek kint ácsorgott a kapuban.
– Valahogy eljutottam vele az ágyig – fejezi be húgom. Lemosdattam, mert maga
alá piszkított.
Hiába mondtam neki, hogy mit vacakol ilyenkor, télen a kertben. Volt, hogy csak
azért ment ki, hogy megetesse a madarakat.
*
Anya barátnői évről-évre összejönnek itt a Sashegyen. A régi zárda ma középiskola,
a nővérekből hat évtizeddel a háború után már senki se maradt. De jelen van idén is
tucatnyi öreg: a Sion utolsó tanítványai. Hárman Galliában élünk: Tóth Jutka regényeket ír, Szabó Ákos festő, és hát jómagam.
A többiek környékbeliek. A kövér Valdszky János valahol a Nagysalló utca sarkán lakott. Már hazafelé indulok, amikor utánam rohan egy asszony:
– A jelenléti ív! – kiabálja.
Aláírom. Megnézi a nevemet, és nem hisz a szemének:
– Az Erzsike fia?! – kérdezi.
Anyám már nyolc éve halott. Ez volt az utolsó barátnője, ez az asszony. Azután
ez is elmaradt. Kammerer Mária, Ördögpuszta, Somogy.
Magam se tudom, miért markol a gyomromba a fájdalom. Látom fiatal, szőke
anyámat azon a somogysági birtokon.
Hát igen, a mozaik. Nézem a tenyérnyi kertet, amit anyánk mindvégig elszántan,
kétségbeesetten gondozott. A futórózsából és a gyöngyvirágból nyolc év után mutatóba se maradt.

2012. június

67

„

(Gondolatok a szeretetről…)
Annak, aki élete kétharmadát száműzetésben élte, már az is furcsa léthelyzet, ha
egyszer csak újfent a réges-régi, elhagyott környezetében találja magát. Hát még, ha
olyan jöttment csodabogarakkal kerül össze, akiknek ez az újra megtalált istállómeleg az idegen!
Ami engem illet, alig emlékszem, hogy milyen volt odaát, az Újvilágban az élet.
Hogy mások hogyan őrlődnek itt, az aprócska hazában, azt pedig vonakodva, majdhogynem idegenkedve figyelem.
A Székelyföldről érkező Csender Levente talán az egyetlen kivétel. Ez a harmincas éveit taposó fiatalember bedolgozta magát a közegbe, amit jobb híján úgy nevezünk: kortárs magyar irodalom. Már első novelláskötetében pontos látleletét adta
az erdélyi magyar élet testi-lelki nyomorának, ezt pontosítja tovább a 2006-os
„Szünőföldem”, majd 2010 könyvhetén, a „Fordított zuhanás”.
Rövidpróza, tíz elbeszélés. „Aki két országban él, az… csak két fél életet él az egy
egész helyett” – mondja a kétlakiság állapotáról. „És azt is valahogy úgy, hogy egyik
helyen a teste, a másikon a lelke. És pont ott nincs, ahol épp akkor lennie kéne.”
Egészében véve azonban távolról sem valamilyen emigráns bánkódás ez a másfélszáz oldalas kötet. Írónk egyszerűen fejezi ki magát, pontosan, tárgyilagosan. Vállalja az önéletrajziságot, az egyes szám első személyt. Aki az agonizáló pózmodern
szellemeskedését keresné, nála hoppon marad. Stílusa színes, de más sorstársaival
ellentétben nem jellemzi az archaizálás vagy a regionális fordulatokra épülő „újszerűség”. Egy-egy olyan kifejezés, mint az, hogy az elbeszélőt „gyűri” a tömeg, vagy
hogy a vadászok „a medve heverésébe” fekszenek, inkább csak frissíti a nyelvezetet.
A kilátástalanságnak, a megnyomorítottságnak kevés pontosabb megfogalmazását adja a mai magyar irodalom.
„Ülnek, füstbe burkolózva, mint két csülök, nézik egymást, és fogalmuk sincs,
hogy mi lesz velük itt, az isten háta mögött, ahol már semmi sincs.”
Csender a szó mai értelmében mégsem politizál. Könyvében alig akad egy-egy
olyan balhorog, mint a „demokrácia taknyán csúszkáló kapitalizmus” vendégszövege. Itt-ott még valami kis fény is átüt a tömény nyomoron. Messziről olyan, mint a
remény.
Ami itt összetartja az alkoholisták, szenilisek, debilek, betegek szedett-vedett
csapatát, az pedig – félve írom le – valami egészen szokatlan, dög nagy, robosztus
szeretet. Egy olyan tudás, aminek mai szépprózánkban igencsak rossz sajtója van.
Pedig a „Retúrjegy” írójánál szebben kevesen merik tudtunkra adni, hogy mi is egy
olyan divatjamúlt bóvli, mint az anyai szeretet.
Valahonnan ebből a forrásból táplálkozik Csender Levente. Ez ennek a prózának
tüze, zamata, ereje. Nyert vele, és nem is keveset, az anyaországi irodalom.

Ajánlom, kortársam…
Néhány hónappal ezelőtt kéréssel fordultunk leendő és jövőbeli szerzőink, a magyar
irodalom és kultúra képviselői felé. Arra vártunk és várunk választ, hogy melyik az a
kortárs – lezárult vagy alakuló – életmű, ami meghatározó, kitüntetett fontossággal
bír a megszólított munkásságában, gondolkodásában. Reményeink szerint a megjelenésre kerülő írások által nemcsak remek portrékat, személyes hangú bevezetéseket
kapunk egy-egy munkásság megismeréséhez, hanem a magyar szellemi élet láthatatlan keresztmetszeti képe, kapcsolattörténeti fejezetei tárulhatnak fel előttünk.

GERGELY ÁGNES

Nemes Nagy Ágnes
Nem voltam a tanítványa. Nem követtem a napjait, úgy, mint Székely Magdi és Tóth
Judit, akik mellette nőttek fel, vagy „a maga renitens módján” Orbán Ottó (ezek Ottó
szavai), vagy Tandori Dezső, akit a gimnáziumban tanított. Egyszer valamelyikük
költészetére Réz Pál azt mondta: „Ágnes-iskola”. Nemes Nagy Ágnest ma is a keresztnevén emlegetik.
A hetvenes években Tandori Dezső egy kritikában rólam is azt írta, a PilinszkyNemes Nagy-iskolához tartozom. Valamiért másnap telefonáltam Ágnesnek, s ő
nyomban megkérdezte: – Olvastad? – Olvastam. – Remélem, tudod, hogy nem felel
meg a valóságnak. Nem vagy a tanítványom. – Tudom, Ágnes, sajnos, nem vagyok
az. – Egyikünk sem szerette a kertelést.
Korai költészetét hidegnek találtam, mérnökinek: A nyíri tájat csillagokba lépem.
Pedig fiatalkoromban vas- és fémesztergályosnak tanultam, tudnom kellett volna,
mi a „fehér meleg”, a fehér izzás. Aztán egyszerre megéreztem. A lovak és az angyalok című könyve belülről csapott meg, és visszatekintve néhány korábbi verse is.
A távolság azért még ott volt köztünk. Kobaltország című verseskönyvem megjelenése után Ágnes elhívott a Zserbóba, és a könyv minden darabjáról mondott valami
fontosat. A Fohász lámpaoltás előtt című versről például ezt: – Vasalópokróc! Vasalódeszka! Így kell! Tárgyakat, tárgyakat a versbe! – Tudtam, hogy ez kitüntetés, felvétel a céhbe; T. S. Eliot szelleme lengett a márványasztal felett.
Az 1970-es, 80-as években több író kijutott Iowába, ösztöndíjjal. Winter in Iowa is
like white hell, az iowai tél olyan, mint a fehér pokol, így kezdődött a meghívólevélhez
csatolt tájékoztatás. Ágnes Lengyel Balázzsal utazott az iowai prérire. Engem korábban Szász Imre és Szabó Magda készített fel az útra; néhány kollégának én is továbbadtam közép-nyugati tapasztalataimat, így Ágnesnek is. Ágnes nem bírta megszokni
Amerikát. Útinaplójába is azt írta: Amerikában tanultam meg, hogy európai vagyok.
Az ókortudós Kerényi Károly lánya, a katolikus létére Auschwitzot járt Kerényi
Grácia, író, lengyel műfordító néha vendégeket hívott dobogókői faházába. Nemes

2012. június

69

„

Nagy Ágnes és Lengyel Balázs mellett, úgy emlékszem, Szántó Piroska, Vezér Erzsébet, Sándor György, Nádas Péter verődött össze a kandalló előtt. A kertben néhány
szál virág árválkodott, Piroska rábukkant a hunyorra, Shakespeare rejtélyes virágára (hellebore), s a kopár környék láttán felötlött bennem egy kancsal rím: Szerengeti
– szorongatja. Hangosan nem mondtam semmit. Visszafelé Balázs hozott be a városba kocsival, a házunk előtt Ágnes kihajolt a kocsiablakon, és utánam szólt: – Szerengeti – szorongatja. – Akkor már tudtam, hogy közünk van egymáshoz.
Hamarosan megindult az Újhold Évkönyvek sorozata. 1989 nyarán a William
Butler Yeatsről írt könyvemen dolgoztam; éppen Yeats két nagy bizánci verséhez
olvastam szakirodalmat, egyebek között Faludy Anikó Bizánc festészete és mozaikművészete című munkáját. 1482-ben, írja a tanulmány, a Spárta melletti Pantanassa
kolostorban találtak egy freskót, amelyen Lázár bepólyált múmiaként lép ki sírjából. Halála úgy letépve, mint a géz. / Mert feltámadni éppolyan nehéz – mondja Nemes Nagy Ágnes Lázár című négysorosában. Izgatottan felhívtam Ágnest – nem tudott a Pantanassa kolostor freskójáról! És mégis látta, hiszen erős látása volt.
Addigra már én is láttam őt, úgy, ahogyan kell. Magritte rózsája című versem
– az ablakon is túlnövő, óriási virágról –, amelyet Ágnesnek dedikáltam, s amelyből
elég három sort idéznem: Nagyságod így csak üres mérték, / mint egy ablaknyi, kimetélt ég – / befelé néző, égnyi ablak…, hirtelen úgy éreztem, tiszteletlen és pontatlan. Újraírtam, és a három sor is másképpen hangzik. Itt a nagyság: didergő mérték,
/ ablaknyi, bíbor, kimetélt ég, / öt tüske verte, égnyi ablak… Mert addigra már az öt
tüskét, az ő öt tüskéjét is láttam.
Jeruzsálembe négyen mentünk el együtt, 1987-ben, Nemes Nagy Ágnes, Karig
Sára, Székely Magdi és én. Írónő-konferencia volt, húzódoztunk tőle, de tudtuk, ez
az ára annak, hogy a Szent Várost megpillantsuk. A felolvasások után az óvárosban
kóboroltunk; a Siratófalnál – Magdi mondta el később – Ágnes a Falra tette a kezét,
és maga elé mormolta: – Szerb Antalért, Halász Gáborért… – A Via Dolorosán eltévedtünk, az arab bazárosok folyton rossz irányba küldtek; Ágnes türelmetlen volt,
nem tudtuk, hogy már beteg. Végül a VII. Stációtól odataláltunk a Szent Sír templomhoz, a Sírra is rátettük a kezünket; talán mindnyájan Pilinszky Jánosra gondoltunk. – Keressük meg a Golgotát – mondtam. – Golgota nincs – felelte Ágnes, a maga
protestáns biztonságával. – Az egész csak fikció.
Az óvárosi kövek között, a negyven fokos sivatagi melegben rogyadozva jártunk,
egy kis kávéház örmény tulajdonosa behívott bennünket; a terasz ernyője alatt ittuk a friss, kardamonos kávét. Az előbb a Kálvária néhány lépésre volt tőlünk. Tudtam, hogy többé nem fogjuk látni. Tudtam, hogy nem fogjuk együtt látni. Fehéren izzott a város; soha nem jöhetünk vissza.
2011. november

„

70

tiszatáj

KÁLECZ-SIMON ORSOLYA

Identitás, trauma és nyelv
A KELET -EURÓPAI ÉS AZ EMIGRÁNS IDENTITÁS ELLENTMONDÁSAI
JULIA KRISTEVA ÉS DUBRAVKA UGREŠIĆ SZÖVEGEIBEN
Az alábbi tanulmány két kelet-európai író/elméletíró/irodalomtudós emigrációból/emigrációról írott kulcsszövegeit kísérli meg összevetni egymással, arra keresve a választ, hogyan
rajzolódik ki bennük Kelet-Európa, a kelet-európai identitás, illetve a – Kelet és Nyugat
kollíziójával jellemezhető – emigráns identitás. Az egyik egy nemzetközi hírnevű, az irodalom
történetét jelentős mértékben átformáló teoretikus, irodalomtudós és író, aki 23 évesen
hagyta el kelet-európai hazáját, teljesen hátat fordítva annak a kultúrának, ahonnét érkezett.
A másik egy olyan irodalomtörténész és író, aki intellektuálisan Közép-Kelet-Európában szocializálódott, és aki hazájában jelentős karriert futott be, nemzetközi ismertségre és elismertségre viszont csak kényszerű emigrációja után, az 1990-es években tett szert.
Különbségeik ellenére tehát a két szerző életútjában és felfogásában számos hasonlóságot is találhatunk: mindketten emigránsok, mindketten kelet-európaiak, és mindketten nők,
méghozzá olyan nők, akik kiemelten fontosnak tartják a testtel, a társadalmi nemmel és a
nők társadalmon belül elfoglalt helyével kapcsolatos kérdések felvetését, és akik nem csupán
a társadalmi nemek, de a politika vonatkozásában is előszeretettel villantják fel a Másik nézőpontját.
Az első szerző a bolgár származású Julia Kristeva, aki a strukturalizmust a lacani pszichoanalízissel ötvöző megközelítése révén szerzett elismertséget, a női test, az anyai test és az abjekció tematizálása révén pedig a feminista diskurzusokhoz is jelentős mértékben járult hozzá. Témánk szempontjából azonban az 1990-es években született szövegei a legérdekesebbek: az Étrangers à nous-mêmes (1991; Önmaga tükrében idegenként1, 2010), a Nations without Nationalism (1993; Nemzetek nacionalizmus nélkül), valamint a Crisis of the European
Subject (2000; Az európai szubjektum krízise) című kötetek elsődleges témája a politika,
ezen belül is a – társadalmi nemi, nemzetiségi vagy politikai értelemben vett – Másik perspektívája. Kristeva fontos visszatérő témája az emigráció, az emigráns tudat, és az emigráns
identitás. (Vö. McAffee 1–10.)
A második szerző a horvát származású Dubravka Ugrešić. A Kristevával azonos generációba tartozó horvát írónő (Kristeva 1941-ben, Ugrešić pedig 1949-ben született), irodalomtudósként, regényíróként és novellistaként már a volt Jugoszláviában ismertté vált.

1

Azokra a szövegekre, amelyek rendelkeznek magyar fordítással, a fordítás címén, a fordítással nem
rendelkező szövegekre pedig eredeti címükön fogunk hivatkozni, zárójelben megadva azok fordítását.

2012. június

71

„

Az írónő, aki a metafikció, az irodalommal és a szerzőség kérdésével kapcsolatos dilemmák markáns hangú tematizálójaként vált ismertté, a délszláv háború kitörése után a valóság
problémái felé fordul – s épp ezek a szövegek azok, amelyek a valódi nemzetközi ismertséget
meghozzák a számára. Publicisztikáiban, esszéiben éles kritikával illeti – mind a horvát, mind
a szerb – nacionalizmust, amiért éles támadások kereszttüzébe kerül, mígnem 1993-ban elhagyja Horvátországot. Američki fikcionar (1993; Amerikai fikcionárium) és Kultura laži
(1996; A hazugság kultúrája) című esszéköteteit számos nyelvre lefordítják, az e korszakban
íródott regényei, a Muzej bezuvjetne predaje (1998; A feltétel nélküli megadás múzeuma,
2000) és a Ministarstvo boli (2004; A fájdalom minisztériuma, 2008) pedig magyar nyelven is
megjelentek. (Bővebben ld. Nemec 320–323.)
A jelen tanulmány középpontjában egyfelől Kristeva két esszéjellegű szövege, az Önmaga
tükrében idegenként című kötetben megjelent Toccata et Fugue pour l'étranger (Toccata és
fúga az idegennek), valamint a Crisis of the European Subject (Az európai szubjektum krízise)
című kötetbe is beválogatott Bulgarie, ma souffrance (Szívfájdalmam, Bulgária), másfelől
Dubravka Ugrešić A fájdalom minisztériuma című regénye áll. A műfaji polivalencia mindegyik műre jellemző. Kristeva beskatulyázhatatlan, ambivalens, szándékosan ellentmondásos
írásai irodalmi és elméleti szövegként egyaránt olvashatók. Ugrešić regényében – narratív
keretbe ágyazva – számos esszéjellegű részletet találunk, amelyek a horvát írónő 1990-es
években írott, aktuálpolitikai és emigrációs témájú esszéinek szerves folytatásaként, sőt, öszszegzéseként olvashatók. A regény elemzésébe ezért az Američki fikcionar (Amerikai fikcionárium) és a Kultura laži (A hazugság kultúrája) című esszékötetet is bevonjuk majd.
A fájdalom minisztériuma az 1990-es évek elején játszódik Horvátországban, majd Hollandiában. Miután a férjét szerb származása miatt elbocsátják az egyetemről, a fiatal főiskolai
oktató, Tatjana Lucić arra kényszerül, hogy elhagyja az országot. Egy barátnőjének köszönhetően csakhamar álláshoz is jut – egy amszterdami egyetem szlavisztikai tanszéke kéri fel a
délszláv irodalmak oktatására. Tanítványaival, akik jórészt a délszláv menekültek soraiból
kerülnek ki, eleinte esszéket írnak, amelyekben – terápiás célzattal – a volt Jugoszlávia kultikus tárgyait, jelenségeit veszik számba. Az órák barátságos hangulatban, vidám kávézgatásokkal tarkítva telnek, mígnem a félév végén a tanszékvezető közli Tanjával, hogy egyes hallgatók panaszkodtak az órák színvonalára és „jugónosztalgikus” szellemiségére. A következő
félévben a csoport a délszláv irodalmak történetét tekinti át, majd az emigrációval és a hazatéréssel foglalkozó regényeket elemeznek. A második félév végén azonban kiderül, hogy
Tanja nem maradhat tovább az egyetemen – végül egy tanítványa szociális bérlakásába költözik, és a bevándorlók lakta gettóban próbál új életet kezdeni.
A regény a Tanja által vezetett irodalom- és kultúrtörténeti szemináriumok köré épül, így
a szöveg kiterjedt intertextuális mezőbe kerül, és az irodalmi kánonhoz, a délszláv irodalmi
hagyományhoz való viszony megfogalmazásának is keretet ad. Megismerjük az órát látogató
„gyerekeket” is, akiknek nemcsak a nemzetisége, de háttere, életútja, életfelfogása is markánsan különbözik egymástól. A „gyerekek” mellett ugyanakkor a regény narrátora, a „kartársnő”2 (akire épp „diákjai” aggatják az iskoláskorukat idéző, jugónosztalgikus becenevet) élettörténetét, útkeresését, a hazával és az emigrációval kapcsolatos gondolatait is megismerhetjük.

2

Az eredetiben a drugarica szó szerepel, amely „elvtársnő”-ként is fordítható

„

72

tiszatáj

A két szövegcsoport talán legnyilvánvalóbb összekötő eleme a kelet-európai gyökerekhez való ambivalens viszony – sőt, mindkét szerző esetében elmondható, hogy egyfajta traumaként
élik meg kelet-európai identitásukat. Kelet-Európa-élményükben ugyanakkor nemcsak az
egyénileg elszenvedett traumák, hanem a nyugat-európai eredetű, kirekesztő Kelet-Európaés Balkán-kép hatása is megjelenik. A szövegekben egymást váltva jelenik meg a centrum és
a periféria perspektívája, egyszerre teszik magukévá a Nyugat Kelet-Európáról kialakított
sztereotipikus látásmódját, és egyszerre lázadnak ellene, egyszerre konstatálják honfitársaik
másodrendű állampolgári mivoltát, és egyszerre igyekeznek szétzúzni ezt a skatulyát. Részben ebből következik az is, hogy mindkét szerzőnél megjelenik az Idegen/Emigráns szerepének a személyes tapasztalatokon túlmutató, általánosított vizsgálata, mind a közép-európai
nacionalista diskurzusok, mind a globalizálódó világ identitásokról alkotott képének viszonylatában, amelyet a Másik egyéb megnyilvánulási formái (elsősorban a nők helyzete/identitása) iránti erőteljes érdeklődés kísér.
Amikor kezünkbe vesszük a szövegeket, az első és legfeltűnőbb párhuzam, amire figyelmesek
lehetünk, az a tény, hogy mindegyikük remekül beilleszthető a pszichoanalitikus diskurzusba. Julia Kristeva, aki korábbi elméletírói munkássága során sokat merített a pszichoanalízisből, sőt, maga is dolgozott analitikusként (McAffee 9), a pszichoanalitikus szemlélet eredményeit az emigrációról szóló szövegeiben is kamatoztatja. Az Önmaga tükrében idegenként és a
Szívfájdalmam, Bulgária megdöbbentően őszinte hangvétele, a mélyen személyes élmények
megjelenítése, a nehezen felvállalható gondolatok bátor kimondása, a dilemmák, belső ellentmondások felsorakoztatása mind-mind arra utal, hogy az önanalízis szándékával íródott,
vallomásos karakterű szövegeket tartunk a kezünkben.
Hasonló céllal íródnak Ugrešić esszékötetei is, mindenekelőtt az Američki fikcionar (Amerikai fikcionárium), amelynek előszavában kijelenti: véleménye szerint egy valamirevaló írónak sem szabad önéletrajzi feljegyzéseket, útleírásokat és naplót írnia – éppen azok önelemző jellege, s az ebből fakadó énközpontúság miatt („Američki fikcionar” 11). Ily módon egyszerre jelöli meg a szöveg műfaját, és – ironikus távolságtartással – egyszerre határolódik el
tőle. A napló műfaja, és az önéletrajzi-önanalitikus indíttatás ugyanakkor a 90-es évek horvát
irodalmának egészére jellemző, elég, ha a szintén a feminizmustól induló Slavenka Drakulić
Magyarországon is napvilágot látott esszéköteteire (vagy akár Ugrešić más köteteire) gondolunk. (Bővebben lásd: Medve)
Ezt a beszédmódot képviseli A fájdalom minisztériuma című regény is, amely – miként
korábban is utaltunk rá – mind a felvetett témák, mind azok megközelítése tekintetében az
esszékötetek szerves folytatásának tekinthető. A regény középpontjában voltaképpen egy
önterápiás munka áll; a regény főszereplője, Tanja, kezdettől fogva arra használja délszláv
irodalommal foglalkozó óráit, hogy segítsen diákjainak – és, nem utolsósorban, saját magának – feldolgozni az elszenvedett traumákat. Amikor azonban a tevékenysége a tanszékvezető fülébe jut, a tudós e szavakkal utasítja rendre: „Magát nem ilyen dolgokra képesítették, és
nem is ezért fizetik. Az ilyen dolgokra ebben az országban megvannak a megfelelő szakemberek, akiket pszichoterapeutáknak nevezünk”. (A fájdalom minisztériuma, 136) A következő
félévben Tanja szigorúan az irodalomra koncentrál, ám csakhamar rá kell döbbennie: az irodalmi szövegek korábbi olvasási módjai érvényüket vesztették, és nemcsak ő, de a tanítvá-

2012. június

73

„

nyai is kizárólag a traumáikon keresztül, az (ön)terápia egyik eszközeként képesek értelmezni azokat. (172)
Az emigránsnak az anyakultúrához és a befogadó kultúrához való viszonyát Kristeva az
anyával és az apával való kapcsolat analógiájára határozza meg: „Legtávolabbi emlékeiben is
már finoman sebzett alakként jelenik meg: a szeretett és mégis szerény, gondterhelt vagy figyelmetlen anya meg nem értése idegenné teszi a száműzöttet” (Önmaga tükrében idegenként, 8).
Az emigránst tehát az anya(kultúra) nem érti meg, elutasítja, az apa (a befogadó kultúra)
viszont megközelíthetetlenül távoli a számára. Az emigránst ugyanakkor olyan emberként
határozza meg, aki maga is elhagyta saját anyját; ezt – hallgatólagosan ugyan, de igen következetesen – a domináns kultúrába való integrálódás szükséges feltételeként jelöli meg. Ennek a gondolatnak az előzményeit Dušan I. Bjelić a kristevai chora fogalmában találja meg,
amely szerint ahhoz, hogy a gyermek beléphessen a szimbolikus rendbe, el kell szakadnia az
anyjától. („Julia Kristeva” 2008) Az anya és az apa motívuma, a hozzájuk való viszonyulás
problémája – a szó konkrét és absztrakt értelmében egyaránt – nemcsak az Önmaga tükrében
idegenként, de a Szívfájdalmam, Bulgária sorait is át- meg átszövi.
A Kristeva által metaforikusan megfogalmazott viszonyulás Ugrešić szövegében a konkrétumok síkján jelenik meg. Egy helyen az emigránsok „infantilizálódásáról”, „regressziójáról” beszél, és egy olyan gyerekhez hasonlítja őket, aki egy nagy embertömegben – áruházban vagy utcán – elveszítette az édesanyját. (A fájdalom minisztériuma, 26) Másrészt, a főszereplő-narrátor, Tanja az édesapjától elszigetelve nőtt fel, akiről csak homályos emlékei vannak, az anyjával való kapcsolata pedig felületes, távolságtartó, elfojtásokkal és félreértésekkel terhelt, habár mindkét fél ragaszkodik a másikhoz, és mindkettejükben meglenne az
igény az érzelmek kifejezésére. Túl azon, hogy a kristevai „alapképlet” a főszereplő életében
szó szerinti értelemben is megjelenik, a Tanja és az édesanya közötti ellentmondásos viszony
a főszereplő saját nemzeti identitásához való viszonyát is jól leképezi.
Kristeva és Ugrešić emigrációs szövegeinek fókuszában egyaránt az emigráns identitás problémája áll. Mindkét szerző arra tesz kísérletet, hogy egy problematikus identitást vázoljon föl,
amely, heterogén mivoltának köszönhetően, feszültségekkel és ellentmondásokkal terhelt.
Az identitás problémáinak tárgyalása mindkét szerző esetében a nyelvhez való viszony
boncolgatásával indul.
Kristeva szövegeiben az emigráns nyelve, és a nyelvhez kötődő kulturális kód eleve marginálisként, alárendeltként jelenik meg, és az sem kerülheti el a figyelmünket, hogy az új kulturális kód elsajátítása kizárólag a régi eltemetése, háttérbe szorítása árán lehetséges. Az új
kód elsajátítása azonban sohasem lehet tökéletes:
„Két nyelv találkozik bennem és két idősík: olyan idiómát formálgatok, amely a világos megfogalmazásokra alkalmas, aztán szenvedélyes utalásokat dolgozok bele, és a sok használattól fényesre koptatott szenteltvíztartók kőpárkányához hasonló francia szavak sima felszíne alól egyszer csak elősejlik
az ortodox ikonok feketésarany színvilága.” („Szívfájdalmam, Bulgária”)

Az új kód elsajátítása egyszersmind egy új személyiség, új kulturális horizont (mi több: új
nem) ígérete. (Ld. Önmaga tükrében idegenként, 33) A régi kód azonban – s ezáltal a régi
szemlélet, a régi identitás – elfojtva bár, de megmarad, és dezintegrálja, aláássa az új kódon,
az új diskurzusok szabályai szerint folytatott kommunikációt. A két kód egymáshoz való vi-

„

74

tiszatáj

szonyát a kristevai posztstrukturalista nyelvelméletből ismert szimbolikus és szemiotikus
kód kölcsönhatásának analógiájára érthetjük meg – a francia nyelv a jelölési folyamat világos,
jól körülhatárolt, rendszerszerűen leírható aspektusával, a bolgár nyelv pedig az ezt a rendszert felbomlasztó ösztönszerű késztetésekkel állítható párhuzamba.
E két erő kölcsönhatásából jön létre az emigráns egyedi nyelve, amely azonban, mivel
mindkét kódtól eltér, a befogadóknak is, és az egykori honfitársaknak is sérti a fülét. Ez a szabálytalanság a befogadást is meghatározza; az emigráns beszédét a hazaiak kikapcsolódás
gyanánt meghallgatják ugyan, de – részint a kódolás hiányosságai, részint pedig az emigráns
alacsony szociális státusa miatt – különösebb súlyt vagy jelentőséget nem tulajdonítanak neki; többnyire könnyedén elsiklanak felette. (Ld. Önmaga tükrében idegenként, 23–24) A kódolás tökéletlenségének másik következménye, hogy az emigráns végül sem az anyanyelvén,
sem az elsajátított új kóddal nem képes tökéletesen kifejezni a gondolatait: „Így, két nyelv
között, elemetek a csend.” (Önmaga tükrében idegenként, 19)
Az emigránsok nyelvhez – az anyanyelvükhöz, illetve a befogadó ország nyelvéhez – való
viszonya Dubravka Ugrešić szövegeinek is fontos témája. A fájdalom minisztériuma szemináriumi csoportjának diákjainál a saját nyelvhez, a többiek nyelvéhez vagy a befogadó ország
nyelvéhez való viszony megváltozik, elbizonytalanodik, vagy valamilyen más okból válik kitüntetetté.
A bosnyák Selimet, akinek az édesapját szerb katonák ölték meg, határozottan irritálja
szerb csoporttársa, Boban tájszólása. Nevena beszédében – akinek az édesapja szerb, édesanyja pedig horvát – az ország legkülönfélébb dialektusai keverednek. Igor ellenben szűknek
találja az anyanyelve kereteit, ezért minduntalan anglicizmusokkal „pepperizálja” (Dubravka
Ugrešić kifejezése) beszédét. A szabadidejében szótárat szerkesztő amatőr nyelvész Laki – aki
végül az elbocsátott Tanja helyét foglalja el az amszterdami szlavisztikán – azonban, ellenkezőleg, kínosan ügyel arra, hogy mindig irodalmi horvát nyelven szólaljon meg.
Feltűnő továbbá, hogy a „diákok” többsége nem szívesen használja az anyanyelvét; beszédüket holland jövevényszavak tarkítják – sokszor olyan alapvető szavak helyett is idegen
szót használnak, mint a sétálni vagy a feketekávé –, és könnyebben ki tudják fejezni magukat
hollandul vagy angolul.
A nyelvhez való viszony elbizonytalanodása mellett számos más orientációs pont is kérdésessé válik. „Shit, I don’t have a biography” (A fájdalom minisztériuma, 25) – válaszolja angol nyelven Igor az élettörténetét firtató kérdésre a Tanja által kiosztott kérdőíven. Tanítványai válaszait olvasva maga Tanja is elbizonytalanodik: „Tényleg, voltaképpen hol is születtem? Jugoszláviában? A volt Jugoszláviában? Horvátországban? Shit! Do I have any biography?” (26) A regény egy későbbi részében – a fürdőszobatükör előtt állva, tükörképét méregetve – pedig azt kérdezi saját magától: „voltaképpen hol is vagyok”? (35) Az eredet elbizonytalanodása, a térbeli orientációs pontok elvesztése okozta szorongást Tanja új orientációs pontok kijelölésével igyekszik enyhíteni; rendbe teszi lakását, majd hozzálát a város, később pedig az ország szisztematikus feltérképezéséhez.
A nyelv, a belakott-belátott terület (az otthon, a város és a haza), s ebből adódóan az eredet és az életrajz elbizonytalanodása az identitás súlyos válságát leplezi le. A sajáttérkijelölés és a térbeli tájékozódás képességének elvesztéséhez – magán az emigráción kívül –
a délszláv állam feldarabolása és a háborús pusztítások vezetnek, a nyelvi identitás elbizonytalanodását pedig a szerbhorvát nyelvi norma három részre szakítását, a szerb, a horvát és

2012. június

75

„

a bosnyák nyelvi norma kialakítását övező konfliktusok és viták okozzák. Még a horvát nemzeti ébredés korában (1835–1850) – elsősorban a horvát területeken – fogalmazódott meg
az a célkitűzés, miszerint a délnyugati szláv területeken uralkodó dialektusokból a délszláv
(illír) kultúra hordozására alkalmas, egységes és közös nyelvet kell létrehozni; az 1990-es
évek elején azonban ez a paradigma megdőlt, és egy azzal szöges ellentétben álló tendencia,
az új nyelvek különbségeinek, eltérő hagyományainak hangsúlyozása került a fókuszba. A horvát nyelv önállóvá válásakor egy purifikációs folyamat indult el, sorra születtek a neologizmusok, és számos bevettnek számító, ám a nyelvi normával inkompatibilisnek nyilvánított
nyelvi alakzatot tiltottnak bélyegeztek. A politikai „újbeszél” kialakítását, a nyelv cenzúráját
és kikényszerített öncenzúráját – amelyet Daša Drndić a nácik nyelvpolitikájához hasonlított
(ld. Drndić 3) –, az így született nyelv gyökértelenségét Dubravka Ugrešić is számos publicisztikában tűzte tollhegyre.
A fájdalom minisztériuma szereplőinek nyelvhez való viszonya – akárcsak Kristeva szövegében – az identitáshoz való viszonyukat tükrözi. A többi nyelv elutasítása az eltérő identitások elutasítására, a dialektusok keveredése a saját identitás elbizonytalanodására, széthullására utal; az új horvát standardhoz való kínosan precíz ragaszkodás pedig az új nyelvi norma születését kísérő nacionalista diskurzusok maradéktalan elfogadását fejezi ki.
Az emigráció, az idegen nyelvű közeg egyszersmind a saját nyelvhez és identitáshoz való
viszony rendezésének helyszíne is; semleges terület, ahol szabadon felvethetők az identitással kapcsolatos kérdések, dilemmák, anélkül, hogy a közösség vagy a hatalom szankcióitól
kellene tartani.
Az emigránsok egy része azonban nemcsak kilép a megszokott kulturális kontextusból,
de – az anyanyelvével együtt – végleg hátat is fordít neki. Míg Kristeva azt engedi sejtetni,
hogy az emigráns kényszerből fojtja el az óhazához kötődő identitását – hiszen a szubjektum
kizárólag ezzel a feltétellel képes betagozódni a domináns kultúrába, és elsajátítani annak
diskurzusait –, addig Ugrešić regényhősei esetében a horvát és egyéb délszláv identitások elfojtása tudatos döntés, amelynek a hátterében a menekülés áll. Ez a gesztus az identitás kérdésének félretolását, vagy a problémássá vált identitással való szakítás igényét fejezi ki. Így
tesz végül Tanja is, aki az egyetemről való elbocsátása után bébiszitternek áll, vagyis egy
képzettséget nem igénylő, tipikusan bevándorlók által végzett munkát vállal el – mintegy kitérve az elől a feladat elől, hogy értelmiségiként nézzen szembe az identitását illető kérdésekkel, dilemmákkal.
A balkáni identitás mind Kristeva, mind Ugrešić szövegeiben nyomasztó, traumatikus teherként jelenik meg.
Az Önmaga tükrében idegenként című könyv a következő mondattal indul: „Az idegen:
torkomat fojtogató düh, látásom zavaró sötét káprázat, kifürkészhetetlen, homályos nyom.”
(5) E baljóslatú képben egyszerre jelenik meg az elfojtott identitás okozta, mások és önmagunk ellen irányuló frusztráció, és az általa előidézett felforgató, mindent elbizonytalanító és
elidegenítő hatás.
A Szívfájdalmam, Bulgária című szövegében ugyanezeket az élményeket egy konkrét
személy – saját maga – nézőpontjából mutatja be. Kristeva úgy vall bolgár identitásáról, mint
egy rá nehezedő, traumatikus titokról. A bolgár identitás csupán lefojtva, háttérbe szorítva,
a francia identitás alá eltemetve létezhet, ugyanakkor azt nem hagyja kibontakozni; folyton
megzavarja, eltéríti a tanult kulturális kódot követő beszédet, s közvetve a domináns identi-

„

76

tiszatáj

tás szabad megélését. A bolgár identitáshoz ráadásul a hazáját elhagyott emigráns öngyűlölettel vegyes kisebbrendűségi érzése, a nyugatiak sztereotípiái, és az általános elmaradottság, kulturálatlanság és mocsok képzete tapad. A „bolgárság” tehát egyszerre jelenik meg mélyen eltemetett, súlyos és alaktalan titokként és traumatikus valóságként.
A fájdalom minisztériuma főszereplőjének alaptraumája, hogy az az identitás – a többféle
kultúrát magában foglaló összdélszláv identitás –, amelyben felnőtt, s amellyel az élete során
azonosult is, egyik napról a másikra érvényét vesztette; az újonnan született államhatalmak
és az általuk kezdeményezett diskurzusok nem csupán érvénytelenítették, de gyakorlatilag
törvényen kívül helyezték azt. Ellehetetlenítették például a korábbi identitásnarratíva fel- és
megidézését, letiltva ezzel az olyan emlékek megélését, amelyek sokaknál egyben a személyes identitás alapjai voltak. A kikényszerített identitásváltás tehát egyszersmind trauma is,
amely a személyes identitásnarratívák megkérdőjelezésével, felforgatásával jár.
Ezekre a problémákra terhelődik rá az újonnan létrehozott nemzeti identitások – a horvát, a szerb, a bosnyák stb. – megkülönböztetését illető kétségek, valamint az ellentétes identitású csoportok erőszakos elutasítását, marginalizálását, vagy éppen tervszerű megsemmisítését célzó erőszak. Az erőszak elszenvedői gyakran képtelenek túlélni a traumát, vagy ellenkezőleg, maguk is valamelyik kirekesztő, monisztikus identitáskoncepció mellett teszik le
a voksukat.
Kristeva és Ugrešić szövegeinek harmadik közös pontja az anyaország által támogatott nemzeti identitásnarratíva és kultúra éles kritikája.
A rendszerváltás után újjáéledő bolgár kulturális szcénát Julia Kristeva elsősorban annak
inautenticitása miatt kritizálja. Az inautenticitás okát abban látja, hogy egykori hazájában
szolgaian igyekeznek átültetni a nyugati kultúra meghatározó alkotásait, és sorra gyártják
azok utánzatait, amelyek azonban a bolgár kultúra kontextusában gyökértelennek hatnak.
(„Szívfájdalmam, Bulgária”)
„Elkezdték fordítani Shakespeare-t és Dosztojevszkijt, aztán valahogy eljutottak Faulkner, Beckett,
Nathalie Sarraute, Barthes, Foucault és (igen kis számban) Kristeva könyveiig – a többit hagyjuk. És
bizony be kellett látni, hogy hiányoznak a fordításhoz szükséges szavak. Erre aztán a bolgárt, a gazdag érzelemvilágú parasztok és naiv gondolkodók nyelvezetét az ízetlen, gyökértelen idegen szavak
egész arzenáljával rakták tele. A mondatszerkezet egyre nehézkesebbé vált, a gondolatok ettől még
nehezebben szárnyaltak.” („Szívfájdalmam, Bulgária”)

Miként korábban már utaltunk rá, Kristevához hasonlóan Ugrešić is erős kritikával illeti az új
horvát állam nyelvhasználatát. Jóllehet a horvát írónő a nyelv inautenticitásának okát nem a
centrális diskurzusok utánzásában, hanem a „színhorvát” neologizmusok erőltetett, a korábbi hagyományokat felülíró használatában látja (erről lásd pl. a Kultura laži című kötetet), végül – a mű főhőse, Tanja szájába adva – ő is azt a következtetést vonja le, hogy a nyelv szétzilálódása, átpolitizálódása magát a beszédet teszi lehetetlenné; az embernek két választása
van: „mindenről autentikusan hallgatni vagy nem-autentikusan beszélni.” (A fájdalom minisztériuma, 49)
Kristeva a bolgár kultúra inautentikus mivoltának másik lényegi okát az ízlés hiányában
látja: Bulgáriában hiányzik az az általános norma- és konvenciórendszer, amely egy azonos
tekintélyt vagy más referenciapontot elfogadó közösség konszenzusán alapszik, s amely által

2012. június

77

„

a résztvevők egymást is elismerik a közösség tagjaként. Szemben például Franciaországgal,
ahol a franciás ízlés több évszázados hagyományokra tekint vissza, Bulgáriában ilyesmiről
szó sincs, ezért a kultúra kontinuitásának feltételei sem adottak.
Az ízlés, pontosabban annak elbizonytalanodása és hiánya Ugrešić esszéiben és regényeiben is kulcskérdésként jelenik meg. Ugrešić szövegeiben az új horvát állam gyökértelenségének, a hagyományokhoz való inautentikus viszonyulásnak jelképe a nacionalista giccs. Ez a
fajta giccs a horvát kultúra és államiság szimbólumainak értékfosztott, kommersz változata,
amelynek célja a csábítás, vagyis a nagyközönség megnyerése a multikulturalizmust élesen
elutasító nacionalista ideológia és az azt képviselő tekintélyelvű rezsim számára. (Američki
fikcionar, 145–156) Ilyen giccsek láthatók a holland szlavisztika tanszékvezetőjének felesége,
az új horvát identitásnarratívát rekordidő alatt, különösebb skrupulusok nélkül magáévá tevő Ines lakásában is, akit Tanja, stílszerűen, a nacionalista giccs egy eklatáns példájával – egy
doboz csokoládéból készült horvát útlevéllel – lep meg. (A fájdalom minisztériuma, 132)
A fájdalom minisztériuma azonban a kor visszás jelenségeinek kipellengérezése mellett
egy jóval súlyosabb állítást is megfogalmaz: az egész ország kultúráját korszerűtlenként marasztalja el, amely képtelen betölteni vállalt küldetését. Egyrészt az ország irodalma és kultúrája reménytelenül provinciális; még mindig a 19. századi horvát irodalom felvilágosodást
idéző, népművelő-népfelemelő koncepciója áll mögötte, ami, bár éppen a nagy civilizációk és
a horvát kultúra közötti különbség leküzdését szolgálja, valójában folyamatosan újratermeli
a horvát kultúra elmaradottságát, hiszen az nem képes túllépni ezen a koncepción, pedig a
nagy művek kizárólag olyan környezetben tudnak megszületni, ahol egy írástudó közönség
figyelmére számíthatnak. (A fájdalom minisztériuma, 197) Másrészt a horvát irodalom és kultúra a háború előidézte identitásválság következtében diszkreditálódott; elveszítette hitelességét, nem képes releváns válaszokat adni az embereknek, esztétikai szempontból is elavult,
ezért olvashatatlanná vált.
Julia Kristeva és Dubravka Ugrešić emigráns identitással foglalkozó munkáinak nem csupán
a szemlélete mutat rokonságot – hiszen szövegeik erősen szubjektívek, vallomásszerűek, és
az önanalízis céljával íródtak –, hanem érzékenységük, problémafelvetéseik is igen hasonlóak. Elsődleges céljuk az emigráns identitás körülhatárolása, amelynek körvonalait elsősorban a szubjektum nyelvhez való viszonyulásán keresztül igyekeznek feltárni, azzal a feltevéssel élve, hogy a nyelvhez való viszonyulás a szubjektum anyaországhoz való viszonyulását
képezi le. Végül, mindkét szerző a kelet-európai identitás alávetettségének traumáját hordozza; egyszerre internalizálják a nyugati világ Kelet-Európával kapcsolatos degradáló sztereotípiáit, és egyszerre próbálják szétfeszíteni a számukra kijelölt kereteket. Részben ebből
adódik az anyaország kultúrájához való ambivalens viszonyulás is: mindketten éles hangon
kritizálják annak inautenticitását, korszerűtlenségét, és a szerves hagyományok hiányát, igen
markáns hanggal járulva hozzá a Kelet-Európával kapcsolatos kortárs diskurzusokhoz.

„

78

tiszatáj

IDÉZETT MŰVEK
Bjelić, Dušan I. „Julia Kristeva: Exile and Geopolitics of the Balkans.” Slavic Review 67.2 (2008): 364-383.
–-. „The Balkans and the ’History of Shit’.” Eurozine. DG EAC of the European Commission, 2004. Internet.
2011. december 4. <http://www.eurozine.com/articles/2004-06-11-bjelic-en.html>.
Drndić, Daša. „Crossing Over: Trespassing in Language and Memory.” III. Találkozó A Balkán Kapujában
Interdiszciplináris Konferencia. Pécsi Kulturális Központ – Dominikánus Ház. 2009. november 6.,
Pécs. Konferencia-előadás.
Kristeva, Julia. Önmagam tükrében idegenként. Budapest: Napkút Kiadó, 2010. Fordította: Kun János Róbert.
–-. „Szívfájdalmam, Bulgária.” Magyar Elektronikus Könyvtár. Országos Széchenyi Könyvtár, 1997. Internet. 2011. december 4. <http://epa.oszk.hu/00000/00012/00011/04kriste.htm>.
McAffee, Noëlle. Julia Kristeva. New York-London: Routledge. 2004.
Medve, Zoltán. „Az újabb és a (majdnem) legújabb horvát prózáról.” Litera. Litera.hu Kft, 2007. március
1. Internet. 2011. december 4. <http://www.litera.hu/hirek/az-ujabb-es-a-majdnem-legujabb-horvat-prozarol>.
Nemec, Krešimir. Povijest hrvatskog romana od 1945. do 2000. Zagreb: Školska knjiga, 2003.
Ugrešić, Dubravka. A fájdalom minisztériuma. Budapest: L’Harmattan, 2008. Fordította: Radics Viktória
–-: Američki fikcionar. Zagreb-Beograd: Konzor i Samizdat B92, 2002.
–-: Culture of Lies. London: Weidenfeld and Nicolson, 1998.

VLADIMIR KONČAR

2012. június

79

„

LENGYEL ANDRÁS

Cholnoky Viktor Népszava-afférja

1

1
A 20. század első évtizedében volt egy pillanat, amikor úgy látszott, hogy Cholnoky Viktor –
dzsentri ősei dacára, engedelmeskedve létezése valóságos meghatározottságainak – maga is
a kialakuló új magyar ellenkultúra (vö. Lengyel 2010) egyik prominense lesz, s politikailag is
radikalizálódik. Pontosabban, mindig is érvényesülő intellektuális radikalizmusa egy olyan
rendszerkritika szerkezetét veszi föl, amely, rácáfolva származása elkülönítő meghatározottságaira, lényeges elemeiben már egybeesik az új intellektuális és művészi oppozíció jellegzetes politikai preferenciáival, átfogó rendszerkritikájával. Ez azonban nem következett be.
S bár tudjuk, Cholnoky csakugyan az induló Nyugat munkatársa lett, sőt alkalmilag – miként
akkoriban még Csáth Géza vagy Kosztolányi (!) is – dolgozott a szociáldemokrata Népszavának is, intellektuális alkata magányos, csoportokon kívüli alkotóvá tette, aki kimondva-kimondatlan ellentétekbe keveredett potenciális szövetségeseivel. „Öntörvényűsége” megakadályozta, hogy osztozzon az ellenkultúrára jellemző politikai konszenzusban. Irodalmi modernsége ellenére így politikailag kívül rekedt az új törekvések fő áramán.
Érdekesen, sőt mondhatnánk szimptomatikusan mutatja meg ezt a Népszavához való,
mindeddig kevés figyelmet kapott viszonya is. A Hét 1907. november 3-i számában A nagy
börtön címmel váratlanul elismerően írt a Népszava irodalmi titkárának, Révész Bélának akkoriban megjelent új elbeszéléskötetéről. „Új, mert egészen egyéni és nagyon értékes a Révész Béla hangja a mi meglehetősen vásári hangú, egyénietlen, komolytalan, sőt sokszor irodalmi becsület nélkül való irodalmunkban” – írta Cholnoky. Majd így folytatta: „Egy nemes,
finom, mélyen járó és minden emberi rezgéssel együtt rezgő léleknek a beszéde [ez], komoly,
intelligens és meghatóan szívvel tele beszéde. Amit a magyar irodalom eddig joggal várt Révésztől, az ebben a kötetében teljes súllyal van beváltva, de új ígéretek is vannak benne. És
aligha vagyok rossz próféta, ha e kötet olvastán előre látom, hogy Révész Bélának még igen
sok igaz gyönyörködést fogunk köszönni” (A Hét 1907:740.). A jellemzés, amelyet Cholnoky
Révészről ad, nemcsak elismerő, de – amennyire egy kortárs-kritika az lehet – pontos is. „Az
emberszeretet és az emberi lélekben való nagy elmélyedni tudás jellemzik Révész Bélát. A mindennap eseményeiből, az élet hétköznapjaiból olyan megdöbbentően igaz megfigyeléseket
hoz elénk, a kicsiny emberek sorsát a maga nagy érdeklődésével olyan érdekessé tudja tenni,
ahogyan csak az igazi író látja meg és mutogatja a világ óraszerkezetét. Kompasszionál az
alakjaival, szinte beléjük olvad és ezért csodálatos, hogy mégis mindig úr a tárgyán, erőskezű
kormányosa a koncepciónak, biztos megtalálója a mindig korrekt kifejezésnek. Sohasem szalad el önmagával, pedig minden során érzik, hogy tökéletesen odaadja magát az írás pillana1

Száz évvel ezelőtt, 1912. június 5-én, Budapesten halt meg Cholnoky Viktor. Lengyel András írásával
az évfordulóra emlékezünk.

„

80

tiszatáj

tában annak, amit ír” (A Hét 1907:740.). Ez a méltányló, egészen elismerő kritika a másféle
írói alkatra is ráhangolódni tudó író teljesítménye. Az ugyanis, ami elválasztja a „szomorú”,
„alig nevető, csak nagy néha szelíden elmosolyodó” Révésztől, az valóságos distancia meglétére utal. Figyelemre méltó (s magáról Cholnokyról is sok mindent eláruló) az az összevetés,
amelyben Cholnoky Révészt s önmagát egyetlen, közös portréban mutatja meg. „A »nagy börtön« , az élet, neki [ti. Révésznek] annyira szent, értékes és érdekes, hogy nem tud kacagni is
rajta, mint mi vén, viharsodrotta cinikusok. Az emberszeretet úgy buzog a szívében, hogy
szent, becsületes, fiatal komolysággal osztja meg bánkódását az öreg és kómikussá vált diurnistával, a föld szagától egyszerre megmámorosodott és a falujába hazaszökő cselédleánnyal
(ez az elbeszélése egyike a legszebb magyar novelláknak), az ártatlanul elítélt és lelkében a
szabadulása után is tönkretett rabbal, a szedőgép mellett sorvadó munkással. Neki van igaza,
a komolynak, aki férfikorára is meg tudta őrizni az élet szent megbecsülését és az emberi
sorsok iránt való mélységes érdeklődését. Nem nekünk, a viharsodrottaknak, akik már annyi
szelet értünk, hogy ha új életvihar ragadja meg a figyelmünket, azzal néha együtt is tudunk
fütyülni, vagy bele tudunk kacagni a rohanásba” (A Hét 1907:740.). A valósághoz való viszonyulásnak két, egymással lényeges ponton szembenálló alakváltozata jelenik meg itt, a jóhiszemű érdeklődőé és a „viharsodrotta cinikusé”. De – s ez az érdekes – Cholnoky itt mintha
felülírná a saját beállítódását a Révészé javára. S hogy itt nem egyszerűen csak egy helyzet
kínálta (vagy megkívánta) retorikai fordulatról van szó, hanem egyben valami homályos, de
jól érzékelhető romlatlanság-vágyról, a „cinikussá” tevő tapasztalatok hatálytalanításának
reményéről is, azt Cholnoky és Révész kapcsolatának alakulása is jelzi. Amikor 1907/08-ban
Révész a Népszava irodalmi és kulturális mellékletének, az Olvasótárnak a szerkesztője lett
(vö. Kabos 1962), meg tudta nyerni közreműködésre Cholnokyt. Így, bármily meglepő is, a deklasszált dzsentri, aki újságírói pályáját „keresztény” lapok szerkesztőjeként kezdte, s még a
20. század elején is évekig a Gerely-féle Egyházi Közlöny rendszeres dolgozótársa volt, alkalmilag eljutott a szervezett munkások lapjának, a Népszavának a hasábjaira is (vö. A Hét
1910: 552., Népszava, 1910.aug. 24. 12.). Ez az együttműködés persze Cholnoky részéről
csak félszívvel, rejtőzködve történt meg, a Népszava Olvasótárában nincs névvel jelzett
Cholnoky-cikk, az ő számlájára tehát csak azoknak a névtelen, ismeretterjesztő cikkeknek a
némelyike írható, amelyekről a lap történetének kutatója némileg fanyalogva emlékezik meg:
„Mindössze négy ide sorolható [ti. tudományos ismeretterjesztő] cikk jelent meg az Olvasótárban és ezek színvonala is alacsonyabb, mint az irodalmi-művészeti írásoké” (Kabos
1962:49.). Cholnoky tehát óvatosságból, vagy a helyzet (előéletéből adódó) fonákságát érzékelve, nevét nem adta az együttműködéshez.
Ez az óvatosság, azt kell mondanunk, mai távlatból visszatekintve egyáltalán nem volt fölösleges. A bérmunkát végző, tollából élő Cholnoky, aki jobb meggyőződésétől függetlenül ott
adta el írásait, ahol kereslet mutatkozott irántuk, a Pesti Napló és A Hét mellett ez időben
(1907/09) még a magyar arisztokrácia exkluzív lapjába, a Szalon Ujságba is dolgozott. Névvel, nyíltan vállalva írásait. Többnyire persze novellákat publikált ott, jókat, gyöngébbeket
vegyesen, de olykor – nyilván megrendelésre – politikailag is értelmezhető aktuális cikkeket
is írt. Az egyik pedig, mint egy későbbi Cholnoky–Népszava-vitából tudjuk, már kiverte a biztosítékot a Népszavánál, s ezért megtagadták Cholnoky további írásainak közlését (vö. Népszava, 1910. aug. 24. 12.). Fölmerül természetesen a kérdés, igaza volt-e a Népszavának, indokolt volt-e elzárkózásuk, avagy csupán valami doktriner merevség zárta el a laptól Chol-

2012. június

81

„

noky írásait, magukat is megfosztva egy kitűnő író tollától? A merevség, ismeretes, nem volt
teljesen ismeretlen jelenség a Népszava köreiben, elég, ha csak a nevezetes Ady–Csizmadiavitára utalunk. S bizonyos, egy légkör, amelyben Ady nem volt elég jó költő és/vagy nem volt
eléggé progresszív, a fölmerülő érvek, s mindenek előtt maga a tartózkodás ténye valami mélyebben fekvő mentális zavarra, valami anomáliára vall. (Még akkor is, ha bizonyos, ennek a
zavarnak az okait nem lehet visszavezetni valami szokványos „értetlenségre”, sértettségre
vagy rivalizálásra. Az Ady-elleni föllépésben ugyanis egy nagy, s kellően máig nem elemzett
szociokulturális fejlemény belső, antinomikus természete nyilvánult meg s vált érzékelhetővé.) Cholnoky esete azonban, minden kínálkozó, látszólagos analógia ellenére, merőben más
volt, mint az Adyé.
A Népszava szerkesztői által nehezményezett cikke, bár több írása is szóba jöhet, minden
valószínűség szerint az 1909. augusztus 31-én megjelent Magyarország és a külföld, ez a meglehetősen „érdes” cikk volt. Ez a Cholnoky-írás, amely a „magyar” szupremácia leplezetlen
apologetikája, s elsődlegesen „az oláhok, meg a csehek, meg egyéb szíves jóakaróink” ellen
irányul, egy másodlagos szinten a belső bírálat „leleplezése”, diszkreditálása, a bírálat jogának elvitatása. S mint a cikkíró leszögezi, szerinte a külföldiek magyarellenes vádjai „együgyűségek”, „a szánó mosolygás mindig belevegyül hallatukra a haragunkba” (Szalon Ujság,
1909. aug. 31. 1.). „Hanem… Hanem mindig őszintén és minden fenntartás nélkül fut el engemet az epe és a mérgelődésembe nem vegyül bele semmiféle mosolygás sem akkor, amikor
Magyarország leszidását, agyonpocsékolását, még pedig egyenesen a külföldnek szóló hangon, nem a külföldről hallom, hanem innen hazulról” (Uo.). Ez a vád jellegzetes, máig élő (sőt
újra erősödő) apologetikus beállítódást idéz föl, egy olyan attitűdöt, amely a külfölddel
szembeni „nemzeti” érdekekre hivatkozva hallgattatja el a belső, mégoly jogos kritikákat is.
Az érv, amellyel ezt az apologetikát Cholnoky megindokolja, a maga nemében jó, sőt már-már
meggyőző (sokakat, tudjuk, ma meg is győz), valójában azonban legföljebb féligazság, s mint
ilyen, roppant veszélyeket rejt magában: „[A] »beállítók« , akik a magyar viszonyokat mindig
úgy állítják be, hogy kifelé mindig az fordul, ami nálunk hiányosság, ami hiba és amit más
nemzetek – lehetőleg eltakarnak a világ szeme elől. Hiszen bajok, még pedig súlyos bajok
kétségtelenül vannak nálunk is, mint ahogyan mindenütt a világon vannak. De sehol az az áldatlan, rövidlátó gonosz szokás meg nincsen, hogy egy nemzet maga kötné rá a bajait a mások orrára. Ez magyar specialitás és ez többet árt nekünk a külföld előtt, mint akár a legádázabb ellenségünknek legfurfangosabban kieszelt támadása, mint aknamunka és nyílt gyalázkodás együtt” (Uo.,1–2.).
Ez az érvelés, bár tételesen nem mondja ki, elsődlegesen két célcsoport ellen irányul.
A magyarországi nemzetiségek és az önmagát „nemzetköziként” meghatározó magyar szociáldemokrácia ellen. A Népszava sértettsége, azt kell mondanunk, jogos volt.
Nem tudható, persze, ebben az érvelésben (s az egész cikkben is) mennyi a „megrendelő”
lap irányához és érdekeihez való bérmunkási igazodás, s mennyi a saját beállítódás kifejeződése, a meggyőződés. Valószínűleg ez is, az is jelen van benne. De akármi is az igazság, az
nem vitatható el, hogy Cholnoky cikke egy súlyos ellentéteket generáló frontot nyitott meg
(vagy vitt tovább). Egy olyat, amely a magyar szociokulturális viszonyok tartós meghasadását eredményezte vagy legalábbis fejezte ki.
A „népszavások” reakciója, elzárkózása tehát semmiképpen nem képzelgésen, téves helyzetérzékelésen alapult. Az ellentét valóságos volt, nem könnyen lehetett eliminálni.

„

82

tiszatáj

2
S az ellentétek hamar elmélyültek. A nyílt, közvetlen összecsapás lehetősége szinte bele volt
kódolva mindkét oldal mozgásába.
Az összecsapásra egy újságírói rutinfeladat teljesítése teremtette meg az alkalmat.
1910. július 29-én este a szociáldemokrata párt központi vezetősége, Bokányi Dezső és
Garbai Sándor vezetésével megbeszélést folytatott „a budapesti kőműves helyi csoport” kilenctagú tárgyaló delegációjával (vö. Az Ujság, 1910. júl. 31. 11., aug. 2. 10., aug. 4. 8.). A megbeszélés elmérgesedett, verekedés tört ki, majd a „helyi csoport” vezetője, Markó Elek – önvédelemből – revolvert rántott. A fegyver, bár lövöldözésre nem került sor, elérte célját, gátat
vetett a további verekedésnek, ám az ügyből botrány lett, amely – értelemszerűen – nem
használt a párt tekintélyének. A „helyi csoport” vezetősége ugyanis, önmaga igazolására, Az
Ujság 1910. július 31-i számában fölhívást (nyilatkozatot) tett közzé: „Kőművesek! Szaktársak! A központi érdektársaság ismét merényletet követett el ellenünk. Ezúttal a legnagyobbat, a leggazabbat! Július 29-én estére Bokányi Dezső meghívta csoportunk vezetőségét, hogy
a központi vezetőséggel együtt megállapodást hozzanak létre a csoportunknak a központi
klikk által ok nélkül elkobzott jogait illetőleg. Ez azonban aljas taktika volt. Tőrbe csalása
csoportunk vezetőségének. Mikor a központi klikk által diktált feltételeket csoportunk vezetősége nem fogadta el, hogy azokat a vasárnapi közgyűlésen a tagoknak elfogadásra ajánlja,
akkor Bokányi Dezső, Garbai Sándor és társaik, körülbelül 24-25-en csoportunknak jelenlevő
9 tagját, ezek közül is különösen hármat zsarolóknak, rablóknak, bitangoknak és gazembereknek nevezték. Kettőt tettleg is bántalmaztak, egyiket pedig csak revolverének készenlétbe
helyezése védett meg a tettlegességtől.” (Szocziálisták harcza. Az Ujság, 1910. júl. 31. 11.)
Hogy pontosan mi volt a vita tárgya, a fölhívásból nem derül ki, de a „helyi csoport” hangadóinak érvelése arra enged következtetni, hogy részben a csoport autonómiájának korlátozása,
részben a közös vagyon csoport általi (föltehetően: arányos) fölhasználásának redukciója
okozta a konfliktust. „Szabad-e hagyni, hogy jogainkat így erőszakos eszközökkel elrabolják?”
– tette föl a kérdést a munkások nyilatkozata. „Nem szabad! Egyesületünknek egy fél millió
korona vagyona van, ennek élvezetéből akarják csoportunk tagjait kizárni.” (Uo. Az Ujság,
1910. júl. 31. 11.) A szociáldemokrata mozgalomnak, lévén önszerveződő és önfinanszírozó
mozgalom, a közös vagyon megosztása és fölhasználása alapkérdése volt. Az óhatatlanul
„önállósodó” pártbürokrácia és a saját érdekeit védeni próbáló partikuláris csoport érdeke,
ha szembekerül, a szervezett munkásmozgalom alapcéljait veszélyezteti, s a mozgalom deformálódását eredményezi. Az ügy, persze, „jól jött” a szociáldemokrácia politikai ellenfeleinek – nem véletlen, hogy az esetet (előzékenyen helyt adva az egyik vitázó félnek) a liberálkonzervatív Az Ujság, Tisza István gróf lapja kiteregette. Sőt újra s újra visszatért rá. Az 1910.
augusztus 2-i számban, Szoczialisták egymás között címmel ismét elővette az esetet, s szikár,
tárgyiasnak mutatkozó stílusban újrafogalmazta az eseményeket: „A magyarországi szociáldemokrata párt központi vezetősége pénteken [azaz július 29-én] ülést tartott. Az építőmunkások egy kis csoportjának kívánságait tárgyalták Bokányi Dezső elnöklésével és teljesíthetetlennek jelentették azokat. Az elégedetlen csoport vezetője, Markó Elek, aki részt vett a gyűlésen, indulatosan felpattant helyéről és revolvert fogott Bokányira, amelyet alig tudtak a
dühöngő ember kezéből kicsavarni. A pártvezetőség Markót és kilenc rendbontó társát kizárta a szövetség tagjai sorából.” (Szoczialisták egymás között. Az Ujság, 1910. aug. 2. 10.) Ez a
szöveg kétségkívül informatív, de nem nehéz észrevenni, hogy Tisza lapja a munkásokkal

2012. június

83

„

szemben a pártvezetést igazolja. Úgy látszik, a szervezett munkások közvetlen és öntudatos
föllépése az adott szisztéma szemszögéből veszélyesebbnek mutatkozott, mint az (egyébként
nem nagyon akceptált) pártvezetők indirekt igazolása. A címadással Az Ujság amúgy is
mindkét fél felé vágott, „finoman” jelezve, hogy „ilyenek” ezek a szocialisták. A lap mindenesetre, liberalizmusát meg nem tagadva, augusztus 4-én helyt adott az önmagát védő Markó
Elek magyarázkodó nyilatkozatának is – de megint csak a pejoratív fölhangú Szoczialisták
egymás között cím alatt. A nyilatkozatban Markó tagadta, hogy Bokányi ellen fegyveres merényletet akart volna elkövetni. Revolverét július 29-én este csak akkor vette elő, amikor két
társát Bokányiék már véresre verték, s ezzel csak azt akarta megakadályozni, hogy a verekedés tovább folytatódjék. Bokányiból, írta, nem kívánt mártírt csinálni. (Az Ujság, 1910. aug. 4.
8.) Akárhogy is volt, tény: a túlkövetelő munkások, a fizikai erőszakot alkalmazó pártvezetés,
s az erőszakra erőszakkal, sőt fegyverrel reagáló munkások – ez az az összkép, ami Az Ujság
közleményeiből a hátteret nem ismerő olvasó számára összeáll. Mindez aligha erősítette a
szervezett munkásmozgalom jó hírét, s egyben elterelte a figyelmet létrejöttének ok áról,
a mozgalom valódi funkciójáról.
Cholnoky, aki A Hét munkatársaként elsősorban az úgynevezett „aktualitások” figyelemmel kisérésére és értelmező földolgozására, „megírására” volt alkalmazva, értelemszerűen
fölfigyelt a szociáldemokraták botrányára. Augusztus 5-én, tehát Markó Elek nyilatkozatának
másnapján vezető cikket írt az esetről a 7-én megjelenő A Hétbe, A világmegváltó revolver
címmel (A Hét, 1910:505–506.). A cikk a maga nemében kitűnő, Cholnoky beállítódását
plasztikusan megjelenítő írás. Olyan ellentmondások torlódnak benne össze, amelyek önmagukban is láthatóvá teszik egy marginalitásában is jelentős valóságmagyarázat kollíziós szerkezetét, ugyanakkor megmutatják egy történeti trend kibontakozásának strukturális meghatározottságait. Programos érzéketlenség, karikaturisztikus elrajzolások s, mindezektől nem
függetlenül, mégis zseniális anticipációk – röviden így rögzíthetjük a cikk legjellemzőbb jegyeit.
A cikk, nyitányként, olvasói informálására újrafogalmazza az affér történetét, s már ez az
újrafogalmazás is sok mindent előre vetít. „Az egyik elvtárs” – írja Cholnoky –, „még pedig
szűkebb értelemben elvtárs, az építőmunkások csoportjának egyik vezetője, Markó Elek az
elmúlt héten kénytelen volt revolvert fogni Bokányi Dezsőre, aki hajdan szintén kőfaragó
mesterember volt, de ma már önmagának a szobra. A revolver-ügynek az előzménye az, hogy
ma már a szociáldemokrata pártvezetőség a belsőbb pártügyekre is kiterjesztette a harcnak
és a kapacitálásnak azt a modorát, amelyet eddig csak a hitvány burzsuával szemben használt: a fejbeverést. »Hol nem győzsz okkal, vágj bátran közbe botokkal«, idézte a magyar
Ázsiának valamelyik elmaradott költőjét Bokányi Dezső, és miután az építőmunkások csoportját nem volt képes úgynevezett észokokkal újból rabszolgai engedelmességre hajlítani a
szociáldemokrata párt vezetőségének a vasvesszeje alá, tehát összeszedett huszonöt elvtársat, velük egyszerűen rátört az építőmunkások tanácsára és szét akarta verni őket. Nem tudom, hogy a gyülekezési szabadság, avagy pedig a testvériség nevében-e? Csúnya verekedés
támadt, – ez már bizonyosan az egyenlőség nevében – de a hivatalos párt csak kettőt tudott
véresre verni az önálló gondolkozást is elárulni merő építőmunkások közül, mert ekkor Markó elővette a revolverét, amire azután Bokányi és Garbai hiába biztatták hátulról a híveiket,
hogy csak »vágd fiam elvtárs«, a torlaszok eljövendő hősei, a kávéházi ablakok beverésének
válogatott gárdistái meghátráltak az egy szál revolver elől és így a vérontás eszköze a béke

„

84

tiszatáj

szerzőjévé vált. Ami tanúbizonyságot tesz amellett, hogy a szocialisták is hívei a fegyveres
békének” (A Hét, 1910:505.).
Ez a nyitány erősen ironikus, túloz és mindenek előtt már narrációjával is elutasít. Tárgyilag sem pontos, nincs jele például annak, hogy Bokányi bármiféle versezettel buzdította
volna „híveit”, az affér pedig – Cholnoky állításával ellentétben – nem az építőmunkások valamilyen tanácskozásán következett be, hanem az építőmunkások és a pártvezetőség közös
megbeszélésén. Cholnoky, persze, nem is tárgyszerű beszámolót, „tudósítást” akart írni, hanem értelmezett egy, fontosnak vagy jellemzőnek vélt eseményt, s e közben, elutasítását jelezve, karikatúrát rajzolt. A szereplőkhöz való viszonya azonban így is érdekes. Az építőmunkások megjelenítése még többé-kevésbé pozitív (Markó Elek „kénytelen volt” revolvert rántani, az építőmunkásokat nem lehetett „újból rabszolgai engedelmességre hajlítani”, sőt még
„önálló gondolkozást is elárulni” mertek, stb.), a pártvezetőségé, s magáé a párté is viszont
egyértelműen negatív. Velük szemben teljes az elutasítás. Bokányi, bár hajdanán maga is
munkás volt, „ma már önmagának a szobra”, azaz elszakadt egykori önmagától, a párt „harcának” és „kapacitálásainak” modora az erőszak, saját bázisát, a munkásokat is „rabszolgai
engedelmességre” kényszeríti, stb. A szociáldemokrata aktivisták pedig „a kávéházi ablakok
beverésének válogatott gárdistái” – s „a torlaszok eljövendő hősei”.
A szerzői beállítódás lényege alighanem ebben az utolsóként idézett próféciában van.
Cholnoky a szociáldemokratákat „a torlaszok eljövendő hősei”-ként, erőszakos, fölforgató
erőként értelmezte. (A címbeli – amúgy kitűnő – metafora [A világmegváltó revolver] is ezt,
vagyis az erőszakos világmegváltást hangsúlyozza, emeli az értelmezés középpontjába.) S alighanem ez a – részben már érzékelt, megtapasztalt, részben csak anticipált – erőszak alkalmazás az, amelyet Cholnoky – egyezően az adott polgári „világrend” normáival, önlegitimációjával – elutasított, s amelyet megállítandó veszélyként érzékelt. Ám ez, ha úgy vesszük, célirányos demagógia. Cholnoky mint széleskörű tájékozottsággal bíró, politikában és történelemben egyaránt jártas újságíró jól tudta, hogy az erőszakot nem a szociáldemokrácia találta föl,
a polgári világ ezer vonatkozásban, sőt gyakorlatilag mindig, ha szüksége volt rá, alkalmazta
az erőszakot – más országok, népek, sőt saját, alávetésre kiszemelt társadalmi osztályai és
egyénei ellen is, követve saját rendje kialakítása és fönntartása érdekeit. Az erőszak alkalmazásáért egyedül a szociáldemokratákat kárhoztatni, nyilvánvaló elfogultság, intellektuális és
morális vétség. S ezt az összefüggést figyelembe nem venni, vagy vakság (ami Cholnoky esetében nem valószínű), vagy egy hagyományszerűen átvett teoretikus opció hallgatólagos, de
merev és doktriner érvényesítése. Cholnoky esetében minden valószínűség szerint az utóbbival kell számolnunk. S bár kritikus elme volt, aki szinte „mindent” bírált, a liberális status
quo elveihez – saját tapasztalatai ellenében is – ragaszkodott, vagy pontosabb, ha úgy fogalmazunk, ragaszkodni akart. S ezt az eszményét a szociális egyenlőtlenségek, a nyilvánvaló
igazságtalanságok megtapasztalása sem íratta felül gondolkodásában. Meglepő lehet, de tény,
igaza volt Cholnokynak, amikor önmagát anarchistaként határozta meg. Beállítódása leginkább egy liberális alapú, úgynevezett ideális anarchizmusként lenne legpontosabban leírható.
Ez magyarázza, hogy ami szimpla demagógiának látszik, mélyszerkezetét tekintve valójában szigorú intellektuális rend szerint szerveződik meg nála. Nem egyszerűen szociáldemokrata-ellenes, hanem egyben bizonyos elvek védelmezője. A „revolver-ügyet” is szimptómaként fogta föl. Úgy látta, s ki is mondta, hogy ez az ügy „újabb szimptómája megint annak a

2012. június

85

„

gazdálkodásnak, amely a legutóbbi évek óta folyik a magyar hivatalos, forradalmi és világmegváltó szociáldemokrata párt vezetőségében” (A Hét, 1910: 505.). S tetszik vagy sem, alighanem igaza is volt, amikor azt írta: „Egymást érik részben a botrányok, részben a ki nem
magyarázott, vagy csak félig-meddig megmagyarázott események, amik mind csak arra alkalmasok, hogy teljesen lejárassák a szociáldemokrata párt vezetőség[é]nek az immár amúgy
is körülbelül gyaluforgáccsá tépett hitelét” (A Hét, 1910: 505.). Egy-két ilyen ügyre ő maga is
utalt, mondandója lényege azonban részben a szociáldemokrácia hitelvesztési folyamatának
regisztrálása, részben – s ettől nyilván nem függetlenül – a párt erőszakhoz való viszonyának
kritikája.
A hitelvesztést, a program és a „tények” szétválását, amely a modern politika meglehetősen általános jellemzője, alighanem a magyar szociáldemokráciával összefüggésben is jogosult volt fölvetni. Hisz ahogyan a cikk fogalmaz: „amiképpen lejárta magát ma már az önálló
hadsereg jelszava, a tüstént önálló vámterület és a külön bank cri de querre-je, úgy be kell
látni egyszer végre azt is, hogy az általános választójog és a többi szépen hangzó programmpont éppen ilyen üresen döngő frázissá vált a szociáldemokrata párt félkézkalmárjainak a
száján. Programm és tények náluk sokkal kiáltóbban nem fedik egymást, mint a legdühösebben támadott polgári pártoknál sem és Holló Lajos egy árnyalattal sem lesz kevésbé fekete,
ha Garami Ernőnek hívják is. Los mismos perros con altros collares” (A Hét, 1910: 505–506.).
Itt persze fölmerül a kérdés, azonos súlya és felelőssége van-e az állam minden erejével
rendelkező kormányzati politikának és az emancipatorikus igényekkel föllépő, de parlamenten kívüli, s csak önmagára, saját közvetlen társadalmi bázisára támaszkodni tudó ellenzéki
pártnak? Itt s ott ugyanaz-e a súlya a politikai demagógiának, a program „üres” képviseletének? Nyilvánvalóan nem. S amikor ezt a (nem elhanyagolható) különbséget Cholnoky figyelmen kívül hagyta, tendenciózusan, az alullevők és a megnyomorítottak kárára „tévedett”. Az
elv-védelem, amelyet a konkrét esetben is gyakorolt, egy teljességgel aszimmetrikus szociokulturális „rend” rögzítéséhez járult hozzá, a status quót védte. Ez, ha Cholnoky személyes
helyzetét, egzisztenciális viszonyait figyelembe vesszük, némileg „logikátlan”, s leginkább
csak bértollnoksággal magyarázható újságírói gesztusnak látszik. De – nagy valószínűséggel
– nem, vagy nem csak az. Cholnoky, bár túlfogalmaz és fölnagyít, valóságos veszélyt érzékelt,
amikor a legföljebb tünetértékű revolver-ügyet cikktémává emelte. „És most a terror, amit
eddig csak a New-York üvegtáblái, meg a polgári lapok szerkesztőségének az ablakai nyögtek, revolveres csattanóval bukkant ki Bourgeoisia levegőjére is, és azért nem pártbelügy
többé, mert a szabadságnak, az egyéni biztonságnak, a véleménymondás és cselekvés tetszés
szerint valóságának ügye nem a szociáldemokrata párt ügye csupán, hanem egy kissé a
mindnyájunké is” (A Hét, 1910: 505.). A túlzás, amely a revolver-ügyet a „terror” megjelenéseként értelmezte, nyilvánvaló: aránytévesztő ez a minősítés. De az, amire ebből Cholnoky
következtetett, bármily túlzó is volt leírásának idején, éles szemű anticipációnak bizonyult.
Ebből az ügyből ugyanis (a cseppben a tenger logikájával) arra következtetett, hogy (1) egy
új politikai stílus születik, s (2) ez az egyéni szabadságjogok (szelektív) sérelmével fog járni.
Amit írt, azt persze a munkásmozgalom ellenfele, kritikusa, attól teljességgel idegen értelmezője írta. Ezt jóhiszeműen nem lehet tagadni. S mi sem jelzi ezt a magatartását jobban,
mint hogy a munkások (meglehet: deformálódott) mozgalmát olyan törekvésnek vélte, amely
a „jogfosztottság örve alatt” valójában „jogok felett álló privilégiumokat” akar „kicsikarni”
(A Hét, 1910: 505.). Ebben a vélekedésben egyszerre van jelen a status quo idealizálása, s a

„

86

tiszatáj

munkások tényleges helyzetének nem ismerése vagy félreértelmezése. S mint ilyen, a cikk a
valós helyzetet eltorzító karikatúra. De éppen ez az „elvszerű” idegenkedés, ez a doktriner
félreértelmezés tette fogékonnyá arra, hogy abban, amit tollhegyre tűzött, észrevegye a veszélyes, bár egyelőre még legföljebb látens tendenciákat. A szociáldemokraták ugyanis, szerinte, „[ö]nérzet helyett arrogánciát, munkalenézést és blaumontág-érzést neveltek bele a
munkásokba. Kultúra, felvilágosodottság és feljebb emelő világnézet helyett szóban is, írásban is a szeneskocsisok frazeológiáját népszerűsítik, a választójogot eladják három mandátumért, a maguk intézkedéseiért dogmatikusabbak és türelmetlenebbek, mint a legutolsó tót
falu hecckáplánja, a szájuk mosdatlan, a cselekedeteik gyanúsak, a szabadság zsarnoksággá
vadult a kezükben, a hitelük a fagypontnál jár, – mi a létük jogalapja még?” (A Hét, 1910:
506.) Ez a sodró erejű diagnózis féligazságok és túlzások karikatúrisztikus elegye, kilóg belőle az elfogultság lólába. A cikk zárlata mégis érzékeny általánosítása az egész cikket átható
intuitív kettősségnek: „nem sok ilyen revolver-ügy kell már, hogy aztán elérkezzék az idő,
amikor a polgári társadalom lesz kénytelen megvédelmezni az egyéni szabadságot és a köznek a biztosságát a furkósbottal, utcai kaviccsal és egészen alsórendű irodalmi produktumokkal világmegváltó érdekszövetkezettel szemben” (A Hét, 1910: 506.).
Olyan prófécia ez, amely – a maga egyoldalú nézőpontján belül – a majdani történések
alapvonalát viszonylag pontosan vázolja föl. A modern, elszabadult tömegtársadalom diszfunkciója, önfölszámoló dinamikája sejlik itt föl. De nem kétséges, hamis beállítás ezért a dinamikáért éppen a szervezett munkások mozgalmát hibáztatni, amely maga is egy tágabb
történeti meghatározottság részese volt, s a leginkább kiszolgáltatott s leginkább megnyomorított réteg emancipatórikus kísérleteként próbált a helyzeten változtatni.
3
A szociáldemokrata párt központi lapja, a Népszava nem reagált Cholnoky vádjaira. Reagáltak viszont a Népszava olvasói: „V. Gábor (Debrecen), M. K. nyomdász és többen.” Ezek az olvasók, akik vagy olvasták A Hét cikkét, vagy eljutott hozzájuk a cikk híre, a Népszava szerkesztőségéhez fordultak, és számon kérték a válasz elmaradását. Nekik a lap augusztus 12én, a Szerkesztői üzenetek között válaszolt: „Önök azt kérdezik tőlünk, hogy »A Hét« utolsó
számában »A világmegváltó revolver« címen megjelent cikket miért nem vettük észre, sőt
egyikük egyenesen »erélyes választ« követel tőlünk e cikk magas szárnyalású piszkolódásaira. Ezzel az »erélyes válasszal« mi e fölszólítás ellenére sem vagyunk hajlandók szolgálni”
(Népszava, 1910. aug. 12. 8.). Ez az olvasóinak szóló üzenet azonban valójában csak retorikailag tér ki a válaszadás elől, valójában Cholnokynak is „üzen”. A szerkesztői üzenet megfogalmazója ugyanis szükségét érezte annak, hogy a lap elhatározásának okairól „némi fölvilágosításokkal” szolgáljon. S ez a fölvilágosítás, bár a vita lényegére nem ad érdemi választ,
Cholnokyt személyében diszkreditálja: „Azt a finom és előkelő cikket Paganel néven egy
olyan úr írta, akit Cholnoky Viktornak neveznek, idült alkoholistának ismernek és akinek logikai és morális beszámíthatósága” – legalább is a Népszava szerint – kétséges. (A szerkesztői
üzenet érdemi része éppen ennek a beszámíthatóságnak konkrét példákkal való megkérdőjelezése.) Nem kétséges, amit a Népszava Cholnoky alkoholizmusáról írt, az igaz. S az is tény,
hogy az alkoholizmus vádja általában joggal támaszt kételyt az alkoholista megnyilatkozásai
iránt. Ha pedig tudjuk, hogy az antialkoholizmus a szervezett munkások körében „hivatalos”
eszménynek, elérendő célnak számított, a Cholnoky alkoholizmusáról mondottak jelentősen

2012. június

87

„

hozzájárulhattak hiteltelenítéséhez. Ezzel az ad hominem érvvel mégis baj van. Ady Hotel
Pimodánjának megjelenése (1908) óta az írói alkoholizmus irodalmilag bír némi legitimitással, vagy legalább is automatikusan nem zárja ki az alkotói megnyilatkozás érvényességét.
S Cholnoky „idült alkoholizmusa” sem hatálytalanítja automatikusan azt, amit a szociáldemokráciáról írt.
A példák, amelyeket a Népszava Cholnoky „logikai és morális beszámíthatóságának”
megkérdőjelezésére fölhoz, hasonló jellegűek. Az egyik Cholnoky „észjárását” veszi célba.
„Észjárásának normális és imponáló voltának bizonyítéka gyanánt elég megemlékeznünk arról a cikkéről, amelyben legutóbb, komoly hangon és szinte keseregve panaszkodott a vérbajszérum fölfedezése ellen, mert szerinte a vérbaj és – last not least – az alkoholizmus a lángelmék megteremtője.” Itt, hétköznapi értelemben, a pozitivista racionalitás szemszögéből
mérlegelve a Népszavának megint igaza van. Ép ésszel nem lehet kárhoztatni a „vérbajszérum” fölfedezését. Cholnoky valóságmagyarázata azonban, bármily extrém is, nem olyan
marhaság, mint amennyire az azt fölidéző sűrítményből sejteni lehetne. Cholnoky cikke nem
az orvosi gyakorlat közegében mozgott, hanem saját külön alkotáslélektani valóságában:
„észjárása” nem azt, hanem ezt az individuális összefüggést artikulálta. S bár logikája, ismételjük meg, extrém, bizonyos realitás nem tagadható meg tőle. A halálos betegség tudatában
intenzívebbé váló alkotói koncentráltság csakugyan hozzájárulhat az alkotás minőségének
javulásához (következésképpen az író „zsenialitásához”). Ma már köztudott, hogy a modernitás viszonyai közt az alkotók nagyon gyakran mesterségesen is törekedtek s törekednek ennek a kivételes, fölfokozott állapotnak az elérésére – a létrehozandó mű érdekében (vö. Kőváry 2011: 76.). S egyáltalán nem véletlen, hogy az a beállítódás, amelyet inkriminált cikkében Cholnoky képviselt, afféle alkotáslélektani bon mot formájában a kor vezető költőjénél,
Ady Endrénél is kimutatható, hiszen, ismeretes, Ady maga is arról beszélt, hogy a zsenialitás
az időben megérkező vérbaj. Más kérdés (s egyáltalán nem mellékes kérdés), hogy ez a beállítódás, függetlenül az így létrejövő művek minőségétől, önromboló: vele a fokozott tevékenységre kényszerített (vagy kényszerült) Szelf önfölszámoló, önmegsemmisítő mechanizmusa
indul be. S ez, ma már teljesen világos, mint történeti jelenség a modernitás deformáló dinamikájának a tünete. (Végső soron ez okozta Cholnoky halálát is.) A Népszava, mint a magyar
ellenkultúra egyik szélső pólusa tehát valóságos problémát érzékelt nála, de – s ez is jellemző
– ennek a problémának valamennyi lényeges összetevőjét, okait és dinamikáját a maga bonyolultságában már nem látta át. (Az adott körülmények közt, a kínálkozó nézőpontból ezt
alighanem nem is láthatta át. Az önmaga kulturális és politikai megszervezésére törekvő
mozgalom nézőpontja szükségképpen máshol helyezkedett el, mint a végletes individuális
önkifejezésre törekvő alkotóké.)
A másik példa, amelyet a Népszava Cholnoky diszkreditálására fölhoz, már morális jellegű. A példa a Népszava és Cholnoky hajdani együttműködését és szembekerülését idézi föl.
„Néhány év előtt ez a – lángelme, a »Szalon Ujság« című arisztokrata folyóiratban, egy a mostanihoz hasonlóan magasröptű piszkálódást vágott ki ellenünk: egy pár nappal később aztán
beállított hozzánk, – a Népszavához! – s fölajánlotta nekünk egy dolgozatát. Természetes,
hogy visszautasítottuk, amire magyarázat gyanánt azzal a fölvilágosítással szolgált, hogy ő
szegény ember s pénzért írnia kell, ahová lehet és amit muszáj. Mi ezt tudomásul vettük, sajnáltuk is szegényt, de nem álltunk többé szóba vele. Azóta Paganel úr úgy találja, hogy mi
igen alávaló, haszontalan emberek vagyunk, hogy »a szájunk mosdatlan, a cselekedeteink

„

88

tiszatáj

gyanúsak« – és így tovább, hasonlóan előkelő és mosdott szájú stílusban.” (Népszava, 1910.
aug. 12. 8.) A vád, amely ebben az előadásban benne van, lényegében véve kettős. Részben
azt állítja Cholnokyról, hogy pénzért bárkinek bármit ír, elvtelenül, pusztán a honoráriumért.
S eközben, bár alkalmilag támadja a Népszavát, ha lehetősége lenne rá, a megtámadott lapban, azaz a Népszavában is publikálna. Részben, de az előbbiektől nem függetlenül, az is megfogalmazódik a szerkesztői üzenetben, hogy Cholnokynak a szociáldemokrácia elleni támadásai az elutasítás miatti személyes elégtétel vétel: bosszú. Az üzenet zárlata tehát a maga
nézőpontjából teljességgel logikus: „Hát akit mi így és ilyen jól ösmerünk, annak a cikkére
vajjon »erélyes választ« adjunk-e?!” S minderre ráadásként, még a Cholnoky cikkét közlő
A Hét is kap a Népszavától egy – nehezen védhető – oldalvágást: „Azután meg »A Hét« sem az
a lap már, amely, mint hajdanán, megkívánta a komolyba vevést. Ma már a Lynkeusok
[Wallesz Jenők] és a Paganelek az urak ott; igazán szamaritánusi cselekedet velük szemben,
no meg egy kicsit önérzet dolga magunkkal szemben, hogy észre ne vegyük őket” (Népszava,
1910. aug. 12. 8.).
A szerkesztői üzenet lényege tehát in nuce az, hogy a szociáldemokráciát A Hétben csak
egy alkoholista bértollnok támadta, személyes bosszúból.
4
Nem kétséges, a Népszava vádjai közül Cholnoky számára, szubjektíve, a legfájóbb és a legsúlyosabb a morális annulálás volt. Ez a vád, igazságaival és féligazságaival, Cholnoky morális
integritását vonta kétségbe. Alighanem ez magyarázza, hogy a szerkesztői üzenetre ő maga is
szerkesztői üzenetben, „Heti postá”-ban reagált – s ezt a vádat igyekezett hatálytalanítani.
A Hét 1910. augusztus 21-i számában a Heti posta egyik üzenete Debreczeni szedő-nek
szólt (A Hét, 1910: 552.). Az üzenet két részből áll, egy „szerkesztői” fölvezetőből (amit persze nyilván maga Cholnoky írt), s Cholnoky rövid válaszából. A „szerkesztői” indítás ez: „Jellemzi a Népszava hitelét, hogy ön [ti. a laphoz kérdéssel forduló olvasó] előbb tőlünk kér információt, mielőtt a Népszavának hinne. A kérdéses ügyben Cholnoky Viktor a következőket
izeni önnek” – majd e fölvezetés után jön Cholnoky válasza: „Nem igaz, hogy ő valamikor cikket kínált volna a Népszavának. Ellenben igaz az, hogy Révész Béla, a Népszava titkára többször nála járt s cikket kért a Népszava irodalmi melléklete részére. Ilyen népiesen írt természettudományi cikket többet is adott Cholnoky s a Népszava közölte és ki is fizette azokat. Ez
a valóság, ami pedig a Népszava becsmérléseit illeti, azokra nincs mit válaszolnia” (A Hét,
1910: 552.).
Mit tagad itt Cholnoky? Mit akart hatálytalanítani? Tagadja a politikai szélkakasság vádját, hiszen, mint állította cáfolatában, a Népszavához való munkatársi viszonya nem politikai
jellegű együttműködés volt, csak tudományos ismeretterjesztő cikkeket írt nekik, s írásai
nem a főlapban, hanem csak annak irodalmi mellékletében jelentek meg. S tagadja, hogy ő jelentkezett volna kézirattal a Népszavánál, szerinte őt kérték föl közreműködésre. Minden
egyéb vonatkozást válasz nélkül hagyott, így közvetve egykori s „mostani” bírálatának elvszerűségét hangsúlyozta.
Azt, hogy Cholnoky szociáldemokrácia-kritikája kisszerű személyes bosszú műve lett
volna, minden elvi alap nélkül, Cholnoky politikai jellegű cikkeinek ismeretében ki lehet zárni. Ez az ellene fölvetett (indirekt) vád tehát elesik. Nem zárható ki azonban a személyes sértettségből származó, a kínálkozó „adalékokat” magába integráló ellenszenv, mint beállítódá-

2012. június

89

„

sában őt megerősítő motiváció. S az sem hagyható figyelmen kívül, hogy a „polgári” sajtópiacról élő Cholnoky viszonya a napi politikához más volt, mint az (elvileg) világnézeti alapú,
„elvi” politizálást folytató Népszaváé. Az pedig, hogy a Népszava ad hominem érvei közül a
legtöbbre Cholnoky egyáltalán nem reagált, részben „okosság”, részben hallgatólagos beismerés volt a részéről. Bizonyos pontokon csakugyan támadható volt, bizonyos vádakat pedig
nehéz lett volna sikerrel kimagyaráznia. Jobb volt róluk hallgatni, mint a válaszadással ismét
a figyelem középpontjába állítani azokat.
S kiderült, A Hét (tehát Cholnoky vagy a lap napi munkáját akkoriban irányító Wallesz Jenő), a Népszava vádjait visszaverendő, némi stiklivel is élt a válaszadáskor. Fiktív olvasói levélre „válaszolt”; az a bizonyos, A Hét által hivatkozott „Debreczeni szedő” nem létezett. Ezt,
1910. augusztus 24-i számában a Népszava ki is használta, s egy újabb szerkesztői üzenetben
folytatta a vitát. A „V. G., Debrecen, M. K., nyomdász” jeligéjű válasz két lényeges ponton vonja
kétségbe Cholnoky válaszát. Leleplezi a fiktív szerkesztői üzenetet, s pontosabbá teszi az
egykori együttműködés történetét.
A leleplezés kétségkívül hatásos, bár vitatörténeti súlya nem túl nagy. Már a nyitás is éles:
„Nem kell komolyan venni” – szól az üzenet A Hét válaszáról: „Cholnoky Viktor ismét ellovagolta magát. »Debreczeni szedő« -nek ezt írja »A Hét« postájában: »Jellemző a Népszava hitelére, hogy Ön előbb tőlünk kér információt, mielőtt a Népszavának hinne.« Az önök megkérdezése nélkül is tudjuk, hogy semmiféle debreceni szedő nem szerepel az ügyben, hanem
csakis a Cholnoky túlhevített fantáziájában. Egyszerű, de rosszhiszemű fikció az egész.
Cholnoky föltette, hogy V. G. is nyomdász, miként M. K. Holott V. G. tisztviselő, M. K. viszont
nem debreceni, hanem budapesti. Egyébként a válasz többi részében is óvatosan kerüli a lényegeset és az igazságot.” (Népszava, 1910. aug. 24. 12.) A „leleplezésnél” érdekesebb (ám
nem kevésbé jellemző) a hajdani együttműködés történetének pontosított s a korábbinál
részletezőbb verziója: „Tény az” – írta a Népszava –, „hogy Cholnoky a Népszava kis olvasótárába több cikket írt, amit elfogadhattunk, sőt kérhettünk is tőle, mert addig nem követett el a
párt ellen semmi ostobaságot és rágalmat. Félévvel az olvasótár megszűnte után írta a »Szalon Ujság« -ba az ismeretes goromba támadását és alaptalan rágalmait s e cikke megjelenése
után hozott ismét közleményt a Népszavának. De a történtek után természetesen a Népszava
titkára, épp akire hivatkozik, tudtára adta, hogy hozzánk többé nem írhat. Ez az igazság.”
(Népszava, 1910. aug. 24. 12.)
Az együttműködés története ezzel, látszólag, csak gazdagabb adatolású és részletezőbb
leírású lett, megismerhetővé téve Cholnoky életének egy apró, de nem súly nélküli epizódját.
Valójában azonban ennél több történt. A részletesebben előadott történet Cholnoky válaszának épp azt a mozzanatát kezdi ki, amelyet az író fontosnak érzett s védeni próbált, s megerősíti a „piacra termelő”, publikációs fórumait „pragmatikusan” megválasztó újságírókról
élő képet. A politikai újságírás, bizony, ez időben is, lényegében a kereslet igényei szerint
alakult, egyéni elveket nem nagyon tűrt meg, s ezen összefüggés szorításából Cholnoky sem
nagyon vonhatta ki magát. Ez az „elvtelenség” azonban az elvszerűséget hangsúlyozó orgánumoknál, mint például a határozott világnézeti igényekkel föllépő Népszavánál, per definitionem elfogadhatatlan volt.

„

90

tiszatáj

5
De mi lett a következménye ennek a konfliktusnak? Azt kell mondanunk, látszólag semmi.
A Népszava, ha akart volna, sem tudott volna „büntetni”. Cholnoky azonban ezzel az afférjával is tovább szűkítette azt a kört, amelyben az elismerés reményében mozoghatott, s elszigetelődése a társadalmi és politikai progressziótól tovább nőtt. Ennek az elszigetelődésnek,
persze, egy alkalmi összeütközésnél mélyebben fekvő, mondhatnánk immanens okai is voltak. Az a világlátás, amely a magyar szociáldemokráciát jellemezte a maguk (osztály) ellentéteket hangsúlyozó s egyben emancipációs igényű vulgáris pozitivizmusával, Cholnoky számára nyilvánvalóan elfogadhatatlan volt. Számára a szociáldemokraták ideológiája részben
túlzottan szimpla, leegyszerűsített és saját hagyományaival ellenkező világértelmezés volt,
részben pedig képmutató, a szocialista eszményekre is rácáfoló. A szocializmus, úgy ahogy a
kor magyar szociáldemokráciája megjelenítette, az ő személyes kérdéseire nem kínált közvetlen megoldásokat. Az ő valóságértelmező kísérletei (amennyire nem csak cikkeiből, de
legjobb novelláiból is kitetszik) más vágányon haladtak. S ezek az immanensen jelentkező
okok a konfliktusok során szükségképpen el is mélyültek, „igazolódtak”, hiszen vita közben
dialógus helyett konfrontáció alakult ki, amelyben – nem indokolatlanul, de mindenképpen
sajnálatosan – Cholnoky óhatatlanul is stigmatizálódott. S elveszítette annak a (potenciális)
közönségnek a rokonszenvét, amelyik hosszabb távon az ő „devianciáinak” is megértőjeként
léphetett volna be az irodalmi történés folyamatába. Ugyanakkor pedig azok, akiknek érdekeit a szociáldemokrácia kritikájával leginkább szolgálta, benne legföljebb egy tehetségesebb
„Samut” (ez volt az újságírók egyik gúnyneve, az elnevezésről maga Cholnoky is írt), esetleg
extrém vonásokat mutató mulattatót láthattak.
E helyzet kialakulása önmagában, rövid távon, nem is lett volna különösebben baj. Az
irodalmi s művészeti modernség egyik vonulata ugyanis, ismeretes, Nyugat-Európában tudatosan elhatárolta, sőt szembeállította magát az úgynevezett társadalmi progresszióval. Ahogy
egyik újabb tanulmányában Angyalosi Gergely is írja: „a dekadens vagy esztéticista modernség esetében tárgyalnunk kell azt a sajátosságot, hogy ezek a művészek vagy írók önnön
»modernségüket« egy pillanatra sem kapcsolták össze a társadalmi progressziónak valamilyen felfogásával. Mi több, saját helyzetüket a társadalom fejlődési irányaival szembenállóként határozták meg: ugyanakkor éppen ezt tartották »modernnek« saját művészi vagy irodalmi gyakorlatukban” (Angyalosi 2009: 324–325.). Ezt a más szociokulturális körülmények
közt létező lehetőséget azonban két összefüggés együttes jelenléte Cholnoky elől gyakorlatilag elzárta. A magyarországi fejlődés ugyanis egyberántott, összetorlasztott olyan fejleményeket, amelyek nyugaton külön-külön haladtak, s ez a kollíziós szerkezet az egyéni cselekvés számára egy teljesen más közeget tartott fönn. Itt az irodalmi és közéleti kérdések egyidejű, egymástól belsőleg el nem határolt képviselete, valamint az extremitások felé tartó intellektuális eredetiség túlzottan sok volt annak a vékony rétegnek, amely a dekadens, esztéta
modernség potenciális befogadója lehetett volna – s nem volt érdekelt a társadalmi korlátok
lebontásában, a radikális politika jelenlétében. Itt a modernség igénye többnyire összefonódott a progresszió igenlésével. Az irodalmi és közéleti kérdések egymás mellett futó (s a befogadásban szűkségképpen össze is kapcsolódó) tematizálása tehát a domináns olvasói igények miatt nem kerülhetett egymással szembe. Az esztéta modernség legföljebb csak „apolitikus”, a politikában csak tisztátalanságokat vélelmező előföltevések vallójaként lehetett jelen, aktív „progresszió”-ellenesként már nem. Márpedig Cholnoky nem fogadta el, mondhat-

2012. június

91

„

nánk, nem „ismerte” ezt az önkorlátozást, s mivel viszonya a társadalmi progresszióval legalább is felemás volt, irodalmi helyzete is felemás lett. Így, alighanem törvényszerűen, a marginalitásból való kiemelkedéshez nem kapta, nem kaphatta meg azt a speciális médiatámogatást, amely – pusztán irodalmi értékei alapján – az ő saját (és sajátos!) világértelmezéseiből is
„divatos”, az olvasók tömegétől igényelt mainstream pozíciót tudott volna konstruálni.
Cholnoky afférja tehát egy mélyebben fekvő, sok mindent determináló összefüggésre hívja föl a figyelmet. A 20. század eleji „modern” értelmiség jelentős része Magyarországon nyíltan vagy hallgatólagosan a politikával „fertőzött” ellenkultúrához kapcsolódott. A század első
évtizedének közepétől az intellektuális diszkurzus terét az ellenkulturális törekvések intézményrendszere, a Nyugat, a Huszadik Század, a Társadalomtudományi Társaság, a Galilei Kör
és (egyáltalán nem utolsó sorban) a Népszava határozta meg. Aki nem ezt az utat járta, az
döntésével vagy marginális helyzetben rögzítette meg irodalmi s kulturális pozícióját, vagy
– más lehetőség híján, kényszerűségből – a konzervatív középosztály állagvédő és önáltató
habitusához igazodott.
Cholnoky Viktor választása a marginalitás vállalása volt, de az állagvédelem igénye is
meg-megkísértette.
Nem véletlen, hogy sorsa a korábbi vezető pozícióját elvesztő A Héttel fonódott ö ssze.
A Nyugat megindulása (1908) után ugyanis A Hét egyre inkább distanciálódott a megerősödő
s diszkurzus-diktálóvá váló ellenkultúrától, ám alapkarakterét tekintve mégis „modern” maradt. (Alighanem ugyanez az összefüggés tartotta A Hétnél hosszú ideig Kosztolányit is.)

IRODALOM
Angyalosi Gergely 2009: Közelítések a modernséghez. Litaratura, 3.sz.
Cholnoky Viktor 1907: A nagy börtön. Elbeszélések, írta: Révész Béla. A Hét, nov. 3. 740.
Cholnoky Viktor 1909: Magyarország és a külföld. Szalon Ujság, aug. 31. 1–2.
Cholnoky Viktor 1910: A világmegváltó revolver. A Hét, aug. 7. 505–506.
Heti posta 1910: Heti posta. Debreczeni szedő. A Hét, aug. 21. 552.
Kabos Ernő 1962: A Népszava Olvasótára 1907–1908-ban. In: Tanulmányok a magyar szocialista irodalom történetéből. Szerk. Szabolcsi Miklós és Illés László. Bp. 14–59.
Kőváry Zoltán 2011: A művész és az író lelkéből – A romantikus rend és a freudi kreativitás-elmélet
előzményei. Imágó Budapest, 1. sz. 73–93.
Lengyel András 2010: A modernitás kibontakozása és törései. A magyar kultúra mélyszerkezetének átalakulása a 20. század első felében. In: Uő: Képzelet, írás, hatalom. Irodalom- és művelődéstörténeti
tanulmányok. Szeged, 61–116.
Napi hírek 1910a: Kőművesek a szociáldemokrata párt ellen. Pesti Napló, aug. 2. 12.
Napi hírek 1910b: Válság az építőmunkások szövetségében. Pesti Napló, aug. 3. 10.
Névtelen 1910a: Szocziálisták harcza. Az Ujság, júl. 31. 11.
Névtelen 1910b: Szoczialisták egymás között. Az Ujság, aug. 2. 10.
Névtelen 1910c: Szoczialisták egymás között. Az Ujság, aug. 4. 8.
Szerkesztő üzentek 1910a: Szerkesztői üzentek. V. Gábor (Debrecen), M. K. nyomdász és többen. Népszava, aug. 12. 8.
Szerkesztői üzenetek 1910b: Szerkesztői üzenetek. V. G., Debrecen, M. K., nyomdász. Népszava, aug. 24.
12.

mérlegen

Háború szerelem idején
DRAGO JANČAR : A NÉVTELEN FA

„

L’Harmattan Kiadó
Budapest, 2011
279 oldal, 2700 Ft

A második világháború akkora élmény volt a világ jó részén,
hogy azóta mindent ahhoz szokás mérni, és nélküle már az
irodalmat sem lehet elképzelni. Különösen nem az európait.
A feldolgozás bőséges és jelentős, gondoljunk csak a közismert toposzokra: a Holocaust-irodalom a szenvedéstörténetekkel és az önostorozással, a szovjet honvédő háború hősiessége és brutalitása, árulások, civil és kollektív bátorság,
bűn és bűnhődés és még sorolhatnánk. A volt jugoszláv népek háború utáni irodalmának élményanyagában azonban
tetten érhető egy másutt kevésbé jelen levő motívum. Ez a
partizán-mítosz, amelynek kortárs feldolgozására már nem
maradt elég idő. Elég békeidő: ugyanis a jugoszláv háborúk
sora nem engedte a klasszikus értelemben vett történelmi
tematikába beleöregedni a huszadik század nagy sokkjait.
A váratlan élmény behegedő-félben levő sebeket tépett fel,
hosszú időre megkerülhetetlen forrásává vált a régió irodalmának; mindezt etikailag igencsak aggályos volna szerencsés fordulatnak nevezni, poétikailag azonban rengeteg muníciót adott a művészi feldolgozás számára, és igen jelentős
teljesítményeket generált a délszláv birodalom sajátos
kommunista rezsimjének véres bukása. Hiszen ki gondolta
volna, hogy a stabilnak képzelt európai béke, valószínűleg az
európai történelem kibeszéletlensége okán oly billenékeny,
hogy a huszadik század végén egy újabb, elemi kegyetlenséggel felbukkanó, döntően etnikai természetű konfliktust produkál. Nincs tehát abban semmi különös, ha egy író összefüggéseket teremt azok között a traumák között, amelyek után
az európai irodalom már elvégezte a gyászmunkát, következésképpen megteremtette a gyászmunka nyelvét, és azok között a friss tragédiák között, amelyek feldolgozásához nincs
még meg az elegendő történelmi distancia. Ez lehet az oka
annak, hogy csak folyamatosságában tudja az egész
katyvaszt, a huszadik századi európai háborúk sorát kezelni.
Szlovéniából vagy a többi volt tagköztársaságból nézve most
már biztos, hogy nem csak az első, a második világháború is
befejezetlen volt. A történelmi okok alapvetően a konfliktusokat nem lezáró, csupán elodázó nemzetközi szerződések

2012. június

93

„

sorában keresendők. Közéjük tartozik a valamikori Jugoszlávia megalapítása.
Az összefüggések útvonalait finomítja Drago Jančar A névtelen fa című regényének hőse,
aki újraírja, újraéli és a kortárs háború kontextusába helyezi egy azonosítatlan férfi történetét, aki egyben egy szerelmi, vagy inkább erotikus napló szerzője. A talált tárgy, az Ausztráliából a ljubljanai levéltárba keveredett önéletírás kézenfekvő ürügy arra, hogy a főhős, akit
valamelyest távolról, de az elviselhetőnél szorosabb közelségből megérintett a szerb–horvát
háború váratlansága és méltatlansága, megtalálja a kézen fekvő párhuzamokat gyerekkora és
felnőttkora legborzalmasabb nyarai között. Ennél fogva – és ez rendkívül figyelemre méltó a
könyvben – olyan érzelmi koherenciával gyúródnak össze az idősíkok, mintha nem szakadt
volna meg pár évtizednyi békével a háború.
„Ő már messze lesz, amikor megérkeznek, és kaszáik suhogni kezdenek a napsütötte reggeli fűben. Szívesen hallgatta az eső kopogását.” Ez a mondat olvasható a kötet utolsó, 274.
oldalán. Az első oldalán pedig ez: „A pirkadat, a reggel a kaszások mind mögötte volt.” Egyik
szavát a másikba ölti. A magyarázat egyszerű: Drago Jančar regénye a 86. fejezettel ér véget,
és a 87-kel kezdődik. Kezdjük talán az egyszerűség kedvéért az első fejezettel. Ez a könyv 55.
oldalán található. Persze az egyik lehetséges olvasatban.
2000-ben járunk, a helyszín Ljubljana. A főhős, Janez Lipnik (keresztneve az egyik legtipikusabb szlovén név, a jugoszláv időkben a magyarok sokszor „janezoknak” nevezték a szlovénokat) nem először és nem utoljára (attól függ persze, honnan kezdjük olvasni a regényt)
türelmesen várakozik a fogyasztói társadalom infernójában, egy plázában bevásárló, fodrászhoz, kozmetikushoz járó feleségére, Marijanára. Talán élete szerelmére, talán nem az
egyetlenre, ahogy azt mindig is hitte, szerette volna hinni. A főhős egyszerű levéltáros, a pláza a konzum-béke gyakran, túl gyakran visszatérő jelképe. Az ezredforduló friss békéjét,
amely, figyelem, a poszt-jugoszláv régióban (nyilván a feldolgozást igénylő háborús traumák
okán) semmiképpen nem azonos az attól hajítófányira levő magyarországitól, az Ausztráliából érkezett talált tárgy, az említett emlékirat szakítja meg. A levéltáros egy honfitársának a
naplójára bukkan, a memoár írója maga a szlovén Don Juan, aki körbeszeretkezte a földet.
„Aztán egyszerre tornyosulni kezdtek az események, kezdte elárasztani a történelem, felgyülemlett, mint nagy víz a gát mögött, mely minden pillanatban kilyukaszthatja, áttörheti, lerombolhatja az ő békés életének gátját.”
A regény textúráját szövő memoár a kiváltója annak az eseménysornak, amely áttörte
a békét a béke hiányától elválasztó gátat. A béke hiányát egyszerű meghatározással persze a
háborúval fejezhetnők ki, ám a helyzet nem ilyen egyszerű. Jančar főhősei nem háborús hősök, és nem is viktimológiai esetek még akkor sem, ha a sorsuk végül infernálissá válik. Olyan
civilek, akik számára kisebb-nagyobb zavart okoz a háború a munkában, a nyaralásban vagy
a szeretkezésben. Janez Lipniket éppen az utóbbi, a partizánharcokból megmenekült szlovén
Don Juan kalandjainak mennyiségileg és minőségileg is pontos leírása indította el saját elfojtott élménytára újjálapozásának útján: „Hogyan írhatják le az emberek az emlékeiket, kezdett
Lipnik hangosan gondolkodni, ha ő most nem képes visszaemlékezni arra az évre, amikor
Horvátországban háború tombolt, az íróasztalán, a levéltárban viszont olyan emberek emlékei hevernek, akik emlékeznek minden részletre, minden nőre.”
A részletek sorban és következetesen bukkannak fel. Attól a pillanattól kezdve, hogy
Lipnik megtalálja a naplót, és miatta sutba dobja valamennyi fontos munkahelyi teendőjét,
legyőzhetetlen vágyat érez arra, hogy rekonstruáljon egy több mint fél évszázados esemény-

„

94

tiszatáj

sort. A Ljubljanicából véletlenül kihorgászott, a vízben lekopott szóvég miatt eldönthetetlenül Presto (gyors), vagy Presta (perec) márkájú bicikli éppoly megállíthatatlan asszociációs
sort indít el benne, mint egy, az agyában tovább zakatoló jet-ski hangja, a háború előérzetének visszaköszönő metaforája. Gyanítani kezdi, hogy az emlékirat írójának, Alekszijnak szerelme, Zala D. azonos lehet gyerekkori első szerelmével, ámulva imádott volt tanítónőjével.
A Ljubjanából a világháború elől egy faluba csöppent és ott rekedt fiatal nő és a katona
Alekszij heves szerelme nem a fiú menekülésével ért véget. Az emlékiratban „Alekszij végül
mintegy mellékesen feljegyezte, hogy Zalát a partizánok kopaszra nyírták, a barátnőjét, Antoniját pedig kivégezték”. Janez Lipnik számára pedig elkezdtek összekapcsolódni a dolgok: a
bálványozott Zala – akinek a bátyját, Zorant amúgy a németek lőtték agyon – elmegyógyintézetben végezte, számára pedig idézőjelbe került mindaz, amit addig harmóniának, boldogságnak vagy hétköznapi életnek vélt. Reménytelenné vált feldolgozni azt a mindaddig a tudat
mélyére sodort élményt, hogy feleségével való szerelmük kezdetén Dugi Otokon nyaraltak, és
szántszándékkal nem vettek tudomást a közvetlen közelükben zajló öldöklésről. És hogy a
zavarból csak a jet-ski zajára emlékszik. Ha ennyire a tudat mélyére lehetett száműzni a háború kézenfekvő jelenlétét, akkor talán egyéb is besöprődhetett a szőnyeg alá – döbben rá
Lipnik. A háború megkésett megidézése az unalmas békeidőben felfordítja életét és gondolkodásmódját. Jeléül annak, hogy nincs civil és távolságtartó álláspont: a háború szellemisége
előbb vagy utóbb mindenkit utolér, azok ússzák meg a legkevésbé, akik úgy tekintenek rá,
mint egy idegesítő, de talán feledhető körülményre.
„A régi szlovénok hitték, hogy ha kötélen leereszkedünk egy mély barlangba, és ha elég
mélyre ereszkedünk, eljutunk a másvilágra, hiszen a másvilág ott van fent és lent is, csak középütt nincsen, ott ez a világ van, amelyikből el akart menni” – így hangzik a regény népmesei, címadó (de a narratívában csak szórványosan felbukkanó) kerettörténete, Janez Lipnik,
egy cseresznyefa árnyékában nyomozó levéltáros meséje arról, hogy végső soron poklokkal
vagyunk körülvéve. A népmese nem az egyetlen „talált tárgy” a szövegben: olykor felbukkan
egy-egy kéziratos levélrészlet, kínai étlap-töredék, kottadarabka vagy éppen a budapesti
Lánchíd egy képeslapon. Ez utóbbi azért, mert a történelem apró és irracionális részleteibe
belefeledkező Lipnikben hirtelen féltékenység támad felesége iránt, akinek talán volt egy korábbi kalandja nászuk helyszínén, Dugi Otokon, és aki, vagy legalábbis akinek a barátnője
biztosan flörtbe keveredett valamikor szabadságos magyar katonákkal. A féltékenység azonban többé-kevésbé szintén talált tárgy marad a szövegben: a főhős tudatmódosulásának
szindrómája, amely nem old meg, alig bonyolít, és végképp nem visz tovább semmit. Ez különösen amiatt látszik hibának, mert a regény nőalakjai eredetileg egymást hivatottak kiegészíteni – Marija alakja egyszer csak elvész, mintha őt Jančar már nem tudta, vagy tartotta volna
fontosnak végiggondolni. Mintha a szerző azt a feladatot állította volna maga elé, hogy a kollektív tudatalatti megrajzolásához felvázol néhány regényalakot, remélve, hogy a történelmi
párhuzamok életre keltik őket. Néha didaktikus magyarázattal fűszerezve: „Ó Zala, mennyire
szerettem volna neked segíteni. De nem tudtam. Kisfiú voltam, majdnem hatvan éves. És még
ma sem tudnék. Nemsokára öregember leszek, majdnem nyolcéves.” Szükségtelen a mankó,
nem olyan rafináltan kódolt szöveg ez. Hiszen már az első oldalon megtudtuk, hogy valójában
a 87. fejezetnél járunk.
A kódok másutt vannak elrejtve. A bölcselő-közírói attitűddel rendelkező Jančar regényalakjai ürügyek. A háború pornográfiájának díszleteit felhasználva a könyv a szerző abbéli

2012. június

95

„

szándékáról szól, hogy a történelmi helyzetek kínálkozó analógiáit felhasználva megvitassa
önmagával – no és persze az olvasóval – azt, hogy mit is gondol hazája történelméről. Morális
és értelmezési kérdések, továbbá személyes élethelyzetek gazdag és izgalmas tárházából választhat, amikor kísérletet tesz arra, hogy megbolygassa a térség kollektív emlékezetét.
Jančar apja például partizán volt a második világháborúban, megkínozta a Gestapo; maga
Jančar szellemi disszidensként börtönbe került a hetvenes években, történetesen ugyanabba,
ahol egykor az apja is ült. A regény hősének, Lipniknek az apja pedig a lágert járta meg, neki
magának pedig váratlanul egyszerre kell szembe néznie az elmúlt és a jelenkori háború kísérteteivel. Köztük olyanokkal, mint a levéltár állandó kukkolójával, a mindent tudó, feljegyző és olykor szóvá tevő portásával, akit történetesen Mehmednek hívnak. E név innen nézve
persze csak egzotikum, Ljubljanában azonban beszélő név; a volt birodalomból ottfelejtett
vagy oda menekült, mára a másodosztályú polgár tipikus munkakörét ellátó, megfigyelő idegen, aki egyszerűen idegesítő, mert létezésével emlékeztet a feldolgozatlan múltra.
Drago Jančar saját bevallása szerint az európai irodalomnak nem kell nagyon sokat kutakodnia, ha témát keres. Igaza van. Regénye örömöt okoz mindazoknak, akik – ahogy az utószót jegyző Lovas Ildikó írja – fontosnak tartanak minden olyan kísérletet, amely a régió(nk)ban evidenciaként ott levő közös otthon közös szennyesének kimosásával kecsegtet. Szóval a
könyv örömöt tud okozni szinte minden lapján. Olyan, mint egy partitúra, amelyet bárhonnan elkezdhet a zenekar, a végén, 360 fok után úgyis körbeér. Kérdés, hogy egy bármennyire
is gazdagon megírt könyv esetében elegendő teljesítmény-e az üzenet, hogy ez egy történet,
melyet olvashatsz bárhogy, a vége biztosan ugyanaz lesz. A regény tétje, kétségkívül, megtétetett – de egy picit, egy egész picit még emelni, megemelni kellett volna.

Józsa Márta

DOMAGOJ KUNIĆ

„

96

tiszatáj

A találékonyság és a közjó
etikájáról
N ÁDAS P ÉTER: FANTASZTIKUS UTAZÁSON – ESSZÉK

„

Jelenkor Kiadó
Pécs, 2011
128 oldal, 2600 Ft

A közösség és az egyén viszonya, az együttélés etikája és az
önvizsgálat felelőssége a politikus alkatú Nádas Péter írásainak visszatérő aggodalma. Így legutóbbi esszékötetében, a
Fantasztikus utazáson című kötetben megjelent szövegek
szintén az önszemlélet és a közélet súlyos hiányosságaira
reflektálnak magyar és európai történelmi kontextusban.
Míg előző esszékötete, a Hátországi napló (2006) harmincnégy írást tartalmazott, ez a gyűjtemény mindössze hét eszszét fűz egybe, amelyek 2007 és 2010 között jelentek meg
először, és közülük három előadásszövegként keletkezett.
A címadó esszé a kötet legterjedelmesebb írása, amely
Richard Swartz délkelet-európai esszégyűjteményének bemutatását egybeszövi egy közös utazásuk emlékeinek a felidézésével, amely a hetvenes évek Erdélyébe vezet. Ezáltal
kettős nézőpontot kínál a szöveg a kelet- és délkelet-európai
diktatúrák jellemzéséhez: az elbeszélő-elemző nézőpontját,
aki a kelet-európai diktatúrát reflektáltan átélte, és aki a
nyugati demokráciák nézőpontjából szemlélő Richard
Swartz írásait vizsgálja. A visszaemlékező elbeszélés a titkosszolgálat és a titkosrendőrség elnyomó apparátusához
való viszonyulást megeleveníti és illusztrálja: az állandó
megfigyeltség paranoiáját, a szolgai mentalitást, a cselekvést
helyettesítő rituális panaszkodást és a torzított nyelvet,
amely azóta is meggátolja az önkifejezést. Az esszé az egyedi
történetből kilépve a szocializmus általános és alapvető torzító hatásaival számol, amikor az álcázást és az elrejtést nem
csupán a nyelvi elfedés megnyilvánulásaként, hanem a hiánygazdaságból fakadó találékonyság nélkülözhetetlen részeként nevezi meg. Az esszé több olyan témát is felvet,
amely a kötet írásaiban neuralgikus pontként visszatér és
variálódik, így például a szimuláció vagyis a látszatteremtés
fogalmát, amelynek önvédelmi és hatalmi funkciója van, vagy
a szocializmus során kialakult és azóta is fennálló árnyékgazdaság jelenségét, amelyik az illegális tőkefelhalmozásnak
és a kockázatmentes vállalkozásnak enged elpusztíthatatlan
zöld utat, vagy az ehhez kapcsolódó diktatúrát, amely a szabad egyének szabad társulásának a tagadása, valamint az ál-

2012. június

97

„

talános ön- és embermegvetést, amely feloldja a felelősségtudatot.
A Kalandozás a bizalom forrásvidékén című esszé a hitelválság és a globális politikai és
gazdasági folyamatok vizsgálata mellett azt a kétféle, merőben eltérő társadalomfejlődési
formát ütközteti egymással a bizalommal összefüggésben, amely a régi és az új, a nyugat- és
kelet-európai demokráciák kialakulására és működésére jellemző. E különbségek bemutatására a disszimuláció és szimuláció fogalompárt vezeti be, amellyel már az 1995-ben megjelent Esszék című kötet Sors és technika című írásában is élt. Akkor a szimuláció, a látszatteremtés fogalmát azokhoz a kelet-európai társadalmakhoz kapcsolta, amelyek polgárai tájékozatlanok és kiszolgáltatottak, míg a disszimulációt a sorsát alakítani és szervezni képes
nyugati civilizációhoz kapcsolta. A 2008-ban keletkezett esszé a régi demokráciákra jellemzőnek tekinti a disszimulatív nyelvhasználatot, amelyet a nyelvi transzparenciára, strukturált, tudatos és reflektív nyelvezetre való törekvésként határozza meg, míg az új demokráciák
szimulatív nyelvezetét olyan, ma is létező nyelvként írja le, amelyben definiálatlanok a fogalmak, amely reflektálatlan, klisékkel és közhelyekkel fedi el a személyes szándékokat, találékonyság, indulatosság és túlzás jellemzi. A szimulatív nyelvezethez olyan látszatteremtő
kultúra társul, amelyet a titkos egyéni szándékok, családi és törzsi érdekek irányítják, amely
az árnyékgazdaság illegális szerkezetére épült, és amelyben a bizalom a közjót ignoráló, illegális konszenzuson alapul.
Míg a címadó írás a formális és az informális esszé jellemzőit ötvözi, addig a kötet két írása (A magyar államhatalom esztétikája és A dolgok állása) formális politikai esszé, amelyek
közül az első megkérdőjelezi, hogy az a helyzet tekinthető-e erkölcsi válságnak, amely a
2006-os őszödi beszédet követő kormányellenes tiltakozások, erőszakos utcai zavargások és
a rendőrség válaszreakciója során kialakult, a másik pedig egyebek mellett a magyar politikai, gazdasági és társadalmi élet három modernizációs kísérletét veszi számba, amelyek közül az első, a reformkori megteremtette a függetlenség, a szabadságharc és az önfeláldozás
eszméit, amelyek a szimuláció kultúrájában a harmadik modernizációs kísérlet fogalomkészletének is részévé váltak, ezek pedig Nádas Péter szerint a nyugat-európai disszimulatív kultúrákban nehezen értelmezhetőek.
Az erkölcsi válság fogalmának a meghatározását az ország alapvető társadalmi, gazdasági
és politikai állapotának a vizsgálata követi, ami egy konkrét eset kapcsán az alkotmánybírákkal szemben az ismétlés retorikai erejével megfogalmazott súlyos vádban éri el tetőpontját,
amely szerint a bírák nem értelmezték, hanem átírták egy adott törvény szövegét. Az írás az
erkölcsi válság fogalmát az egyén lelkiismeretével hozza összefüggésbe abból kiindulva, hogy
az egyéni emlékezés és számvetés hiánya vezet a bűnbakkereső magatartáshoz és az áldozati
szerep kialakulásához. A szerző a kötetben több esetben is hierarchikus viszonyt alakít ki a
fogalmak között, így például a lelkiismeret és a boldogság viszonyát vizsgálva azt tekinti az
erkölcs válságának, amikor a boldogságvágy és az örömelv felülírja a lelkiismeret hangját, és
ez a kontrollálatlan folyamat emberek tömegeiben játszódik le. A lelkiismeret fogalmához a
felelősség etikájának fogalmát társítja, és számos írásában megerősíti, hogy ezt magasabb
rendűnek tekinti a meggyőződés és tévedhetetlenség etikájához képest. A felelősség etikáját
a törvénykövetésre is vonatkoztatja (a törvényalkotás etikájára nem tér ki), és a 2007-ben
keletkezett írás a törvénykövetés hiányával kapcsolja egybe az önkényuralom kialakulásának
a kockázatát, a demokráciát fenyegető legnagyobb veszélyt.

„

98

tiszatáj

Nádas Péter életművében következetesen szembemegy az elfojtással és a felejtéssel, és a
náci önkényuralom áldozataira való emlékezéssel tesz az egyetemes amnézia ellen. Az Emlékmű című esszé a második világháborúban meggyilkolt zsidó áldozatoknak Berlinben állított emlékmű kapcsán veti fel azt a kérdést, hogy az emlékműállítás rítusa valóban az áldozatoknak, vagy inkább a tetteseknek állít emlékművet. Sorba veszi azokat, akik egyenként,
személynevükön megszólítva kutatják fel az áldozatokat, hogy a halottaknak az emlékezéssel
adják vissza halálukkor elvett méltóságukat. Ugyanakkor a szerző felindult javaslatot tesz arra, hogy az emlékezés illesse meg azokat a halottakat is, akik különféle népcsoportok és vallási közösségek tagjaiként váltak áldozatokká, valamint azokat a németeket is, akiknek az
életét szintén elvette, sorsukat kettétörte, hogy akaratuk ellenére vált Hitler Németország
vezérévé. Ezt az esszét nem érvelés, hanem az emlékmű kövein burjánzó élet szépírói bemutatása zárja.
A Kifutó élet címmel írt esszé kíméletlen, iróniával és szarkazmussal átszőtt portrét rajzol
Ortutay Gyuláról annak háromkötetes naplója alapján. A szocializmus során sok magas rangú
pozíciót betöltő néprajztudós – aki egyebek mellett egyetemi tanár, vallási- és közoktatásügyi miniszter volt – a szerző szerint jelentős „érzelmi és erkölcsi tőkét tékozolt el az életével”, és finoman kimunkált, egyedi nyelvétől is megfosztotta önmagát. Nádas Péter a naplók
alapján olyan ember lélekrajzát alkotta meg, akinek az írásai „se szakmai, se személyes, se
politikai, sem irodalmi értéket nem képviselnek” (97.) A napló terjedelmes anyagából olyan
becsvágyó ember képét formázza meg, akiből hiányzott az autonóm személyiség, üres életet
élt, nem jellemezte a munkaszenvedély, mások iránt nem érdeklődött, de mindenkit megvetett. A tekintélyuralmi és diktatórikus rendszert nemcsak elviselte, hanem érvényesülése érdekében építette is, ennek érdekében gyakran forgatta köpönyegét. Jellemzése jól illeszkedik
a kötet többi esszéjéhez, amelyek az egyéni realitásérzék és a lelkiismeret jelentőségét vizsgálják a közösségek működésével összefüggésben.
A Goldene Adele című esszé egy előadássorozat megnyitó előadásaként hangzott el a bécsi
Akademietheaterben, és a szöveg retorikai felépítése erősen kötődik a színházi közeghez, és
a társadalom mint színház gondolatához. Az előadássorozat Kákániához kapcsolódik, amely
Musil A tulajdonságok nélküli ember című regényében az Osztrák–Magyar Monarchiát jelöli,
és a rapszodikusan felépülő írásban a monarchia létezése majd összeomlása az a szál, amelyik kapcsolódik az előadás témamegjelöléséhez, a történelem nagy integrációs és dezintegrációs kísérleteihez. A másik ilyen kísérlet, amellyel az írás foglalkozik, a globális környezetben működő szabadpiaci kapitalizmus, a virtuális gazdaság által átalakított realitás és demokrácia fogalma, amely szerint a realitás személyes interpretáció kérdése, és a fikció képes
átvenni a hatalmat a tömegek felett. Ezzel párhuzamosan a szövegben megszólaló szónok
elemzi a botrány természetét, mely szerint az egyéni hisztériák összeadódása vezet a közös
sértettséghez, és többször felveti annak a lehetőségét, hogy amennyiben az előadás helyett
nem szólalna meg, botrány törne ki, mert az előadás a rendet és a kozmoszt jelenti a néma
csend és az elfojtott érzelmek káoszával szemben. A botrányhoz és a káoszhoz kapcsolható a
bankok miatt kialakult hitelválság, és az is, hogy a társadalmakban a hit és a hiedelem a bizonyosság és a bölcsesség fölé kerekedik. Mint ahogy botrányt váltott ki a maga korában Klimt
művészete is, melyet a világ eredetének a helye szervez, valamint Goldene Adele című festménye, amely úgy izgató és erotikus, hogy az ornamentika elfedi a testet, amely minden
kommunikációnak a közege.

2012. június

99

„

A kötet esszéi a rend és a rendezetlenség, a kozmosz és a káosz lehetséges értelmezéseit
adják a magyarországi gazdasági, társadalmi, szellemi és morális állapotok terén nemcsak az
elmúlt öt év, hanem az elmúlt évszázadok vonatkozásában is, és az európai illetve globális
kultúrát jellemző ön- és világismereti zavarral szemben az önmagát nevelő és önmaga felett
uralmat gyakorló ember hagyományát kínálja fel alternatívaként.

Ócsai Éva

VLADIMIR KONČAR

„

100

tiszatáj

A mintha-lét krónikája
B ÖNDÖR PÁL: A HOLDFÉNY ÁRNYÉKÁBAN

„

Nyitott Könyvműhely
Budapest, 2011
184 oldal, 2990 Ft

„Mintha Újvidéken járnék. De nem, nézek körül, ez mégsem
Újvidék. Bár néhol olyan. Néhol meg nem. Az egyik utca ilyen,
a másik amolyan. Tehát: mintha.” (5.) Így indul Böndör Pál
első kisregénye, A holdfény árnyékában, hogy aztán a permanensen rossz kisebbségi közérzetről szóló konfesszióval folytatódjon, s a „Mintha Újvidéken lennék. Mintha lennék.”
(164.) felismeréssel érjen véget. A minoritárius élethelyzet
vonalgörbéit egyre fáradtabb kézzel megrajzoló homodiegetikus, egyes szám első személyű narrátor a Vajdaságra jellemző „örökös szürkület” jokulátoraként, az őrület állandósításának tanúságtevőjeként, a visszafelé haladó idő megéneklőjeként pozicionálja magát, a mintha-lét krónikáját tárva ily
módon a befogadó elé. Az elbeszélő szövegformálási gyakorlata az 1999-es A változásom könyvében artikulálódó ars
protetikának, a kiegészítés művészetének felel meg, monológja pedig akár a Sötétedés című vers programjának megvalósításaként is értelmezhető:
„– menekülj! Otthonod gyorsan felejtsd el.
Vagy béküljél meg ez új helyzeteddel
s maradj a seggeden! Írj krónikát
– csinálj a tegnapból kevéske mát
s lásd el pontosító lábjegyzetekkel.”
(In: A változásom könyve, Forum Könyvkiadó, Újvidék, 1999, 9.)

Ezekből a padlástörténelmi jegyzetekből kapunk vázlatos
képet Bé Péter, az Újvidéki Rádió jegyzetírója magánmitológiájáról, mindennapi cselekvéseinek hátteréről, önsorsrontásának történetéről. „Úgy is működöm, mint egy híradó, a sok
hozott, talált, összeollózott anyagot sugárzom ki magamból,
de nem fél óráig, hanem egyfolytában, éjjel-nappal” (173.) –
valójában tehát egy egész életnyi, apró betűsnek megmaradt
feljegyzés összefoglalóját tartja a kezében az olvasó. A holdfény árnyékában lábjegyzetek breviáriuma, pillanatnyi benyomások és köldöknézegető eszmefuttatások gyűjteménye.
Célja annak bizonyítása, hogy a balkáni háborúk viharai által
hozott változások (ezekre utal a gyakran ismétlődő „Minden
más, mint volt régen” passzus) nem alakíthatják át végérvényesen a szubjektumot, mint ahogy a szövegben benne is

2012. június

101

„

foglaltatik: „én Bé Péter vagyok, mindig ugyanaz, vagy alig másmilyen” (9.). Ennek pedig az
az oka, hogy – érdekek ide vagy oda – mindannyian „leginkább jók szeretnénk lenni. Közhelyszerűen, népmeseszerűen jók.” (53.) Talán ennek a frázisnak az igazolása miatt található
a regényben rengeteg önmeghatározó részlet: „Rádióíró vagyok, ötvenen felül, jócskán, és fáradt. De amúgy semmi bajom. Ebből kifolyólag: mindenféle bajom van. Majdnem mindennel.”
(11.) A narrátor folytonos önreprezentációja azonban hiábavaló, önértelmezési kísérletei
ugyanis rendre kudarcba fulladnak, csak ennek variánsait citálja: „Vagy a világgal van baj,
vagy velem. Vagy csak annyi, hogy megöregedtem. Zsémbes öregúr vagyok, akinek semmi
sem tetszik, dohogok itt csak, ha kell, ha nem.” (160.) A kötet hangütése tényleg a kiábrándult, olykor szentimentálissá válóan nosztalgikus panaszkodásé: „Együttlét. Egyedüllét. Gáncsok, baráti gesztusok. Elrontott sikerélmények, megszépített kudarcok. (…) Mind sűrűbben
érzi úgy, hogy ez az egész csupán így viselhető el, csakis így – mint egy kisfiú képzeletének a
játéka.” (84.)
A textus visszatérő motívuma a hangsúlyos urbánus tér, mely azonban nem elemei, a városképet alkotó építmények által jelenik meg, hanem szellemi konglomerátumként, a kompozit kultúra metaforájaként. Vagyis Újvidék-regényről beszélhetünk, melynek elbeszélője
azonban a város fél évszázadnyi történelméből egyetlen tanulságot sem tud levonni: „Olykor
boldogok voltunk, olykor szerencsétlenek, de a vége az volt mindennek, hogy már valami
másra vártunk. (…) Egy nagy váróterem ez a világ, de hogy mire is várakozunk tulajdonképpen, arról semmit sem tudunk.” (39-40.) A huszadik század második felének ebben a régióban tehát éppen az a tanulsága, hogy nincs tanulsága, különösen ha az ember a Verbász–
Szenttamás–Temerin vonalon elhelyezkedő, mindent elnyelő Bergson-háromszögben él, valahol az egykori Elan birtok és a Vital olajgyár között, az élan vital, az éltető lendület mibenlétének kifejtéséhez viszont nincs tehetsége. Vergődhet tintapocsolyában, lebombázhatják a
munkahelyét, szökhetnek a gyerekei külföldre, élhet évekig alkoholgőzben, beszélgethet a
nagy bácskai éjszakában egy szlovák származású, afroamerikai katonával, egy dolog örök
marad: „a rosszkedvem sem múlik el, csupán, nem viccelek, átalakul.” (37.)
Hiába azonban a fülszöveg ígérete, a Böndör Pál lírai munkásságára jellemző, rosszkedven átszüremlő finom humor, az inkább cinikus, mint ironikus alaphang a prózájából hiányzik. Ennek indoka valószínűleg a téma „közelisége”, a traumatikus tapasztalatok hatására az
önmaga identitását újra és újra felépítő emberhez illő hang meglelésének nehézsége: „ha a
szülővárosomról kellett írnom, rendszerint elhagyott a humorérzékem, az egyetlen értékelhető tehetségem, hogy aztán a közhelyek tarajos hullámain evezve, vagy inkább úszvafuldokolva, a személyes kudarc homokos partján találjam magam, levegőért kapkodva csupaszon, mint a társadalmi elvárások balek hajótöröttje.” (8-9.) Hatványozottan igaz ez erre a
számos autobiografikus utalást tartalmazó kötetre, hiszen a De Man-i értelemben vett öngyógyítás manifesztumaként is interpretálható. Az arcrongálás művelete ebben az esetben a
visszafojtás technikája által nyer teret: a narrátor egyik barátja, Anti szerint „a gyakorlás felesleges erőpazarlás, aminek az igazán nagy tettekre való képességeink látják a kárát. Sorolta
a példákat, amikor különleges helyzetekben hihetetlen tettekre voltak képesek egyesek, például legyengült fogolytáborlakók ugrottak át kétméteres téglafalat. Erre aktív sportolók képtelenek lettek volna szerinte, mivelhogy elhasználták a szervezetük mélyén szunnyadó, csodás tettek iránti képességüket, melyet az életünkben csupán néhányszor lenne szabad használnunk, ha valami egészen komolyat szeretnénk produkálni”. (65.) A hirtelen nekiveselke-

„

102

tiszatáj

déstől a narrátorból kiömlő beszédfolyam az elfojtás alól felszabaduló gondolatok garmadáját zúdítja a befogadóra, ami már csak azért is problematikus, mert nincs egy epikus mag
vagy egy nyelvi fogás, ami köré fel lehetne sorakoztatni őket. Mintha sok, versanyagnak kiválóan megfelelő ötlet lenne a textusba integrálva, ebben a terjedelmes műfajban azonban értelmüket veszítve szétszóródnának. Pedig alaposabb szerkesztői munkával születhetett volna egy Böndör Pál költői opusához méltó prózakötet.

Berényi Emőke

NINA ĐURĐEVIĆ

2012. június

103

„

Önmagunk fjordja
ACSAI ROLAND: HAJNALI KÚT

„

L'Harmattan Kiadó
Budapest, 2011
42 oldal, 1500 Ft

Acsai Roland költészete a Két ég satujában már kibontakozó
új lírai szemléletből ösztönös ráérzéssel haladt a norvégiai
hegyek és fjordok időtlenségében kiérlelődött Hajnali kút
című kötet tükörverseinek nyelvéhez. Szavai a természettel
közös, mély egyedüllétben kitapogatott szavak, melyek olyan
helyről valók, ahol templomot sejtünk a közelben, vagy egészen távol: bennünk van. Nem véletlen, hogy Acsai épp az
északi tájakon talál önmagára, és hagyja átáramolni tollán
újonnan megismert nyelvét, amely, mint ahogyan ő is, vendég, hiszen a nyugalom legtisztább forrásai – a család, és az
érintetlen természet – egyszerre vannak itt jelen, egységben,
szinte karnyújtásnyira.
A rövid strófákra bontott versek a lényegi tartalmak öszszezsugorításával, felesleges kitérők nélkül sűrítik magukba
a transzcendens környezet, illetve az abban rejlő ökoszisztéma sajátosságait, méghozzá úgy, hogy a látvány leképzése
minél pontosabb és egyszerűbb módon: hangok, illatok, és
érzületek lejegyzéseként történhessen. Ezáltal összhangba
kerül az emberi és naturális jelenlét, míg a humán és a gyermeki logika útján megközelített természet egymásra értetődő elemei átfedésekben tükröződnek. Egy kilégzést helyettesítő fuvallat például beszédképessé tehet egy fát, ahogy Az
erdő királya című versben is: „Bőre nyírfakéreg, hangszálai
levelek:/ Csak akkor szólal meg, ha megrezgeti őket a szél.”
A metamorfózis gyakran visszatérő jelensége itt is egy reflektáló folyamat része, amelyben mind a tudatos és tudattalan,
mind az élő és élettelen entitások azonos módon kezdik hordozni aktuális hasonlítottjuk lényegiségét. Ilyen párosítások
az utcai lámpa fényében hópelyhekké alakuló lepkék (Fagy),
a halászsas és a nyírfa transzformációja (Nyírfa; halászsas),
vagy az apálymozgásból adódó inverz rendeződés, ahol „[a]zt
hihetnénk, hogy a fjord/ vize hátrál. Pedig valójában// A hidegvérű sziklák, ezek/ Az óriásteknősök kúsznak// Egyre
feljebb a patron.” (Hidegvérű sziklák) Ebben a másként látásban a felcserélődés szinte minden alkalommal bekövetkezik,
ez viszont nem az egyik elem másikkal való kiváltását, hanem épp ellenkezőleg, az egyik létező hiányosságának másikból történő pótlását jelenti.

„

104

tiszatáj

Acsai a részletek megfigyelésétől, azok intuitív feltárásán keresztül egészen a szimbiózis
eredetének megismeréséig jut. Wittgenstein „[e]gykor állt házának alapzata” a hegyen nem
más, mint eltüntethetetlen nyoma az ember és természet kölcsönös viszonyának, azaz, másképpen fordítva, a költő által betölthető szerep, aki ihlete forrását a transzcendens környezetből kell, hogy megszerezze. A bálna című versben egy fjord vizéből előbukkanó bálnabébiről írja Acsai: „Úszó foncsor a tükörben: / Fekete hát, hegyes uszony. / Aztán elmerült,
majd újra felbukkant, // Mint egy belső kép, a szív legmélyéről, / Vagy még mélyebbről, //
Mert a fjord mélyebb a szívnél.” A beavatottság primer helyszíne a fjord. Annál is inkább, mivel a víztükör visszavetette, önmagára hasonlított táj egyidőben képes analogikus lenni a valós látvánnyal, és kiterjeszteni horizontját a belső tájra, amely a szöveg érzületi síkját működteti. Így áthatolhatóvá válik az interpretációs rétegek szövedéke, és ami ennél is fontosabb,
elsőként tapasztalhatjuk magunkon, miként tükröződünk a versekben. A tükröződésben való
önbeteljesedés állapotát Acsai a családon, gyermekén (Zsófi) keresztül éli meg a legintenzívebben: „Nem a lányom hasonlít rám,/ Az én arcom tükrözi az ő vonásait.” (Én vagyok a tó)
Ezen a vonalon egészül ki a láttatás azzal a felfogással, amelyet A teljes kör megkettőződött
szivárványa kíván közvetíteni, ugyanis „a szivárvány nem ér véget / A szikláknál, a víznél,
folytatódik bennünk is, // A föld alatt is: átszelve bazaltot, sötét ásványt, / Vakondjáratot”,
így futva be teljes körét.
A szövegek, Norvégiát bejárva, olyan szakrális helyszínek hálózatát szervezik össze, mint
a templomok vagy temetők, melyeknek egyedülállóságát a fenyvesek, fjordok és gleccserek
mondabeli jelképiségére utalja tovább a szerző. A Dale-templom boltozatára felfestett égbolton például, nap és hold idők végezetéig való együttállásában a víz állandósult jelenlétét örökíti meg a látvány: „Felettünk bálna úszik, / És a föld alatt eltemetett csónakok.” Egy másik
templomkertben pedig, Úton Björk felé: „A templom csúcsára szarvast / Tűztek angyal helyett. // Sírkövekre vésett nullák: / Mint befagyott tóba vágott lékek.”
A halál képisége ugyanolyan nyelvi csupaszsággal sokkolja az olvasót, ahogyan a többi,
megtisztulásra szolgáló poéma is képes rögzíteni a nyugalomban való teljesség érzetét. „Toboz hullik lábunk elé:/ Elhajított kézigránát.// Fenyőmag repeszek/ Fúródnak a szívbe.”
(Molden) A Kun Árpádnak ajánlott Egyetlen madár című versben egy haldokló fenyőrigó életének utolsó pillanataiban is az erdő zúgását hallhatjuk; nyitott csőréből szivárog a gyanta.
A természet körfogásának rendje beleivódik az északiak tudatába.
Ezért is mondhatja azt a költő képzőművész felesége, Acsai Varga Vera, akinek nem mellesleg egyik gyönyörű festménye díszíti a kötet borítóját – a Tollas mérleg című versből idézve: „Ami nekünk fenséges, Zsófinak/ Természetes”.
Ez a fenségesség járja át a kötet verseit, legyen szó akár egy gyermek fején a be nem nőtt
kutacsról, ahonnan „[k]ezeink, e furcsa, ötlábú lovak” isznak, a Hajnali kútból, mert ahogy
először fordulunk a fjordokhoz önmagunk keresésekor, úgy létezünk tovább a nyelv tükrében beteljesedve.

Szutorisz Szabolcs Bence

2012. június

105

„

Egy magyar regényről
B ARNA DÁVID: EGY MAGYAR REGÉNY

„

Libri Könyvkiadó
Budapest, 2011
176 oldal, 1990 Ft

Az Egy magyar regény szerzőjéről, Barna Dávidról keveset
tudhat az olvasó, a Libri Kiadó honlapján mindössze ennyi
szerepel: „Barna Dávid 1982-ben született Budapesten. A gimnáziumot szülővárosában végezte, érettségi után Izraelbe
költözött. A Tel Aviv-i Egyetemen szerzett diplomát, jelenleg
Jeruzsálemben él. Az Egy magyar regény az első könyve.”
A szerző képe helyén egy árnyékalak látható, ami felettébb
gyanús, és ez a gyanú még tovább erősödik, amikor Sárközy
Bence egy könnyed Nietzsche-idézettel indítja el a mű irodalomtörténeti életét a litera.hu-n, miszerint: „Miért ne lehetne
a világ, amelyhez van valami közünk, miért ne lehetne fikció?
S ha valaki megkérdezi: »de hát a fikcióhoz egy szerző is tartozik?«, nem lehetne kereken azt válaszolni: miért? Talán bizony nem tartozik-e ez a »tartozik« is a fikcióhoz?” Cseles,
mert B. D. (a szerző!) a felütés előtt egy rövid megjegyzésben
jelzi, hogy „nem történeti munkát, hanem regényt” írt, amelynek szereplőit és eseményeit „egytől egyig a képzelet szülte”.
Utóbb kiderül, hogy több szinten is megvalósul a fikciós játék: az olvasónak számolnia kell a fiktív szerző fiktív valóságával és az általa írt Móricz-történettel, ami ugye nem is lehet más, csak fiktív. E koncepció szerint tehát Barna Dávid él
és ír, megjegyezem, elég jól, címet is tud választani, bravúrosan bánik a szerkezettel, és meglepő otthonossággal mozog a
kortárs irodalom területén.
A könyv két mottóval indít, gondosan választva és elosztva: egy kortárs Móricznak, egy kortárs Barna Dávidnak. A választott Ady-vers a zsidó–magyar sorspárhuzamra épül, és
borúlátó jóslattal zárul: „S fölolvaszt a világ kohója / S elveszünk, mert elvesztettük magunkat”. Ugyanezen a vonalon
haladva kerül ide a másik idézet is, hiszen Michel Houllebecq
Elemi részecskék című könyvének végén az ember által teremtett új faj az ember eltűnéséről tudósít. A mottók által
megidézett művek olyan mélyen ágyazódnak a regénybe,
hogy már csak az megérne egy külön tanulmányt.
A regény „fejezetei” nem címekkel, hanem dátumokkal
különülnek el egymástól, kivéve az elsőt, amely sokat sejtető
három ponttal szerepel a tartalomjegyzékben. A második fejezet már dátummal jelölt (1936. szeptember 26.), és pontosan úgy kezdődik („Történetem kezdetén…”), mint a szerzői

„

106

tiszatáj

utasítás második mondata („Történetem szereplőit és eseményeit…”), leszűkítve ezzel a „fiktív” címke hatókörét. Innen indul ugyanis a Móricz-történet, időrendben haladva 1970. április 21-ig. Az első fejezetben megszólaló elbeszélő hangja azonban egyetlen pillanatig sem
halkul el, mert minden jelzés nélkül ékelődnek a szövegbe a történet egyes darabjaival párhuzamot mutató jelenkori események, amelyek pontos ideje könnyen visszakereshető. Az
Oszama bin Laden haláláról vagy a fukushimai tragédiáról szóló bekezdések éppen olyan valóságmozzanatok, amelyek hitelesítik az elbeszélő „létezését”.
Az első fejezet nagyon erős, kedvem lenne az egészet idézni. A bevezető jelöli ki a lehetséges értelmezési irányokat, elképesztően sok útvonalat indítva egyszerre, ugyanakkor a szöveg – jól választott nyelvnek köszönhetően – mégis az egyszerűség illúzióját kelti. A kopogó,
súlyos, gyakran kötőszónál kettétört mondatok és a személyes érintettség fokát emelő megoldások is jól működnek: „Közös szobánk volt. Jó testvérek voltunk. Kétszobás lakásban nőttünk föl. A másikban a szüleink aludtak. Nem volt egymáshoz egy gyengéd szavuk vagy mozdulatuk. De nem is bántották egymást soha, sem szóval, sem tettel. Langyos közönyben éltek
egymás mellett. Az apám kapatosan jött haza hat körül, befalta, amit a felesége elétett a
konyhaasztalra, aztán leültek együtt a tévé elé. (…) Együtt cigiztek. Külön csomagból. Nem
ugyanazt szívták. A falon a két évtizedes, nikotinsárga tapéta. Még akkor lett kitapétázva a
lakás, amikor ideköltöztek. Ne haragudjon rám az anyám.” (12.) A rövid, tömör mondatokkal
ráadásul nehéz bánni, hiszen gyakran megesik, hogy a rövidség mellé valami patetikus felhang is társul, ám itt erről szó sincs. Az elbeszélő kíméletlensége komollyá és hitelessé teszi
ezt a megszólalásmódot. A Móricz-történet megindulásával a választott nyelv is módosul, hirtelen megjelennek a pontosvesszők, a trópusok, a „mondta, kérdezte, felelte” fordulatok –
minduntalan a szöveg konstruáltságára, regényszerűségére figyelmeztetve.
Az én-hang eleve csábító alap a biografikus szerzővel való azonosításhoz, de ez esetben
még erősebb a késztetés, hiszen a Barna Dávidról közölt információk teljesen megfeleltethetők az elbeszélő történetével. Az első fejezetben a nagyszülőkig rajzolja a családfát: „Anyai
nagyapám fölakasztotta magát ’44-ben Kolozsvárott, az apai nagyapám fél évre rá pusztult el
a pesti gettóban. Apai nagyanyám nem ment újra férjhez. (…) Hatéves koromban halt meg
tüdőrákban. Anyai nagyanyám második férje, Józsi bácsi egy vadbarom volt. Komcsi funkcionárius. (…) De aztán a bácsit elvitte a második infarktusa.” (10–11.) Édesapjuk halálával egy
újabb hely válik üressé a családfán, ami egy fontos felismeréshez vezet: „Akkor már egyik
nagymamám sem élt. Sem anyámnak, sem apámnak nem volt élő testvére. Senkink.” (14.)
A család nem volt vallásgyakorló; a fordulópont ismertetésekor a testvér szerepét aligha
lehetne jobban hangsúlyozni. András volt „a lázadó és a felbujtó” egy személyben, aki hidat
képezve a generációk felett visszatért a zsidó hithez, és aki az öccse lemaradását sem engedte: héberül tanította. A testvérek kapcsolatát érzékletesen kifejezi a kivándorlás tervét követő gondolatsor: „Akkoriban szakított velem Vera. (…) Az egyetlen ember, akihez közöm maradt, a bátyám volt. Nézze el nekem az anyám. (…) Persze, ha egy év múlva szakít velem Vera,
akkor is András után mentem volna. (…) Ha én szakítok Verával, és nem egy másik lány miatt, akkor is. A bátyám miatt. Nem Erec Izrael miatt.” (13–14.) A már említett árvaság érzete
még tovább fokozódik, amikor száz oldallal később egy szövegbe ékelt bekezdésben a testvér
haláláról is értesül az olvasó: „Hogy voltaképpen Mohamed próféta nevének korai meggyalázásáért robbantotta föl magával együtt azon a jeruzsálemi autóbuszon egy szerencsétlen sorsú palesztin fiú, aki épp csak egy évvel volt idősebb nála.” (114.)

2012. június

107

„

András halálának rövid, tárgyilagos közlése is jól mutatja, hogy az elbeszélő nem árnyal,
nem értelmez, nem pszichologizál, mindössze közöl és kijelent, és ez az elvi megoldás visszaköszön az általa létrehozott Móricz-történetben is. Hiába a hangzatos kérdés, hogy „megengedheti-e magának Móricz Zsigmond, a nemzet nagy írója, hogy egy kis lelenccel, egy kis utcalánnyal hozzák szóba?” (46.), az ítélethozatal végül az olvasó feladata marad. A regény csak
felvillant bizonyos eseményeket, gyakran ellentétes nézőpontokat ütköztetve, de az összeillesztés már az értelmezőn múlik. Az elhallgatást nem tűrő megközelítés eredményeként olvashatjuk Holics Janka öngyilkossága előtt írt búcsúlevelét, a Móricz-naplók intim részeit és a
szexuális aktusok aprólékos, naturalista leírásait.
A már többször idézett szerzői megjegyzésben áll az is, hogy a történet egyes részeit „valós dokumentumok ihlették”. Mégis milyen dokumentumokra utalhat B. D.? A Móricz-naplók
regényt érintő évei még nem kerültek kiadásra, azonban Hamar Péter 2007-ben megjelent
Móricz Zsigmond utolsó szerelme című könyvében találhatunk még kiadatlan naplórészleteket. Hamar Péter célja az volt, hogy az irodalomtörténetben megrajzolt Móricz-Litkei kapcsolatot átrajzolja, illetve, hogy Litkei Erzsébet (a könyvben Kati) életrajzát végigírja. A regény
fontos harmadik szereplője Móricz Imre, Erzsébet fia (a könyvben Peti), akit bár Móricz a nevére vett, a sokat hangoztatott álláspont szerint nem lehet Móricz gyermeke, hiszen Móricz
és Litkei csak később ismerték meg egymást. Hamar Péter megdönti ezt a felfogást: bizonyítja, hogy igenis találkoztak 1936. szeptember 26 hajnala előtt, tehát lehetséges, mi több, valószínű, hogy a fiú Móricz vér szerinti fia. A regény már számol ezzel az 1936 előtti találkozóval, sőt rendre olyan naplórészletek adják a történetmozaikok magjait, amelyek Hamar
könyvében is megtalálhatók. Persze nem hagyható figyelmen kívül Móricz Virág (a regényben Zsóka) Apám regénye című életrajzi visszaemlékezése, Móricz Magoss Olgával zajló levelezése, valamint Móricz Imre a Korunk 2000. októberi számában megjelent emlékező előadása sem, amelyre három fejezet (1939. május 25., 1940. május 23. és 24.) is épül. A fejezetcímek, a dátumok a megjelenített események pontos vagy viszonylagos időpontjait közlik.
A fő cél a megtörtént események „valósághű” bemutatása, olyannyira, hogy több esetben
is a naplóbejegyzések vagy a már felsorolt „dokumentumok” bizonyos részeinek szinte szó
szerinti közlése adja a szöveg vázát. A szándék kiolvasható, ugyanakkor ez a szerkesztésmód
néha zavaró darabosságot kölcsönöz a szövegnek, főleg azokban az esetekben, amikor a
szerző csak egy mondatot vagy egy szószerkezetet vesz át a napló szövegéből. Például Móricz
azt írja: „S milyen különös, abban a felujjongó lelkiállapotban egyáltalán nem undorodtam”
(Hamar Péter: Móricz Zsigmond utolsó szerelme), a regényben ez így szerepel: „Milyen különös, gondolta a férfi felujjongó lelkiállapotban”. (24.) Eredeti kontextusában fel sem tűnik a
jelző furcsasága, de ahogy kikerül onnan, rögtön érezhető lesz az idegensége. Az eredeti szöveghez való túlzott ragaszkodás eredménye például ez a már-már hibásnak tűnő mondat is:
„nem volt fáradt, sem álmos; csak egy bőséges kielégülést érzett testileg, és vidám felszabadultságot lelkileg.” (25.)
Hol a kapocs a két történet között? Az irodalmi emlékezetben Litkei Erzsébet Árvácska,
az irodalomtörténeti emlékezetben modell, fogadott lány és szerető. Hamar Péter könyve és
– talán ennek nyomán – az Egy magyar regény Móricz halála után is követi Litkei életét, aki
1944-ben férjhez ment, majd férjével közösen megalapították a „Móricz Zsigmond” Könyvkiadó Vállalatot, amelyhez egy kis antikvárium is tartozott. Az üzlet emeletén „illegális nyomdagép működött, amely hamis származási és katonai papírokat gyártott, és nagyon sok em-

„

108

tiszatáj

ber életét mentette meg”. (Hamar Péter: Móricz Zsigmond utolsó szerelme) Mindeközben Litkei már várandós volt, azonban az „örökös stresszhelyzet és az egyéb gondok felemésztették
az asszony amúgy is labilis egészségét, és öt hónapos terhesen elvesztette magzatát”. (Hamar
Péter: Móricz Zsigmond utolsó szerelme) A regény legmegrázóbb fejezetében, abban a fejezetben, amelyben Borbély Szilárd A halszem példázata című versének részlete is megjelenik
prózaszöveggé transzformálva, megszólal Litkei elvesztett gyermeke: „Azért vitt be magával
az anyám, engem bevittek a gettóba, csak azért, hogy kihozzanak onnan egy fiatal nőt, meg a
kisfiát, hamis papírokkal, a méhében vitt be a gettóba az anyám”. (163.) Nemcsak megszólal,
de megszólítja a kisfiút is, akiről beszél, vagyis Barna Dávid édesapját, akit Litkei hoz ki a gettóból: „Te vagy. Én lehetnék.” (163.)
Bár leginkább itt ér össze a két történet, mégis nagyon sok irányba tágul a szöveg, egymástól alig elkülöníthető szintekkel. Az apokaliptikus jóslatokat felvillantó mottók, a magyarzsidó sors rokonsága, Petőfi, Ady, Móricz, Turulmadár szobor, egy Izraelben élő magyar zsidó
fiú, a történelem és az aktuálpolitika, a közügy és a magánügy, az irodalmi hagyomány és az
irodalmi jelen egymásra vetítése, összejátszása olyan tematikai hálórendszert épít ki, amely
rengeteg szempontot kínál fel az értelmezők számára.
A regény utolsó fejezete mindössze egy bekezdés, a dátum 2011. június; az első mondata:
„Vége a vallomásnak.” (171.) „Lehet, hogy a regényforma éppen abból született, hogy az ember vallani akar, gyónni, de társadalmi s emberi szeméremből nem mondhat semmit, ami saját személyére s életére káros világítást adna” (Móricz Virág: Apám regénye) – írja Móricz az
Életem regénye megjelenése előtt. Barna Dávid ragaszkodott a regényformához, kétszer is
utal rá, a címben, majd a szerzői megjegyzésben. Hogy mégis mi okból, mindenki döntse el
maga.

Huszár Tamara

A Tisza-parton mit keresek?

„Mindent elénekeltem, ami nekem való volt”
JUBILEUMI BESZÉLGETÉS NÉMETH JÓZSEF OPERAÉNEKESSEL
A közelmúltban jubileumi koncerten köszöntötte a Szegedi Nemzeti Színház Németh Józsefet.
Sokan hitetlenkedve olvasták a plakátot: idén lesz 70 éves. Pedig épp csak az imént volt, hogy
lelkesen tapsoltunk neki a Macbeth, az Álarcosbál, az Otelló, az Igor herceg vagy a Don Giovanni főszerepeiben.
Németh József hosszú utat járt be, mint egyik kedvenc hőse, A bolygó hollandi. 1942-ben
Solton született, ott is nőtt föl. Édesapját nem ismerte, odaveszett a világháborúban, édesanyja nevelte föl. Tehetséges atléta volt, versenyzett, a Testnevelési Főiskolán szerzett diplomát.
Énekelni a Bartók Béla Zeneművészeti Szakközépiskolában kezdett tanulni, majd Leningrádban és Moszkvában, a Csajkovszkij Konzervatóriumban folytatta. A Magyar Állami Operaház
ösztöndíjasa lett. 1972-ben a Debreczeni Csokonai Színház szerződteti magánénekesnek.
1973-tól Pécsett, 1978-tól Augsburgban, 1981-től Grazban énekel. Közben mesterkurzusokon vesz részt Olaszországban Gino Bechinél, Tito Gobbinál és Mario del Monacónál.
1982-ben Szegedre szerződik, itt aratja legnagyobb sikereit, 1986-tól félállásban, 1989től 1993-ig teljes állásban a Magyra Állami Operaház szólistája, de továbbra is rendszeresen
föllép Szegeden és a Szabadtéri Játékokon. Saját nyilvántartása szerint legtöbbször, 113 alkalommal a Carmen Escamillóját énekelte,
de sokszor lépett föl a Nabucco címszerepében (86) és a Bánk bán Petúrjaként
(75). Nyugdíjasként is ad koncerteket,
tanít, és néha színpadra is lép. Hetvenedik születésnapján a Szegedi Nemzeti
Színház nagyszabású koncertet szervezett.
– Amikor az ember elér egy életkort,
elgondolkodik az életén, mi az, amit elkért, mi az, amit elmulasztott.
– Amikor elkezdtem a pályámat,
azért imádkoztam, hogy azt az adottságot, amit a természettől meg a szüleimtől
kaptam, ki tudjam bontakoztatni. Hogy a
lehetőségeimet ki tudjam használni. Ebben a tekintetben nincs hiányérzetem.
Volt bennem kitartás, hogy azt a rengeteg nehéz szerepet végigcsináljam. Amikor erre visszagondolok, úgy érzem,
nincs is a világon nálam boldogabb ember.

„

110

tiszatáj

– Van olyan szerep, amelyik elment melletted?
– Nem tudok igazából ilyent mondani. Talán mindent elénekeltem, ami nekem való volt,
kihoztam magamból azt, ami bennem volt. Képességeim legjavát tudtam adni. Ennél lényegesen többre nem vagyok képes. És ez jó érzés. Most leszek 70 éves, és tulajdonképpen befejeztem a pályámat. Ugyanakkor a hangom még megvan. Már nem énekelek naponta, de ha gyakorolok egy hónapig, akkor el tudok énekelni egy koncerten 6-7 számot, és úgy gondolom,
hogy bizonyos szerepeimet is tudnám még énekelni megfelelő szintén. A legnehezebbeket
már nem vállalnám, de mondjuk Gara nádort a Hunyadiból, Petúrt a Bánk bánból vagy Amonasrót az Aidából még igen. Persze nem egészen úgy, mint 45 évesen, de színpadképesen.
Ami hiányérzetem van, hogy nagyobb nemzetközi karriert csinálhattam volna. De a 80-as
években csak egyetlen külföldi szervező ügynökség volt, az Interkoncert, és hát ők nem voltak túl serények, hogy engem „eladjanak”. Vendégszerepeltem többek között Svájcban az Álarcosbálban, Splitben az Otellóban, Németországban a Carmennel, de úgy gondolom, a képességeim alapján több helyen is fölléphettem volna. Persze, lehet, hogy nekem is több energiát kellett volna fektetnem ebbe.
– Szóval nincs hiányérzeted a szerepeket illetően.
– Talán csak Papagenót sajnálom a Varázsfuvolából.
– Hát, a te hatalmas, sötét hangodról nem ez a gyáva madarász jut az ember eszébe...
– Igen, de az áriáit imádom, és a figurát is szívesen eljátszottam volna.
– Az áriáit még énekelheted koncerten.
– Ez igaz. A hangom jellegéből adódóan sok drámai figurát alakítottam, és kevés lehetőségem volt a könnyedségre, a humorra. Pedig az életben derűs szemléletű vagyok. Németországban énekeltem Belcorét a Szerelmi bájitalban, és azért is nagyon szerettem a Don Giovanni címszerepét, mert sok könnyedség, vidámság volt benne. S az egyik legnagyobb kedvencem Jagó az Otellóból, mert abban is számtalan hangszínt, hangulatot lehet megjeleníteni.
– Don Giovanni egyébként sem áll távol tőled...
– A 70-es években elváltam első feleségemtől és Németországba szerződtem. De sokat
jártam haza édesanyámhoz és Attila fiamhoz. Ekkor nem lett volna értelme újranősülni, vagy
állandó kapcsolatban gondolkodni.
– Sokfelé jártál az országban és a világban, miért kötöttél ki éppen Szeged mellett?
– Pál Tamással összefutottunk Bécsben, és meghívott egy Nabuccót énekelni. El is jöttem,
akkor a Belvárosi moziban játszott a színház. A próba szünetében ültem a művészbejáró mellett, és jött egy hölgy, aki nagyon megtetszett nekem. Kiderült, hogy ő Dobos Kati, színésznő.
Beszélgetni kezdtünk, kapcsolatban maradtunk, s a következő szezonban leszerződtem Szegedre, összeköltöztünk, és ő lett a második feleségem. Tőle született Márk fiam, hosszú évekig éltünk együtt, végül azonban elváltunk. Azért is hálás vagyok neki, mert sok előadásomat
és koncertemet ő vette föl egy VHS-kamerável. Ezek most becses emlékeim. Pál Tamás a következő évadban elment, helyette Oberfank Géza lett a főzeneigazgató, s ő nagyon erősen épített rám, kitűnő szerepek sorát osztotta ki nekem, voltak olyan darabok is, amelyeket énmiattam tűzött műsorra. Vele és Kerényi Miklós Gábor rendezővel nagyszerűen dolgoztunk
együtt, az volt életem legtermékenyebb időszaka. A Macbeth előadása az 1987-es operafesztiválon szinte minden díjat megnyert, én is megkaptam a legjobb férfi énekes díját. Nagyon

2012. június

111

„

megszerettem ezt a várost, ma is itt van a lakásom, itt vannak a barátaim. Sokat utazom, de
ide jövök haza.
– Tanultál a budapesti Bartók Konzervatóriumban Sík Olgánál, Leningrádban, Moszkvában, majd Olaszországban Gino Bechinél, Tito Gobbinál és Mario del Monacónál. A tanárok
módszere nem volt ellentétes, vagy inkább egymásra épültek?
– Moszkvában volt a tanárom Igor Suslin, egy idős tenorista. Ő felszabadító hatással volt
rám, és ma is az ő módszerét követem. Nagyon könnyű skálákat csináltatott, eszménye a szabad éneklés volt. Az a lényeg, hogy az éneklés ne erőfeszítés legyen, hanem szabadon áramoljon a hang. Nem kell azt mindig helyezgetni, az magától jó helyre megy, ha a légzéstechnika
megfelelő. Suslin nem akart mindent megmondani, csak kontrollált. Meghallgatott, és elmondta, mi a jó, és mi nem. Persze csak akkor lesz valakiből megbízható operaénekes, ha ez
automatizmussá válik. Az éneklés izommunka, több izomcsoport működik egyszerre, s ezek
együttműködésének kell rutinszerűvé válnia. A legfontosabb, a rekeszizom például akaratunktól függetlenül működik, hiszem ez működteti a tüdőt, és a lélegzéshez nem kell gondolkodnunk, az automatikus. Az énekléskor azonban egy kicsit máshogy kell működtetni, s ennek a beállítása nagyon fontos. És ehhez az elején nagyon sok gyakorlás kell.
– De aztán automatikussá kell, hogy váljon.
– Igen, de ez csak az alap. Ott volt például a két nagy énekesnő, Joan Sutherland és Maria
Callas. Sutherland fantasztikus technikával énekelt, elképesztő koloratúrákra, magas hangokra volt képes. Világbajnok volt, olyan nagyszerűen énekelt, hogy még idős korában is remekül szólt a hangja. Callas hangképzésével több probléma is volt, de olyan érzelmi töltöttséggel énekelt, ami páratlan. Callast bármikor szívesen meghallgatom ma is, Sutherlandet
azonban mindig száraznak hallom.
– Amikor megkaptál egy új szerepet, hogyan közelítettél hozzá? Mivel kezdted a tanulást?
– Általában meghallgattam egy felvételt, egy olyan énekessel, akit szeretek. Egyik kedvencem Robert Merrill, a nagy amerikai bariton. Amikor Németországban énekeltem a Köpenyt, megvettem az ő lemezét. De már a tanulás alatt nagyon fontos volt a figura és a szituáció. Ha az ember megérzi az alak lelkiállapotát, akkor az megszüli a megfelelő hangszínt és
hangvételt is. Ott van az a csodálatos pillanat, amikor A bolygó hollandi színpadra lép. „Nagy
kínnal eltelt újra hét hosszú év” – mondja. Aki nem tud ebbe belegondolni, hogy mit is jelenthet 7 évig bolyongani a tengereken, reménytelenül, és csak a hangokat akarja leénekelni, az
ne akarjon Bolygót énekelni. Vagy ott van Posa márki a Don Carlosból. Amikor a III. felvonásban megérkezik a börtönbe, és azt mondja a barátjának: „Eljöttem hozzád, hogy elbúcsúzzam
tőled”, már tudja, hogy meg fog halni. Az utána következő áriát („Per me il giunto – El kell
válnunk nemsokára”) lehetetlen harsányan elindítani. Ez tele van szomorúsággal és szorongással.
– Halkan kell elindítani. Csak nem mindenkinek van hozzá pianója...
– Aki pianót tud énekelni, az mindent tud. De olyan pianót, hogy például az Otelló Álomelbeszélésében az Erkel Színház legutolsó sorában is hallatsszon. Az 100 méter távolság. Ehhez a hangnak fényesnek kell lennie. Aki ezt meg tudja csinálni, annak a fortéja is jól fog szólni. Persze, amikor az ember fiatal, és ha van hangja, azt szereti mutogatni, szeret jó hangosan
énekelni. Ahogy egyik moszkvai tanárom mondta: „Jozef, gyerzsi!” fogd vissza a csikókat!

„

112

tiszatáj

Sokkal hatásosabb, ha valaki nem a teljes erejét mutatja. Illetve csak ritkán adja ki a 100 százalékot.
– Jó erőben és jó egészségben élted meg ezt a szép kort.
– Ebben minden bizonnyal sokat jelentett a sport. Egész életemben sportoltam, bizonyos
időszakokban versenyszerűen is. Ez nagyban segített megőrizni az erőnlétemet. Ráadásul
hamar rájöttem, hogy az énekléshez ugyanúgy rendszeres tréning kell, mint a sporthoz.
– A fizikai képességeidre a rendezők többször építettek. A híres szegedi Macbeth második
boszorkányjelenetében például jó 3 méter magasból kellett leugranod.
– Az könnyű volt, mert elkaptak egy tűzoltószőnyeggel. De az Erkelben például a Bajazzókban kézen állva jöttem be a színpadra. Elénekeltem a Prológot, aztán a komédiásokkal kézen állva érkeztem meg. Mindig nagy tapsot kaptam, majdnem akkorát, mind az áriámra.
– Azt mondtad, bizonyos szerepeket már nem vállalnál, talán már ezt a kézenállást sem.
– Nem, mert néhány éve volt egy balesetem, a vállam tönkrement. Sajnos, rendszeresen
fáj. De azért még rendszeresen teniszezek. Mozgás nélkül el sem tudom képzelni az életemet.
– Hetven esztendősen mik a terveid?
– Az életemnek ebben a szakaszában azt tartom legfontosabbnak, hogy azt a tudást, tapasztalatot, amit fölhalmoztam, át tudjam adni. Ezt nem szeretném elvinni magammal a sírba. Eddig tanítottam az SZTE Juhász Gyula Tanárképző Főiskola Ének Tanszakán, de most
onnan is nyugdíjba mentem. Úgy tűnik, most Délkelet-Ázsiában tartanak igényt rám, valószínűleg ott fogok tanítani. Két fiam van, Attila musical-énekes és zeneszerző, Pesten él. Márk is
tanult zenét, de ő inkább a biológiát választotta, ő itt van Szegeden. Remélem, még ők is szolgálnak nekem nemsokára valami újdonsággal.

Márok Tamás

DIJANA KLARIĆ

Következo´´ számunk tartalmából
Míg éterrel itattam át a kendőt, többször az orromhoz emeltem, és mélyet szippantottam. Nyár volt. Napsütötte dombon ültem a vetés közepén. Kis idő múlva meghallottam azt a ritmust. Minden ugyanolyan maradt, mégis valahogy más lett, hasonló ahhoz, ami akkor volt. Ekkor következett a legfurcsább dolog, amit valaha is éter hatása
alatt átéltem, és amit később hiába próbáltam újra megtapasztalni. Láttam magam körül a vetést, a dombot, a napsütést – de mégse én láttam mindezt: eltűnt az Én, csak a
személytelen tudat maradt.
Stanisław Ignacy Witkiewicz: Kábítószerek

A haza… hogyan közelítsünk a hazához? Ez szinte tabutéma. Ha az ember a hazájáról
ír, összekuszálódik a stílusa. Hogyan beszéljünk, teszem azt, Lengyelországról, nem
ama klasszikus „mert mi, lengyelek” hangütéssel, nem kreálva magunkból európai polgárt, nem vágva pofákat, nem alázva meg magunkat, nem is fölmagasztalva, nem játszva az eszünket és nagyzolva, minden kínlódás, vagdalkozás és hajcihő nélkül… hogyan
tapintsuk ki a sebeinket anélkül, hogy ne produkálnánk hozzá elképesztően fájdalmas
fintort?
Witold Gombrowicz: Napló, 1958

Fiatal, kezdő költőként ki akartam tágítani a költészet számára lehetséges témák körét.
Mint ismeretes, akkoriban az úgynevezett tiszta költészet vagy avantgárd költészet elméletei diadalmaskodtak, amely a költészet maximális tisztaságának változata volt abban az értelemben, hogy a költőiséget a líraiságra korlátozta. És jólesően kell megállapítanom, életem során tanúja lehettem annak, hogy a költészetben kiszélesedett az elmélkedés gondolati témáinak köre.
Czesław Miłosz: A költészet mint tudatosság

Miłosz mintha ugyanazt gondolná végig két különböző területen mint költő és mint katolikus. De ez még nem jogosít fel minket arra, hogy nagy sietve „katolikus költőnek”
nyilvánítsuk, már csak azért sem, mert ő maga tiltakozott ez ellen 1981-ben, a Lublini
Katolikus Egyetemen, a díszdoktorrá avatása alkalmából mondott beszédében. Hangsúlyozta, hogy még a Biblia-fordítás sem csak „hivatásos katolikusoknak” fenntartott
tevékenység. Bár Miłosz ellenséges közegben sem szakadt el az egyháztól, kerülte a teljesen egyértelmű deklarációkat […]
Pálfalvi Lajos: „A templomban eszembe jut Majakovszkij” (Czesław Miłosz vallásossága)

Ha bármely közép európai ország művészetéről kell véleményt formálnunk, hasonló
kérdéseket teszünk föl magunknak. Az első a különbözőségről, a többi rendszerint az
összehasonlíthatóságról szól: akár hazánkról van szó, akár nem, először azt boncolgatjuk és vitatjuk, hogy egyedi-e egy náció művészete, független-e az identitása, és hatással van-e a kultúra egészére. A kérdezést követő dilemmák rendszerint arról a felismerésről szólnak, hogy a történelem és a régió sajátosságai csak részben egyediek és hasonlóak a környező országokban. Végső soron mindenki globális megértésre vágyik,
ezért sokan vitatják, hogy bármi értelme volna egy nemzet művészetének karakterisztikumait keresni. Sokkal fontosabb kérdés ugyanis, hogy egy műtárgy bármilyen nemzetközi kontextusban megállja-e a helyét.
Petrányi Zsolt: Néhány gondolat a lengyel művészet sikereiről

Ára: 500 Ft
Előfizetőknek: 400 Ft

nka

Nemzeti Kulturális Alap

