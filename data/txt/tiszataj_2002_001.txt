tiszatáj
2002. JAN. * 56. ÉVF.

Aczél Géza, Marno János,
Szepesi Attila, Veress Miklós versei
Márton László, Kiss László prózája
Cseke Péter Balázs Ferencről
Fried István Vörösmarty Mihályról
Diákmelléklet: Vadai István
Kölcsey Ferenc verséről

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:
HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
r
f
f
Nemzeti Kulturális Alapprogram
Th
támogatásával.
\EM7Kn KttiiuAíis ónoicsft;
Felelős kiadó: Tiszatáj Alapítvány.
MIMS/IIHILMA
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a FIÍRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a PostabankRt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVI. ÉVFOLYAM, 1. SZÁM
2002. JANUÁR
MARNO JÁNOS: H szerelme .........................................
ACZÉL GÉZA: lecsó .......................................................
MÁRTON LÁSZLÓ: Sok tanú, semmi tanulság ..............
SZEPESI ATTILA: Arcimboldo-szonettek (Részlet) .......
VILLÁNYI LÁSZLÓ: Hármasok ......................................
PINTÉR LAJOS: a hatalom tornya ..................................
VERESS MIKLÓS: Kortársi laudációk a criticus laur(a)eatus-hoz .....................................................................
KISS LÁSZLÓ: Szindbád egyelőre nem haza megy ........
KASS JÁNOS: A szegedi téglavár ...................................

3
8
10
40
43
44
46
49
58

ÖRÖKSÉG
CSEKE PÉTER: A tényfeltárás műhelyei a két világháború közötti Erdélyben ......................................

61

TANULMÁNY
FRIED ISTVÁN: Vörösmarty Mihály – a nyelv művésze
SZABÓ GÁBOR: A Spion jelentése .................................
BENYOVSZKY KRISZTIÁN: A referencia mint egzisztencia – három példázat ..........................................

74
84
91

KRITIKA
BORBÉLY SZILÁRD: „Mindig a szót fogadja” (Kibédi
Varga Áron: Hántani, fosztani) .............................. 98
TÜSKÉS TIBOR: „Álomtörténelem” (Veress Miklós:
Éjféli verőfény) ....................................................... 101
TÓTH ÁKOS: 0oC (Kemény István: Hideg) .................. 106
H. NAGY PÉTER: Az elmélet primátusa (?) (Irodalom,
nyelv, kultúra) ........................................................ 110
Szerkesztői asztal ........................................... a belső borítón

ILLUSZTRÁCIÓ
OROSZ ISTVÁN munkái a 9., 39, 57., 63., 90., 97.
és a 105. oldalon

DIÁKMELLÉKLET
VADAI ISTVÁN: Az érvényes mérce
(Kölcsey Ferenc: Vanitatum Vanitas)

MARNO JÁNOS

H szerelme
Megcsillan a kelő fény a gyógyszertár öklömnyi bádoghagymatornyán. Proust hidegen hagy, anyád
Swannak szólítja magunk közt az osztályidegen Sárvidéki urat. Swann
hűvösen méri ki a kombinált porokat,
csak a karcsú ujjait izzítja szenvedély,
mely anyádra lassankint egész' átragad,
kezedet elejti, és egy zöld csomag
cigarettát húz elő szalmatáskájából.
És itt elveszíted a fonalat.
Nem tudod, milyen nadrág van rajtad,
hosszú-e, vagy a rövid. Swann szürke
öltönyben a fehér köpeny alatt,
s a nyakkendője csokor inkább, mint alámerülő férfiszalag. S talán
itt a helye a kézcsóknak is, mely a fellobbanó gyufalángot kioltja. És
ettől fogva, minthacsak a Gondviselő
akaratából, anyád egy életre szűz
marad. Magad után is hasztalan kutatsz,
sehol egy tenyérnyi hézag a tégelyek
közt, ahol megbújhatnál. Csak a Swann lépdel
a képben hosszan, puhán és ruganyosan,
nyújtogatva a fonnyadt macskagyökerű
nyakát. S arra sem emlékszel, hogy mire
engedsz szabad folyást a feszítő

4

tiszatáj
ingerednek, mi az a jel, amely felment
a jelenlét időbe foglalt törvénye
alól, s hogy ki állja mégis a szégyent,
ha egyszer napvilágra jut, hogy tényleg
a fényes padlóra vizelsz. Minthogyha
egész ki volna törölve fejedből, minthacsak senki kedvéért járnál a nyomába,
Swann szagát a koffein ízével kevered,
mígnem egy őszi nap ferde orrsövényed
egy kalapácsütésre a torkodba szakad.
*

S akkor álmodban a pokolba küldesz
egy magánénekes újságírónőt,
hallani sem akarsz újraélesztésről, vért
köpsz, majd arra eszmélsz, hogy egy lépcsőn
feküsztök, egymáson, és nem érted
anyádat, hogy mit evett annyira vén
Swannon, nem érted az egész egészségügyet,
vérben úszik a szemedben a gyógyszertár,
a vasút s a vasúton túl a Swannék terméskő villája s az egész Klotildliget.
Proust nem izgat. Szűkebb körökben,
magunk közt, némely ellenérzéseidnek
is hangot adsz olykor, sütemény közben
kifordul a szádból, söpröd le magad,
majd leverten köszönsz el a társaságtól.
Azután feldúltan térsz reggel az ágyba.
Odette-et Klotildnak mondod félálomban,
és anyád nevétől meghül a véred.
Megtelik vele orrodban a tampon.
És nem jönnek elő színdús események,
hanem ott ájul el a lépcsőn lejövet
a magánénekes újságírónő.
Pizsamád gombja leszakadt, így viszed ölben,
félig megnyílva, testét a szubintenzív színtre.
Kis hisztérika, mondja a doktornő, de
hangja szívélyes. A tiéd meg, érthető

2002. január

5
módon, recseg, visszhangzik ismét, mint tegnap,
vagy azelőtt, hallottad a Bátorság koktéltól
szárnyalni vígan egy asszisztens képébe,
mért volna halál pont a te eseted!...
Vagy miért is ne!... s ezt elgondolni még
jobban esett; csak szóvá tenni már nem
forgott hozzá önhúsába öltött nyelved.
A professzor, madárfejű, apró vénség,
Lohengrin búcsúját fütyülte a zöld maszk
mögött, mely eszerint horpadt be és duzzadt
előre újult erővel, akárha dús
vitorlalomb.
*

Kratochwillnek hívják. Anyád nem ismeri.
Ha ismerné, bizonnyal beleszeret. Holott e hőst nem jellemzi ama elesettség,
mint amely klotildligeti Swannból árad
az ő Elzája mellett, nem szólva már a
politikai bélyegekről. Sem a vadgesztenye-fasorról, ez útról, mely mára
feltúrt tudatod limes-lomjába veszett,
s még hírt is kapsz róla, hogy halálos beteg.
Hogy egy vagyonba kerülne plusz végenincs évtizedekbe a kigyógyítása.
Nem érné meg. Senki közülünk, magunk közt
mondva. Hiába, fonalad szétrágva,
nem érzed az ...idő... finomságát-ízét,
hát felütöd, babonából, találomra,
és Odette-et hallod: „Ha láttad volna, hogy
mit kapott tőlem, a szobalány behallotta
a másik szobába...” (kiem. tőled). S ezzel mész
aludni, idejekorán, hajnalban, mint
egy bolond délben. Gyomrod forog a fejedben,
mint egy szomszéd szobában, mely keletre néz,
hosszan neszeled a sötétből a hörgést,
mintha papírcsutkát tuszkolna le torkodon
egy vak kéz, mely maga a valóság, s amit

6

tiszatáj
a papír tartalmaz, az csupa lehetőség;
felhő, s ha írsz, abban mártogatod meg a kést.
És ezt is onnan meríted, amiből nem kérsz,
az idő nyomából, anyád ágyneműt cserél
alattad, és közben traktál vele, szivaccsal
lemosdat, majd lázmérőt dug a végbeledbe,
ott a leggyorsabb és az érték megbízható.
De kapkodástól az üvegrúd beletörik.
A rémület elmondhatatlan. Nem osztható
meg mással rajtatok kívül. Nincs is ott senki.
Négykézláb mászva a viaszkos hajópadlón
nézed, hogy hogy gurul széjjel és olvad egymásba s hasad szét újra hány higanygolyó.
*

Swann tehát naponta mászta meg a vasúti felüljáró hidat. Meg-megállt rajta,
az asztmája miatt, reggel hosszabban,
este visszafele, mintha könnyebben
ment volna. Mintha mindig napnyugtával
egyszerűsödne a látszat. Mint egy vén szálka,
úgy vonult végig a korhadt deszkázaton,
elbámulta, ha egy szerelvény áthaladt
alatta. Anyádat soha sem szerette
viszont. Nem dohányzott, a mozdony füstjét is
csak nyelte, a felpöfögött gőzbodrokkal
együtt. Neked már akkor is mindig este
kezdődött a nap, anyád éjféltájt föléd
hajolt és keresztet vetett a homlokodra,
majd végigcsókolta a falon a fénymeg a szentképeket. S még visszatérve
naplójához a rendelőbe csak résnyire
tette be maga után a vajszínű ajtót.
Párnáján egyszer a Varázshegy, egyszer az Eltűnt
idő (ezegyszer végre nem kurziválod).
Fölötted a Szeplőtelen fogantatás lógott.
Ajkadon seb támad a láztól, apró légy
szállja meg a kora tavaszból, jobb lett volna

2002. január

7
nem borotválkoznod. Higiénikusabb. Elza
meddő és bárónő, de rangja Swann mellett
a falu szemében lyukas kétfilléresre váltott;
ma sehol ily beszédes érem; mely a három
oldalú küllemhez mintegy bensőleg toldja
hozzá a negyedik együtt(át)hatóját; s amely
a jövőn mint önmagán átlátva egyenest
ide, a mába mutat. Támasztva versben némely
prózai bonyodalmat, mintha közel a véghez
a legközelebbi kérdések szólítanának
el a szellemvilágtól. Egykori porfészked
formáját úgy sem égetheted ki egészben
a mostani sarából, szállj meg épp akárhol,
épségben egyetlen álomban nem fogod feltalálni magad. Anyád előtt sárga papírlom,
szájából füst habzik, nagyjából ott metszi félbe
őt a gégelámpa fénye. Szemét nem látod,
'hogy lassankint egyre beljebb esik, hanem
a gégecső ezüstje villan a szemedbe
s fehér csíkkal egy darab zöld linóleum.
Swann hangja reszkető pihetoll. Minden
szava fázik. Ereszkedsz, nem figyelsz oda,
hörgeti az „r”-t s a „H”-ákat elnémítja.
Anyád nevét is örökké megcsonkítja.

8

tiszatáj

ACZÉL GÉZA

lecsó
még javában kamasz lehettem szenvedélyes olvasásra determinálva
mikor valaki világhírű azt írogatta bekalandozva már a fél világot
hogy mindig könny szökik szemébe a hazai lecsó különös illatára
sokat nem értettem belőle hiányzott a gyerekből az ízlelés mániája
s a mondat is a szemantikai üzenet alsó szintjén megtapadt
nem bontva ki magából azt a furcsa karakterképző aszimmetriát
mely elsuhan a szemgödrök mögött a becsvágy és zsigerek alatt
mivel valami nincs itt arányban a siker őrülten pörget előre
az anyai konyhák zamata pedig kissé röstelkedve visszaránt
nem tudod persze mindez milyen képleteket rajzol az árváknak
ám helyettük is nosztalgiába oldod az egyre távolabb ballagó hiányt
ami biztos: tisztes öregedő ember undorodva gondol a rafinériára
ó az az otthon összeművészkedett legegyszerűbb legtisztább lecsó
minek már füstölt szalonnán futtatása is folklorisztikus eset – jó eset
de az elkopott szervekre vigyázva hisz minden nehezen emészthető
könnyű zsiradékok alig hevített levében kezdd a műveletet
elég a hagymát vékonyan karikára vágni s csak üvegesen maradjon
kell az a szeletelt hozzávalók testesen feljövő enyhén édeskés sorába
mikor népmesék messzi tájairól jelezve hármas úthoz érkezik a fáma
az a bizonyos legtisztább lecsó – sózva zöldpaprikát és paradicsomot bele
és fedő alatt olykor megkavarva készig tarthat a zamatozó párolás
sznobok huzigálják a piros gyümölcs héját magam inkább azt mondom
ne nézz folyamatosan a toalettbe magad után ha nem muszáj
a rizses változatra kissé már vigyázzunk ez a keleti láz gyorsan odakap
én szinkron helyett túlérett paradicsomokkal megyek előre
annak bő vérében úszkáljon puhuljon az a sok ferde szemű mag
a paprika érettsége nem is fontos elég ha kerüljük a túl soványt
a profi az érés előtti stációkhoz csipetnyi kristálycukrot billent
víz hozzálöttyintése nélkül játszva át a középpályát mint a nehezét
puritán neveltetésembe aztán még a tojásos lecsó is belefér
ha már áttetszővé pároltad a masszát sőt ennél mehetünk még tovább
borítsd rá a habosra felvert nagy petéket ne szórj a lébe semmi éket

2002. január

9

és lazán sülésig rázogatva háryként említgesd az angyalát
innen már nehéz tovább tápászkodnunk ha fedőnk alá néz a parvenü
s mint puncsmester vonalas grafikaként kezelt ételünkbe beleáll
zagyválva irtózatos kolbászokról szaftokról öntetekről ezoteriákról
csak hogy ezekben már nem páráll az a világjáró könnycsepp
nincs benne tűzhelyre hajolva elbarnult fakanállal az anyánk

10

tiszatáj

MÁRTON LÁSZLÓ

Sok tanú, semmi tanulság
I.
Eredetileg úgy képzeltük, hogy az itt leírandó eseményeket is történetünk
hőse, Károlyi Sándor nézőpontjából fogjuk figyelni, s úgy adunk számot az
egymásra következő tanúvallomásokról, mintha ő is velünk együtt hallgatná
őket a Lebuki csárda nagytermében, ahol egy hosszú asztal mögött, amely szögekkel és csavarokkal van a padlóhoz erősítve, ül a héttagú vizsgálóbizottság,
és az egyik aprócska, homályos ablak mellől az alperes ügyvédje, Gajzágó Dárius igyekszik egy-egy elismerő, vagy éppenséggel cinkos pillantást kicsikarni
a felperes jogi képviselőjétől, Kereskényi Jónás uradalmi számvevőtől: végtére
is mindannyian egy hajóban evezünk, hisz még az aranyereink is (vagy ahogy
ő mondta: véghurkáinkon való süly), még ők is nagyjából egyformán és egy
időben adják értésünkre, hogy hiba volna, ha megfeledkeznénk róluk.
Ám azokban a napokban Károlyi Sándor jóformán egy pillanatra sem kelt
fel asztalos csinálta háromfiókos gyantáros asztala mellől, annyira lenyűgözte
az iratköteg, amelyet Oettingen lovagtól kapott az előző fejezetben. Porig volt
sújtva, hogy látnia kellett, hányan és hányféleképpen próbálták őt az előző
szatmári parancsnok előtt befeketíteni, köztük rokonok és gyermekkori jóbarátok is, akiknek tisztességében és iránta való hűségében soha egy percig sem
kételkedett. Másfelől a porból, ahová lesújtva érezte magát, időnként magasba
emelte őt a csodálkozás, és ebből a magasságból szinte már derült álmélkodással figyelte a rágalmazókat, főként pedig azt a fantomképet, aki a rágalmakból
kirajzolódott: lent a porban heverő, szánalmas önmagát. Az ilyen látvány pedig nem segíti az önismeret elmélyítését.
Az is eszébe jutott, amit Oettingen lovag mondott neki a búcsúzkodás percében. A néhai Auersperg ezredes rosszindulatára nincs mentség, de annyi bizonyos, hogy nem a vitézlő nagyságoddal szembeni gyűlöletet ösztökélte, hanem egy általános tévedés; reménykedjünk, hogy a mi tévedéseink mérsékeltebben válnak végzetessé!
Jól tudta ő, hogy a hazugság akkor legveszélyesebb, ha igaz állításokkal keveredik: most hát ilyen igaz állításokból szeretett volna valami lényegeset megtudni önmagáról, ám a hazugságok záporában elmosódott az is, amit eddig
tudni vélt. Soha nem a saját arcát pillantotta meg, helyette mindig az árulkodókét. És ha csak a régről vagy a futólag ismert arcok rajzolódtak volna ki; ha
ők tudósítanak róla, hogy a főispán úr mit beszélt a vármegye közgyűlésén,
kivel találkozott, kinek írt és kitől kapott levelet; mikor, miről, milyen véle-

2002. január

11

ményének adott hangot: ha mindez ennyiben marad, az csupán keserűséggel,
nem azonban ámulattal és kétségbeeséssel tölti el Károlyi Sándort.
Olvasott viszont oly neveket is, akiket ő ugyan, sajnos hallomásból, ismert,
ám az ismeretség nem volt, mert nem is lehetett kölcsönös: de mintha éppen
ők férkőztek volna legszorosabban Károlyi Sándorhoz, ők számoltak be legszorosabb titkairól. Például az éhenkórász Eginolf báró egy Palmyrából keltezett levélben Károlyi Sándor étkezési szokásairól tudósítja a parancsnok urat.
Aszpáziella bárónő egy másik jelentésben hozzáfűzi, hogy a vitézlő főispán úr
gyanakvással szemlél minden falatot, ezért szájon keresztül nem lenne könnyű
megmérgezni, viszont péntekenként, amely nap köztudottan Venusé, beöntést
adat magának.
Tuszánói Sándor herceg az Etna kráterénél, amelyből szellemalakban felgomolygott a híres görög bölcselő, Empedoklész, arról számolt be Auersperg
ezredesnek, hogy péntek éjjelenként, miután a főispán úr kiheverte a katharzisnak, vagyis az altest belső megtisztulásának fáradalmait, melyik szolgáló szokott (noha a főispánné asszony öregecskénél fiatalabb szolgálóleányt nem tűr
meg a háznál) egy szál ingben, lábujjhegyen belopódzni a főispán úrhoz.
Andró gróf, más néven don Guzmán de Moreto y Sánchez ettől a Zsófi nevű
teremtéstől tudta meg, miközben egymás karjai közt pihegtek fent a szénapadláson, hogy a vitézlő nagyságos úr melyik padlódeszka alatt rejtegeti levelesládája kulcsát, azonkívül a háromfiókos gyantáros asztalnak is van egy titkos
negyedik fiókja; ez a jelentés nagyobbik Örményország tengerpartjáról, a trapezunti kikötőből volt keltezve. A gyermekeit keserves könnyhullatással keresgélő Ibrahim pasa meghökkentően részletes orvosi jelentéseket írt Károlyi
Sándor egészségi állapotáról, mind a kilencet, mert annyi volt az iratkötegben,
Szmirnából.
Tisztességben őszült édesatyja és viruló hajadon húga után sóhajtozó Szegény Lipót, akinek régebben az volt a neve, hogy Ahmed, azt írta meg (mivel
néma lévén, beszélni nem tud) édes gazdájának, Auersperg ezredesnek, hogy
testvére hazahozatala miatt a főispán úr elméje bódulásban vagyon, és attól rettegvén, hogy minden lépését kémek figyelik, hamarost meg fog tébolyodni,
kelt a nogáj tatárok rendes téli szálláshelyén, valamint Felső-Homoródon,
a kuruc haramiák paszulykaróból és kerítéslécből rakott füstölgő tábortüzénél.
A szépséges török fogolykisasszony, Kártigám, illetve most már Krisztina
grófnő pedig a nagyságos vitézlő főispán úr titkosírással folytatott politikai levelezéséhez adta meg a jelek feloldását. S hogy vigyázat, mivel Károlyi Sándor
nemcsak Bercsényivel tart fenn közvetlen kapcsolatot, hanem Luigi Marsiglival is, aki térképészeti munkát végez a hódoltság alól nemrég felszabadult kelet-magyarországi részeken; ez a kötelék, amely most van alakulóban, különösen veszedelmesnek látszik. A lap szélére pedig férfias, katonás írással oda volt
jegyezve, hogy: összes jelentést elküldeni Marsiglinek!

12

tiszatáj

Károlyi Sándor kezébe temetett arccal, zúgó fejjel találgatta, ki lehet ez
a Marsigli, akivel ő, hacsak nem téved a jelentés, közvetlen kapcsolatban áll.
Tudniillik ő ezt a nevet még soha nem hallotta. Volt egyszer Bécsben egy
Marsigli nevű híres kocsihajtó, aki az egyik versenyen csaknem agyonzúzta
magát, mert az ellenfél egyik lovának fejére apró tükrök voltak erősítve, s ettől
az ő lova megvadult; ám ezt a Marsiglit úgy hívták, hogy Aloysio, márpedig
a két keresztnév, a Lajos meg az Alajos csak magyarul hangzik majdnem egyformán, olaszul vagy németül nem is hasonlítanak. Annyi bizonyos, hogy
most ő lapozgatja azt a köteg iratot, amelyet Luigi Marsigli kellett volna, hogy
megkapjon. S hogy ő még itt gubbaszt ezen a földön, a parancsnok úr,
Auersperg ezredes meg már nincsen sehol.
Az volt a tervünk, mint említettük, hogy Károlyi Sándor fülével hallgatja
végig a vallomásokat, és amit hallunk, azt magyarázata és válogatás nélkül, szó
szerint idejegyezzük. Ám ezt a tervet akkor sem lett volna könnyű megvalósítanunk, ha Károlyi Sándor nem a lelkére szakadó súllyal birkózik, s nem érzi
úgy, hogy a Kártigám nevű szépséges török fogolykisasszony története, amelyet felesége két fejezettel korábban belehajított a viharos forgószélbe, amely
elsodorta a regényt az utolsó lapig, most úgy zuhan vissza, mint az oktalanul
magasba dobott kő, vagy mint hazug emberre a mennyezet. Ha ugyanis végighallgatnánk az alperes kilencven tanúját, valamint a felperes részéről megidéztetett száztizenhárom tanút (és akkor még nem esett szó arról a huszonkilenc
tanúról, akik utólag lettek megidézve), és ha minden egyes vallomásnak csak
tíz vagy tizenöt sornyi figyelmet szentelnénk, úgy a tanúvallomások fejezete
önmagában is kiadna egy teljes könyvet; márpedig a vallomások lényegét akár
egyetlen sorban is összefoglalhatjuk: sok bizonyság, semmi bizonyosság.
A tanúk egy része határozottan állította, hogy a perbe fogott egyén az igazi
Károlyi István, s hogy erre készen áll akár esküt is tenni. Mások éppily határozottan állították az ellenkezőjét, hogy: nyilvánvaló jelekből kitetszik, az illető
nem igazi Károlyi, hanem valaki más; erre pedig ugyanúgy, mint a másik fél
tanúi, hajlandók lettek volna megesküdni. Ám a legtöbben voltak azok, akik
nem állítottak semmit: sem azt, hogy alperes igazi Károlyi, sem azt, hogy nem
igazi. Sehogyan sem lehetett kiigazodni rajtuk. Minél több részletre derült
fény, annál sűrűbbé vált az egész ügy körül a homály; és noha kint a vidék izzott a nyári napsütésben, odabent a teremben, hiába világítottak a tőlük telhető igyekezettel az apró ablakok, gyertyát kellett gyújtani.
Kolumbán Jónás, pocsaji lakos, nemesember, 40 esztendős vallotta, hogy:
ő lovaglásának módjáról, bal vállának szüntelen való rázásából a mostani Károlyi Istvánt kétségkívül megismeri a régi Károlyi Istvánnak lenni, mert senki
más úgy nem rázta bal vállát lovaglás közben szüntelenül, mint ő.
Kolumbán Zsigmond, pocsaji lakos, nemesember, 38 esztendős vallotta,
hogy: szájának formájáról, fogainak állásáról a mostani Károlyi Istvánt kétségkívül megismeri a régi Károlyi Istvánnak lenni.

2002. január

13

Kolumbán Vince, pocsaji lakos, nemesember, 35 esztendős vallotta, hogy:
a régi Károlyi Istvánnak hosszú, csontos arca, terjedelmes, vastag szája volt, ritkásan álló, nagy fogai voltak, előreugró álla és mély hangja volt; míg a mostani
Károlyi Istvánnak huppanós gömbölyű arca van, kicsiny szája, sűrű és apró
foga, csapott álla és vékony hangja, tehát a két személy nem lehet egy és
ugyanaz.
Kolumbán Vincéné Szeles Erzsók, ugyanott lakik, nemesasszony, 24 esztendős, vallotta, hogy: ő a régi Károlyi Istvánra nem emlékszik, mert még akkoriban kisleány volt. De arra jól emlékszik, hogy mutatták: odanézz, milyen
délceg, mégis mennyire jámborul viseli magát! Ezenkívül azt is vallotta, hogy:
férje, Kolumbán Vince, mióta ez a mostani Károlyi István eljárogat Pocsajra,
gyakorta mondogatja, ez a mostani Károlyi István sziporkányit sem hasonlít
a régire, de bizony úgy hasonlít Nagy Gecire, mintha nem is hasonlítana reá,
hanem ízről ízre volna ő maga Nagy Geci.
Csoroszlyás Pál börvelyi lakos, jobbágy, 56 esztendős vallotta, hogy: ő jól
ismerte Nagy Gecit, még az öreg Pénzásó Pista révén, akihez Nagy Geci, mielőtt katonának állt volna, sűrűn eljárt az Ásotthalomra, mert azt remélte,
hogy kap egy kalappal a magyarok történelméből, ahogy Pénzásó Pista azt
a kincset nevezte, amelyet mind a mai napig nem talált meg. Nagy Geci később
Veterani tábornok seregében szolgált közlegényként, sokszor meg is vesszőzték, de hogy miért, azt ő nem tudja. Károlyi Istvánról tanú nem tud semmit;
a régire már nem emlékszik, a mostanival egyszer sem találkozott.
Gercsényi László, gersenypataki lakos, nemesember, 68 esztendős (aki
egyébiránt Kiss Albert nevű szökött jobbágyának ügyében járván, előadott
számos, ide nem tartozó dolgokat), vallotta, hogy: ez a mostani Károlyi István
kicsinykét sem hasonlít a régire, mert a réginek sűrű, apró fogai voltak, míg
a mostaninak ritkásan állók és nagyok, viszont Nagy Gecire sem hasonlít. Ezzel
szemben a régi Károlyi István igenis hasonlított Nagy Gecire, és ennek az ő
gyanítása szerint megvan a természetes oka, ám erről, bizonyosat nem tudván,
ő semmit is nem állíthat. Előadja, hogy úgy hallotta: Veterani seregében ruhát
cseréltek, nem is egyszer, csak tréfából is; olyankor jót mulattak, amiért összetévesztik egymással őket, s Károlyi István közlegényként lót-fut, Nagy Geci
pedig tiszti ruhában, kapitányi rangban parancsolgat. Ő úgy hallotta: Károlyi
Istvánt egyszer meg is vesszőzték Nagy Geci valamilyen vétke miatt, vagy legalábbis meg akarták vesszőzni; ő, Gersenyi László, Veterani katonája soha nem
lévén, erről sem tud semmi biztosat.
Márkus Gyárfásné Nagy Annók, jelenleg nagymajtényi, azelőtt nyalábvári
lakos, jobbágy, 18 esztendős vallotta, hogy: ezt az én legidősebb testvéremet,
Nagy Gecit soha nem is láttam, elkóborolt ő már a kurucvilág idején, beállt
a kurucokhoz, ezt így mesélték nekem, és én akkor még anyám karján ülő kisleány voltam. Ezt a mostani Károlyi Istvánt nem ismerem a réginek lenni,
semmi közöm hozzá, bár ő akarta erősen. Sötétedés után gyakorta kijött

14

tiszatáj

Nagymajtényba, fogdosta a csecsemet a sötétben, de én kértem: hagyjon békét
nekem a nagyságos úr. Egyszer sem szidtam kurvafiának. Bezzeg ő váltig
mondogatta: anyád volt híres kurva, magad is vagy híres kurva! Én pedig hiába
sírtam, semmit is nem tehettem, ha egyszer ő volt a főispán úr testvére.
Márkus Gyenesné Nagy Zsuzsók, az előbbinek nénje vallotta, hogy: szegény édesanyánk lenne az igaságnak megmondhatója (nem igaság, hanem igazság, és arról a Nagy Mihálynéról, korábbi nevén Csombornéról van szó, akinek aznap volt a temetése, amikor megérkezett a nevére szóló citáció). Én csak
annyit mondhatok, hogy Nagymajtényban, amikor édesapánk látogatóban
járt, a nagyságos úr, Károlyi Sándor odament hozzá; erősen kérlelte, fenyegette, s még pénzt is kínált neki. (Ez a vallomás azonban félbeszakadt, mert
odakint elsötétült az ég, és akkora zivatar kerekedett, hogy a sátrakból, bódékból és fészerekből mindenki betódult a csárdába, amiért is a tanúnak végül
már kiabálnia kellett; és abban a pillanatban, amikor pénzről kiabált, az ablakkal szemközt álló nyárfába, és ez volt az egyetlen, amely nem lett kivágva, belecsapott a mennykő, úgyhogy a lombkorona fáklyaként kigyulladt az irtóztos
csattanás után, és az ágak félig elszenesedve gőzölögtek a harsogó felhőszakadásban.)
Tanú fél óra múlva folytatja vallomását, és előadja, hogy: ő bocsánatot kér
a nagyméltóságú vizsgálóbizottságtól, mert az imént a nyelve botlott, ő tudniillik Sándor helyett Istvánt akart mondani.
Nagy Péter, nyalábvári lakos, jobbágy, 29 esztendős vallotta, hogy: a mostani Károlyi István láttán azonnal feltámadt benne a vérség ösztöne és a családi
összetartozás, a testvériség nekibuzdulása.
Nagy Frigyes, nyalábvári lakos, jobbágy, 31 esztendős ugyanazt vallja, mint
az előbbi tanú; és hogy ő szétterpedt orrcimpájáról, összenőtt szemöldökéről
ezt a mostani Károlyi Istvánt megismeri nyilvánvaló Nagy Gecinek, legidősebbik bátyjának lenni.
Nagy Lajos, nyalábvári lakos, jobbágy, 34 esztendős az orrcimpáról és
a szemöldökről ugyanazt vallotta, mint az előző tanú. Továbbá Nagy Gecinek
a bal füle nem kerek volt, hanem hegyes, ennek a mostani Károlyi Istvánnak
szintén hegyes a bal füle.
Nagy Mihály nyalábvári lakos, jobbágy, 59 esztendős vallotta, hogy: ő jól
ismeri Nagy Gecit, miután ugyanabból az anyaméhből bújt elő, mint az ő
többi fia. Ez a Nagy Geci már kilenc esztendős gyermekként megrögzött iszákos volt, és a tengernyi sok megivott bortól meg páinkától szívszorulása támadt. Bent a fejében pedig volt egy phtrücsök; hogy ez a phtrücsök az orrán
vagy a fülén keresztül bújt-e be, vagy csak úgy magától nőtt az agyveleje pitvarában, azt már ne tessenek tőlem kérdezni. Annyit mondhatok, oly hangosan
szólt a fejéből az a phtrücsök, hogy éjszakánként nem tudtunk aludni tőle,
s így nem is igen bántuk aztán, hogy oly korán elcsavargott a háztól, mert addig is csak szégyent és búsulást hozott reánk.

2002. január

15

Gaydos János, nyalábvári lakos, jobbágy, 48 esztendős vallotta, hogy: előttem szóló Nagy Mihály nem tagadhatja meg Nagy Gecit, mert nem ő az apja.
Igaz ugyan, hogy Nagy Mihály gyermekeinek testvérük a szóban forgó Nagy
Geci, de csak anyai részről, mert őt nem a Nagy Mihály csinálta Csombornénak, hanem a Nagy Mihály testvéröccse, Gyurka, akit valamilyen vétség miatt
felakasztottak a neve napján, és a Nagy Mihály úgy vette feleségül Csombornét, hasában a gyerekkel.
Gaydos Jánosné Helyes Kata, nagyjából 35 esztendős, de nem tudja biztosan, vallotta, hogy: én kisleány koromban sokat játszottam együtt Nagy Gecivel. Sokszor láttam, hallottam is, hogy Nagy Mihály minden ok nélkül ütötte,
verte, felrúgta: nem vagy az én fiam, nem is eszed az én kenyeremet, eltakarodj
a házamtól! Mondta nekem, hogy: meglátjátok, elmegyek az igazi apámhoz,
majd az jól bánik velem. Csúfolták erősen: elmégy ám az anyád valagába, meg
a szatmári hóstáti akasztófához, ahol az apádat elásták, azt a híres igazi apádat!
Meg a hegyes füle miatt is csúfolták. Ő meg csak úgy csikorgatta azokat a ritkásan álló, nagy fogait: majd meglátjátok, hogy él az én apám! Majd eljön az én
apám hozzátok, majd én vezetem a lovát a kantárszíjánál fogva, majd az én
apám lehúzza a bőrt a hátatokról, és horgot ver a nyelvetek alá! De én akkor
kisleány voltam, s nem értettem.
Gaydos Keresztélyné Csida Orsolya, nyalábvári lakos, palánkbeli belső aszszony, 38 éves, vallotta, hogy: Csomorné keservesen panaszolta, bárcsak maradtam volna Csomborné, bárcsak Nagy Mihályné soha ne lett volna belőlem,
de most már itt van ez a sok gyermek, hát azokkal mégis mit csináljak? Tanú
azt is hallotta, hogy a megboldogult nagyságos úr keményen feddette volt
Nagy Mihályt, kegyetlen, radó természete miatt, és hogy tőle ugyan egy árva
sustákot nem kap többé, ha külömbül nem bánik az ő fiával, és akkor Nagy
Mihály egy hétig vagy kettőig szelídebben is viselte magát, hanem aztán
Csombor Jancsi erősen szidogatta Nagy Gecit, hogy bitófa gyökere, meg hogy
akasztott ember fattya, és ezen jót nevettünk. Meg sikítoztunk is, mivel Nagy
Geci hopsza, felcsapott egy kisbaltát, és úgy odavágott, hogy szanaszét fröcskölt az az agyveleje a Csombor Jancsinak. Már hogyne kergették volna, de
mindhiába. Mondogatták is mindenfelé: micsoda nagy vitéz lesz ebből, ha már
kilenc esztendősen ezt műveli! Alsó szomszédjaink voltak, láttam. Ezt a mostani Károlyi Istvánt egyszer sem láttam.
Kölcsey Gábor, túristvándi lakos, nemesember, 45 esztendős vallotta, hogy:
én még jól emlékszem boldogult Károlyi Lászlóra, s mindannyian, kik meglett
férfiak vagy asszonyok vagyunk, jól emlékszünk reá, hiszen alig tíz éve, hogy
elhunyt; mégsem szokás beszélni róla; ki tudja, miért. Pedig én annyira jól emlékszem reá, hogy emlékezetből akár le is tudnám rajzolni; sőt szalmán való
hevertemben és nagy boldogtalanságomban, íme tessék, már le is rajzoltam.
Azonkívül, méltóztassanak megtekinteni, lerajzoltam, ugyancsak emlékezetből, a Zenta mellett eltűnt Károlyi Istvánt is, végül pedig, szintúgy emlékezet-

16

tiszatáj

ből, a garázdasága miatt hírhedtté vált Nagy Gecit. Mármost ki-ki rögtön láthatja, hogy rajzaimon, amelyek nem egyszerűen utánozzák a valóságot, hanem
inkább akkor testesítik meg, amikor az már nem is valóság: Nagy Geci annyira
hasonlít a megboldogult Károlyi Lászlóra, Károlyi István pedig Nagy Gecire,
mintha ugyanazt az arcot rajzoltam volna három ízben, csak éppen egyszer
vékonyabb, másszor vastagabb vonalakkal. Aki tehát ezt a mostani Károlyi
Istvánt megismeri nyilvánvaló Nagy Gecinek lenni, az ugyanúgy megismeri
benne a régi Károlyi Istvánt is.
Macska Borcsa, szatmári hóstáti lakos, fertelmes hírű parázna személy vallotta, hogy: a régi Károlyi István, akárhogyan csalogattam-hívogattam, pedig
akkor még szép voltam és fiatal, sehogyan sem akart bejönni hozzám; ez
a mostani Károlyi István részegségében első szavamra bejött, ám hiába, mivel
csak fel és alá csúszkált a hasamon, semmi egyebet nem tudván csinálni. Mentegette magát részegségével és hosszú török rabságával; pénzt is adott, hogy
a szégyenét el ne mondjam senkinek. Mondtam neki, hogy: máskor ne a török
rabságod legyen hosszú és kemény, hanem a bánatos kis pucád, az a penészes
fokhagymagerezd; nem is jött be hozzám soha többé, annyira elszégyellte
magát.
Csintalan Cicelle, szatmári hóstáti kurva vallotta, hogy: én a régi Károlyi
Istvánnak az első szeretője voltam, s aztán is ölelt engem sokszor; jól emlékszem az ölelésére, s nem is fogom elfelejteni, amíg csak élek. S hogy erre
a mostani Károlyi Istvánra látásból soha reá nem ismertem volna, mert annyira
megváltozott a hosszan tartó keserves rabságban; hanem bizony az ölelése nem
változott, és arról mindjárt megismertem igazi Károlyi Istvánnak lenni, s még
azt is elmondhatom, régi Károlyi Istvánnak lakott a fejében egy phtrücsök; de
az jóféle phtrücsök volt, elméjét nem zajdította, sem az egészségének nem volt
ártalmára. Mert ez a kis phtrücsök akkor és csakis akkor kezdte a cirpelést,
midőn régi Károlyi István az ölelkezést kezdte, s fennhangon cirpelt őkelme
nemegyszer hajnali kakasrikoltásig is. Ez a mostani Károlyi István Szatmárott
járván, hol a parancsnok úrral volt valami dolga, de én arról semmit is nem tudok, részegen tántorogván jött be hozzám, és hát, rögtön rázendített a kis
phtrücsök; azért mondtam is neki hajnaltájt, mikor megszólalt a kakas, lássa
kegyelmed, erről a phtrücskéről megismerem kegyelmedet igazi Károlyi Istvánnak lenni.
Özvegy Perényi Jánosné Károlyi Éva, helyesebben Krisztina, nyalábvári lakos, felperesnek testvérnénje, esztendeinek számát nem kérdeztük, vallotta,
hogy: sajnos jól ismeri Nagy Gecit, meg az egész pereputtyát is, mert ők voltak Perényi János veszedelmének legfőbb okozói, mikor Nyalábvárat elpusztították a tatárok és a kuruc haramiák. Nagyobbik öcsémre, Istvánra jól emlékszem; jobb szívvel volt, mint a Sándor, hozzám; bizony ha ő oda nem vész
a zentai harcon, vagy ha férjemet a kuruc haramiák, mire a váltságdíj megérkezett, le nem kaszabolják, amely váltságdíjat aztán hiába is próbáltunk vissza-

2002. január

17

csikarni tőlük, úgy most nem zsugorognék Nyalábvárott abban a kidőlt-bedőlt
udvarházban! Éppúgy nem hasonlítottak egymáshoz ők, ahogy nem hasonlít
a krokodil a pelikánhoz, sem a hörcsög a vízisiklóhoz. Hasonlóság attól van,
hogy hasonlónak mondjuk el, s ha én hasonlónak mondanám el, akkor hasonlítana, de nem tudom s nem is akarom hasonlónak elmondani, mert nem hasonlít.
Ez a mostani Károlyi István üzente nekem bizalmas embereivel, majd Nyalábvárra látogatván, könyörögve kérlelt, ismerjem meg őt édes öcsémnek
lenni, régi Károlyi Istvánnak lenni: mindenemet kegyelmednek adom, csak ezt
az egy nevet ne hagyja lehúzni rólam. Hanem én rögtön tudtam, hogy nem
igaz úton jár, mert egy igazi Károlyi nem könyörög olyasmiért, ami természettől fogva úgyis megvan neki. Nekem sem kellett, hogy Krisztina maradjak; egy
ilyen rongyos kis udvarházban jó leszek én Évának is!
Károlyi Alexandra, Pozsonyban a klarisszák zárdájában apáca, felperesnek
testvérnénje nem kapott az apátnőtől engedélyt a hosszú és veszedelmes utazásra, s így küldött maga helyett egy igazolást az apátnőtől, egy felmentő levelet a pozsonyi magyar kamara jogügyi főigazgatóságától, valamint egy írásbeli
tanúvallomást, amelyben tanúsítja, hogy: nevelkedvén testvéreimtől külön,
s anyánk halála után korán elkerülvén Pozsonyba a klarisszákhoz, bátyámra,
Károlyi Istvánra, amilyen a zentai harc előtt volt, nem emlékszem; ezt a mostani Károlyi Istvánt pedig egyszer sem láttam, annál jobban emlékszem a bátyám kézírására, láttam is azt eleget, most is nálam vannak némely hozzám írt
levelei. Mondogatják ugyan, hogy ez a mostani Károlyi István csak egy betűt
sem tud leírni, ám ezt kegyelmetek ne csudálja: hogy se írni, se imádkozni, se
a régi dolgokra emlékezni nem tud, mert afféle sanyarú, kegyetlen rabságban
és betegségekben annyira elváltozik az ember, hogy már az elmúlt napról sem
tud semmit. Példája ennek Széchenyi Pál mostani kalocsai érsek úr, ki theológiának és philosophiának doctora volt, ám egy bizonyos nyavalyában elbetegedvén, annyira elváltozott és minden tudományától megfosztatott, hogy
a Miatyánkot is elfelejtvén, sem imádkozni, sem írni, sem olvasni nem tudott,
hanem aztán felgyógyulván, lassan öszveszedte magát, és előlről kezdette szorgalmas tanulásait.
Bátyám keze írásából pedig világosan kitetszik, hogy: nem halhatott meg
Zenta mellett, mert két esztendővel a zentai harc után jött levél tőle, vagy inkább csak cédula. Hogy ő Belgrádban sínylődött hónapokig, miután úgyahogy felgyógyult sebeiből, és ott háromszáz tallér fejében szabadon engedték
volna, de nem volt, aki a váltságdíjat megfizesse, s aztán Belgrádot elfoglalták
a mieink, de őt a gazdája, egy szpáhi addigra magával vitte Nisbe, de aztán Nist
is elfoglalták a mieink, s hogy ő most Kücsük Csekmedzsében van, Konstantinápoly mellett, s hogy írt apánknak is, de választ nem kapott (nem is kaphatott, mert apánk addigra már meghalt). Ennyi fért a hitvány kis papirosra, meg
a nevének szignatúrája, több egy betűvel sem. Elküldtem ezt a rongyos kis pa-

18

tiszatáj

pírt öcsénknek Nagykárolyba, hogy: majd ha végződnek a hadakozások,
ugyan kerestesse fel bátyánkat Kücsük Csekmedzsében, s fizesse meg a váltságdíjat, ha a család egész vagyona lesz az, akkor is.
Csakhogy a hadakozásnak nem és nem akart vége szakadni, Nagykárolyból
pedig öcsénk, Sándor azt a választ küldte, hogy én a család vagyona felől ne parancsoljak neki. Ezt olvasva kedvem és bátorságom elfogyott; apáca lévén,
ügyek intézésében járatos nem lévén, segítségem nem lévén, postát küldeni
nem tudván, bátyám dolga maradt ennyiben. Lehet, hogy meghalt a hosszú
rabságban; lehet, hogy most is ott sínylődik az ellenség földjén. Kelt Pozsonyban ekkor és ekkor, saját kezűleg.
Kiss Balázs volt beregszászi, most felsőhomoródi lakos, azelőtt jobbágyból
rukkolt végvári katona, majd sóharmincados Tiszaújlakon, még aztán kódorgó
szegénylegény, jelenleg Koncz Boldizsárnéból Károlyi Istvánnévá bucskázott
Jósika Juditnak szolgája, ki elfogató levélben kerestetik a szatmári parancsár,
Oettingen ezredes úr által, ám a vizsgálóbizottság hatályos oltalomlevelében
foglaltak szerint szabadsága és biztonsága Nagykároly mezővárosban és a hozzá
tartozó járás egész területén a tanúvallatás végnapjának terminusáig szavatoltatik, vallotta, hogy: először nem vallott az még csak egy mukkanásnyit sem, lévén képtelen szólni a gégéje csapján bontakozó makacs dagadás miatt.
Amikor aztán látta, hogy a jegyzőkönyvező írnok véletlenül nem azt írta,
hogy makacs dagadás, hanem azt, hogy makacs tagadás, jelekkel engedélyt kért,
hogy vallomását írásban adhassa be; de nem írt le még csak egy betűnyit sem,
lévén képtelen jobb kezének ujjait behajlítani egy frissnek látszó vágott seb
miatt. Végül Gajzágó Dárius többszöri nyomatékos kérésére felnyitották
a Szentírást, amely a tanúk meghiteltetése végett amúgy is ott hevert az asztalon,
s Kiss Balázs különböző szavakra és betűkre mutogatva, kerekítette azt a vallomást, hogy: 1686 őszén Károlyi István katonája voltam, s vele magam is ott
voltam a szegedi hadjáratban, ám Károlyi István elvesztét nem láttam, csak hallottam hírét, mert a zentai harc előtt paraszt ruhába öltözvén, Veterani ezredes
úr levelét vittem Wallis ezredes úrnak, Zenta mellől Szeged alá. Engem akkor
nyomban rohamra küldtek, és már csak a vár bevétele után, amikor a kótyavetyén megláttam egy rác hajdú kezében Károlyi István kócsagtollas fövegét,
s nem messze tőlük megpillantottam paripáját is, a Kerecsent, akkor kérdezték
tőlem a szatmáriak: te még nem hallottál róla, hogy Károlyi István odaveszett
a harcon?
Akkor én keresni kezdtem Károlyi István holttestét, hogy illő módon eltemessem. Kérdeztem a rácokat: ők azt mondták, hogy semmiféle testet nem
láttak, mert ők már csak zsákmányoló törököktől zsákmányolták minden
portékájukat. Kérdeztem Sennyei uramat: ő nehéz nagy sebesülésben feküdt
a minoritáknál, ő már a halálra készülődött és a pokolbeli nagy tűzre, tehát
mondogatta, hogy: nagy tűz volt, köröskörül minden kigyulladt, és a nagy
tűzben a testek mind megégtek. Kérdeztem a többi szatmáriakat: ők meg bőrig

2002. január

19

voltak ázva; tehát azt mondták, hogy: nagy víz volt, és hát valóban, olyan erősen szakadt az eső, mihelyt megérkeztem Szeged alá Zentáról, ahogyan szakad
most is odakint. Mondták, hogy Zenta mellett van egy hosszú morotva, s hogy
az megtelt vízzel, s hogy a víz magával sodorta a holttesteket a Tiszába. Ezek
így lévén, Károlyi Istvánról csak ennyi hírem volt, semmi több.
Hanem aztán kilenc esztendő múlva, mikor kezdődött a lugosi táborozás,
találkoztam egy vitéz katonával, úgy hívták, hogy Mosdóczy Bertalan, s hogy
strázsán állva beszéltük, melyikünk milyen csatákban harcolt, egyszerre csak
rám szól: ne mondd már, hogy Károlyi István ott veszett Zentánál, hiszen láttam én őt, beszéltem is vele! Ezt a Mosdóczyt Máriagyűdnél vagy a siklósi szőlőhegyen fogták el portyázó törökök, szüretkor, majd Belgrádba vitték, de
mivel nem harc közben esett foglyul, hanem fegyvertelenül, azért megengedték neki, hogy kijárjon, és összekoldulja váltságdíját. Már negyvenegynéhány
rénes forintot össze is koldult, amikor egy Banovics nevű szűcsmester, aki azelőtt rendszeresen eljárt a siklósi vásárra, felismerte Mosdóczyt, és odakiáltott
Dzsanbekli Halilnak, majd kihallgatást kért Bektás pasától is: mi az, hogy
negyvenegynéhány rénes forint, amikor száz tallért is megadnának érte, hiszen
ismerem a családját, sőt akárhányszor jártam a házukban is!
Mire Bektás pasának elsötétült az arca. Csakugyan ismered őket? Bundát és
kucsmát készítettél nekik, te gazember, most meg árulkodol? Fogott egy pálcát, azzal húzott egy kört a porba: ide hallgass, te Banovics! Ha ebből a körből
kilépsz, vagy ha csupán egy ujjadat is kidugod, azonnal megöllek! Akkor aztán
addig verte Banovicsot, amíg a pálcája el nem görbült, pedig az vaspálca volt:
igen, bizony, így jár a szűcs, ha felcsap ménesgazdának; jó szerencséje van, túléli, egészségére váljék! Viszont Mosdóczynak száz tallér lett a váltságdíja, mehetett koldulni megint. Hanem akkor már nemigen adtak neki, mert haragudtak rá Banovics miatt, és mert mindenki azt beszélte, hogy a bajor választófejedelem és Luis herceg őméltósága megostromolják Belgrádot.
Mármost Bektás pasának eszébe jutott, hogy jó lenne megerősíteni a falakat,
és visszaépíteni a régi előretolt bástyákat a Duna és a Száva felé. Kérdezte: vannak-e még a keresztény foglyok közt mesterségüket értő kőművesek? Felelte
Dzsanbekli Halil: tiszteletre méltó uram, Belgrád fénylő márványoszlopa, tudd
meg, hogy volt a pincében vasra verve húsz német kőművesünk, ebből tizenkilenc már éhenhalt, a huszadik most haldoklik. Hadd halljam, kegyelmed
messzire zengő, bölcs parancsát: mitévő legyek? Mire Bektás pasa előkapta
vaspálcáját, hanem az addigra már el volt görbülve. Még merészeled kérdeni,
nyomorult rühös, tetves gazember?! Ha egy héten belül annyira fel nem
hízlalod ezt az utolsó kőművest, te ótvaros gazember, hogy az építkezést legalább irányítani tudja, akkor lenyúzatom azt a féreg rágta bőrödet, kutyáknak
és varjaknak odavetni való gazember!
Dzsanbekli Halil pedig meghajolt, lement a pincébe, s gondosan hízlalni
kezdte a huszadik német kőművest, pedig ő tudta a legjobban, hogy csak ti-

20

tiszatáj

zenkilenc kőműves volt, de azt is tudta, hogy aki időt nyer, életet nyer, s nem
szerette volna, ha Bektás pasa beváltja fenyegetését. Annyit tudott a huszadik
fogolyról, hogy jókora váltságdíjra számíthat érte. Esze ágában sem volt kiengedni a kezéből.
Hat nap elteltével kérdi Bektás pasa: te gazember Dzsanbekli Halil, milyen
bőrben van a mi huszadik német kőműveskénk Azt kell még tudni, tisztelt bizottság, hogy Mosdóczy volt kirendelve az állítólagos német kőműves mellé,
aki egyszer odasúgta neki: hallod-e, pajtás, magyar vagyok, s Károlyi István
a nevem; ha megszabadulsz innét, vigyél rólam hírt apámnak Nagykárolyba,
meglásd, hogy szép jutalmat nyersz tőle! De bizony, hogy nem nyert jutalmat,
mert az öreg főispán úr már nem élt, a fiatal főispán úr pedig elzavarta
Mosdóczyt, hogy ez már a huszadik szélhámos csavargó, aki a bátyjáról próbál
hazudozni, hogy pénzt csaljon ki tőle; eltakarodj, míg szépen vagyunk! Feleli
Dzsanbekli Halil: tiszteletre méltó pasa, Belgrád soha meg nem roggyanó
gyámpillére, huszadik német kőműveskénk bőre pirospozsgás, húsa tömött és
feszes, úgyhogy holnaptól kezdve fütyörészve fogja cipelni a gerendákat.
S ki tudja, miféle dallamokat fütyörészett volna másnap, ha mindjárt abban
a pillanatban azt a hírt nem hozzák, hogy közelednek a bajor választófejedelem csapatai. Mire pedig megkezdődtek az ostromműveletek, addigra már
Dzsanbekli Halil nem volt Belgrádban, valamint Károlyi István sem.
Ennyit mondott el Mosdóczy az éjjel strázsán, s alighogy ezt végighallgattam, parancs érkezik: az őrködés végeztével, virradatkor tüstént vegyek magam mellé harminc jó vitéz katonát, s cirkáljuk végig az erdőt Lippáig, nem
jönnek-e a Maros völgyében török előosztagok. No Mosdóczy pajtás, kiáltottam, te most velem jössz; nincs is annál jobb mulatság, mint átvirrasztott éjszaka után, éhgyomorra lóháton cirkálni! Majd amikor a cirkálásból visszatértünk, szépen hivatalosan jegyzőkönyvbe íratjuk, hogy láttad Károlyi Istvánt
Belgrádban, s azt átnyújtjuk Veterani tábornok úrnak!
Én ezt így gondoltam, de a végzet másképpen gondolta; mert amikor már
vagy három órája cirkáltunk, egy szikla mögül közibénk puskáztak, s nézek
Mosdóczyra: hát abban a pillanatban lefordult fakó lováról. Délután visszaérkezve, jelentem Veterani tábornok úrnak, hogy: Pankotáig űztük az ellenséget, nekik van öt főnyi veszteségük, de sajnos nekünk is van veszteségünk egyvalaki; s hogy ezzel a valakivel együtt virrasztván éjszakai strázsán, tudatott velem egy olyan dolgot, melyről a tábornok úrnak is hallania kell. S azzal néhány szóban elmondom Károlyi István Belgrádban sínylődését, hogy tehát
nem halt meg Zentánál abban a régi csatában, hanem talán bizony most is él.
Felelte a tábornok úr, hogy jól van. Ha túléljük ezt a küszöbönálló csatát is
(mert azt már mindenki tudta, hogy közeledik a török fősereg), fel fogom kerestetni Károlyi Istvánt, s fogolycserével kiváltom, ha már az atyafisága nem
váltja ki. A temesvári pasa régi szívélyes ellenségem és ádáz jóbarátom; ha há-

2002. január

21

ború van, öljük egymást, ha béke van, békén hagyjuk egymást: majd ő segíteni
fog.
Így gondolta ezt Veterani tábornok úr, de a végzet másképpen gondolta;
mert a tábornok úr ott veszett azon a szerencsétlen lugosi harcon, s én Karánsebesre futván a maradék sereggel, öltözhettem ismét paraszt ruhába, mivel
Glöckelsperg tábornok úr a magyar katonákat, hasznukat immár nem vehetvén, elbocsátotta mind egy szálig, egyetlen susták fizetés nélkül. No, gondoltam, Erdélyben soha meg nem tudhatom, hol raboskodik, ha még él, Károlyi
István; tehát paraszt ruhámban átszöktem Temesvárra, s ott azt kellett mondanom, hogy: Banovics szűcsmesternek vagyok a testvére, hátha lesz valaki Temesvárott, aki látta Károlyi Istvánt.
Én ezt így gondoltam, de nem egészen jól gondoltam így, mert utólag megtudtam, hogy Dzsanbekli Halil rabjai Belgrádból Nisbe, Nisből Szmirnába kerültek Ibrahim pasához. Mármost ennek az Ibrahim pasának volt egy fia, úgy
hívták, hogy Ahmed, s történetesen Temesvárott szolgált, méghozzá Dzsáfer
pasa házában; ám a sors úgy intézkedett, hogy éppen azért nem beszélhettünk
egymással, mert keresztezték egymást útjaink. Ugyanis ezt az Ahmedet küldte
Dzsáfer pasa Veterani tábornok úrhoz egy bizalmas üzenettel a csata előtti napokban Lugosra. Ott álltam a parancsnok úr sátrában a kellemes arcú török
ifjú mellett, s gondoltam: bizony, hogy téged is meglőttelek volna, ha cirkálás
közben találkozom veled! Ezt így gondoltam, de rosszul gondoltam így: mivel
Glöckelsperg visszavonulás közben elfogta s magával hurcolta Ibrahim pasa
fiát, Ahmedet. Oda vetette a sors, Karánsebesre, ahonnét elszöktem, hogy
Temesvárott keresgéljem, paraszt ruhában!
Ráadásul találkoztam Temesvárott egy magyar asszonnyal, aki azt kiabálta
a Ráckocsmában, ahol tőzsérekkel és kufárokkal iddogáltam, hogy: aki magyarul szól hozzá, azt ő mindenki szeme láttára megcsókolja, még ha maga volna
az ördög is! Erre nekem jön egy Papaszoglu nevű ember, hogy: mit ugatsz te
itt magyarul, talán bizony magyar vagy? De a többiek mondták, hogy nekem
van igazam, tehát Papaszoglut leütöttem, összerugdostam, és kilöktem a kocsmaajtón, az asszonynak meg magyarul mondtam, hogy: csukd be szemed,
nyisd ki szád, rakok bele cukorkát! Akkor gyertyával belevilágítottam a szájába, mert már igencsak részeg voltam, s mondtam szerbül, hogy mindenki jól
megértse: francia betegséged van, pfuj! Mire a többiek: szégyelld magad, rohadt
kurva, kotródj a picsába!
Hát ez az asszony attól fogva halálos ellenségem lett. Valahányszor meglátott az utcán, ujjakkal mutogatott rám, s torka szakadtából rikácsolta, hogy:
német kém vagyok, és hogy: Karánsebesről küldtek ide spionkodni. Addig-addig, mígnem jöttek a bosztandzsik, megfogtak, s vittek a pasa elé. Fiacskám,
szólt hozzám Dzsáfer pasa: tudod-e, mi történik az olyan magyarral, aki rácnak hazudja magát s az olyan ráccal, aki a németek számára spionkodik? Nem
viszket egy cseppet a segged lika? Megcsókolom köntösének szegélyét: ke-

22

tiszatáj

gyelmes uram, bajba jutottak pártfogója! Nem spionkodom én, hanem csak
tudakozódom. No már az nagy különbség, így a pasa; hanem áruld már el, ki
fia-borja vagy! Hát én bizony Banovics szűcsmesternek a testvére vagyok, s egy
magyar fogoly után tudakozódom.
Mit akarsz tőlem, te kutya? Hogy amit az egyik Banovics a belgrádi pasától
kapott, azt a másik Banovics a temesváritól kapja? Aztán ki az a magyar fogoly? Mondom a nevét, Károlyi István. Hiszen ismerem én azt a kutyát: az én
vitézeim fogták el Zenta mellett a harcon, tőlem kapta Dzsanbekli Halil, aki
aztán Belgrádba lett vezényelve! Ide hallgass, te kutya kutyája: látom gazdádhoz való nagy hűségedet, megsajnáltalak. Itt várakozz a palotám előtt (amely
úgy volt palota, ahogy én Banovicsnak a testvére voltam), el ne mozdulj innét
egy tapodtat se! Majd ha megtudok valamit a gazdádról, te kutya, majd akkor
füttyentek neked!
Mindehhez még annyit kell tudni, hogy az úgynevezett „palota” előtt volt
a vesztőhely; annak végében Dzsáfer pasa ácsoltatott egy kutyaólat. Abban sínylődtem láncra verve, mert láncot és nyakörvet is kaptam, a nyakörvnek pedig
az volt a neve, hogy Fából Vaskarika. Kaptam főtt kását, amelyet úgy kellett
felnyalnom a földről, mert hátra volt kötve a kezem, és kaptam vizet egy fazékban, amely fazék régi boldogabb napjai során éjjeliedényként szolgálhatott.
Ez volt az értelme annak a mondásnak, hogy: biztos, mint a kutya vacsorája;
továbbá kaptam az arra járóktól rúgást, köpést, néha egy-két garast is. Előbbieket megtartottam, a garasokat péntek reggelenként a nyelvem alól, ahol
gyűjtöttem őket, beleköpködtem a hóhér markába, hogy jóakaróm legyen.
Ugyanis péntekenként, amely nap a keresztényekre nézve szerencsétlen, de
a muzulmánok szerencsésnek tartják, hozták az elfogott kémeket, és az orrom
előtt élve megnyúzták őket. Olyankor összegyűlt a város apraja-nagyja, és Papaszoglu, akit a magyar nő miatt kirugdaltam a Ráckocsmából, az első sorból
kiabálta szerbül, törökül, de még cincár nyelven is: hát ezt a magyar kutyát
soha nem fogjátok megnyúzni?
Végül aztán egy csütörtöki napon jön a hóhér és három segédje: baj van,
testvér! Nagyon haragszik rád a pasa; nem tudjuk, miért, ám annyi biztos,
hogy holnap te vagy soron! Talán valaki rád fogta, hogy mégiscsak spion vagy!
Kínáltam a garasaimat, könyörögtem, hogy szúrjon agyon, s ne hagyjon kínlódni; de ő csak hátranézett a segédeire: sajnállak, hiába, nem tehetem. Ha
most megölnélek, holnap engem nyúznának meg helyetted. Nem kell a pénzed, nem szolgálhatok rá! És mint aki szégyelli magát, úgy elsiet.
Egyszerre csak meglátom Dzsáfer pasát. Méltóságos uram, Temesvár és
környéke oroszlánja! Azt ígérte méltóságod, hogy füttyenteni fog nekem!
Dzsáfer pasa kegyeskedik rám tekinteni: mit ugatsz, te kutya? A te gazdád régesrégen kiszabadult már, Farrington Vilmos angol kereskedő Velencébe vitte,
ahonnét Bécsbe utazott; mit keresel még itt? Nagyméltóságú pasa, nem keresek
én itt semmit; máris megyek innét, mihelyt nagyméltóságod szabadon enged.

2002. január

23

Micsoda? Szabadon? Téged? Hallod-e, te kutya, te becsaptál engem: úgy
vagy te Banovics testvére, ahogy én a tiéd! Mindenki azt beszéli, hogy magyar
vagy, és hogy alattomban jöttél ide Karánsebesről, ahol Glöckelsperg hitszegő
módon rabszolgává tette fogadott fiamat, Ahmedet; és ezért neked kell meglakolnod! Legbölcsebb, ha beletörődöl sorsodba: te nem tudsz rajta változtatni,
én pedig nem akarok.
Károlyi Sándor eddig jutott a letisztázott jegyzőkönyvben, amelynek egyik
példányát Benkovits Ágoston előzékenyen felküldte a kastélyba; a vallomásnak ezen a pontján egy pillanatra megállt. Arra gondolt, és percekig nem tudott szabadulni a hiábavaló gondolattól: ha most nem olvasná végig a vallomást, és nem szerezne róla tudomást, miképpen sikerült Kiss Balázsnak csodával határos módon elszöknie Temesvárról, miképpen úszta át a Marost a Fából
Vaskarika nevű szorítóbilinccsel és a lánc egy részével a nyakában, miképpen
vergődött el Aradról Péterváradra, Péterváradról miképpen jutott el Nehem
tábornok segítségével Bécsbe, s ott miképpen vélte felismerni a mostani Károlyi Istvánban az egykorit, s miket művelt annak érdekében, hogy ez a Károlyi István visszanyerje rangjával együtt jogait is: akkor mindez nincs, nem
történik meg. Akkor Kiss Balázs most is ott sínylődik Temesvárott a kutyaólban láncraverve, és várja, hogy bevégződjék a szörnyű sors, amelyet egyikük
megváltoztatni nem tud, másikuk végigolvasni nem akar. Majd egyszerre csak
azt próbálta elképzelni, milyen lehet az a Fából Vaskarika. Ott a jegyzőkönyvben igencsak szorítja a torkát Kiss Balázsnak; annyira, hogy még most is
torkára forr a dagadás vagy tagadás. Erről meg az jutott eszébe, hogy a torokgyík is egyfajta Fából Vaskarika lehet, és a lázasan hánykolódó kis Lackót is az
fojtogatja.
S hogy sürgősen tovább kellene olvasnia a vallomást, mert mihelyt odáig
jutna, hogy Nehem tábornok lefűrészelteti a nyakvasat, az ő kisfia is rögvest
megkönnyebbülne. De valamiért mégsem szánta rá magát, hogy visszamélyedjen a jegyzőkönyvbe. Mégpedig azért, mert a bátyjáról szóló vallomások alól
kilátszottak a róla szóló feljelentések, amelyeket az új szatmári parancsnoktól,
Oettingen lovagtól kapott. Igaz ugyan, hogy mindez pimasz hazugság; de vajon a hozzávegyült igazság nem ugyanennyire pimasz?! A feljelentés alávaló
műfaj; de vajon egy tiszteletreméltó élet- és jellemrajz, amelyet a kései leszármazottak olvasnak majd, lényegesen különbözik-e a feljelentéstől?
S vajon az a láthatatlan szöveg, amely a sors könyvében van írva rólunk,
még ha a legmélyebb alázattal gondolunk is rá, nem ugyancsak színtiszta rágalom és pimaszság?
Ekkor azonban egy pillanatig világosan látta maga előtt a sors könyvét és
benne a róla, Károlyi Sándorról szóló részt, és azt olvasta ki belőle, hogy valaki bekopogtat hozzá: holnap te vagy soron! A sors könyvében az a feljelentés
van írva róla: hogy nem is ő az igazi Károlyi Sándor, hanem valaki más; mert
eljön az igazi Károlyi Sándor, és róla, Szatmár vármegye főispánjáról a törvény

24

tiszatáj

teljes pompájával bebizonyítja, hogy: miképpen az állítólagos Károlyi István
csak egy Nagy Geci úgy az állítólagos Károlyi Sándor csak egy Kos Miska melletti Kiss Miska.
II.
Ebben a pillanatban valaki bekopogtatott, ám szerencsére nem a sors könyve
lépett be az ajtón, de még csak nem is a törvény teljes pompája, hanem csupán
történetünk hősének jogi képviselője, Kereskényi Jónás. Újabb tanúvallomásokat hozott, valamint azt a hírt, hogy vitézlő nagyságod ne számítson kedvező
ítéletre, mert a vizsgálóbizottság mindinkább arra hajlik, hogy a vallomások
alapján elutasítaná vitézlő nagyságod keresetét.
Másfelől viszont kedvezőtlen ítélettől sem kell tartanunk, mert a mai napon
érkezett Bécsből egy királyi leirat, amelynek értelmében ítélethozatal csak akkor lehetséges, ha az alperes megjelenik a vizsgálóbizottság előtt. Ellenkező
esetben a bizottságból nem lesz bíróság, valamint kutyából szalonna.
Tegnap is, tegnap előtt is szalonna volt ebédre. Kialvatlanságtól és idegláztól dülledt szemével percekig bámulta a hűséges tiszttartó nyugodt, józan
szájmozgását. Majd menedékkereső pillantása valósággal belegázolt az újabb
vallomások szövegébe, amelyek oly bőségesen, oly hézagtalanul borították az
Oettingen lovagtól kapott feljelentéseket, mint a frissen hullott hó a szennyes
tavalyit. Károlyi Sándor gyermekkorában az egyik év annyira hűvös volt,
hogy még nyáron sem olvadt el a hó. Vajon egy tévedés, hát még egy általános
érvényű tévedés hogyan lehet mérsékelten végzetes?
Arany József szentjobbi lakos, szabad hajdú, 46 esztendős vallotta, hogy: én
a tulajdon két szememmel láttam Károlyi István elestét a zentai harcon, láttam
holttestét, kezemben is tartottam, lévén, hogy Szabó Lukáccsal ketten emeltük. Szabó Lukács, de ő már négy éve meghalt, fogta a karjánál, én fogtam
a csizmájánál, úgyhogy láttam az arcát, jól emlékszem is reá, mely török szablyáktól összevissza volt vagdalva. Csurom fekete vér volt, ám azért mégis az ő
arca volt: úgy vittük őt Szabó Lukáccsal ketten a Tiszához. Nagy ember volt,
nagyot loccsant, nagy kár volt érte.
Sennyei uram parancsolta: inkább jusson a halaknak, mint a farkasoknak,
mert a sok háborúság miatt annyira felbátorodtak a farkasok, hogy még csak
szarni sem volt ajánlatos miattuk egyedül, hanem az úgy volt, hogy az egyik
szarik, a másik őrködik, s aztán cserélnek; és a hirtelen jött nagy eső miatt nem
áshattuk meg a sírját, ezért, hogy a Tiszába dobtuk. Ám hallottam azt is, hogy
Sennyei uram azért parancsolta Károlyi István tetemét a Tiszába dobatni, mert
félt az öreg főispán úr, Károlyi László uram fölöttébb való nagy haragjától reá.
Mert Sennyei uram torka szakadatlanul kiabálta, hogy: huj, huj, hajrá, üssük
a pogányt, valamíg egy is van szerte a határban; hanem aztán, amikor Károlyi
István paripája megvadult, mert szikrák pattantak a szemébe, s mint a szélvész,

2002. január

25

úgy robogott a faluszéli sövények felé, amelyek mögül ugráltak elő a janicsárok, akkor bezzeg Sennyei uram: ti csak várjatok, ti még ráértek, azt mondta
nekünk.
Károlyi Sándor felugrott, majd visszaroskadt; megszólalt a kálvinisták harangja, dél volt. Belépett a Zsófi nevű szolgáló, széles óntálcán hozta az ebédet.
Rámosolygott a nagyságos úrra, aki bosszús arccal félrefordult: mindig a kálvinisták kezdik a harangozást! Most felelt rá a házi kápolna kis harangja. Vékonypénzű csengése éppoly bizalmaskodónak érződött, mint az iménti mosoly.
A tálcán szalonna volt kis kerek cipóval, fényes ezüstkancsó, ezüstpohár.
Beleharapott a cipóba, harapott még egyet, a szalonnához nem nyúlt; bort
ivott rá. Büszke volt rá, hogy hétköznap ugyanazt az érkávási bort issza, amelyet a kocsmában a jobbágyok is. Elnézegette a pohárban csillogó ablakot, az
ablakban sötétlő nehéz hasú felhőket, majd mindezt felhörpintette, és visszatette a tálcára a poharat. Úgy rémlett neki, mintha az üres pohár egy kissé félrehajlott és ellapult volna. Hát igen: hiába van felesége, hiába vannak sürgőforgó nőcselédei, mégiscsak egyedül fogyasztja rideg és ízetlen ebédjét, mint siralomházban a halálraítélt. Ránézett a szép fényes ezüstkancsóra; milyen szépen tükröződik az oldalán a kis kerek cipócska. Olyan volt az a sárgásbarna
cipó, két bemélyedő harapással, mint egy emberi koponya felső része; és akkor
egyszerre olyan érzése támadt, mintha csakugyan siralomházban ülne, mintha
közel volna hozzá a halál.
Pedig tudta, hogy ennek a nyomasztó érzésnek semmi alapja sincs, hogy ő
az úr a háznál, sőt a birtokain és a vármegyében is, mégis kényszerítve érezte
magát, hogy felálljon, és kipróbálja, nyitva van-e az ajtó. Nyitva volt, ő azonban úgy érezte: ha most magára csukná, másodszorra már nem nyílna ki.
Lement a lépcsőn, és benyitott az egyik szobába, ahol a kis Lackó betegágya
volt; közben felvillant előtte valami furcsaság. Mintha egy pillanatra valóban
fellapozták volna előtte a sors könyvét, mintha jövőbeli eseményeket látott
volna, egyszerre kettőt-hármat is. De neki nem kellett a látnoki mutatvány;
odalépett a vizestálhoz, és alaposan kiöblítette a szemét.
A kis beteg állapota rosszról még rosszabbra fordult, s a tudós orvos, Köleséri Sámuel még mindig nem érkezett meg: jó lenne halálnak, amiért ilyen sokára jön. Ez a mindig tréfás kedvű Zsámbár Mátyás atya megjegyzése volt: ott
állt feketén és hórihorgasan, kezében az utolsó kenettel. A falra fel volt aggatva
az előző fejezetekben téli álmot alvó sündisznó tüskés bőre; maga az állatka,
Lackó kedvence, néhány hete már nem élt. A mennyezeti gerendáról üres kalitka függött; egykori lakója, egy szép kis pintyőke, szösszel és kóccal kitömve
díszelgett az ablakban, ahol annak idején, egy hideg téli napon kis gazdája ottfelejtette néhány órácskára.
Az apában erős volt az aggodalom, hogy fiából, majd ha felnő, gondviseletlen rossz gazda lesz, aki tehát az ország rend- és háztartásának munkájából is

26

tiszatáj

fél szívvel, két bal kézzel próbálja majd kivenni részét, ezért elvárta, hogy
a fiúcska már három-négy éves korában kis állatokkal bíbelődjék, mert jó gazdának vannak jó szolgái. A kis beteg hangosan lihegett. Nyivogó kutyakölykök csúszkáltak forró hasán; vakok voltak még, a mellkas pedig szaporán sülylyedt-emelkedett. Amíg a fizikus meg nem érkezik, mert így nevezték az orvost, fizikusnak, addig a mezővárosi borbély, akinek érvágáskor mindig jó
hasznát vette Károlyi Sándor, erősen javallotta az újszülött kiskutyák mászkáltatását a lázas bőrfelületen; hátha magukba szívják a betegséget.
Két kölyökcsukája is volt a kis Lackónak: ujjnyi halivadékok voltak, amikor kapta őket Nadályszedő Pali Pál bácsitól. Az egyiket elnevezte Nagysándor Királynak, a másikat, a nagyobbikat Július Császárnak, s egy nagy, fehér
üveghólyagban tartotta őket, melyet a száldobágyi üveghutában saját szájával
fújt Kukhancz Walter vagy Volter; hanem aztán Július Császár, nemhiába,
hogy ő volt a nagyobb, felfalta Nagysándor Királyt. Majd egy szép napon vagy
belülről, vagy a kis Lackó kívülről, mivel csupán ketten voltak élőlények
a szobában, valamelyikük oly nagyot sújtott Kukhancz Walter üveghólyagára,
hogy az ripityára törött; és attól fogva Július Császár is csak döglődött, kornyadozott.
A mezővárosi borbély azt is erősen javallotta, mivel a felhevült vér utat keres, hol kiüthetné magát, hogy vagy ki kellene metszenünk a kis nagyságos úr
torkából a gyíkot, és akkor a megromlott vérrel együtt a beteg test rútalmas
gennyedtsége is mind kiömlik; vagy legalább eret kellene vágnunk a nyelv tövében, hogy a torokra forrt gyík egy kicsit összébb húzza magát. Ráadásul
a kisfiú nyakán a seb, amely még az előző fejezetben támadt egy tévedésből felrakott hólyaghúzó flastrom nyomán, sehogyan sem akart begyógyulni, sőt
viszkető fakadékocskákat vetett, ezért porrá tört fecskefészek és timsó keverékével volt bekötözve.
Az érvágásra most kellett, hogy sor kerüljön, s ebből a célból a borbély,
akinek sürgés-forgása jóformán szétvetette a hálókamrát, amelyben a beteget fiúcska feküdt, szétfeszítette a kicsi száját, és iparkodott szabaddá tenni a nyelv
tövét; közben a kutyakölyköket, amelyek lesodródtak a gyerek hasáról, majdnem teljesen összetaposta. Barkóczy Krisztina az ágy végében ült, és nem szólt
egy szót sem, de Károlyi Sándor hallani vélte a kimondatlan szemrehányást,
amiért a gyerek napról napra betegebb, ő pedig egyelőre jó egészségben van,
s nem fordítva. Majdnem teljes volt a csend, mert a vinnyogás elnémult, már
csak a hátracsavart kis kezek ízületei ropogtak; a gyerek némán szenvedett,
mint aki fegyelmezett és béketűrő, pedig csak néma volt.
Ha a jó Isten társat ad, hogy velünk legyen jóban és rosszban, miért nem ad
közös lelket is hozzá? S ha lelkeinket elfordítja egymástól, miért ver mégis
egyszerre minket? Ha pedig egyszerre ver minket, miért széjjel ver, miért nem
egymáshoz, együvé? Ezen töprengett Károlyi Sándor, s közben segített a rángatózó, remegő gyerektestet a hasára fordítani. Fontos volt, hogy a feje odalóg-

2002. január

27

jon a vödör fölé, amelyet az imént hozott be a szolgáló, akit úgy hívtak, hogy
Zsófi, noha eredetileg Borcsa volt a neve, de a nagyságos asszonynak jobban
tetszett így. Most nem mosolygott, inkább meg volt ijedve, de nem is jajveszékelt; nem ő, hanem a borbély kiáltott fel, amikor a vödör alján megcsörrent
valami: egy pénzdarab, amelyet a kisfiú a nyelve alatt rejtegetett, de aztán, úgy
látszik, maga is megfeledkezett róla.
Barkóczy Krisztina oda sem nézett, sírt és imádkozott, Károlyi Sándor viszont úgy látta, hogy a beteg gyermek egy hamis ezüstpénzt köpött ki, márpedig ő egyszer már kis híján bajba került a hamis pénzek miatt. Ezt a hamis
ezüstöt nemrég a kisfiú kezébe nyomta valaki. A beteg test ecetes verejtékszaga
kutyaszaggal és vérszaggal keveredett, Károlyi Sándornak mégis mintha a félelem szaga csapta volna meg az orrát. Pedig a pénz, miután a vizestálban lemosta, közönséges rézgarasnak bizonyult. Egy ilyen rézgaras éppen elég ahhoz, hogy a komáromi kisleány átvigyen a Dunán, ha már a Tiszán vagy a Maroson, komáromi létére, nem vihet át.
Ebben a pillanatban Károlyi Sándor meglátott egy széles karimájú, fekete
kalapot, amilyet a jómódú örmények viseltek. Valóban, ez Gajzágó Dárius kalapja volt: apró szökkenésekkel közeledett, jött be a nyitott ajtón. Akármilyen
riasztó, józan ésszel fel nem fogható látvány volt is, Károlyi Sándoron kívül
senki nem vette észre.
Volt ideje gondolkodni rajta, hogy: megálljunk csak, hoppá! Hiszen Gajzágó uram arról nevezetes, hogy mindig fennhordja a kalapját, még estebédkor
is, nemhogy tanúvallatás közben! Másfelől, mi keresnivalója itt a betegszobában az ellenfél képviselőjének; s ha mégis keres valamit, miért nem saját személyében jön ide, miért a kalapját küldi? A kalap megállt, és vakkantott; ekkor
látszott, hogy egy kistermetű, fekete kutya, Benkovits Ágoston kutyája van
alatta. Ő hozta be a hátán a kalapot, nem is magától jött az. Nincs itt semmi
rejtély, semmi túlvilág.
Igen ám, de hogyan kerülhetett Gajzágó uram kalapja Benkovits uram kutyuskájának a hátára? Károlyi Sándor ezen törte a fejét, kis időre még a fiáról is
megfeledkezett. Ezt a kis időt a magunk részéről arra használjuk fel, hogy röviden beszámoljunk arról az eseményről, amelyből a nyitott ajtón besétáló kalap hírmondónak maradt volna, ha meg tudna szólalni. Halálesetről van szó,
tehát helyénvalóbb lenne, ha a fejezet végén beszélnénk el, közvetlenül a kis
Lackó temetése után; csakhogy fejezetünk végén temetés helyett lakodalom
van, továbbá az a hirtelen felhőszakadás, amellyel a fekete kalap összefüggésbe
hozható, a fejezet elején tört ki, ezért jobbnak láttuk rövid beszámolónkat ide
iktatni, a fejezet közepére.
Nos hát, báró Klobusiczky Ferenc, a vizsgálóbizottság egyik fontos tagja,
alighogy színre lépett, máris eltűnik történetünkből. Egy órája sem tartott még
a tanúvallatás, amikor szó nélkül felállt és kiment. Ennek senki sem tulajdonított jelentőséget, mivel Klobusiczkyt vesebántalmak gyötörték, s fél óránál

28

tiszatáj

vagy legfeljebb egy óránál tovább nem tudta visszatartani vizeletét. Kár volt
érte, mert akármilyen okos, becsületes ember volt, így semmilyen fontosabb
hivatalt nem tölthetett be, s nem jelenhetett meg sem audienciákon, sem az országgyűlésben. De azért a névbitorlási ügyben összeült vármegyeközi vizsgálóbizottság tagjának még így is megfelelt.
Kis idő múlva, Márkus Gyárfásné vallomása közben kitört az a nagy zivatar, amelyet a maga helyén egy zárójel segítségével szőttünk bele a tanúvallatásba, és az udvaron álló magányos nyárfába hatalmas dörrenéssel belevágott
a mennykő. Ezt követően ki kellett küldeni a nagyterembe nyomuló embereket, amihez kellett idő és tüdő, majd következett Márkus Gyárfásné vallomásának részleges módosítása, amelyhez viszont a bizottság minden tagjának jelen
kellett volna lennie; s ekkor tűnt fel, hogy Klobusiczky nem jött vissza, nincs
meg.
Vagyishogy megvolt ő, nem hiányzott egy porcikája sem. Ott feküdt a sárban, tizenöt lépésnyire a nyárfa üszkös csonkjától; éppen csak az élet hiányzott belőle. Hogy milyen döbbenettel és megrendüléssel vettek tőle búcsút
a jelenlevők, azt meg sem próbáljuk érzékeltetni; ellenben a tanúvallatásnak
folytatódnia kellett. Ennek viszont az volt a feltétele, hogy a szerencsétlenül
járt Klobusiczky helyére optáltassék valaki, méghozzá főrangú személy vagy
legalábbis fertálymágnás, hetedik bizottsági tagnak. Ez volt az alperes ügyvédjének álláspontja; máskülönben ő, Gajzágó Dárius követelni fogja, hogy még
a mai napon szakíttassék félbe a tanúvallatás.
Hetedik bizottsági tagnak számításba vehető személyként egyvalaki volt jelen: Sennyei István. Ő azonban, akárcsak a többiek, tanúként volt megidézve,
s vallomására Gajzágó mindenképp számított. Így azt javasolta, hogy Sennyei
uram először hallgattassék meg tanúként, majd optáltassék bizottsági tagnak,
ő az urak bölcsességére bízza a döntést. (Igaz ugyan, hogy mást nem is igen
tehetett volna.) Ekkor azonban Benkovits Ágoston apró, fekete kutyulinkája
felvonyított, és a rá jellemző vakkantásokkal megiramodott, kirohant a Lebuki
csárda udvarából, egyenest a közeli erdő felé. Ejnye, kiáltotta Benkovits a Klobusitzky teteme körül őgyelgőknek: aki az én ebecskémet visszahozza, kap
egy tallért!
Igen ám, de Benkovits fekete kutyuskájától mindenki tartott egy kicsit. Azt
rebesgették, rossz lélek lakik benne. Mindenki tartott az acsarkodó fekete jószágtól, kivéve Dáriust. Méltóságos elnök uram, rikkantotta, majd én visszahozom őkelmét! Azzal fekete kalapját lengetve máris indult, és buzgón caplatott az eső után gőzölgő sárban az erdő felé. Talán arra számított, hogy távollétében a bizottság tagjai visszautasítják Sennyeit, vagy Sennyei utasítja vissza
a bizottságban való részvételt, és akkor ő az alperes nevében követelheti a tanúvallatás felfüggesztését. Legközelebb ősszel, szüret után lehetne folytatni
a tanúvallatást, és aki időt nyer, életet nyer.

2002. január

29

Ám ha így számított, akkor tévedett. A bizottság tagjai, miután végighallgatták Sennyei István tanúvallomását, amelyet mi a magunk részéről a fejezet
végére illesztünk, hogy temetés helyett lakodalmat idézzünk fel az utolsó szavakkal, egyhangúan elfogadták Sennyei jelölését, Sennyei pedig örömmel vállalta a megtisztelő feladatot. Éppen délidőt jelzett a kálvinisták harangja, amikor ez a fontos döntés megszületett, s így nem is figyelt fel arra senki, hogy
előkerült Benkovits uram kis fekete kutyája, valamint Gajzágó uram nagy fekete kalapja is előkerült, csak éppen Gajzágó maga nem került elő.
Az erdőnek ugyanis az volt a neve, hogy Szuhányi-erdő, s benne disznók
turkáltak, egy egész konda. Jó étvággyal fogyasztották a rókagombát és a csiperkét, amelyből eső után rengeteg volt. A kanásznak, aki vigyázott rájuk, az
volt a neve, hogy Rezes Béni, és Misztótfaluról szökött el, ahol teherbe ejtett
valami Julcsát vagy Marcsát. Ha Károlyi Sándornak erről tudomása lett volna,
bizonyára nem engedte volna, hogy az ő disznóit egy ilyen szennyes életű
rongyember őrizze a Szuhányi-erdőben; de hát nem tudott róla.
Gajzágó Dárius viszont arról nem tudott, hogy a disznó a gombától ingerlékennyé válik, és egykettőre megvadul. Ezt persze Benkovits kutyuskája sem
tudhatta, sőt mintha ő is megháborodott volna a gombaillatú, párás levegőtől:
nekirohant egy kismalacnak, és felborzolt szőrrel, vicsorogva megugatta. Rögtön ott termett az anyadisznó, s termetét meghazudtoló gyorsasággal kergette
a kutyulit. Ám az még így is elfuthatott volna, csakhogy addigra már habzó
szájakkal, csattogó agyarakkal összeröffent az egész konda.
A kanász, Rezes Béni ott állt egészen közel, és látta, hogy ez egy úri kutyus.
Gondolta, megmenti, hátha jutalmat kap érte; bár az nem volt egészen világos
előtte, az uraságé-e vagy másé. Felkapta a kis fekete jószágot, és rámordult
a disznókra. Azok megismerték a hangját, és vérben forgó szemekkel bár, de
megtorpantak, sőt egy-két lépést már hátráltak is. Ha még egy kicsit hátrálnak,
mindjárt lesz annyi hely, hogy a kanász közéjük durrantson a karikás ostorral,
és akkor szétugrasztja őket.
Ám ebben a pillanatban felbukkant a fák között Gajzágó Dárius, és látta,
hogy a tisztás közepén ott áll a kanász, kezében a drágalátos állatkával; mi
több, még a disznókat is maga köré gyűjtötte, hogy ő, Gajzágó ne férkőzhessen a közelébe. S még neki áll följebb! Még van pofája kiabálni, hogy menjen
innét a tekintetes úr, meg hogy ne közelítsen, ha kedves az élete!
Gajzágó tajtékzott. Hogy őt egy kanász ijesztgeti! Nem ijed meg ő egy kanásztól, ő még a főispán úrtól sem ijed meg! Csak lépkedett egyre közelebb és
közelebb. Kutyát lopsz, és még fenyegetsz is? Majd adok én neked kutyát,
megállj csak! Benkovits kutyája pedig, mintha megértette volna, hogy a kanászra haragudni kell, felmordult és arcul harapta Rezes Bénit, illetve belemart
a szájába, ahová az régebben csókot kapott Julcsától vagy Marcsától. Most felordított, és az úri szukát nagy ívben elhajította, egyenest a disznók közé. Azok

30

tiszatáj

nekiestek, széttépték, majd egyszerre csak, mintha vezényszót kaptak volna,
megfordultak, és Gajzágó Dáriust rohanták meg.
Most már hiába durrogtatott Rezes Béni az ostorral, meg aztán fájt az arca,
meg aztán minek jött ide az a seggfej, maga kereste a bajt. Az egész ügyvédből
csak a fekete kalap maradt meg; azt a sertések valamilyen oknál fogva nem
bántották.
Miután pedig letelt az a kis idő, amelynek során elbeszéltük mindezt, Károlyi Sándornak egyszerre három vagy négy dolog is eszébe jutott. Mindenekelőtt a szabadult ember házassága Jósika Judittal: hogy az bizony a váradi püspök engedélyével kötődött meg, s hogy a váradi püspök ugyanaz a Benkovits,
akié a kis fekete kutya volt. S hogy Kalauz Vitold minorita házfőnök végezte
az esketést, miután Zsámbár Mátyás atya megüzente Jósika Juditnak, hogy:
rossz házasság lészen a halottakkal való házasság, ám Jósika Judit fittyet hányt
az intelemre.
Kalauz Vitold ellenben, aki gyóntatóként jól ismerte az asszony indulatos
természetét, szintúgy az előző házasság árnyékos oldalát, azt ajánlotta Mostani
Pistának, mindjárt a lakodalom után köszörültesse le a kések hegyét. Ha
a konyhában a késeknek szép kerek az orruk, akkor hiába hajigálódzik velük
a nagyságos asszony: úgy fognak élni kegyelmetek, mint a galambok. Igen ám:
de miért beszélt Mátyás atya halottakról, miért nem egy halottról csupán?
S hogy van egy mese, amelyben a homokórás Halál ott áll az ágy mellett, s ha
a beteg fejénél áll, akkor meggyógyul a beteg, ha viszont a lábánál, akkor
meghal.
S ahogy felnézett, egy beesett arcú alakot látott a betegágy ablak felőli végénél, csontos kezében homokórát tartott. Ő volt Köleséri Sámuel, a külföldi
egyetemen tanult orvos, aki a szatmári parancsnok jóvoltából mégiscsak megérkezett, és a homokórával a beteg fiúcska pulzusát mérte. Sokféle más műszert is hozott magával, és rosszallóan csóválta fejét a nyelv alatti érvágás gyászos következményei láttán. Károlyi Sándor, akit az orvos az imént a legnagyobb tisztelettel üdvözölt, nyugtalanul figyelte Köleséri mozgását, majd fellélegzett: hiszen betegágy fejrészénél áll, hiszen akkor nincsen semmi baj!
Aztán rádöbbent, hogy az érvágás miatt a fiúcska még mindig fordítva fekszik az ágyban, és ahol az orvos áll, arrafelé a lába nyújtózkodik.
Báró Sennyei István krasznabélteki lakos, 37 esztendős, vitézlő nagyságos
úr vallotta, hogy: én ezt a mostani Károlyi Istvánt elméje fogyatkozásából, tagjai nyomorodásából, erkölcsei hitványodásából kétségkívül megismerem az
igazi régi Károlyi Istvánnak lenni; nem annak ellenére, hanem annak jóvoltából, hogy nem hasonlít rá. Hasonlóság nem forog fenn, viszont fennáll a teljes
azonosság.
Megálljon kegyelmed: hiszen kegyelmed, mihelyt elmondja vallomását, közénk ülhet, a vizsgálóbizottság tagjaként. Nem kegyelmed híresztelte vajon az
alperesről, hogy közönséges csaló? Méltóságos bizottság: csalónak lenni állítot-

2002. január

31

tam őt, mivel megcsalja önmagát, márpedig az öncsalás közönséges csalás.
S nem öncsalásnak tekinthető-e, ha ez a mostani Károlyi István tanúk előtt lemondott az őt megillető osztály- és örökrészről, csak azért, hogy öccsével ingyen élhessen egy fedél alatt? De hát ő mindig is ilyen volt, mindig becsapta
magát; azt hitte, nyugodtan éldegélhet, csak át kell engednie másoknak a sajátját.
Üljön hát le kegyelmed; aki a hazáért elveszítette jobb lábát, annak megengedjük, hogy ülve tanúskodjék. Nem azt állította kegyelmed annak idején,
mielőtt levágták a lábát Szegeden az ispotályban, hogy a zentai harcon közelről nézte volna, amint egy szpáhi dzsidával mellbe szúrja Károlyi Istvánt?
S hogy hallotta kegyelmed, amint Károlyi István felkiált: „jaj nekem, odavagyok, meghalok”? S hogy kegyelmed lehetetlennek ítéli a gyógyulást azon
dzsida-szúrásból?
Méltóságos bizottság: bármit mondtam is, csak a láz és a fájdalom beszélhetett belőlem, tévedés volt. Magam gyógyulását is lehetetlennek ítéltem akkor,
de lám csak, tizenkét évvel később itt ülök, és tanúskodom. Károlyi István sem
halt meg, ő is él.
No de Sennyei uram: ha kegyelmed oly közelről figyelte Károlyi István zuhanását, hogyhogy kegyelmedet is le nem kaszabolták vagy rabul nem ejtették
a törökök? Méltóságos bizottság: számot kell adnom életem egyik nagy szégyenéről. Én bizony elszaladtam onnét, midőn a törökök vágton vágtak, lőttön
lőttek minket; Isten bocsássa meg futásomat, és a világ borítson reá feledést.
Jól mondja kegyelmed, hanem folytassa még jobban: azt árulja már el, hogyan tudott kegyelmed elszaladni, ha a lábát összezúzta egy ágyúgolyó? Méltóságos bizottság: összeszedve bátorságomat, hozzácsapódtam a laurembergi vértesekhez, és akkor, mikor a nagyvezír derékhada már hanyatt-homlok menekült, lőtték ránk azt az ágyúgolyót, mely a fátumoktól megnyomorításomra
volt rendelve. No de Sennyei uram: kiféle-miféle golyó lehetett az a furcsa
gömbölyeg, melynek a csata végén szottyant röpködni kedve, midőn az ellenség már futva futott? Mert mi az előző vallomásokból úgy értesültünk, hogy
a zentai harcon, 1686. október 15-én a török tüzérség csak egyszer tudta elsütni az ágyúkat, a csata elején; s hogy akkor is üres gránátköpenyeket lőtt ki
a keresztényekhez átállni készülő tűzmester; s hogy azok is olyan helyre csapódtak be, ahol nem volt felsorakoztatva semmiféle keresztény haderő. Vajon
a harcmezőnek mely pontján tartózkodott kegyelmed? Méltóságos bizottság:
nem láttam én azt, mi történik; csak résztvevője voltam a harcnak, nézője
nem. Amott fütyült a levegőben egy golyóbis, itt koppan a padlón egy faláb;
többet nem mondhatok.
Erről nem is akarunk többet hallani; hanem azt árulja el kegyelmed, ki dobatta be a Tiszába Károlyi Istvánt: kegyelmed-e vagy valaki más? Mert ha Károlyi István nem halt meg a harcon, úgy a teste sem holttest volt, hanem élő
test, mely Szabó Lukács és Arany József kezeiből a Tiszába hajíttatott! S hogy

32

tiszatáj

ők ruhájáról felismerték a testet Károlyi Istvánnak lenni. Méltóságos bizottság:
ha felismerték a ruhát, úgy az minden bizonnyal Károlyi Istváné volt, a test
pedig, mely a Tiszába hajíttatott, holttest volt; nem Károlyi István holtteste
azonban, hanem Nagy Gergelyé, akit úgy becéztünk, hogy Nagy Geci.
Tudniillik Nagy Geci ugyanúgy ott volt a szegedi táborozásban és a zentai
harcon, ahogy már Buda visszavívásából is, Károlyi István katonájaként kivette részét; hiába mondogattam Pistának, hogy bocsássa már el szépszerével,
mert nem lesz jó vége a sok ruhacserének. De ő nem és nem hallgatott rám; és
a zentai harc előtt is, fogadásból-e, tréfából-e vagy miből, úri szép ruháját ráadta Nagy Gecire, sőt lovat is adott alá, kinek az volt a neve, hogy Kerecsen;
ha jól vettem észre, most is él még. Ott feszített Károlyi István ruhájában, ott
ficánkolt Károlyi István paripáján: mintha még most is látnám. Ott bömbölte,
mintha még most is hallanám, teli torokból Károlyi István szavait, hogy: huj,
huj, üssük a pogányt, valamíg egy is van szerte a határban! De én lehűtöttem
a jó vitézek megcsalt lelkesedését: nem látjátok-e vajon, hogy ez csak egy zsinóros dolmányba bújtatott Nagy Geci? Majd jelentették, hogy arca török szablyától összevissza volt vagdalva, csurom fekete vér volt, ám azért mégis az ő,
Nagy Geci arca volt. Akkor megparancsoltam, dobják a Tiszába gyorsan; legyen inkább halak zsákmánya, mint farkasoké; majd magam is megsebesülvén,
jobb lábamat elveszítvén, lassú gyógyulásom után kérdém: hát az igazi Károlyi
Pista hová lett? Felelték: de hiszen kegyelmeddel együtt láttuk őt elhullani!
S akkor megértettem, hogy hiába halt meg helyette Nagy Geci; sorsának legalább egy részét így sem kerülhette el az én barátom, Károlyi István.
Tehát kegyelmed, ha jól értettük, azt vallja, hogy: akit a szpáhik Zenta mellett dzsidával mellbe szúrtak, az nem Károlyi István volt, hanem Nagy Geci.
Márpedig szavukhihető emberek látták az alperesnek, mostani Károlyi Istvánnak a mellkasát, s rajta egy szúrt seb jól kivehető nyomát. Akkor tehát ez
a mostani Károlyi István a sebhelyről megismerszik név- és nemzetségbitorló,
csaló Nagy Gecinek lenni. Méltóságos bizottság: nem úgy van az, hanem ellenkezőleg. Mert amit a szavukhihető emberek láttak, nem szúrás volt, hanem
döfés; tanúsítom ugyanis, hogy Károlyi Istvánnak, Buda visszavívása dicső napjaiban, beledöfődött egy kés a mellkasába; nagyjából ugyanott, ahol Nagy Gecit megszúrták dzsidával. Ám ez a szúrás csak utánzata volt a két hónappal korábbi döfésnek.
Hogy az miféle késnek miféle döfése volt? Hát egy olyan kést képzeljen el
a méltóságos bizottság, amelyet az én barátom, Károlyi Pista saját kezével saját
mellkasába döfött egy beomlott kút mellett, Szent Péter hóstát vízparti szélén
(ez körülbelül ott lehetett, ahol a mai Budapesten a Batthyány tér sarkán az
Angelika cukrászda üzemel), s ha én véletlenül arra nem járok és vissza nem
rántom, bizony belezuhan a kútba; és ha véletlenül nem jön velem Johann
Dietz brandenburgi seborvos, és ha ő be nem kötözi a sebet egy forint harminc

2002. január

33

dénár fejében, amely pénzt azóta sem térített vissza senki, úgy az én barátom
ott vérzett volna el a Duna-parton, a szemem láttára.
S hogy miért is döfte azt a kést a mellkasába? Nem félek a súlyos állítást
kimondani, méltóságos bizottság: azért, mert oly nagy bánata volt, hogy meg
akart halni; csakhogy akkor én ezt nem tudhattam. Arról, hogy a régi Károlyi
István azért akart meghalni, mert felbomlott az eljegyzése Jósika Judittal, akit
még az életénél is jobban szeretett, nemrég értesültem, a mostani Károly István
és özvegy Konczné Jósika Judit lakodalmán. Az én barátom hallgatag ember
volt világéletében: akkor Buda visszavívása közben a bánatáról nem beszélt,
most pedig, amikor annyi sok harc után küszöbön áll a békekötés a császár és
a szultán között, most azokról a személyekről nem beszél, akik annak idején
ezt a nagy bánatot hozták rá.
Akkoriban csak nézője voltam ennek az igaz történetnek, de nem tudván
értelmét, nem is láthattam semmit abból, amit néztem. Cselekvő részese voltam, de azok közé tartoztam, akikről az evangélium azt mondja, hogy nem
tudják, mit cselekszenek. De most egy szerencsés véletlen hozzásegített ennek
tudásához is.
Mert oly nagy lakodalom volt ez, Diószegen és Felső-Homoródon, hogy
hetedhét országra szólt, már amennyiben a szomszédos falvakat megszámítjuk
egy-egy országnak. Csudálatos dolgok fordultak ott elő: volt az asztalon egy
nagy tál kakaskukorékolás, egy fazék szekérzörgés meg egy szakajtóra való
frissen sült kemencenyögés; azonkívül Petrőczy Dániel uram dülledt szemű
paripájának, a Nyihorának emberi lábujjakat formázó vaspapucs volt erősítve
mind a négy patájára. Továbbá jelen volt Kabai Máté s még néhány jókedvű
kuruc haramia, már akik el tudtak szaladni a Nagybánya melletti büntetőexpedíció elől; csakhogy Kabai uram váltig állította, ő nem is Máté, hanem ikertestvére, Márton, s hogy Kabai Máté volt az, akit Sárospatak mellett megfogtak. Szerencsétlen Kabai Máté Kassán ül vasra verve; mindennap teleír töredelmes vallomással egy nagy árkus papirost, azt mindennap kiviszik, majd
visszahozzák, és a szeme láttára összetépik.
Nyomorult Kabai Máté Kassán ül vasra verve; mi bezzeg itt ülünk Diószegen. Eszünk, iszunk, vígan vagyunk; és aki a főtt borjúszemekről egy hajtásra
le tudja inni a jó karcos éradonyi bort, az köpje a borjúszemet a padmaly felé,
majd én hátrakötött kézzel, nagyra tátott pofával elkapom azt! Merthogy ott
voltak a lakodalomban sok más híres ember mellett a nagyidai cigányok is;
s hogy ők mennyi mókát űztek maguktól, de még inkább milyen tréfáknak
váltak céltábláivá, arról három napig is eltanúskodhatnék, most azonban arról
tanúskodom, hogy az ő mostani vigasságuk miképpen segített hozzá az én barátom régi nagy szomorúságához. Mert amikor a menyasszony rájuk rivallt:
na, ti híresek, ti muzsikáltátok szét az előző uramnak a fejét; akkor Juhgége,
Csucsuj és Nyeszegi máris rázendítettek. És vajon ennek a mostani, vadonatúj
uramnak is muzsikaszótól fog szétrepedni a feje?! Ugyanekkor Csóri vajda le-

34

tiszatáj

kapta süvegét, és még ebben a pillanatban kipottyant vagy a süveg béléséből,
vagy a cimbalom húrjai közül egy dió. Megálljatok csak! Adjátok ide azt
a diót! Úgy hallottam, hogy ilyen dióban van elrejtve a boszorkányok zászlaja!
És valóban: a dió belsejéből előkerült egy zászlóféleség. Teleírt pacsétes papiros volt, apróra összehajtogatva, csupa ákombákom és pecsét, és köztük
a nevem: Sennyei! Felhördülök, és felugrom (amennyire, nyomorék lévén, tudok ugrani): hát az egyik cigány, szőrös Nyúlláb tüsszent egy nagyot, s az orrából húz elő egy hasonlóképp teleírt papírlapot. Egy kicsit hátrább Süsü, aki
címer- és pecsétvéseteiről híres, egy harmadik papirost hamisít nagy igyekezettel, csak úgy nyomkodja rá a pecséteket, rajzolja egyik betűt a másik után! És
amint a nagy melegben a vendégek izzadoztak, bizony még a verejték is telefirkált hártyák formájában hámlott le a bőrükről.
Méltóságos bizottság: ekkor kibukdácsoltam az udvarra, s látnom kellett,
hogy a vendégek a bodzabokrok tövében, tisztességgel szólva, fossák a szót; és
nem ám lósóskával tisztogatják magukat, még csak nem is körömfűvel vagy
lapulevéllel, hanem szép fehér papírlapokkal, amelyek teleíródnak a használattól. Mondták nekem, hogy: mit mereszti a szemét kegyelmed? Csak ne csodálkozzék! Ezt a sok finom papirost egy kalmártól vásároltuk, hogy a jókedvű
násznépnek még jobb kedve legyen! De bizony csodálkoztam, s ahogy a csodálkozástól felfordult a gyomrom, látom, hogy magam is teleírt papírlapokat
öklendezem az udvar szegletébe.
Még szerencse, hogy volt egy ember, aki el tudta olvasni ezt a sok érthetetlen írást; ez az ember csupa olyan dolgot tudott, amit mi nem. Az neki a neve,
hogy Marsigli Alajos, egy fiatal szolgával van együtt, aki azonban testi-lelki
jóbarátjának látszik inkább, és a kelet-magyarországi hévizek gyógyhatását
vizsgálja hivatalos megbízásból, valamint az Erdély területén fennmaradt római régiségeket; azonkívül fogathajtó és kocsiversenyző is volt, ám egyszer,
miután egyik lova fejére apró tükröket erősített, és ettől az ellenfél paripái
megvadultak, bosszúból, mint ő mondogatja, „letörték a derekát”, és azóta úgy
tartja magát, mintha púpos volna, pedig nem is púpos. Ez a rendkívüli ember
kibontotta a boszorkányok zászlaját, belenézett, és máris megállapította, hogy:
egy római fabulának vagy románhistóriának vagy más néven regénynek egyik
lapját lobogtatja kezében.
Megzavarodva mondtam Aloysio Marsiglinek: tekintetes uram, nekem igaz
jóakaróm! Én csak egy regényről bírok tudomással, ez pediglen Kártigám szépséges török fogolykisasszony igaz története, de azt is csupán Katica húgom ismeri, kit betegsége miatt nem hozhattam ide a lakodalomba. Felelte Marsigli:
kegyelmed nem ismerhet más regényt, mint ezt az egyet, a Kártigámról szólót;
és akkor a kellemes arcú, fiatal szolga szívből jövőt sóhajtott, Marsigli pedig
nem átallotta mindannyiunk szeme láttára szájon csókolni. Vagy nincs is más
regény az egész világon, csak ez az egy; vagy pedig végtelen sok regény van
akár megírt, akár megíratlan vagy íródó vagy írandó állapotban, de mi ennek

2002. január

35

az egynek vagyunk szereplői, tehát ahány regényt elolvasunk, vagy olvasatlanul hagyunk, az mind a mi regényünkbe szőtt idézet.
Méltóságos bizottság: én ebből már egy szót sem értettem, de nem is voltam
rá kíváncsi. Azt árulja már el kegyelmed, mit írnak rólam! Ki vagyok én ezen
a boszorkányzászlón? Felelte Marsigli: kegyelmed, ahogy olvasom ezt a német
írást, már nem Sennyei István, hanem Sennyei Pongrác. Ejnye, itt valami tévedés lesz; hiszen Sennyei Pongrác a dédapám volt, én pedig én vagyok. Adjon
csak egy tollat kegyelmed, hogy kijavíthassam! Bátran javítgass, pajtás, mondja
Marsigli, miközben cirógatja ifjú szolgája kipirult arcát; hanem így soha nem
jutunk a végére! Akkor vettem csak észre, hogy azt írom le a tollal: Sennyei
Pongrác. S hogy azt akartam leírni: Károlyi István, s helyette azt írom le:
Kaczajfellegfaluszeghy Teofil. Mondta Marsigli, hogy ennyire hosszú név nem
felel meg a szerző szándékainak, tehát legyen inkább Kaczajfalussy vagy még
inkább Kaczajffy; Sennyei pedig lehetne Mennyei.
Hogy pontos legyek, nyolc lapot sikerült Kártigám igaz történetéből összegyűjtenünk; a kilencedikkel és a tizedikkel a szakácsné fogta a Vörös Gyurka
nevű mázatlan fazék fülét, amelyben forró cserbenhagyást hozott be (így nevezték a zöldséges libalevest, amelyben az a szárnyas főtt, akinek tollaival eszközöltük a javításokat a töredékes kéziratban; a rákövetkező bagolyhuhogás
viszont egyfajta zsíros-mézes gombóc volt). Ez a részlet Kaczajffy és Mennyei
kalandjairól szól, s ebből végre megtudtam, vagy inkább Marsigli kiolvasta nekem a német írásból, hogy: ki vagyok én és mi történt velem? Vagy inkább: ki
voltam egykor, s mi volt az én mellékes történetem, miközben a főszereplők
főcselekménye zajlott?
Kaczajffy és Mennyei, két ifjú magyar dalia részt vesz Buda visszavívásában
tizenkét évvel ezelőtt, 1686 őszén, amely azonban sokkal régebbinek érződik,
mint Nagy Sándor vagy Julius Caesar kora. Sok összecsapásban forgolódnak,
sokféleképpen kitüntetik magukat. Kaczajffy szerelmes Jósika Juditba (ez a név
áthúzva) tehát szerelmes Jósnoki Judit könnyű és tüzes vérű úri kisasszonyba,
aki egy cigányasszonytól megtanult, nevéhez illő módon, kártyából, zsarátnokból, szalmaszálakból, szappanos vízből jövendőt mondani; és azt a jövőt
olvasta ki az egyik szappanbuborékból, hogy vagy ifjúkorában lesz boldog és
öregségére boldogtalan, vagy pedig fordítva, olyan ember lesz az első férje, akit
nem szeret.
Mennyei megismerkedik egy Joachim Tietz nevű brandenburgi felcserrel,
akinek van egy varázsamulettje, amellyel rövid időre fel lehet támasztani a halottakat. A felcser nem bízik saját bajtársaiban, inkább Mennyeitől kér segítséget a veszedelmes művelethez. Mennyei azzal a feltétellel mond igent, hogy barátját, Kaczajffyt is avassák be a titokba, s a kockázat arányában osztozzanak
a hasznon; ebbe Tietz bele is egyezik.
A Fehérvári-kapunál zajlott egyik roham után, amikor néhány órányi pihenő van rendelve, a három cinkostárs többnaposnak látszó női holttestre

36

tiszatáj

bukkant a Gellérthegy lábánál, a nádasban; rejtély, hogyan kerülhetett oda.
Tietz úgy véli, ez a nő valamelyik előkelő töröknek lehetett vagy a felesége,
vagy a szolgálója, tehát jó lenne megkérdezni tőle, hová rejtették a kincseket.
És hogy: milyen a túlvilág, mert arra is kíváncsiak lennénk! Azzal óvatosan
becsúsztatja a félig tátott szájba, a nyelv alá a hűvös amulettet.
Mire a holttest, minden várakozás ellenére, megmozdul, de nem egészen
úgy, ahogyan szerette volna Tietz, hanem erősen összeharapja fogait; félő,
hogy a felcser két ujja ottmarad a szájában a varázsamulettel együtt. Kaczajffy
azonban elkéri Mennyeitől a vadászkését, azzal szétfeszíti a holttest fogsorát.
Ekkor a holttest feltérdepel, és azt kiáltja, hogy: van őneki egy kislánya, Kártigám nevezetű, aki odabent rekedt a várban, ott rejtőzik a majmos házban
a pincében egy sarokban: mentsétek meg őt, Kártigámot, és akkor a kincseket
is meglelitek, meg azt is megtudjátok, milyen a túlvilág! Majd egy szempillantás alatt a szó szoros értelmében felbomlik: csontfehér papírlapokra esik szét,
amelyekre oly sűrűn tapadnak a mindenfelé milliószámra szállongó legyek,
mintha egy óriási elbeszélésből kiszakadt betűk volnának, amelyek most új értelemre találva ismét összekapcsolódnak. Legalábbis ezt olvasta le Marsigli úr
az utolsó előtti kéziratlapról, miközben vigasztalóan simogatta lehorgasztott
fejű szolgája arcát. Valamiért szomorúnak látszott ez a fiatal szolga, pedig Marsigli mondta, hogy mindez csak papíron létezik, és a papír türelmes. Bár azt is
hozzátette, hogy: a papír türelme végtelenül megszégyenítő. S ha Joachim
Tietz (vagy a valóságban: Johann Dietz) bal kezének elharapott ujjait nézzük,
látszik, hogy a papír nem is mindig türelmes.
Egy bizonyos idő múlva, Buda visszavívásának dicső napját követően két
magyar vitéz óvakodik be a kifosztott és leégett majmos ház kapujának tátongó helyén; a kapubéllet fölötti majomfaragvány, amelyről a ház a nevét
kapta, megmaradt ugyan, de be volt mázolva vérrel, mintha egy öldöklő angyalnak próbált volna jelet hagyni valaki. A két magyar vitéz lemegy a pincébe, ahol gyilkosság, fosztogatás, rombolás nyomain kívül egy halom kéziratlapra bukkannak: mintha ugyanannak a történetnek az elejét látnák maguk
előtt, amelynek végét maguk mögött hagyták a Gellérthegy lábánál, a nádasban. Elolvasni mindenesetre nem tudták, részint, mert sötét volt, részint, mert
siettek, részint, mert az írás németül volt.
Kaczajffy előhúzza Mennyei vadászkését, amely még mindig nála van, azzal
hajtogatja szét a lapokat, és íme, a kéziratból kibújik, mintha édesanyja öléből
bújna elő, egy hat-nyolcéves leányka: ő Kártigám, őt kell megmenteni; legalábbis ezen a kéziratlapon. Ugyanis Marsigli úr mutatott egy másik lapot:
azon tizenkilenc éves viruló hajadon volt, Krisztina nevű, keresztény vallású,
mégis ugyanaz a szereplő. Ennek láttán az ifjú szolga szeméből kiperdült egy
könnycsepp, majd még egy, majd oly keservesen felzokogott, hogy a másik lábamat is örömest odaadtam volna, ha megvigasztalhatom. Marsigli úr azonban

2002. január

37

szokva lehetett az érzelmek túláradásához, mert ügyet sem vetett rá, s körülöttünk ez idő alatt folyt a vidám lakmározás, kavargott a fergeteges tánc.
Kaczajffy mármost így szól az utolsó lakodalmas kéziratlapon: megmentem
Kártigámot, ahogy igaz történetének igazsága megköveteli! Közös rabnőnk,
tehát kifizetlek érte, mondja Mennyeinek, bár itt már az van írva, hogy Mosolyffy; Kaczajffy és Mosolyffy. Magamhoz váltom, felszabadítom és megkereszteltetem; azt a nevet nyeri majd a szent keresztségben, hogy Krisztina.
Van Pozsonyban a klarisszáknál egy felszentelt apáca testvérnéném, ő majd segít; majd a klarisszák felnevelik az én Krisztinámat, és tíz vagy tizenkét év
múlva, mikor majd viruló hajadonná serdül, majd kihozom a klastromból, és
atyám engedelmével, ha még majd él, amit adjon az Isten, Krisztinát majd feleségül veszem. Szerelmes Krisztikém, gyöngyöm és gyémántom!
Ártatlan hóbort volt ez, gyöngéd ingerkedés: Jósnoki Jolán (áthúzva: Judit)
mégis tudomást szerez róla, és visszaküldi Kaczajffy gyűrűjét. Vagy ezt is babszemből, szalmaszálból, szappanbuborékból hüvelyezte ki, vagy megidézte
hús-vér valójában Kaczajffy barátját, Mosolyffyt és kivallatta Kártigám, valamint a nádasban talált kézirat felől. Marsigli úr legalábbis azt olvasta, hogy
Mosolyffynak egy éjszakára nyoma vész, és vele együtt Kártigám is eltűnik;
majd előkerül Mosolyffy, Kártigám nélkül, ám kezében a visszaküldött jegygyűrűvel, amelyet sajnálkozó mosollyal nyújt át Kaczajffynak a hősiesen viszszavívott Buda örömmámortól imbolygó üszkös romjain. Kaczajffy ekkor félrehúzódik, és Mosolyffy vadászkését, amely még mindig nála van, beledöfi
a mellkasába. Csakhogy a jóbarát Mosolyffy, aki Joachim Tietz felcser társaságában véletlenül arra jár, megmenti a boldogtalant, sőt részben az élnivágyást
is újjáéleszti fásult szíve mélyén. Ezt olvasta Marsigli úr.
Továbbá még az utolsó lap alapján azt, hogy a részvétünket érdemlő
Mosolyffy jobb lábát Zentánál találta el az az ágyú, amelyet még Buda visszavívásakor lőtt ki az utolsó török ágyúból az utolsó török tüzér. Ez a tüzér pedig belegyömöszölte az ágyúcsőbe az összes puskaport, amije még volt, s így
lőtt egy akkorát, mintha a lőportorony robbant volna fel; az ágyúgolyó pedig,
legalábbis Kártigám történetében, hétszer megkerülte a földet, mindannyiszor
hét napig. Így érthető, hogy mire Zenta mellett fáradt süvítéssel becsapódott
Mosolyffy térdébe, addigra Kaczajffynak begyógyult önkezével ejtett sebe.
Kaczajffy halálra szántan felpattant paripájára, kinek az a neve, hogy Szerecsen
(áthúzva: Kerecsen), és itt ér véget a lakodalmas kézirattöredék.
És alighogy vége lett, máris asszonyi sivalkodás, átok, szitok, ünneprontás
hallatszott; és még ez is a tanúvallomáshoz tartozik, méltóságos bizottság. Jött
a misztótfalusi kasznárné, maga után vonszolva egy pirosra pofozott arcú, zilált hajú, kisírt szemű leányt. Hogy az ő leányát valaki teherbe ejtette; s hogy
ez a valaki nem egyéb, mint Marsigli úr fiatal szolgája, aki Misztótfalun, ahol
gazdája egy kénes forrás minéműségét vizsgálta, éjszakánként az én leányomnak vizsgálta meg a minéműségét; mert magam is akárhányszor láttam, hogy

38

tiszatáj

közös pokróc alatt, együtt alusznak a szalmán összebújva. Kérdeztem, ki volt:
mondta, hogy ő volt. Hát most egyék meg, amit főztek, ha már úgyis lakodalom van; zsák a foltjával, fokos a nyelével illeszkedjék össze!
Akkor aztán csend lett egy pillanatig, csak Marsigli úr fiatal szolgájának zokogása hallatszott. Annyira megrendítette őt Kártigám története, hogy meg
sem hallotta a súlyos vádat. De Marsigli úr meghallotta, elmosolyodott, és azt
mondta, hogy: jóasszony, itt valami tévedés lesz; a kend leánya nem az én szolgámtól van áldott állapotban, hanem valaki mástól. Az asszony: és ezt mivel
bizonyítja uraságod? A leány: száz tanút is hozok, ha kell, hogy együtt háltunk
a szalmán! Mire Marsigli úr ismét elmosolyodott, és még púposabbnak látszott, mint eddig, amint lehajolt fiatal szolgájához; talpra segítette, majd egy
erőteljes mozdulattal széthúzta köntösét és az ingfodrokat.
Akkor pedig, méltóságos bizottság, olyan emlőket pillantottunk meg, miket a római költészet narancshoz és citromhoz, a Szentírás viszont liliomok
közt legelésző zergepárhoz hasonlít. A kasznárné leánya megszégyenülten lehajtotta fejét, és bevallotta, hogy ibolyát szedett az erdőszélen a gémeskút mellett, amikor az egyik fa mögül kiugrott az a kanász, akit úgy hívnak, hogy Rezes Béni, és elkapta a haját, és addig verte a fejét a kútágashoz, míg végül már,
csinálhatott velem, amit akar, mindegy volt.
A fiatal szolga, vagy inkább útitársnő bal melle alatt pedig volt egy borsószem nagyságú, sötét anyajegy. Ezt az anyajegyet Marsigli úr szépen, olvashatóan (igaz ugyan, hogy németül) ráírta az egyik lakodalmas kéziratlap margójára, ott, ahol Kártigám külsejéről esik szó. Azt bizony semmiféle keresztvíz le
nem mossa, sem a hősnő névváltoztatása nem teszi semmivé. Még mindig
csend volt, és a lakodalmas nép meghatódva bámulta Kártigámot. Méltóságos
bizottság: magam is világosan éreztem, hogy nemhiába veszítettem jobb lábamat, nemhiába váltam hurkanyelésben gyönyörködő faluvégi Epikurosszá, ha
Mosolyffyként egyike lehettem a Kártigámról szóló igaz történet szereplőinek.
S még annyit mondhatok: hányattatásokból tunyaságba fordult életem során
sok leányt és asszonyt láttam levetkőzve vagy fel nem öltözötten, ám egy regényhősnő pőreségéhez egyikük sem fogható. A szégyenében könnyező, kebleit ügyetlenül takargató regényhősnő megalkotja maga körül a valóságot, nem
pedig oktalanul vergődik benne, mint a misztótfalusi kasznárné leánya a gémeskút mellett; s miközben megalkotja, egy különös és igencsak bonyolódott
ügy felgombolyítása révén el is rendezi.
Meghatódva és kiábrándultan vetettünk egy utolsó pillantást regénybeli tökéletesebb önmagunkra, mi, petyhüdő testű, gőzölgő fejű, asztal széléről bortócsát hörpölő, ujjainkról a bélfodor kisütött zsírját nyalogató madárijesztők;
most már tudtam, hogy mi volt az én barátom egykori bánata, s miért én voltam annak legfőbb okozója. S hogy miközben elhörpöltük és elkönyököltük
egész nyomorult életünket, észrevétlenül minden jóra fordult.

2002. január

39

Marsigli úr pedig, mintha színházi előadásnak vetne véget, visszatakarta
Kártigám kebleit, és azt mondta, hogy: most már egyszer- s mindenkorra béke
lesz. Vége az évszázadnak, vége a harci lelkesedésnek, vége a sok regiment katonának, vége a bátorságnak és a pénznek. Sem a szultán, sem a császár nem
akar hadakozni tovább; egyik is, másik is megelégszik azzal, ami jutott és maradt neki. Van nekem egy bátyám, az a neve, hogy Luigi Marsigli; hadmérnök
és térképész, de még törökül is beszél, majd ő békességet szerez. A felséges császárnak az volt a kívánsága, hogy Bécsben kezdődjenek a béketárgyalások, ám
a fényes Porta megítélése szerint ez a török félre nézve megalázó lenne; viszont
a Porta javaslatát, hogy Belgrád legyen a béketárgyalások színhelye, Bécsben
éppily határozottan elutasították. Az én bátyám ezek után azt ajánlotta, hogy
Debrecenben találkozzanak a szembenálló hatalmak megbízottai, mert ez a város egyik birodalom fennhatósága alá sem tartozott, viszont mindkettőnek
adót fizetett; és ha majd hosszú tárgyalások után béke hirdettetik, akkor majd
kiszabadulnak a rabok és a foglyok, hazatérhetnek a bujdosók, felépülnek a lerombolt városok, és benépesülnek a pusztaságok. Akkor majd lesz barátság és
lesz kegyelem. Ezt jövendölte Marsigli úr.
És hát, méltóságos bizottság, milyen szép is lenne, ha itt végződne a szépséges török fogolykisasszony, Kártigám regénye; de csak a háborúk és a tanúvallomások érnek véget, mert a regénynek, ha valóban egyetlen regény van a kerek világon, soha nem szakad vége. Az én tanúvallomásom hadd végződjék azzal a beismeréssel, hogy a misztótfalusi kasznárné rég mosdott leányát nem
a kanász fattyasította meg az erdőszélen a gémeskút mellett, hívják őt Rezes
Béninek vagy bárki másnak, hanem a végenincs regénynek az a mellékszereplője, aki azzal a nem hétköznapi névvel büszkélkedhetik, hogy Mosolyffy.

40

tiszatáj

SZEPESI ATTILA

Arcimboldo-szonettek
(RÉSZLET)
Kolostor. Tölgyek rejtegette romján,
mely indázó borostyánnal befonva,
fürtös moham, pöfeteg és borostyán
delel, akár a hangtalan zsolozsma.
Ődöng itt mindenféle furcsa szerzet,
rabló s remete – félszeg tovaloppan:
testük nélkül ingó tétova lelkek
riadoznak alkonyi ködgomolyban.
Multak torlódó emlékét idézik,
lépnek a csorbult grádicsok sorára,
s ahogy a berket kandin körbenézik,
előttük az iszalag felcsapódik,
majd függönyként megint összecsukódik:
egy arany rigó rebben ágról ágra.
*

Zsebeim. Bennük mennyi limlomot,
kajla csúzlit meg töltőtollat hordtam.
Most kallódnak a macskaképü holdban:
makk-kupakok és gesztenyék, kopott
csigahéjak meg villamosjegyek.
Egy mutatóját veszített zsebóra.
Bicska, melynek elpattant a rugója.
Gyökérpipa, töredék cserepek,
tintásüvegek, gyufaskatulyák,
reszelt gombok meg cérnagurigák.
Egy riasztópisztoly, mely nagyot pukkant.

2002. január

41
Most bezzeg csak pár rézpénz, sárga érme
csörög ott, amit áldozatul raknak
a harmadnapos halottak szemére.
*

Denevérek és átdöfött szivek,
melyeket izzó tűvel tetováltak
vállára egy-egy borostás vagánynak.
Alájuk ákombákom neveket
írtak: Bözsi meg Éva. Pálmafákat
és tengerjáró vitorláshajót.
Portréját báva kalózkapitánynak,
tollas indiánt, berken loppanót.
Két keresztforma lábszárcsont felett
vigyorgó, elrajzolt halálfejet,
fogsora között füstölgő pipával.
Meg persze revolvert és görbe kardot,
mit a félszemü rablóvezér hordott.
És csupasz leányt nyíló vaginával.
*

Aki a holdlakókkal társalog,
asztalt táncoltat, kristálygömböt faggat.
Vagy tenger habján poroszkál – gyalog,
meg akit zöld lidércek látogatnak.
Aki a sátán felé oldalog,
meg akinek boszorkafing az álma.
S a látnok, kinek tört keselyüszárnya
a sáros-algás pocsolyába lóg.
Aki elásott kincseket kutat
barlang homályán, omló rög alatt
és úgy hívja az árnyék-ülte mély,
mintha onnan angyalsúgást remélne;
holott odalenn varasbéka él
s földi odvak nyirkos százlábu-népe.
*

42

tiszatáj
Mesélik, egy pihentagyú vegyész
a nevetőgázt feltalálta roppant
leleménnyel, melyet ha bombaként
egy ellenséges városra ledobnak,
ott mindenki kacagni kezd: előbb
csak vihorászni, majd bőszen röhögve
hánykolódnak a porban hemperegve
kölykök, begyes csitrik meg cifra nők.
Fuldokolva vinnyognak és hörögnek
a nevetőgáztól balgák s a bölcsek,
mind e sátáni bohózat bolondja.
Nincsen erő, melytől a röhögés
arcukra reáfagyna végre és
így belehalnak a nagy vigalomba.
*

Vízköpők száján az idő csobog,
elfoszló arcok tükröződnek benne.
A levegőbe tünnek percről percre,
ahogy bugyborékolnak a habok,
és szemükben valami tünde-kék
lobog – a lélekké áttűnő pára.
Torlódó felhők, fecskék rezge szárnya.
És összetörnek bolyongó igék,
ahogy fröccsen a zsugorított tenger
átitatva születő elemekkel.
Tűnt korszakok örvény-csobogta álma.
sodródik az ezüst hullámgyűrűk
visszfényében: a vágyott és örök
visszatérés bornirt paródiája.

2002. január

43

VILLÁNYI LÁSZLÓ

Hármasok
közel a vénség
egyre távolibb a szó
szemüvegem lett
másképpen nyílik
más lesz már az összes könyv
közöttünk üveg
még szabad szemmel
amíg el nem mosódom
írok mint régen
*

elfagyott végképp
nem csap be néhány szirom
jöhet a fűrész
a másik fele
lám mégiscsak virágban
nehéz föladni
állva alatta
számban szétárad lassan
a sárgabarack

44

tiszatáj

PINTÉR LAJOS

a hatalom tornya
séneriáda

alul áll
a csupaváll
kucséber
jött-ment
erősjános
a föld
rokona
elfutna
de földbenőtt
lába
megeredt
földbe gyökeredt
gyom fű
békarokka
virág hó
eső rokona
szárnya nőne
ha behemót
te te te
leszállnál róla
középütt
a kisokos
nagyokos
gigerli
de jó a
középút
de jó

2002. január

45
középütt
lefelé üt
fölfelé
nyal
a gigerli
kisokos
nagyokos
fölül van
az arctalan
orcátlan
hatalmas
de szédül
de dadog
de-de-ma
go-gó-giáját
fogadd el
beszédül
hatalma
nem vadalma
nem vackor
csak vállakon
vackol
szereti
a halikrát
szarik rád

46

tiszatáj

VERESS MIKLÓS

Kortársi
laudációk
a
criticus
laur(a)eatus-hoz
avagy: lx-ires
modortalanságok
híres poétáknak a
contójára

I.
(G. Ágnes)
Ha tollat fogsz, s benned még van konnektor
a lírázáshoz, nem vagy béna lektor,
de rene-sanszod hatvanévnyi kor,
s kupán is vághat jó erdélyi bor.
Ha nincsen szél – nincsen is szélmalomság,
maga sem donquijotézheti sorsát;
ám szélhámozás dívik még – nohát:
új lírámon hámozza át magát.

II.
(HaGyőző)
Ne olvass verset, többet én sem írok!
Hatvan után már minek a papír-ok?!
Csak azt az egyet add le még a lapnak,
mit nem írtam meg: se tegnap, se holnap.

2002. január

47
Az új-hazába már csak ó-kor küldök:
a líra annyit ér ott, mint a sült tök.
S azért győztem még így ihelni érted,
hogy dráma-bemutatóm is megérjed!

III.
(Háromkirályi Gáspár)
Én még a czél-böltsőben ringatóztam,
s Te már zsenimbe néztél mélyre, hosszan.
Új forrás volt nekünk a Tisza-táj, s a
cenzúra ön-mozgósan tiszta bája.
Most 2-szer 30 vagy – ez már határhíd,
mit ítészének kevés költő áhít –
ősz üstöködre ám én áldva néztem
le – üstökösként: szaltórepülésben.

IV.
(Szervátius Víga’ Bundus)
Döntöttem. Neked még hatvan maradt!
Mindörökre. A többi poharat
már ki-döntöttem – minek ennyi szesz,
ha versszerkesztő mindig annyi lesz?!
De hatvan belőle – az néha sok:
mert ennyi verset írni nem tudok.
Csak te élj soká, nyájas Tutorunk,
hogy kinyomtassad lelki tumorunk.

48

tiszatáj
V.
(Szepességtelen Etele)
Nagy ítészünk, Szakolczay!
Tőlünk roskadnak polczai.
Ám ha megereszti torkát,
ropja költőhad a polkát.
Írám ezt kétezeregyban,
regölős vígan a fagyben:
hatvan év csupán a kezdet –
éltessen a Magyar Nemzet.

VI.
(Új, Jé)
Nap, Hold! Ég! Föld! Én! Meg Te, koszorús
redaktor, ki nem iszol kávéházban!
Szikéd kifente Fene Köszörűs,
félig-holt költők félik azt vigyázzban!
Én nem! A versem nem hiába béres,
sz nem cifra. A trampli köz elég.
Hatvanas homlokod azért babéros,
hogy levélt nyerjen – krumplifőzelék.

VII.
(Krasznikola)
Hat költő kántál hangomon,
mely félig övék – így dícsérnek,
szorzószám szerinti jogon,
mert voltaképp mint tízet érnek.
A hetedig Te légy magad,
és verset írni kezdj ma főként:
ha redakciód nem akad,
mi fölavatunk új költőként.

2002. január

49

KISS LÁSZLÓ

Szindbád egyelõre nem haza megy
NOVELLA,
MELYBEN VALAHÁNYAN ELGONDOLKODNAK,
MINDANNYIAN ODA LYUKADNAK KI, HOGY VANNAK PILLANATOK,
AMIKOR BALLADI NETTÁNAK NEM LEHET MEGMONDANI (ESETLEG MÉGIS)
Mi a különbség Balladi Netta és a Múzsa közt ?
A különbség jól látható: a Múzsa mindenütt ott
van – Balladi Netta szintén.

I.
– Nem segít semmi – gondolta komoran Szindbád, a hajós, midőn közeledni érezte halálát, és a kisvárosi csatorna holtágának régi hídjára ment, ahonnan elgondolkozva nézte az alkonyatban álmodozó messzi erdőségeket, s ahol
egy barna hajú, különös illatú leánytól emlékbe kapott kicsiny pipáját szívogatta, amitől szeme könnybe lábadt s torkát kaparó érzés fojtogatta, és amitől
egyszerre zsongást, majd furcsa neszeket vélt hallani valahonnan távolról, az
eltűnt, elsüllyedt, az elmondhatatlan és ugyanakkor leírhatatlan időből, melynek egyetlen bizonyos értelme az elmúlás (még inkább a változás, gondolta
Szindbád), zsongást és neszeket, amik arra ösztökélték, hogy egy utolsó utazásra induljon, azon tűnődve, hová járnak az új költők, merre tanyáznak, vannak-e egyáltalán, s ha vannak, vajon mi fáj nekik, fáj-e egyáltalán valami, egy
sokszor megtett, valójában azonban soha meg nem kísérelt utazásra, mígnem
oldalt hajtott fejjel, valamilyen delejes révületben, édes, ópiumos álomba merült, mint aki sok hányattatás és bolyongás után végre hazaért. – Nem segít
semmi – gondolta borúsan -, végül mégiscsak írni kell valamit.
S a kisvárosi kávéház felé vette az irányt, lassan, tűnődve.

II.
Szindbád máskülönben csupán homályosan ismerte Balladi Nettát. Annyit
biztosan lehetett róla tudni, hogy az Árnyas utcai szobormíves udvarával átellenben állt a házuk. Az a ház, amelyikkel szemben a kontyos Teca néni lakott, akihez Szindbád egy időben sűrűn átszaladt testvérével, és hangosan dörömbölt a zöldkerítéses kapun, amíg Teca néni ráérősen ki nem csoszogott,
hogy aztán az üveges verandára vezesse őket, ahol fonott kosárban illatozott
már a friss kenyér, a Zsarnóczay pék puha kenyere, zsenge liszttel meghintve

50

tiszatáj

a durcáján. Az a ház, amelyikben Kamilla, a pattanásos arcú barna lány, Szindbád ifjúkori társa lakott egykor, akinek szülei nutriát tenyésztettek az udvarban, s kapcsolatuk utolsó hónapjaiban Szindbád – ifjú poéta – mind gyakrabban gázolt térdig a szennyes lében a riadt állatok közt, és azt érezte, hogy büdös van, Kamilla, aki egyik napról a másikra eltűnt, felszívódott az időben,
s akit Szindbád egy alkalommal rózsával lepett meg Anyák napjára, és akiről
egészségtelenül sokat ábrándozott, évekkel később is, amíg más leányok kézelőjét gyűrögette és harapdálta, kap-e virágot Anyák napjára, mert Szindbád
akkoriban már a világtól elvonultan, magányosan élt, s csak az anyákat tisztelte, és csak olyan nőnek csókolt kezet, akinek keze fogásán a lúg, a mosószappan érdességét érezte, akinek keze fogásán érzett, hogy pelenkát is mosott
életében, s nem átallja gumikesztyű nélkül, személyesen sulykolni és mosni
a szeretett férfi szennyesét. Csak az anyákat tisztelte Szindbád, nem is lehetett
hát senkije, és egyre sűrűbben sóhajtózott (nem segít semmi), mert egész szívével menthetetlenül és reménytelenül abba a bizonyos házba vágyott vissza.
Szindbád, a hajós, napjában többször elkerekezett Balladi Nettáék előtt,
a nutriás házra azonban nem ismert rá. Ami feltűnt, hogy zsúpfedeles a garázs,
és hogy a padlástetőn ködösen ég egy lámpa, mindig, örökké, akkor is, amikor
Szindbád hajnaltájt hazafelé vette útját a kisvárosi kávéházból, és akkor is,
amikor Teca nénit utoljára látogatta meg, és az üveges tornácról lopva figyelte,
mikor tűnik fel az őzikeszemű Balladi Netta tüneményes alakja a mázolatlanul
hagyott szürke falak árnyékában. Szindbád ekkor megállapította, hogy Balladi
Netta – a tagadhatatlan egyezések ellenére – nem fogható Kamillához, a pattanásos arcú barna lányhoz, egyáltalán: senkihez sem mérhető, de tisztába, bárhogy is próbálkozott, nem jött vele. Rendületlenül írogatta verseit, miközben
féltetten őrizte azokat, amelyek egykor – ellentétben a rideg fővárosi szerkesztőkkel – olyannyira tetszettek Kamillának, a pattanásos arcú barna lánynak,
Balladi Nettának azonban (egyelőre, gondolta Szindbád) kevésbé.

III.
A kisvárosi kávéház látogatóinak együvé tartozását kiváltképp az szilárdította, hogy a maguk módján valamennyien művészek voltak, ámbátor akadt,
akiről ez sohasem derült ki. Valamennyiükben közös volt, hogy leginkább
Balladi Netta miatt tűntek itt fel, és hogy mindnyájan rendszeresen, hosszan
elgondolkoztak rajta, de a szilvapálinkás demizsonon túl csak ritkán jutottak,
noha próbálkozásaik nem nélkülöztek minden eredményt. Eszelősen küldözgették kézirataikat a főváros felé, hétvégenként pedig lázasan vitatkoztak a művészet mibenlétéről, rendszerint éjfélig – onnantól kezdve másról vitatkoztak,
másképp, és ilyenkor ritkán mutatkozott közöttük egyetértés.

2002. január

51

Szindbád, aki korábban mindennapos látogatója volt a kávéháznak, a társaságot is csupán homályosan ismerte. Minthogy rendszeresen ivott, nem volt
mindig biztos benne, ki kicsoda, de ez nem is volt baj, az illetők sem voltak
mindig biztosak, hogy kicsodák. Ők is rendszeresen ittak.
Szindbád éppen úgy Balladi Netta miatt tért be ide, mint a többiek, és
gyakran megesett, hogy összetévesztették valakivel, miként az is megesett,
hogy ő tévesztett össze másokat. Ezt – színleg – kölcsönösen nem vették zokon. Összekocogtatták üvegjeiket, és ki-ki ment tovább a maga kifürkészhetetlen útján, legbelül azonban mindőjüket létundor és gátlástalan érvényesülési
vágy hajtotta, amely arra sarkallta őket, hogy rendre Balladi Netta nyomában
legyenek. Némely abszintes hajnalokon Szindbád szégyenszemre izzadt a féltékenységtől, és a friss munkáit firtató kérdésekre többnyire azzal válaszolt,
hogy tegnap csupán három esszét írt, hozzá két könnyebb verset, azonkívül
sietve felskiccelte egy vélhetően több kötetre rúgó regény alapmotívumait, és
élvezte, ahogy a kérdező szája nagyra nyílt a csodálkozástól, s vagy nyál folyt
belőle, vagy vízzel hígított rizling, mire kinyögte, hogy az igen!, amit Szindbádnak jó volt hallani, hiszen maga is bűnös volt, akár a többi: nem egyszer
előfordult, hogy mások készre tisztázott költeményét véletlenül leöntötte egy
kanna borral. Ezt – színleg – úgyszintén nem vették zokon.
A kávéház már zúgott, a zaj a karzaton egyre erősödött. Minden asztal,
minden fülke el volt foglalva.
Mind-mind megérkeztek.
Mindjárt az első, akibe Szindbád belebotlott, Fuksz volt, az alamuszi
rocker, aki egy éjszakán, miután barátnője háromszor hagyta faképnél és háromszor tért vissza hozzá, majd egyszer s mindenkorra hátat fordított neki,
több liter meggybort hajtott le a kávéház udvarának hatalmas tölgye alatt,
azután eszeveszett táncba kezdett az összetolt asztalokon, majd torkon ragadta
a felfortyant csapost, végül sírva rohant el, és táncát az országúton, kamionok
között folytatta, és akit azon az éjszakán bilincsbe verve vittek el ismeretlen
helyre ismeretlen, egyenruhába öltözött emberek, Fuksz, aki soha nem írt
verset Balladi Nettához, mert prózát írt hozzá, és prózáját Deep Purple vendégszövegekkel tűzdelte teli. Nyomban szembetűnt a sarokban kucorgó Berényi, aki rendszeresen publikált egyetemi lapokba, mert ez a csajoknál bejön,
Balladi Nettát azonban nem olyan fából faragták, amiért viszonya Berényivel
nem volt jónak mondható, de itt poharazott Keserű is, aki szerette az étcsokoládét, és itt Zsótér, aki nem, mert ő Balladi Nettát szerette, menthetetlenül, de
esetükben ez sohasem vezetett vitához, sokkal nehezebben jutottak dűlőre abban a kérdésben, miszerint: Kosztolányi vagy Karinthy.
Itt birizgálta puskacsövét Waldner, a természet szerelmese, aki rendszeresen
invitált lányokat a kisvároson túli erdőségbe, vadlesre, s a kávéház mosdójának
tükre előtt Ki ne csókolózna egy őzzel? című versét szavalta, és itt ábrándozott

52

tiszatáj

Kőnig, a szótlan medievista, aki albérletében több alkalommal lovagi viseletet
öltött magára: szem helyén kilyuggatott üdítős kartonba bújtatta fejét, száj
gyanánt citromot ragasztott, nyakig cipzározta bőrdzsekijét, s alsónadrágjába
illesztett felmosórúddal kapaszkodott fel a háztetőre, a műholdas antenna
mellé, várva, hogy valaki végre felfigyeljen művészetére, amit, úgy érezte, nem
értenek meg az emberek, s többször panaszkodott, mennyire bántja, hogy
lesajnálóan annyit mondanak rá csupán: hülye, és hogy Balladi Nettát is mindössze egy ízben volt módja hazakísérni. Itt rótta különös verseit Csengery,
a pamutsálas, keménykalapos poéta, az izzó és sötét költő, aki egyetemi tanulmányait hagyta félbe, hogy majdani korok nebulói regényesnek találják életét,
azonban elszámította magát, mert onnantól kezdve rendre anyagi problémákkal küszködött, s éjszakánként a kisvárosi csatorna holtágát átúszva – hitelezőit megkerülve – térhetett csak haza, Csengery, akinek szép, lángoló arcát az
élet keserű, fájdalmas remekművé kalapálta, ráadásul sem életében, sem halálában nem találkozni tankönyvekben a nevével, és itt hepciáskodott Herényi,
a tojásfejű klasszika-filológus, aki A mítosz mint olyan címmel írt önnön recepcióesztétikai nézeteitől hemzsegő szerelmes feljegyzéseket átejtett barátnői
csillapítására, és akinek felolvasásait hamar elunta a hallgatóság, s végül már
csak magának olvasott fel, érzékeny lelkében megnyugodva, hogy Balladi
Netta is a közelében tartózkodik, bár többnyire tévedett, mert Balladi Netta
mindenütt ott volt, következésképp egy helyen nem lehetett.
Szindbád a kávéház karzatának aljában foglalt helyet, szemközt a falra aggatott tükörrel, amely alatt Balladi Nettának tartottak fenn asztalt. Tornáztatta
fázós ujjait, tekintetét körüljáratta a gyengén világított helyiségben.
Papírt vett elő, erősen koncentrált.
Mert a sarokasztalnál görnyedt Takács, aki A nő eljön, délután háromkor
című némafilmjének forgatókönyvét olvasta, immáron rongyosra, s a mű operett változatán törte a fejét. A hátsó bokszok egyikében az álmos Gusztáv
fészkelődött, a fiatal ügyvédbojtár, aki csupán hírből ismerte Balladi Nettát,
mert inkább Freud iránt mutatott érdeklődést, és hosszasan tanította csókolózni a közeli gimnázium pillangóit a kávéház legsötétebb zugaiban, akikkel
még azon az estén örök hűséget fogadtak egymásnak, hogy útjaik már a következő héten végleg szétváljanak. A pultnál épp Bertalan hangoskodott, a sövalié, aki provençe-i lovagruhában fényképeztette le magát, tőrrel az oldalán,
amint zongorázik, és aki tekintetével minduntalan Balladi Nettát kereste, s mihelyt megtalálta, sziszegve kacagott, dévajul, és annyit mondott csupán: déjà
vu, majd Balladi Netta válla fölött állhatatosan nézett a semmibe, mialatt egy
göndör tincs a gyönyörtől kábultan alélt széles homlokára, de szokásos asztalánál tűnődött Spiegel is, aki szerelmi bánatában öngyilkos lett, azonban kiderült, hogy álmodik, amiért – hálából, hogy visszanyerte életét – pánikszerűen újraforgatta a Dallast, majd három nap alatt lefordította Heine Henrik

2002. január

53

összes versét, tükörfordításban, s az antológiának – tévedésből – a Mint egy
állat, olyan vagy címet adta, a kiadó azonban elnézte a félrefordítást. Rajtuk
kívül itt volt Jácint, aki Ni csak, ki beszél! címmel jelentetett meg a helyi irodalmi lapban átütő sikerűnek szánt irodalomelméleti szöveget, melyben a narrátort egyszerre féltékenyen megszakítja a szerző, mire a főhős, aki addig
a mesélő, sub rosa azonban a kontextus iránt árult el érzelmeket, egy mellékajtón át sértődötten távozik, és hirtelen olyannyira egybeszövődnek a szálak,
hogy senki sem tudja, mi van, végül a primer szerző megtébolyodik, Jácint,
akit e tanulmánya dacára messze elkerült a dicsőség, noha munkájából később
filmet forgattak. Mellette Fehér törte a fejét, a széplelkű, aki zseniálisnak érzett
verssorát – S ha a mennyeknek országa nem jön le a földre majd érte megyünk
mimagunk – igyekezett strófába illeszteni, de sehogyan sem boldogult, és társai
a háta mögött Balladi Nettáról sugdolóztak, Fehér, akinek meggyőződése volt,
hogy a Múzsának örökké sanyarú a sorsa, mivelhogy hűtlen tányérnyalói kizárólag csalódások után keresnek nála gyógyírt. Itt verte a lapokat Iván, a képviselőjelölt, aki szabad idejében disznótorba járt gyönyörködni, és aki Nyikita,
a bérgyilkos címen írt monográfiát, melyben az egykori párttitkár eladdig ismeretlen arcát mutatta be, és itt akadékoskodott Torma, a megvesztegethetetlen
szerkesztő, aki mindannyiszor csípős cinizmussal utasította vissza a kéziratot,
ha soknak találta benne a kötőszót, és aki maga is írt, regényt meg novellákat,
de verseket is, mígnem papirosán egyszer csak fellázadtak a kötőszók és a segédigék, és forradalmi nézeteiknek az ábécé valamennyi betűjét megnyerték, és
Torma inkább szerkesztőként ügyködött tovább.
Valamennyi arc ismerős volt Szindbád számára, valamennyi arc ismerős,
régtől fogva ismerős, mégis újnak és ismeretlennek tetsző, egyszerre rokon és
egyszerre titokzatosan idegen, valamennyi, ahányat maga körül látott.
Oldalt hajtotta fejét s folytatta az írást. Estére végezni akart.
Hiszen itt volt még Pósa, aki meztelenül szeretett szerelmeskedni, és itt
Venter, aki ruhában, de a fürdéssel és a dinnyeevéssel is hasonlóképp álltak –
nem is értették meg egymást sohasem. Mert itt volt Zachar, a szolgalelkű novellista, aki Szomoryt és Szomaházyt olvasott, bár néha – gyenge névmemóriája okán – nem tudott különbséget tenni kettejük között, Zachar, aki Balladi
Nettát titáni porcelánbabának képzelte, sátoros hajjal, tussal festett szemöldökkel, és itt Geréb, aki másképp, de szigorúan titkolta, hogyan, azt azonban
beismerte magáról, hogy tehetségtelen – ezért inkább csak ivott.
Itt volt továbbá Bereki, aki az antik irodalomban lelte örömét – fordítva ez
nem volt igaz –, s aki maga is próbálkozott, de verssorai végén rímek helyett
rémekkel élt, s aki megvetően figyelte a Balladi Netta körül fullánkjukat fényesítő méhek módjára zsongó tömeget, miközben sápadtan arra gondolt, mit
szólna mindehhez Horatius. Itt hajtotta le szokásos fröccsét Bácsmegyei, a meg
nem értett prózaíró, aki félállású utcaseprőként kereste a kenyerét, de kézbesí-

54

tiszatáj

tőbicikliről álmodozott, amiért összegyűjtött leveleivel nap mint nap felkereste a kisvárosi kávéházat. Itt volt Schreiber Tóni, aki Móriczot olvasott, és
aki novelláiban a felsorolásokat rendre külön bekezdésekbe tördelte, ami több
helyet foglal el, jóllehet a művészet szempontjából kizárólag az alázat számít,
a prémium nem, itt Bajnóczy, a történész, aki Brutus és a márciusi ifjak című
történelmi regényét féltette a cenzúrától, ugyanakkor itt volt Pócs, a festő,
Zöldi Laca, a bűnöző, Lajos bácsi és a Báró, a hallgatag Kerekes is, és itt Gácsér, a fűtő, gyűrt arcú, tökéletesen béna agyú férfi, Balogh, a jobbhátvéd, néhány konyhalegény, Bólya, a matróz, Hertelendi, a szakács, ívelt szemöldökű,
asszonyos kézmozdulatú krapek, és itt Vajai, a tejporgyáros melós, akiknek
semmi, de semmi közük nem volt Balladi Nettához, s nem is foglalkoztak vele
különösebben, az egy Pócsot leszámítva.
Mindannyian itt voltak, és mindannyian mindennek bele akartak hatolni az
értelmébe, ezért minduntalan Balladi Nettához fohászkodtak, mindegyre Balladi Netta kegyeit keresték. Ezt, ajkán alig látható ironikus mosollyal Szindbádnak sem volt nehéz megállapítania, aki időnként felemelte fejét, enyhe undorral körbetekintve a társaságon, majd oldalt hajtott fejjel folytatta az írást.
Mert itt volt még Petőrovics is, a transzvesztita, aki elméleti munkáiban
a transztextualitás kérdéseit boncolgatta, s minthogy kétszínű természete miatt
önkéntelenül bűnösnek érezte magát, fejében egy a hypotextualitást vizsgáló
tanulmány alapjai is körvonalazódtak már. A kávéház macskaköves udvarán
andalgott Bach Lőrinc, akinek nevéhez terjedelmes regény fűződött, Danielle
Steel modorában, melyben a főhős egy hangulatos patak partján elgondolkodva arra a következtetésre jut, hogy a boldogság csak átmenet, közjáték,
talán nem is egyéb, mint a szenvedés hiánya, ezért tűnődve hallgat, végül mélyen magába fordul, olyannyira, hogy barátai másnap csupán hűlt helyét találják. Itt hőbörgött Wechsler, aki Kantot és Szilvási Lajost olvasott, francia eredetiben, jóllehet egy szót sem tudott franciául, és itt Menyhárt, aki ezzel
szemben punkzenében utazott, ugyanakkor németül és angolul olvasott, Puskint és Lermontovot, s száraz nefelejcset hordott szíve fölött, biztosítótűvel
rögzítve mellbimbajához, de itt bóbiskolt Mérei is, a vak költő, a hexameter
hérosza, aki két hosszabb verset írt, ám egyiket sem Balladi Nettához, pusztán
önmaga szórakoztatására, Mérei, aki ritkán tartózkodott hajnalokig a kávéházban: jobbnak látta időnek előtte kereket oldani, nem lévén képes szemet
hunyni az állandó zsivaj felett.
Itt volt Bóna, a kinevezett strukturalista, aki gyermekkora óta csontvázakat
rajzolt – mást nem tudott –, s valahányszor befejezett egy művet, hosszan
szemlélte, és látta, hogy ez jó, ebbéli véleményének pedig rögvest hangot is
adott, igaz, maga sem tudta, miért. Itt hancúrozott Kresák, az abszurd realizmus kisvárosi mestere, kinek fő munkájában a hős fűnyíróval a hóna alatt tér
be egy bankba, ahol alig hallhatóan köszön a tisztviselőknek, mire egy alkal-

2002. január

55

mazott, a biztonsági őr segédletével, távozásra szólítja fel, ezért az utcán fennhangon méltatlankodik és revolverrel fenyegeti a járókelőket. Itt talált megnyugvást Stritz, a leendő pedagógus, aki ugyancsak gimnazista lányokkal ismerkedett, s az együtt töltött éjszakákat követő libabőrös reggeleken Grecsó
Krisztián Angyalkacsinálás című verseskönyvét hagyta maga után, okulásul,
vagy Mágus, a filmrendező, aki rövidfilm forgatását tervezte, melynek hőse,
Gaius Coitus Semper egy hűvös szeptemberi éjjelen ráébred arra, hogy ő más,
ezért melegebb éghajlatra kívánkozik.
Itt volt az acélos Wesselényi, a helyi kajak-kenu bajnok, akit eredményei
folytán rendesen a Noé becenévvel illettek, s aki felkarján a bicepszet hullámoztatta, ha Balladi Netta a közelben tartózkodott, és Wesselényi mindig hullámoztatta felkarján a bicepszet. Ide járt álmodozni Dékány, aki Agatha
Christie-t olvasott, és akinek egyetlen novellájában a főhős, a többszörös apagyilkos Miller gonoszul kavargatja az őzpörköltet egy szövetkezeti összejövetelen, mert előzőleg valaki azt kívánta, hogy kavargassa a őzpörköltet az, akinek két anyja van, és Millernek – ó, nyomorult élet! – két anyja volt. Itt költötte el vacsoráját Rácz, a féllábú tornatanár, aki harminc márka fejében ingyen fekvőtámaszozott az utcán, és itt Gedeő, a felfuvalkodott esszéista, akinek ez meg sem fordult a fejében, ellenben Valagad, uram, azt mutasd meg!
címmel a honfoglalás korában játszódó rockoperát jegyzett, melyben a híres
író, Bródy J. Sándor és fia, a néma Levente gigászi küzdelemben kényszeríti
térdre az ellent, minek következtében maguk maradnak a csatatéren, és vadul
marakodnak a Konczon.
Itt volt Tenkei, a lelkész, aki rendre a karzaton foglalt helyet, a tükör közelében, és – nehogy elkerülje Balladi Netta figyelmét – hangos szóval bizonygatta: ha valaki öt percig beszél neki okosan, hogy térjen át a mohamedán
hitre, annak beveri az arcát, itt Garren, aki elegáns szövetzakót viselt, feszes
csokornyakkendővel, és Az átkozott címen jelentetett meg dokumentumregényt, melynek főhőse, Márai Sándor annyira gőgös, hogy önmagához is
csak ünnepnapokon szól, akkor is csak a tükör előtt, és akkor is csak annyit,
hogy az istenit, de kurva jól nézek ki, és itt Fenyő, akinek Amikor a fagylalt
kihűl című prózáját a napokban küldte vissza a Tiszatáj.
Itt voltak mindannyian, senki se hiányzott, a kör bezárult, a világ, tette le
tollát Szindbád, kiteljesedett.
Balladi Netta is itt volt.
Úgy tűnt, nincs is életben: márványfehér műremeknek tetszett. Őzikeszeme barna volt és fényes. Ahogy mindig, örökké, egymagában ült, hol a tükör alatt, hol a karzat aljában, ahol Szindbád is helyet foglalt, hol a pultnál, hol
a mellékhelyiség keskeny ajtaja mellett, hol a kávéház udvarán, a hatalmas
tölgyfa tövében – mindenhol megfordult, de láthatóan senkivel nem kívánt
szóba elegyedni. Jobbára a csenevész, zselézett hajú kölkök nyaggatták, akik

56

tiszatáj

egy idő óta rendszeresen feltűntek a kisvárosi éjszakában, s akiktől lehetetlen
volt Balladi Netta közelébe férkőzni, és akikre Szindbád nap nap után fokozódó utálattal tekintett.
Hogy Balladi Netta becserkészhetetlen, a kisvárosi kávéház soha nem lohadó lelkesültségű alkotói kivétel nélkül régen belátták már, ugyanakkor kivétel nélkül régen belátták azt is, hogy a pillanat, az a megmunkált, megművelt
és beérett pillanat, mikor a kétségbeesés és undor odáig fokozódik, hogy öklődniük kell, s ekkor kiszakad majd belőlük minden, ami fontos és lényeges, és
az is, ami nem fontos és nem lényeges, a pillanat, mikor igazán szükségük lehet
arra, hogy Balladi Nettát szóra bírják, a pillanat – öklődtek bár eleget – még
nem érkezett el, és hogy Balladi Nettának – történjék bármi – egyelőre nem lehet, de talán nem is érdemes megmondani. Belátták és kivétel nélkül bánták
ezt, ám szomorkodásuk az idő előrehaladtával fokozatosan oldódott, s éjfél elmúltával jobbára meg is feledkeztek róla. Valódi művész nem provokál és nem
vitatkozik. A valódi művész törődött – és éjfél után mind-mind törődöttek
voltak már.
Valamennyien itt voltak tehát, és Szindbád most is ott ült közöttük, hallgatta duruzsolásukat, szavaik zsongását, mely gyakran szenvedélyes üvöltözésbe, öblös vitatkozásba csapott át. Szindbád, minthogy maga is író volt, ennélfogva Balladi Netta kegyei számára sem voltak közömbösek, önámítóan
arra gondolt, hogy e lehetetlen, erőlködő zsibvásár, különösen a csenevész,
zselézett hajú kölkök miatt szánalmat érez Balladi Netta iránt. Megbánta már,
hogy bejött, s miközben lassan ocsúdott abból az aluszékony önkívületből,
mely mindig megejtette, mikor írt valamit, s miközben arra gondolt, hogyan
lehetne innen kiszabadulni, észrevétlenül, maga Szindbád sem tudta, mikor,
hogyan vagy miért, betelt a papír.

IV.
Hazafelé menet, a sarkon, a kisvárosi csatorna holtágától nem messze, egészen pontosan az Árnyas utcai szobormíves udvarával átellenben lévő ház
előtt, a mázolatlanul maradt, kísérteties szürke falak árnyékában, a ház előtt,
amelyikkel szemben a kontyos Teca néni lakott, akihez Szindbád egy időben
sűrűn átszaladt testvérével, a ház előtt, amelyikben Kamilla, a pattanásos arcú
barna lány, Szindbád ifjúkori társa élt egykor, akiben sosem lehetett csalódni,
csupán egyszer, de akkor nagyon, akkor felejthetetlenül, és akinek szülei az
udvarban nutriát tenyésztettek, a ház előtt, amelynek egyik rejtélyes szobájában egy ideje már Balladi Netta hajtotta álomra fejét, és amelynek padlástetőjén ködösen égett egy lámpa, mindig, örökké, akkor is, amikor Szindbád – ifjú
poéta – a szennyes lében térdig gázolt a riadt nutriák között, és azt érezte,
hogy büdös van, akkor is, amikor utoljára látogatta meg Teca nénit, s utoljára

2002. január

57

evett az illatos friss kenyérből, a Zsarnóczay pék puha kenyeréből, és akkor is,
amikor hajnaltájt hazafelé vette útját a kisvárosi kávéházból (és akkor is, amikor nem), a ház előtt, a sarkon egy utcai lányra lett figyelmes az erősödő hóesésben.
Márványfehér hajkoronája eltakarta arcát, csupán szeme ragyogása látszott,
homályosan. Megszólította Szindbádot, szeme ide-oda rebbent.
Szindbád visszahőkölt.
A kávéház lármája, mely hosszan elkísérte, egyszerre megszűnt. A hó csillapíthatatlan bőséggel szakadt, és halottnak tetszettek a kisvárosi házak.
Csönd lett.
Szindbád cipője alatt idegesen roppant a hó.
– Elmegy? – riadt föl a lány.
– Talán – felelte Szindbád, megtorpanva a csodálkozástól, hogy magázzák.
– Mi az? – szólalt meg újra a lány.
– Semmi – válaszolta Szindbád, és – hálából, szánalomból, nem tudni – belefogódzott a kezébe és a bundájába.

58

tiszatáj

KASS JÁNOS

A szegedi téglavár
A 60 éves Pataki Ferenc jubileumi kiállításáról, a Tisza-partról, a Stefániáról,
a bürokráciáról, a művészetről és a művekről
Győzelem!
Annyi vesztes csata után, Muhi, Mohács, Világos, Trianon stb. végre egy győzelem:
miénk a Vár!
Pataki Feri foglalta, bevette a szegedi téglavárat, a múzeum, a színház és a Kassszálló Bermuda-háromszögében, huszáros rohammal, meglepetésszerűen győzött!
Kitűzte a lobogóját, pontosabban a transzparensét: „Pataki Ferenc jubileumi kiállítása” A hatalmas, évszázados falak megteltek élettel, és persze elsősorban képekkel.
S lássatok csodát, a képtárból kitessékelt művészek, Pataki mesterrel az élen, megszállták
a gyönyörű, ívelt téglaboltozatok által határolt területet. Ritka nagysikerű vernissagera, kiállítás-megnyitóra került sor, Szeged apraja-nagyja ott nyüzsgött a Vár-múzeum,
Vár-képtár, Vár-galéria termeiben! Ez a kemény és megalkudni képtelen művész ez év
januárjában az első volt, aki a megnyitó után tiltakozásul leakasztotta nagyméretű
képét a képtár faláról, s követték a többiek is, amikor kiderült, hogy az egykori képtár
dobra került. Hát legyen belőle bank! Bürokraták, sokasodjatok! Művészkéim, takarodjatok! És íme, alig néhány hónap múlva a megszépült várrom fogadja, mint a népmesében, a legkisebb fiút, ezt a fekete gyereket, aki lehetett volna modell a honfoglaláshoz, amint szőrén üli meg a lovat. De Pataki Ferencet ló helyett inkább a lószőr
érdekli, mármint a jóféle ecset, a mókusszőr, de még inkább a spahtli, a belgavászon,
a terpentin, a festék, a sárga, akár a Tisza-parton is!
És fest és fest és fest!
Képeivel megteltek a falak, keretbe fogott, kis borotválkozó tükörre festett arcképével fogad bennünket, mindjárt a bejáratnál. Csontváry szakállas önarcképe jut az
eszembe, s rögtön utána Juhász Gyula: íme Pataki Ferenc családfája, egymásba kapcsolódó sors-láncszemei, DNS-kódja.
Megtalálta a helyét itt, a Tisza-parton, ez a nagy elődeit, őseit nyomon követő
ecsetvitéz!
Pataki mester egy szál ecsettel vette be a szegedi téglavárat.
Micsoda győzelem!
Micsoda rég nem látott ünnep a megnyitón: mozdulni sem lehetett a termekben.
A nagyszerű, aszketikus, Szent Ferenc-i Mezei Ottó nyitogatta a fejeket, és a megye
első embere, Frank József büszkén adta át a Vár kulcsát a győzteseknek.
A képtár elesett, nem lehetett megmenteni, de a szegedi Vár a miénk. A jövőben
itt, a Stefánián, a híd és a Sajtóház között kialakulhatna egy kulturális központ, egy
Barbican Center, egy Pompidou központ.
A sétányon szoborpark, Juhász Gyula, Erzsébet királyné már a helyén van, de hiányzik Móricz, Dózsa, Rózsa Sándor, a szegedi halász, a pákász, és az árvízi töltést
talicskázó alföldi kubikos.

2002. január

59

A Tisza-partra, a beton védőfalra zászlórudak kellenek, s a szegedi címer mellett az
egyetem, a Pick-szalámi, a futball-csapat emblémáit, színeit lobogtathatná a tiszai szél.
A múzeum mögött íme már lovas szobor áll, pár hónapja avatták, az egyetem udvarán álló Szent Györgynek, a Kolozsvári testvérek szobrának a pandanja.
Gyönyörű a kilátás az éjjel is kivilágított Dómra. A Tisza-parton a bástya alapjait
meg kellene emelni, és egy híddal – a szerelmesek számára készített Sóhajok hídjával –
összekötni a parttal. Ez szegedi unikum lehetne, kedves találkahely.
De vissza a meghódított Várhoz: néhány jól elhelyezett fénnyel megvilágítva kívülről is kapcsolódna a fényes színházi élményekhez. A színházból kilépve egy jól sikerült előadás után a galéria büféjében, az ernyők alatt csendesen meg lehetne beszélni
a látottakat.
A Stefániát rejtett fényekkel biztonságossá lehetne tenni, és a Bácskából, a Vajdaságból, Újszegedről érkezőket pompás panoráma fogadná. Szegednek nincs ipara, nincsenek gyárai, Szeged az eszével, tehetségével, szorgalmával és az ötleteivel juthat lélegzethez, s egyetemi város lévén, a tudás az igazi szegedi valuta.
A csendes kimúlást, a passzivitást félrelökve a szegedi festők, művészek talpra álltak, egységesen opponálták a döntést, a hivatal határozatát, és immár művészettörténeti tény, a várost minősítő esemény az emlékezetes lépés, amikor Patakival az élen
megindult a processzió, és az ünneplő közönség tapsa mellett a szegedi művészek kivonultak a régi képtárból, hogy néhány hónappal később bevonuljanak a várba.
A szegedi polgárok immár ébredeznek, ezt bizonyítja ez a gesztus is. Igyekeznek
megvédeni jogaikat, s a magát tévedhetetlennek hívő, általunk megválasztott tisztségviselőknek számolniuk kell a civil kurázsival is. A mindent jobban tudók felfigyeltek
az új jelenségre, a város lakóit a saját érdekeik ellen nem lehet képviselni!
Az egy szál ecsettel kivívott győzelem intő példa, és intő példa a Hősök-kapuja is.
Le lehetett vakolni Aba-Novák művét. Ki lehetett tiltani Klebelsberg Kunót a magyar
szellemi életből, de íme: a szobra itt áll a Széchenyi-téren, a Városháza előtt!
Szeged Szent-Györgyi Albert, Bay Zoltán, a szegedi matematikai iskola, az orvosképzés, de a közgazdász-számítógép programozó új generáció már nem csak szögediesen beszél, de két–három nyelven is kommunikál, és az internetről hívja le az „up to
date” információkat: most már nem nagyon lehet mellébeszélni!
Szegedet sújtotta tavaly a hatalmas tiszai szennyezés, halpusztulás, amely az egész
világon ismertté vált, s nem olyan régen még jól lehetett hallani a szegedi éjszakában
a szomszédos háború robbanásait.
De a téglavár visszafoglalása, ez a békés győzelem rá kell, hogy ébresszen bennünket, szegedi polgárokat, művészeket és vezetőket arra, hogy e nagyszerű város nem
a Szilikon-völgy, de kultúrájával, műveltségével, összefogással a klebelsbergi tanulságot
megértve, távlatokban gondolkozva itt, a limesen a magyar Firenze lehet!
A Medici dinasztia háromszáz éven át tudott valamit és gyakorolta is. Alkotókra
volt szüksége, művészekre, írókra, szobrászokra, akik megszépítették az életet. Petrarca, Boccaccio, Dante ott, Szív Ernő, Temesi, Gregor Jóska itt, Michelangelo, Leonardo, Donatello művei és a nagy fiesták ott, itt a nyári szabadtéri játékok. Pizza itt is,
ott is, de a szegedi halászlé csak itt! Milánói Scala ott, itt a szegedi balett! Zoltánfi, Baka
Pista emléke itt, ott a pompás Risorgimento!
Végigmegyek a szegedi Via Venetón, a Piazza di Spagnán, a Kárász utcán, a Széchenyi téren, és átjár az öröm.

60

tiszatáj

Miénk a vár. Szinte látom: színes zászlók lobognak a házakon, csinos szegedi lányok tartanak a Dóm felé, s a tornyokból fanfárok hirdetik a győzelmet: „Szeged híres
város, Tápéval határos”.
Pataki Ferit sújtásos kék-vörös bodigárdok pajzsra emelik, s lassú, kimért léptekkel
megindul a menet a Kárász utca–Széchenyi tér–Vár utca–Stefánia útvonalon a szegedi
téglavár felé!
A kíséretben bábosok, költők, mézeskalácsosok, színészek, színésznék, leendő mozisztárok, pojácák, a szegedi rock és dixie együttesek, tűzoltók és tűzoltózenekar,
a vám- és határőrség, a vízilabdacsapat, a szalámigyár, tíz méteres szalámi-lufikkal,
a művészeti iskolák, a benzinkutasok, az olajmaffiózók, a Szegedért Alapítvány és a
díjazottai, a Mol, egy működő miniatűr kúttal. A százszemélyes bográcsot kavargató,
fehér sapkás szakácsok, a Csillag-börtön képviseletében néhány csíkos pizsamás életfogytos, díszruhás börtönőrrel. A múzeum színeiben két kőoroszlán. Móra Ferenc
portréját gyönyörű arany keretben a festőművészek viszik.
A Virág cukrászdát hatalmas, teherautónyi csokoládétorta képviseli, a szegedi építészeket a Világ Utcája. A MÁV különvonatot szervez, valódi, füstölgő, 424-es mozdonnyal, jegylyukasztó kalauzzal felszerelve.
A Tiszatáj különszámot jelentet meg Pataki Ferenc eredeti tollrajzaival, és mellékletként „Miénk a vár, tiéd a lekvár és a képtár” címmel a verspályázat díjazottjait mutatja be.
A Délmagyarország ünnepi tripla számot nyomat a legújabb lézertechnikával, kivételesen a sportrovatot egyetlen hasábba zanzásítva.
Lékó Péter interjúban elsőként üdvözli a Várat visszafoglaló Pataki Ferit. Harcos
üdvözletét küldi Kokó, valamint Temesi Feri, aki a „Por” után a három betűs „Vár”
címet adja új ciklusának, és a többkötetes mű címei a következők lesznek: „Ecsettel
a Vár ellen”, „A győzelem képekben”, „Szög-art a várfalon”, s végül: „Ki a művész Szegeden”.
Győztünk!
A Vár a miénk, Szeged is a miénk!
Éljen a művészet! Éljen Pataki Ferenc!

2001. 11. 27.

ÖRÖKSÉG
CSEKE PÉTER

A tényfeltárás mûhelyei
a két világháború közötti Erdélyben
A száz éve született Balázs Ferenc emlékére

A megkésett magyar társadalomfejlődés egyenes következményeként az empirikus
társadalomkutatás meghatározó műhelyei csak a 20. század elejétől kezdve alakulnak
ki, s teremtik meg – az ismert fáziseltolódást követve – a társadalmi jelenségek, a tapasztalati tények feltárásának két nélkülözhetetlen, egymást szervesen kiegészítő módszerét: a szociológiai és a szociográfiai megközelítést.
A szociológia – mint ismeretes – a társadalmi jelenségek, viszonyok összefüggéseivel
és a társadalom makro- és mikrostruktúráiban lejátszódó folyamatok elemzésével foglalkozó tudomány. Tehát a tudományosság ismérveit kimerítő fogalmi rendszerrel és
a tudományos kutatás módszerességével vállalkozik az objektív társadalmi valóság feltárására. A szociográfiai megközelítésben viszont – bár ugyancsak az objektív valóság
jelenségeinek, folyamatainak a felismerése/felismertetése áll a társadalomvizsgálati érdeklődés középpontjában – a szaktudományos pontossággal feltárható tények érzékletes, mindenki által átélhető, tehát a szaktudomány határait/hatáskörét túlhaladó
bemutatására esik a hangsúly. Vagyis a társadalmi valóság összefüggéseinek intuitív megragadására és szubjektív megjelenítésére. Ezért is van az, hogy a magyar fogalomhasználatban a szociográfiai megközelítést (már Mikszáth óta) társadalomrajznak, valóságvagy tényfeltáró irodalomnak nevezik.1
Épp a megkésett magyar társadalomfejlődéssel magyarázható, hogy mind a szociológiai, mind a szociográfiai eszközökkel végzett tényfeltárás indítékai jó ideig politikaiak voltak. „A Huszadik Században publikált szociológiai írások – állapítja meg a két
világháború közötti szociográfiák előzményeire visszatekintve Némedi Dénes – először inkább közvetve, rejtetten, később nyíltan és büszkén politikai törekvésekkel fonódtak össze.” Ami korántsem az elméleti igények feladását jelentette, műveiket azonban a politikai akaratalakítás és közvélemény-formálás eszközének tekintették. Még
nem tudtak határozott különbséget tenni a tudományos közeg és a politikai szféra eltérő elváráshorizontjai között. „Politikus és tudós szerepének összekapcsolása, a politikai szerepvállalás igénye, a politikai gondolkodás sajátos logikája érzékenyebbé tette
a társadalomtudományi kutatást az aktuális iránt. De nemcsak állampolgárokként kívántak politikai szerepet vállalni, hanem – ahogy azt Jászi szépen megfogalmazta –
a szociológiát közvetlenül politikai jelentőségű tudománynak tekintették. A társadalomkutatás politikai hatásának keresése a leleplező funkciók hangsúlyozásához vezetett.” Azt persze a századelő reprezentatív szociológusa, Jászi Oszkár is világosan látta,
hogy a tudományos társadalomvizsgálat a politikai cselekvés előkészítésében elsődleges
1

Vö. Agrárszociológiai írások Magyarországon 1900–1945. Válogatta, a bevezető tanulmányt
írta és jegyzetekkel ellátta: Tóth Pál Péter. Kossuth Könyvkiadó, Bp., 1984. 5–30.

62

tiszatáj

szerepet játszik, de nem jutott el ahhoz a felismeréshez, amiből a harmincas évek szociográfusai eleve kiindultak: a társadalomkutatás már önmagában is politikai tett. Hiszen a Trianon utáni korszakban „A politikai és társadalmi reform ügye nem olyan
kérdés volt többé, amelyben az értelmiségi szabadon dönthette el, hogy vállalja-e vagy
sem; a reform kérdése az értelmiségi lét értelme lett, s az értelmiségi a hagyományos
politikai mozgástéren kívül szerette volna tudni magát. [...] Mindezt persze úgy, hogy
a változás horderejéről alig volt tudomásuk, s egy olyan politikai helyzetben, amelyre
a baloldal gyengesége, a konzervativizmus tétova útkeresése és az újmódi, tekintélyelvű jobboldaliság előretörése volt a jellemző: olyen helyzetben tehát, amely igen kevéssé alkalmas tiszta és világos megoldások kimunkálására.”2

A két világháború közötti Erdélyben
a szociográfiai tényfeltárást szintén megelőzi a szociológiai. Részben a még elevenen élő hagyományokra, elsősorban Braun Róbert és Turnowszky Sándor meg-megismétlődő kísérleteire3, másrészt a Dimitrie Gusti professzor vezette bukaresti szociológai iskola ösztönző hatására4 gondolunk, de nem feledkezhetünk meg a pozsonyi
Sarló, a Szegedi Fiatalok és a budapesti Bartha Miklós Társaság ilyen irányú munkásságáról sem5. Annál is inkább, mivel az Erdélyi Fiatalok (száz-százhúsz főnyi) falu-szemináriumának hallgatói – Demeter Béla, Jancsó Béla, Mikó Imre és Venczel József közreműködésével – a felvidéki falvak, a szegedi tanyavilág agrarsettlement kutatási programjának, a József Attila meg Fábián Dániel által öszeállított kérdőívével (Ki a faluba)
a zsebükben indultak az erdélyi magyar, illetve vegyes lakosságú falvak felfedezésére.6
Ennek az érdeklődésnek az első reprezentatív eredménye Mikó Imrének az Erdélyi

2
3

4

5

6

Némedi Dénes: A népi szociográfia 1930–1938. Gondolat, Bp., 1985. 10–16.
Lásd Gáll Ernő Tegnapi és mai önismeret (Esszék, tanulmányok. Kriterion Könyvkiadó, Bukarest, 1975.) címadó tanulmányát (106–130), valamint a Nemzet és nemzetiség szociológiai nézetben címűt ugyanitt (131–142), továbbá ugyancsak tőle Az erkölcs dilemmái (Dacia Könyvkiadó, Kolozsvár, 1981.) következő esszéit: Dimitrie Gusti és az együttműködés erkölcse (119–
131), Nemzedéktől nemzedékig (177–194), Nehéz örökség (131–253).
Lásd Balázs Sándor bevezető tanulmányát Dimitrie Gusti A szociológia monográfiája (Kriterion Könyvkiadó, Bukarest, 1976.) című Téka-kötetéhez (Dimitrie Gusti monografikus szociológája, 5–66); továbbá a szerző Szociológai és nemzetiségi önismeret című kötetét (Politikai
Könyvkiadó, Bukarest, 1979.); Lengyel András: Egy „gustiánus” erdélyi szociológus. Vázlat
Venczel Józsefről. In: Törésvonalak. Tanulmányok az 1919 utáni negyedszázad művelődéstörténetéhez. Tekintet Kiadó, Bp., 1990. 9–42.
Lásd: Erdélyi Fiatalok. Dokumentumok, viták (1930–1940). Szerk. Cseke Péter és dr. László
Ferenc. Kriterion Könyvkiadó, Bukarest 1986–1990.; Tasi József: József Attila és a Bartha
Miklós Társaság. Ecriture – Galéria, Bp., 1995.
Lásd a Cseke Péter és László Ferenc gondozásában megjelent Erdélyi Fiatalok. Dokumentumok, viták 1930–1940 című kötetet, Tasi József fentebb jelzett munkáját, továbbá Demeter
Bélának az Erdélyi Fiatalok Falu Füzetei sorozatban kiadott két kötetét: Hogyan tanulmányozzam a falu életét? (Kolozsvár, 1931.); Az erdélyi falu és a szellemi áramlatok (Kolozsvár,
1932.).

2002. január

63

Fiatalok kiadásában 1932-ben megjelent – máig idézett, a korabeli román sajtóban is
élénk visszhangot keltett – falufüzete volt: Az erdélyi falu és a nemzetiségi kérdés.7

Jancsó Béla és az Erdélyi Fiatalok kezdeményezései
Mikó Imre már az Erdélyi Fiatalok indulásakor szoros kapcsolatot épített ki a szociológiai kutatások – nemzetközi hírnévnek örvendő – bukaresti műhelyével, Jancsó
Béla a felvidéki falukutatásban úttörő munkát végző Sarló-mozgalom tagjaival, a tanyavilág feltárásában angliai módszereket alkalmazó Szegedi Fiatalok kutatócsoportjával, az alföldi falvakba induló Bartha Miklós Társaság tagjaival. A kolozsvári értelmiség-nevelő műhely faluszemináriumának a titkárát, Venczel Józsefet pedig kimondottan „gustiánus” képzettségű szociológusként tartja számon a szakkutatás, lévén hogy
1936-ban egy teljes szemesztert töltött a Dimitrie Gusti által vezetett Szociológai Intézetben; nemcsak tanulmányozta a bukaresti monografikus iskola módszereit, hanem
aktívan belekapcsolódott annak munkájába.
Még mielőtt Venczel közvetlenebb ismereteket/élményeket szerzett volna a Gustiféle szociológiai iskola működéséről, világosan látta, hogy Erdélyben a társadalmi és
nemzeti önismereti mozgalom nélkülözi: a) a munkaközösségi szervezettséget, b) a tudományos irányítást és a c) a rendszeresen végzett kutatómunka gyakorlati tapasztalatát. Az Erdélyi Fiatalok faluszemináriumának volt ugyan tisztikara és ügyrendje, az
előadások azonban többnyire informatív jellegűek voltak, és így a vidékfeltárásra/falukutatásra jószántukból vállalkozó hallgatók teljesítménye sok esetben az amatőrizmus
szintjén mozgott, ritkán tett eleget a szakkutatás által megkívánt követelményeknek.
Több mint tudománytörténeti adalék, hogy épp ez a kifejezetten kritikai velleitású
1935-ös tanulmány – A falumunka és az erdélyi falumunka-mozgalom8 – kelti fel Dimitrie Gusti érdeklődését a 22 éves (még egyetemi hallgató) Venczel József iránt, aki
ugyanabban az évben, az Erdélyi Múzeum-Egyesület 75. évfordulóján, joggal tette
szóvá magának az erdélyi magyar társadalomkutatásnak az elmaradottságát, az önismeret bántó hiányát: „Számokban, adatokban, grafikonokban nem láthatjuk a magunk
életét: melynek iránya ezer tényezőtől befolyásolt, nem érezzük sajátos helyzetünkből
folyó kötelességeinket, mert csak felszínen mozoghat szociológiánk – szociográfia, társadalomanalízis hiányában.”9

Venczel József és a Hitel szociológai tényszemlélete
Figyelmünket nem kerülheti el, hogy Venczel – aki pályája során mindvégig megmaradt „Gusti-ihletettségű” szociológusnak, és egy 1950-es kirakatperben kiszabott 12
évi börtönbüntetésének letöltése után tudományos főkutatóként aktív szerepet vállalt
Ion Aluaş professzor mellett a kolozsvári egyetemen folyó szociológiai oktatás megalapozásában – mennyire megkülönböztetett szerepet szán a társadalmi és nemzeti ön7

8

9

Mikó Imre: Az erdélyi falu és a nemzetiségi kérdés. Kolozsvár, 1932. Újabb kiadását a csíkszeredai Pro Print adta az olvasók kezébe 1999-ben.
Vö. Venczel József: A falumunka ás az erdélyi falumunka-mozgalom. Megjelent az Erdélyi
Múzeum-Egyesület kiadásában 1935-ben, az erdélyi Tudományos Füzetek 78-as számában.
Újabb kiadása in V. J.: Az önismeret útján. Kriterion Könyvkiadó, Bukarest, 1980. 53–73.
Uő: Erdélyi kultúrproblémák. In: V. J.: Erdélyi föld – erdélyi társadalom. Bp., 1988. 204–214.

64

tiszatáj

ismeretet gazdagító szociográfiának. Akkor, amikor ez a műfaj még csak születőben
volt, tehát még nem alakíthatta a közgondolkodást Magyarországon sem (a Puszták
népe, A tardi helyzet, Az Alföld parasztsága 1936-ban jelent meg, a Viharsarok, A néma
forradalom, a Futóhomok 1937-ben – hogy csak a „frontáttörő műveket” említsük), Erdélyben pedig Balázs Ferenc, Bözödi György, Tamási Áron tolla munkált az életre
keltésében. A szaktudományos társadalomfeltárást és a szociográfusi ténymegjelenítést
később is mindvégig egymást szervesen kiegészítő voltukban, komplementaritásukban
szemlélte Venczel József – a maga társadalomkutató tevékenységében azonban az
előbbit részesítette előnyben. Tanulmányai – állapítja meg a pályaképét felvázoló szegedi irodalomtörténész, Lengyel András – „egészében különböznek a vele egykorú,
ún. népi szociográfiáktól, Féja Géza, Szabó Zoltán, Kovács Imre, de még Erdei Ferenc
munkáitól is. Írásmódszere – ellentétben a Féjáék írásaival – egyáltalán nem publicisztikus jellegű, nem az írói tehetségnek szán fontos szerepet. Írása a Gusti-iskola (s az
amerikai rural sociology) eszménye szerint tiszta fogalmi alapvetésű, szakszerűen adatolt, egy-egy vizsgálati »egységet« sokoldalúen feltáró tanulmány: szakmunka. Ez – a szociográfiákhoz viszonyítva – nagy előnye. De hátránya is van hozzájuk képest, s ez bizonyos mértékig éppen nagy előnyéből, a körülhatárolt vizsgálati egység egzaktságra
törő, »kemény« adatolásából adódik: írásaiból szinte teljesen hiányoznak az intuitív
fölismerések, mindig csak az »adatolhatónál« marad. Ez némileg Féja Géza szociális
elégedetlenségtől fűtött, társadalmi változást sürgető lendületéhez képest is fogyatkozás (igaz, ez a tudomány fogyatkozása a publicisztikus fogalmazással szemben), a veszteség azonban igazában Erdei Ferenc műveihez viszonyítva válik láthatóvá. Azok a – bár
többnyire csak intuitíve megragadott – nagy összefüggések, amelyek Erdeinél igen sokszor ma is relatívek, nála hiányoznak. Az empirikus szakszociológiát azonban – Erdeihez viszonyítva is – inkább ő képviselte. S ez nagy tudománytörténeti érdeme.”10
Az intuíció hiányával nem ért egyet Székely András A falukutató Venczel József tudománytörténeti érdemeiről írt tanulmányában.11 Venczel és munkatársai ugyanis
– fejti ki a szerző – nem a priori tételek igazolását, hanem a társadalom egészének a megismerését tűzték ki célul, a település életmegnyilvánulásainak és társadalmi jelenségeinek a rögzítésére törekedtek. Abból a felismerésből indultak ki, hogy a részletkérdésekkel foglalkozó kutatónak is mindig az egészre kell legyen rálátása. Az 1941-es bálványosváraljai kiszállás során alkalmazott komplex módszerből például kitűnik: Venczel
számolt azzal, hogy a kérdőíves felmérés egyoldalúsághoz vezet, megmerevíti a kutatást, önállótlanságra szoktatja a kérdezőt. Világosan elkülönítette tehát az informatív
és az objektív anyaggyűjtést. Az alkalmazott kategóriák mintegy „menet közben”,
„helyzet-orientáltan” körvonalazódtak a napi észleletek és felismerések megbeszélései
során. Ezekkel az eszmecserékkel és vitákkal – azon túlmenően, hogy alakították a tervezett monográfia szerkezetét, módosították annak felépítését – pedagógiai célja is volt
Venczel Józsefnek. A módszertani előfeltevések, a társadalomvizsgálati formák, a kutatási technikák „helyzet-adekvát” alkalmazásával a szociológiai monográfiakészítés folyamatát akarta megéreztetni tanítványaival. „Ezeken a megbeszéléseken – írta visszatekintésében – egyfelől alkalom nyílt arra, hogy általános és részletes utasításokat ad10
11

Lengyel András i. m. 33.
Vö. Székely András Bertalan: A falukutató Venczel József. In: V. J.: A falumunka útján. Az
Orbán Balázs Közművelődési Egyesület Kiskönyvtára I. Székelyudvarhely – Budapest, 1993.
183–205.

2002. január

65

hassunk, a gyűjtött anyag rendezése és áttanulmányozása alapján kérdéskörökre vagy
kérdésekre hívhassuk fel a figyelmet, és kifejthessük a gyűjtés közben érvényesítendő
szempontokat, rámutatva a problémák összefüggéseire, jelenségek kapcsolataira és
a társadalmi viszonylatok számbaveendő részleteire; másfelől alkalom nyílt arra, hogy
az eszmecsere során minden egyes kutató lássa a szétágazó munkakörök alapvető összefüggéseit, a különböző irányú kutatások anyagának egymást kiegészítő, magyarázó és
megokoló voltát. Ezekkel a jól előkészített megbeszélésekkel elérhetjük a kutatás természetes fejlődésének biztosítását, azt, hogy a munka fokozatosan haladjon a tájékozódó anyaggyűjtéstől a részletek kivizsgálása s ezen keresztül az összefüggő kérdéskörök áttekintő tanulmányozása felé.”12 A kutatás eredménye mintegy ötezer cédula,
rengeteg informatív anyag, hét-nyolcezer népesedési és családtörténeti adat, valamint
térképek, fényképfelvételek, fonográfhengerek sokasága.13
Indulása idején Venczel József a kisebbségi társadalom-megismerést kezdeményező
Erdélyi Fiatalok belső köréhez tartozott, majd e kutatások szakszerűvé tételén munkálkodó, a Széchenyi István szellemiségét fölvállaló Hitel (1936–1944) alapító szerkesztőjeként és tanulmányírójaként szerzett magának szakmai elismerést, 1941 és 1944 között pedig – immár egyetemi tanárként – a Teleki Pál Intézet keretében működő kolozsvári Erdélyi Tudományos Intézet munkatársaként szervezte és vezette „a legnagyobb szabású, monografikus igényű komplex tájkutatást Erdélyben”.14
Amennyiben a Hitel – főként Venczelnek köszönhetően – inkább a szociológiai
módszerekkel feltárható társadalomismeretnek adott teret, a fogalomtisztázás szempontjából ugyancsak releváns lehet, hogy a szociográfiai valóságábrázolás módszereire
és eredményeire a két világháború közötti időszak erdélyi szellemi műhelyei közül
melyek irányították rá a figyelmet.

Az Erdélyi Fiatalok és a szociográfia
Utaltunk már arra, hogy az Erdélyi Fiatalok indulásától kezdve „intézményesítette”
a bukaresti monografikus iskolával való kapcsolattartást. Híradások, beszámolók, elvi
és módszertani tanulmányok egész sora jelenik meg a folyóirat hasábjain. A kapcsolatkiépítés lényeges indítéka volt, hogy – Jancsó Béla szorgalmazására – az EF is kinevelhesse a maga gustiánus falukutatóit. Bakk Péter, Haáz Ferenc, Hegyi István, Váró
György a harmincas évek derekán közvetlenül is bekapcsolódik a monografikus kutatásokba. Ugyanakkor nem feledkezhetünk meg az EF célkitűzéseit magáénak valló
bukaresti Koós Ferenc Kör tevékenységéről sem, amelyik közvetítő szerepet töltött be
a Gusti-féle iskola és az EF között. Az együttműködést megkönnyítette, hogy maga
Gusti professzor is nyilvánvalóan érdekelt volt módszerének minél szélesebb körű elterjesztésében. A Gusti-féle falumunka-rendszer azt tudatosította a lap munkatársai12

13

14

Lásd Venczel József: A falukutatás módszerének vázlata. In V. J.: Az önismeret útján. Tanulmányok az erdélyi társadalomkutatás köréből. Bevezetővel és jegyzetekkel ellátta Imreh István. Kriterion Könyvkiadó, Bukarest, 1980. 119–120.
Vö. Molter [Marosi] Péter: Falukutatás Bálványosváralján. Hitel, 1940–1941. 3–4. 300–302.;
Imreh István: A bálványosváraljai falukutatás módszerének vázlata. In: Korunk Évkönyv 1979.
Romániai magyar népismeret. Orbán Balázs születésének 150. évfordulójára. KolozsvárNapoca, 1978. 20–30.
Vö. Székely András Bertalan: I. m. 194.

66

tiszatáj

ban, hogy a kisebbségi létviszonyok tanulmányozását szigorúan tudományos alapokra
kell helyezniük, s hogy ez a munka szerves része a romániai valóság feltárásának, illetve – Gusti elképzeléseinek megfelelően – az egész országot átfogó falusegítés és szellemi felemelkedés előmozdításának. Az EF Gusti-követői ugyanakkor jól látták azt is,
hogy csakis a tudományos megismerés lehet az alapja az együtt élő népek közeledésének, a sajátosságok értékhordozó és értékképző lehetőségei felismerésének, azok kölcsönös tiszteletének. Ebben a perspektívában vált erkölcsi mozgósító erővé 1932-től
kezdődően a bukaresti szociológiai iskola munkássága. „Ha a többségi nép fiai ilyen
öntudatosan fordulnak a falu felé – írta Fogarasi Géza –, annál inkább kell azt nekünk
tenni. A mi létünk vagy nemlétünk kizárólag az erdélyi faluhoz van kötve.”15 Hasonló
indítékokkal ismerteti a következő év nyarán Jancsó Béla is a román falukutatás helyzetét, de amikor az EF falumunkásainak helyzetét/eredményeit összeméri a bukaresti
szociológusok teljesítményével, már nem tudja palástolni felindultságát: „És mit szóljunk mindehhez a nagyvonalú és gazdag munkához mi, erdélyi magyar fiatalok?! Milyen szegényesek és gyatrák a mi falumunkánk »eredményei«. És hiába mondjuk,
hogy: »Könnyű nekik, hivatalos támogatással!« A hivatalos támogatás csak keretet ad,
de a munkát szépen és jól, szívósan és alaposan csak a munkavállalók végezhetik el. És
az ő munkavállalóik el is végezték! Mi pedig éveken át még nem tudtunk kibontakozni a tapogatózásból, kicsinyes irigykedésekből, felekezeti széthúzásokból [...]. Szégyenkezünk, nagyon szégyenkezünk. És szégyenkezzünk is, mert joggal szégyenkezhetünk. A kisebbségi sors a több munkát követeli tőlünk, és mi, íme, annyit sem tudunk dolgozni a faluért, mint a többségiek.”16
Jancsó Béla maximalizmusba hajló igényességét ismerve azt kell mondanunk: mind
az akkori, mind a mai megítélés szerint is túlzott, amikor az EF faluszociológiai kutatóinak teljesítményét ennyire alábecsülte. Kifakadása mégis jogos volt, mert világosan
látta, hogy az EF által intézményesített falukutatás lendülete a főiskolai hallgatóság politikai és felekezeti tagolódása után elakadt. Épp akkor, amikor a román sajtó is mind
többet cikkezett az EF „örvendetes orientációjáról”, és nagy örömmel üdvözölte a reménykeltő kezdeti eredményeket. Mikó Imre falufüzete kapcsán például Ion Costea
azt emelte ki a kolozsvári Patriaban, hogy „a vegyes lakosságú falvakban románok és
magyarok, mind a múltban, mind a jelenben a legtestvériesebb megértésben éltek, és az
intellektuell osztály kötelessége, hogy ezt a megértést a továbbiakban is előmozdítsa.
A két nemzet együttműködése a faluban közös gazdasági érdekük szerint történik,
miután az osztályérdekek éppen annyira erősek, sőt néha erősebbek is, mint a nemzeti
érdekek. A magyarok gazdasági érdekeik alapján álló szervezetei nagyon jól mehetnek
együttes szociális, nem politikai harcba a románok politikai szervezeteivel társulva.
Íme, a leghathatósabb érintkezési pont a két nemzet között”.17

15
16

17

Fogarasi Géza: A román ifjúság falumunkájáról. Erdélyi Fiatalok, 1932. 5. 77–78.
Dr. Jancsó Béla: Gusti professzor és tanítványainak falumunkája. Erdélyi Fiatalok, 1933. II.
46–49.
Ion Costea: 0 nouă generaţie ungurească în Ardeal? [Új magyar nemzedék Erdélyben?] Patria,
1933. február 19. Ismertetését lásd: „Új magyar nemzedék Erdélyben?” Fiatal erdélyi román vélemény az Erdélyi Fiatalokról, a falumunkánkról és Mikó Imre falufüzetéről. Erdélyi Fiatalok,
1933. I. 33–34.

2002. január

67

Az Erdélyi Fiatalok már 1934 nyarán közreadja a lap alapító főmunkatársának, az
első erdélyi szociográfiát író Balázs Ferenc készülő könyvének egyik fejezetét18, amikor Jancsó Béla – ugyanabban a lapszámban – a falumonográfiák „fölöttébb szükséges
voltáról” értekezik. Az alkalmat Tizenegyekbeli társának, a Brassói Lapok főszerkesztőjének vállalkozása kínálja, aki munkatársaival felhívást tesz közzé az erdélyi magyarság
„állapotrajzának” a rögzítésére – az EF kérdőívének a kibővítése alapján.19 Az 1935. évi
téli szám A rög alatt legemlékezetesebb fejezetét, az Isten völgyét hozza20, ám a lapalji
jegyzetben még itt sem szerepel a szociográfia-megjelölés, csupán a megjelenés előtt
álló kötet címe, és az, hogy a szerző „falu-munkája történetét, tapasztalatait foglalja
össze”. Igaz, a lapszám élén álló írásában Jancsó Béla már nyomatékosan felhívja a figyelmet a kéziratból megismert mű alapvető értékeire. És azt Reymont világhírű regényével, a Parasztokkal hasonlítja össze. Arra a rendkívül fontos mozzanatra figyel fel,
hogy A rög alatt „nem is akar irodalom lenni”. Hatásában mégis drámai, egy közösség
életakaratának drámai küzdelme elevenedik meg lapjain.21 A folyóirat következő számában újabb fejezet olvasható a kötetből22, ám a műfajt illetően még mindig nem kapunk eligazítást. Pedig a szerkesztőség felvállalta a munka megjelentetését. Csak az ezt
követő lapszámban közreadott László Dezső-tanulmányból derül ki – Balázs Ferenc
halála után –, hogy voltaképpen egy olyan irodalmi mű fejezeteivel szembesültek az
Erdélyi Fiatalok olvasói, amelyik nem ábrándokat, eszméket, dogmákat, irányelveket
tartalmaz, „hanem beszámol arról a küzdelemről, amelyet valaki vállalt, és következetesen véghez is vitt. Túl az idealizmuson, pesszimizmuson, halál-lírán, építés-ajánlgatáson – bemutatja az építő embert és az épületet. A transzszilvániai magyar irodalom
egyes alkotásai kimutatják egy régi világ bűneit, mások segítenek a régi világ átértékelésében, némelyek vonalakat mutatnak, amelyek körül ki kellene alakulnia az erdélyi
magyar életnek. Balázs Ferenc túlmegy ezeken, és bemutatja az építő embert és az
épülő kisebbségi életet. Nem azért, hogy utánozzák, hanem azért, mert meg kellett írnia mindazt, amit megélt, igazán nem propaganda célból, hanem a legbensőbb írói
kényszerből. Ez a belső kényszer és ennek a könyvön kiragyogó kényszernek a feszülése teszi ezt a művet irodalmi alkotássá, olvasmánnyá. A kisebbségi életépítés kényszere az elmúlt öt esztendő valóságos küzdelmeinek ábrázolásában tör fel – mint új
életre biztató építő akarat. Végre egy könyv, amelyik nem az elsodort faluról, hanem
a megépülő faluról szól, de nem mint regény, hanem mint történelmi munka. A falumunka irodalmában is új lépést jelent Balázs Ferenc könyve. A helyzetfelvételen túl
bemutatja a falut mint az új kisebbségi falumunka kísérleti telepét.”23

18
19

20
21
22
23

Balázs Ferenc: Népuralom vagy párturalom? Erdélyi Fiatalok, 1934. II. 56–61.
Dr. Jancsó Béla: Falu-monográfiák. Erdélyi Fiatalok, 1934. II. 68–71. Ua. kötetben in J. B.:
Irodalom és közélet. Cikkek, esszék, tanulmányok. Kriterion könyvkiadó, Bukarest, 1973.
317–320.
Balázs Ferenc: Isten völgye. Erdélyi Fiatalok, 1935. IV. 111.–116.
Dr. Jancsó Béla: Ahogy lehet. Erdélyi Fiatalok, 1935. IV. 109–110.
Uő: Kapitalizmus és szocializmus. Erdélyi Fiatalok, 1936. I. 6–14.
László Dezső: A rög alatt. Erdélyi Fiatalok, 1936. II. 37–41. Kötetben in L. D.: A kisebbségi
élet ajándékai. Publicisztikai írások, tanulmányok 1929–1940. Összeállította, a bevezető tanulmányt és a jegyzeteket írta Cseke Péter. Minerva Könyvek – 6. Kolozsvár, 1997. 181–
185.

68

tiszatáj

Amire már akkor felfigyel az Erdélyi Fiatalokat szerkesztő László Dezső, az mai
szempontból is rendkívül érdekes: 1) Balázs Ferenc könyve nem csupán szociológiai
„helyzetfelvételt” nyújt, hanem társadalomépítési modellt is teremt; 2) világtávlatból
tekint a megoldandó kisebbségi gondokra és nem valamely ideológia egyoldalú propagandisztikus célzatával; 3) munkája nem meríti ki valamely par excellance szépirodalmi
műfaj – a regény – fogalmát, ám minden sorából kiérződik, hogy írói kényszerből született alkotás; 4) nem is kimondottan tudományos szempontokat érvényesítő mű, és
mégis azt érezzük, hogy a szerző a világfolyamatok egyetemes összefüggésrendszerébe
beágyazottan vizsgálja az általa is alakított „életdarabot”. Munkája ekképpen válik
– alapvető céljainak megfelelően – jövőnek feszülő, korszerű életformát kimunkáló, az
értelemre és az érzelmekre egyaránt ható, meggondolkoztató írássá. Tegyük hozzá
nyomban: ma is érvényes alkotássá.
Balázs Ferencet búcsúztatja az 1937. évi nyári szám. Sokatmondó tény, hogy ebben
már a két világháború közötti korszak olyan – szociális és nemzeti lelkiismeretet ébresztő – alapműveiről olvashatunk, mint a Puszták népe (Illyés Gyula), A tardi helyzet
(Szabó Zoltán), a Viharsarok (Féja Géza), A néma forradalom (Kovács Imre). László
Dezső itt már a fiatal szociográfusok egymás után felzárkózó nemzedékéről beszél, és
műfajukat egyértelműen szociográfiának nevezi. Amelyek lényegét a szociális lelkiismeret ébresztésében és a nemzetnevelés gondjainak felvállalásában látja. „Lehetetlen
– írja A néma forradalom kapcsán –, hogy ennyi jel nyomtalanul és eredménytelenül maradjon a magyar élet felelős tényezőinek szemei előtt. Mert ha így van és így lesz, akkor elkerülhetetlen az a magyar forradalom, amelynek előrevetődő árnyékát különösen Kovács Imre könyve mutatja meg. [...] Az Illyés Gyulák, Féja Gézák, Kovács Imrék, Matolcsy Mátyások ma márt frontot és határozott irányt jelentenek: szociális tartalmú új magyarságot. Mögöttük új márciusi ifjúság sorakozik. Tévesen ítélnek azok,
akik bennük egységbontókat látnak; ők képviselik ma a legszélesebb, legkomolyabb,
legerkölcsösebb és ezért a legtartalmasabb magyarságot, ma ők az igazi nemzetnevelők,
a jövőre nevelők.”24
Az Erdélyi Fiatalok továbbra is nyomon követi mind a romániai, mind a magyarországi a szociológiai kutatások eredményeit, sőt a Gusti-féle monográfiai iskola példájára és annak biztatására 1937-ben falukutató munkatábort is szervez a székelyföldi
Siklódra – ami az akkori politikai bizalmatlanság okán egyértelműen kudarcba fulladt25 –, ám ettől kezdve nagyobb figyelmet szentel az írói/újságírói szociográfiáknak.
Meglepő azonban, hogy az ilyen jellegű erdélyi munkák műfaji megítélésében még
mindig tart a bizonytalanság. Jancsó Béla például a tudományos vidékmonográfia
szempontjainak érvényesítését kéri számon a Székely bánja írójától.26 Ez pedig abból is
adódik, hogy Bözödi György méltán híressé vált könyvében a közvetlen tényfeltárás
aránya valóban eltolódik a történelmi adatfeldolgozás javára. Jancsó esztétikai judíciumában nem is csalatkozhatunk – a Nyugatot szerkesztő Osvát Ernő egyik nagy felfedezettje volt! –, mert a Szülőföldem megjelenése után rögtön ráérzett arra, hogy Tamási „új műfajt” teremtett, „valami sajátos szociográfiát”, „melyben semmi tudományosság nincs, mégis a falu mai életének minden vonatkozására mélyre ható pillantást
24
25

26

L. D. [László Dezső]: Kovács Imre: A néma forradalom. Erdélyi Fiatalok, 1937. 2. 13.
Lásd az Erdélyi Fiatalok. Dokumentumok, viták (1930–1940) vonatkozó dokumentumait és
azok jegyzeteit.
Dr. Jancsó Béla: Az első tudományos vidék-monográfiánkhoz. Erdélyi Fiatalok, 1938. 2. 7–10.

2002. január

69

tud vetni”. „A Szülőföldem tiszta művészet és mély emberi hitvallás. Benne Tamási,
akinek annyi közéleti harcával nem tudtunk egyetérteni, megtalálta a nem öncélú, de a
közösségért való irodalom útján és eszközeivel a leginkább nekivaló módját.”27

A régi Korunk és a szociográfia
Az 1926-ban indult Korunk kezdettől behozta látómezejébe mind tudományos vértezetben jelentkező, mind a szépírói eszközöket „mozgósító” tényirodalmat. Ám értékítéletei a nemzetközi kommunista mozgalom váltakozó ideológiai premisszáit követték. Az alapító Dienes László nevével fémjelzett korszakban (1926–1929) például teljesen nyitottnak mutatkozott a valóságkép-formálás tudományos és szépírói alakzatai
iránt, ám a dogmatikus beszűkülés idején (1929–1935) kimondottan a teljes elutasításban volt részük a közvetlen valóságfeltárásra vállalkozó műhelyek (Sarló, Bartha Miklós Társaság, Erdélyi Fiatalok, Szegedi Fiatalok stb.) kísérleti vagy időt álló alkotásainak, hogy aztán az „ideológiai frontok” tisztulása/átértelmezése után valódi jelentőségükhöz méltó elismerésben részesüljenek a „népi szociográfia” reprezentatív művei.
A harmincas évek második felében napvilágot látott írói/újságírói szociográfiák
nyilván elméleti kihívást is jelentettek a társadalomkutatásban magát kezdettől elkötelező kolozsvári folyóirat számára. Az avantgárd-szemlélet vívmányaként felfedezett
tényirodalom – megkésett, ám sikeres – megvalósulását üdvözölhette ekkor már fenntartás nélkül a dogmatizmus vétkeit feledtetni igyekvő Gaál Gábor főszerkesztő. G. G.
monográfusa, Tóth Sándor mutatta ki egyik tanulmányában, hogy a bukaresti szociológiai iskola elméleti és módszertani újdonságait bemutató, illetve azokkal vitázó számos cikk, recenzió, kritikai jegyzet mellett 1936-tól kezdve húsznál több igényes
tanulmány és közel félszáz könyvbírálat foglalkozott a népi szociográfia jelenségkörével.28
Hogy miként?
Turnowszki Sándor 1929-ben Steinmetz meghatározását idézi, aki azt írta, hogy
a szociográfia nem más, mint „egy nép vagy egy társadalmi osztály minden viszonyának és állapotának bizonyos időpontban minden lehetséges eszközzel való leírása”.29
A Galilei Kör és a Társadalomtudományi Társaság első világháború előtti kezdeményezéseit jól ismerő, Braun Róbert 1909-es marosvásárhelyi felméréseit húsz év múltán
megismétlő Turnowszky úgy látja, hogy a szociográfiának ugyanaz a jelentősége a szociológiában, mint az anatómiának az orvostudományban. Ennek ellenére az első igazi
magyar szociográfiával, Nagy Lajos Kiskunhalom című alkotásával – bár a Korunk két
ízben is foglalkozik vele – még nemigen tud mit kezdeni. Remenyik Zsigmond faluregénynek nevezi30, Fejtő Ferenc pedig – aki esztétikai, lélektani és társadalomtudományi szempontból is elemzi a művet – (majdhogynem) riportnak.31 A meglepő az,
hogy maguk a fiatal szociográfusok sem műfajteremtőként tartották számon Nagy La27
28

29

30
31

J. B. [Jancsó Béla]: Szülőföldem. Erdélyi Fiatalok, 1939. 1. 13.
Tóth Sándor: A szociográfia és a régi Korunk. In T. S.: Rólunk van szó. Kriterion Könyvkiadó, 1980. 248–261.
Turnowszky Sándor: Adatok a vidéki munkásság életéhez. Korunk, 1929. 2., 3., 4. 81–89.,
165–170., 265–270.
Remenyik Zsigmond: Nagy Lajos faluregénye. Korunk, 1934. 5. 395–397.
Fülöp Ernő [Fejtő Ferenc]: A módszeres kritika fő szempontjai. Korunk, 1934. 10. 768–772.

70

tiszatáj

jost. Ezt Némedi Dénes azzal magyarázza, hogy a népi írók szociográfus nemzedéke
indulása idején „a parasztság nemzeti szerepébe kapaszkodott, ez volt számára fontosabb, és nem a nyomor ábrázolása, a felrázás és leleplezés. Később az életviszonyok
kritikája került előtérbe...” Az 1936-ig tartó baloldali értetlenség mögött viszont az
a gyanú állt, hogy a szociografizálás nem más, mint figyelemelterelés.32
Az Alföld parasztsága, A tardi helyzet, a Puszták népe kritikai fogadtatása33 – nyomban a művek megjelenése után – már a figyelemfelkeltést exponálja. Igaz, Jeszenszky
Molnár Erik még keményen „osztályharcos” szempontokat érvényesít (Veres Pétert
például kioktatja szocializmusból), Remenyik Zsigmond meglátásai azonban műfajelméleti szempontból ma is tanulságosak. Nem ideológiai prekoncepciók alapján közelít Szabó Zoltán könyvéhez, hanem A tardi helyzet kiváltotta olvasói élményeit próbálja a maga írásművészeti/esztétikai értékrendjében értelmezni. Így jön rá arra, hogy
Szabó Zoltán azért tudott olyan „mély hatást kiváltó, kétségbeejtő mélységeket, rémisztő aktualitásokat idéző” – „regénynél érdekesebb” – könyvet írni, mert hosszú
ideig együtt élt a Borsodi-hegyek közé ágyazott, kétezer lelket számláló település lakosaival, s így „a forró élmény” hitelesítő erejével érzékeltethette „a paraszti sors égbekiáltó igazságtalanságait”. Amelyek milliók pusztulásához vezetnek. „Nagy, nagy
könyv a Szabó Zoltáné, és példamutató szolgálatában – olvasható értékelése summájában. – Őszinte rokonszenven kívül legmélyebb tisztelet illetheti meg érte, mint egy
becstelen kor érdemes kutatóját, aki osztályhelyzeténél fogva érdektelenül, de mélységesen érdekelve emberi igazságosságában és önérzetében, képes volt meglátni és megmutatni is, hogy szenved és pusztul, romlik reménytelenül Európának egy, a többinél
semmivel sem jelentéktelenebb falujában a paraszt.”34 Remenyik tehát ezúttal felfedezi
azt, ami ebben a műfajban a „regénynél érdekesebb”: a szociográfia műveléséhez a kívülállás tárgyilagos szemlélődését biztosító világtávlat és a feltárt mikrovilág bensőséges ismerete szükségeltetik.
Az áprilisi számban „kioktatott”, magát „sültrealistának” nevező Veres Péter decemberben A mai magyar szociográfiai irodalomról értekezik. Nem tekint vissza ugyan
Ady nemzedékének kezdeményezéseire (a Sarlónak tulajdonítja az indítás érdemét,
majd részletesen szól a Bartha Miklós Társaság, a Szegedi Fiatalok és az 1936-ban indított Válasz szerepéről a műfaj létrejöttében), viszont nagyon találóan állapítja meg,
hogy a szociográfia „nem tudomány és nem irodalom, hanem a kettőnek szerencsés
szintézise”. Mindenekelőtt a műfaj feltáró jellegét, olvasmányosságát és esztétikai hatóerejét emeli ki – a mondanivaló szociológiai érvényességét azonban megkérdőjelezi.
„Földmunkás-szocialista” szempontú érveléséből nyilvánvalóan hiányzik a szociológiai
és a szociográfiai nézőpont világos megkülönböztetésének igénye. Illyés könyvéből
például – önmagának is ellentmondva – azt hiányolja, hogy a szerző nem értelmezi
a társadalom mélyszerkezetébe bevilágító tényeket, holott azok ettől függetlenül is
„beszédesek”. Szabó Zoltánnak azt veti a szemére: nem látja, hogy „a tardi helyzet
megoldásának” útja nem a földreform, hanem az új társadalmi rend. Szerinte Kovács
Imre is megmarad „a földreform propagandája mellett”. Az Elsüllyedt falu a Dunán32
33

34

Némedi Dénes: I. m. 69–70.
Jeszenszky Molnár Erik és Remenyik Zsigmond írásai a Korunk 1936. áprilisi, július-augusztusi és szeptemberi számában jelentek meg.
R. Zs. [Remenyik Zsigmond]: Szabó Zoltán: A tardi helyzet. Korunk, 1936. 7–8. 684–686.

2002. január

71

túlon alapos munkát végzett szociológus szerzői azért marasztaltatnak el, mert nem
ásnak le a társadalom osztályszerkezetéig, nem adnak elegendő magyarázatot arra,
hogy miért pusztul a nép.35
A Sarló-mozgalmat az egykori Csehszlovákiában elindító Balogh Edgár 1937 elején
azt értékeli a Korunk hasábjain, hogy a Kárpát-medencében úttörő szerepet vállaló fiatal magyar szociográfus nemzedék „nemzeti és szociális eszmélkedésében egy mindenképpen korszerű realizmus tör magának utat”, amely átalakítja az irodalmi ízlést és az
irodalmi tudatot: „A fiatalság szociográfiai érdeklődése az egyszerű néptanulmányokon túl kitermelte magából és divattá tette azt az új irodalmat is, amely közvetlen helyi élmények alapján a magyar milliók életéről, a földműves és munkás egyszerű sorsáról, a kisember állapotáról szól. A tardi helyzet, a Puszták népe és Az Alföld parasztsága
megjelenésével átütő győzelmet aratott ez az új irány.36
Két hónappal később Gaál Gábor a klasszikus irodalmi formák széteséséről beszél
a népi szociográfia előretörése kapcsán, és A mai magyar szociográfia és az irodalom című
tanulmányában a műfaj – azóta is sokat idézett – meghatározására vállalkozik. Ő már
nem azt mondja, amit fél évvel korábban Veres Péter állított, hogy a szociográfiának
nincs szociológiai érvényessége, ellenkezőleg: a szociográfia jóval több, mint csupán szociológiai diszciplína. Hiszen „meghaladja a pragmatikus értelemben vett tudományt”;
vagyis: társadalomtudományi gondolkodásban gyökerező irodalmi alkotás.37
Ezt követően egészen 1939 őszéig alig volt olyan lapszám, amelyikben a Korunk ne
hallatta volna szavát a szociográfiai tényfeltárás kapcsán. A legnagyobb magyar falu
(Darvas József), a Viharsarok (Féja Géza), A néma forradalom (Kovács Imre), a Futóhomok és a Parasztok (Erdei Ferenc), a Számadás (Veres Péter), a Cifra nyomorúság
(Szabó Zoltán), a Magyar város, magyar falu (Erdei Ferenc) mind-mind méltó elismerésben részesült. Ugyancsak rendkívül lényeges, hogy a szerkesztőség kiállt a Magyarországon perbe fogott fiatal szociográfusok mellett; szorgalmazta, hogy a nagy visszhangú Magyarország felfedezése könyvsorozat betiltását követően induljon be az Erdély
felfedezése.
A magyar szociográfia elméleti újdonságairól és gyakorlati eredményeiről végül
Robotos Imre rajzol összefüggő képet. Tanulmányának kötetbe szerkesztése során,
1980 augusztusában a szerző úgy látja, hogy 1939 nyarán még nem érzékelte kellőképpen „azt a páratlan erjesztő hatást, amelyet a falukutató mozgalom társadalomtudományi, politikai és irodalmi vonatkozásban végzett. Ma már egyértelmű világossággal
megállapítható, hogy a falukutatók szociográfiai tényfeltáró műveik megjelenésének jelenkorában úgyszólván másfél százada uralkodó szellemiséggel szálltak szembe; a szembeszállásuk termékenyítően hatott utókorukra, azaz a mi jelenkorunkra is.”38

35
36
37

38

Veres Péter: A mai magyar szociográfiai irodalom. Korunk, 1936. 12. 1029–1034.
Balogh Edgár: A társadalomrajztól a társadalmi vallomásig. Korunk, 1937. 3. 261–264.
Gaál Gábor: A mai magyar szociográfia és az irodalom. Korunk, 1937. 5. 406–410. Újraközölve in G. G.: Válogatott írások I. Szerk. Sugár Erzsébet. Irodalmi Könyvkiadó, Bukarest,
1964. 607–613.
Robotos Imre: Arányok rendjében. Kriterion Könyvkiadó, Bukarest, 1981. 268–291.

72

tiszatáj

A jelenábrázolás kérdései az Erdélyi Helikonban
A Trianon utáni Erdélyben születő irodalom előtt kezdettől ott állt a nagy kihívás,
hogy művészileg egységbe foglalhassa – miként azt Tamási Áron 1940-ben megfogalmazta – „az időszerű felismerést és az időtlen eszmét”.39 És ez az igény óhatatlanul felvette az élet és az irodalom viszonyának esztétikai tisztázását. Elvitathatatlan érdemeket
szerzett ebben az Erdélyi Helikon. Az irodalom önszemléletét exponáló vitái – most
látjuk igazán – jótékonyan hatottak a szociográfia megszületésére, műfajelméleti megalapozására.
Ezek a húszas évek fordulóján és a harmadik évtized elején zajlott viták, ma is tanulságos ankétok (európaiság és regionalizmus, Vallani és vállalni, Fiatal magyarok,
Élet és irodalom, a régi és az új népiség) a jelenábrázolás kérdéseit is nagyon élesen felvetették. Vizsgálódásunk szempontjából ugyancsak releváns, hogy pédául Kuncz Aladár egyetemes távlatból közelítve akarja írói programmá avatni Erdélyben a valóság
vallatását, Tamási Áron pedig a felgyűlt élmények és a kimondásra váró igazságok sugallatára hallgatva szeretné felismeréseit egyetemes érvénnyel megfogalmazni. Molter
Károly azzal érvelt, hogy a napi harc bátorságát nem a szépirodalmi, hanem az újságírói műfajoktól kell számon kérni. A nyers élet perspektíva nélküli ábrázolásától óvta
a jelennel foglalkozó, valóságfeltárásra, falukutatásra vállalkozó fiatal írókat, és arra
kérte őket, hogy „mindenekelőtt a jellemfestés hitelességével, a szenvedélyek és szenvedések mélyreható ábrázolásával, az ellentétek feltárásával és az írás művészi megkomponálásával győzzék meg az olvasót”.40 Benedek Marcell arra figyelmeztetett
(ugyancsak a Vallani és vállalni vitában): a „vállalás” és a „cselekedet” szépsége még
nem jogosítja fel az írót arra, hogy „művészi kötelességeit kényelmesebben fogja fel”.
Annál is inkább – tette hozzá –, mivel a jelen problémáinak is megvannak (nagyon is
megvannak) a maguk örök emberi elemei; ebben a témakörben is lehet halhatatlan és
az egész világhoz szóló művet alkotni”. 41
Hogyan válhat az élet eleven hatótényezőjévé, és ugyanakkor miként őrizheti
a maga autonómiáját? – voltaképpen ez a kérdésfelvetés indokolta 1932 elején az Élet és
irodalom ankétját. Makkai Sándor, Molter Károly és Szemlér Ferenc állásfoglalásának
közös eleme: élet nélkül nincs irodalom, de alkotás közben az író csakis a művészet
törvényeinek tartozik engedelmeskedni. „Az életet előbb meg kell ölnünk a maga aktív realitásában – olvasható Makkai érvelésében –, hogy új életre kelthessük, feltámaszthassuk a művészi realitás életében.”42
Az 1935-ös népiség-vitában a filozófus Tavaszy Sándor is szót kér. Az élő falu – ez
írásának a címe – tanulmányozásának a szükségességére hívja fel nyomatékosan a figyelmet. Maga a cím ugyan szociológiai megközelítést ígér, valójában a szerző filozófiai szinten nyújt magyarázatot a népi kultúra világképének eredetiségéről. Meglátásai
ma is elevenen hatnak, és hozzásegítenek Tamási Áron Szülőföldemjének értelmezéséhez, a mű értékvilágának felismeréséhez. A faluközösségekben élők világképének,

39
40
41
42

Tamási Áron: Gondolatok hazatérés idején. Erdélyi Helikon, 1940. 9–10. 628–634.
Molter Károly: Enyveshát. Erdélyi Helikon, 1930. 1. 94–96.
Benedek Marcell: Cselekedet. Erdélyi Helikon, 1930. 8. 631–632.
Makkai Sándor: „Csak énekeljetek”. Válasz az Erdélyi Helikon Élet és irodalom ankétjára. Erdélyi Helikon, 1932. 1. 4–9.

2002. január

73

gondolkodásmódjának elemzése után Tavaszy arra a következtetésre jut43, hogy világnézetük „nem a fogalmi végiggondolás eredménye, hanem az ösztönös, intuitív megérzés és látás következménye”. Ez a „primitív” világnézet azonban nem jelent kezdetlegességet, hanem a reflektálatlan eredetiséget fejezi ki. „Az igazi falusi emberben – írja –
van valami örök emberi vonás. Körülötte változnak az emberek, ő változatlanul áll.
Nem függ a változó kultúráktól, de neki megvan a sajátos kultúrája. Nem függ a változó élet- és valóságfelfogásoktól, rendületlenül őrzi a maga világképét.” A kisebbségi
világnézet kidolgozásán munkálkodó Tavaszy ekkor a népben lappangó szellemi erők
feltérképezésére terjeszti ki vizsgálódásai körét, hogy a népi gondolkodás eredetiségét
a tudatos világnézeti meggyőződés fokára emelje. Mert világosan látja: „ha ez a nemzetinemzettöredéki világnézet nem fűződik ezer szállal a nép gondolkodásához – a népcsoport elveszti nemzeti jellegét: felszámolódik (felszívódik).”
A magasabb fokon szervezett nemzet és a nemzet alatt élő néprétegek közötti „átjárhatóság” megteremtéséért sokat tettek később az ún. népi szociográfiák. Mind Magyarországon, mind Erdélyben.
A harmincas évek második felében egymás után jelennek meg a falukutatók nagy
visszhangú művei, amelyek az ország közvéleménye elé tárják a magyar társadalom
legégetőbb kérdéseit. Az Erdélyi Helikon nem mulasztja el bemutatni a népi valóság
feltárásának e rendhagyó műfajú alkotásait, s így hasábjain nyomon követhetjük azt is:
a népi írók miként avatták „nemzeti műfajjá” a szociográfiát. A Puszták népétől kezdve
egészen Szabó Zoltán 1943-as Szerelmes földrajzáig.
A méltató elismerések mellett azonban a jogos kritikai észrevételek is hangot kaptak az Erdélyi Helikon hasábjain. Amire annál is inkább nagy szükség mutatkozott,
mivel a valódi értékek mellett gomba módra szaporodtak a műfajt óhatatlanul diszkreditáló felszínes, a konjunkturális divatjelenségnek hódoló „álszociográfiák”. Nem véletlen hát Kós Károly 1940-es kifakadása: „Ma divat a föld, a falu, a paraszt, a nép,
a rög. Ma paraszt-, falu- és rög-regényeket ír minden ambiciózus íródeák és magántudóscsemete. Ma falukutatást folytat mindenki, aki vasárnaponként kivíkendezik valamelyik falusi kocsmába. Ma mindenki a népet, a parasztot menti, és ma minden második
ember okmányokkal bizonyítja be, hogy legalább a nagypapája nincstelen, másnál
nyúzott zsellér vagy cseléd volt, ami jogot ad az intellektüel unokának, hogy magát
a »mély« magyarsághoz számítsa...” Aki a falut csak látásból ismeri – érvel Kós –, annak
a paraszti világ hagyományos külső és benső életéről aligha lehetnek megbízható ismeretei. Az igazságkereső, valóságfeltáró fiatal íróknak éppen ezért azt ajánlja: hogyha
már éppen ők is fel akarják fedezni a falut, s benne a rög népét, akkor azt ne kényelmes íróasztaluk mellett tegyék, hanem menjenek ki falura, és „éljék magukba az életet”. Mert az igazi művészet átélés eredménye. Írásának végkicsengése: „Az író tudjon
ne csak írni, de tudjon igazat írni.”44
Hasonló következtetésekre jut fél évszázad múltán Kapuściński is: a tényirodalom
művelőjének huzamosabb ideig együtt kell élnie azokkal az emberekkel, akikről írni
akar, belső rezdüléseiből kell ismernie azt a világot, amelynek igazságait napfényre
akarja hozni.

43

44

Tavaszy Sándor: Az élő falu. Erdélyi Helikon, 1935. 1. 2–8. Lásd még: Balázs Sándor: Tavaszy Sándor filozófiája. Kriterion Könyvkiadó, Bukarest, 1982. 70–71.
Kós Károly: Néhány szó a fiatal írók valóság-irodalmához. Erdélyi Helikon, 1940. 1. 60–64.

TANULMÁNY
FRIED ISTVÁN

Vörösmarty Mihály – a nyelv mûvésze
Abból a szempontból Vörösmartynak nem volt szerencséje sem kortársaival, sem
az őt kanonizáló, tankönyvszerzővé emelő közvetlen utókorával (így Toldy Ferenccel
és Gyulai Pállal), hogy életművéből nem bizonyosan azok a művek kapták a legmagasabb értékbeli besorolást, amelyek gondolatilag és nyelvileg részint harmonizáltak
a differenciáltabb európai irodalmi mozgalmak poétikájával (különös tekintettel egy
messze nem szokványos Byron-recepcióra), részint a nemzeti irodalom elsősorban
nyelvi-költészettani átszerkesztéséhez járultak hozzá. Mert elfogadható és értékelendő,
miszerint a reformkori, Széchenyi István kijelölte eszme- és gondolkodástörténeti változatokat, így a múltszemlélet lezárhatatlan dinamizmusát és egy újtípusú nemzetfogalom létesülését Vörösmarty költészete jelentős mértékben segített kialakítani; de az
legalább oly mértékben megfontolandó, hogy az összművészeti alkotást (Gesamtkunstwerk) megcélzó korai német romantika miképpen íródott át vagy újjá ebben a poézisban, beleértve a mindenekelőtt poétizáltság és retorizáltság (kevésbé a kortársi elvárásokat kielégítő színszerűség) szempontjából magasra értékelhető színműveket, kiváltképpen a sokáig előadhatatlannak minősített Csongor és Tündét. Babits Mihálynak
érzékeny, ám korántsem teljes elemzéséig váratott magára annak kimondása, hogy Vörösmarty nem pusztán a reformkori nemzeti narratíva költője, hanem sokkal inkább
a magyar nyelvé, pontosabban: a Vörösmarty-költészetben megteremtődnek a korszerűen új irodalmi nyelv poétikai létesülésének lehetőségei, e lehetőségek műfajokat átstrukturáló változatai, amelyek irányzatpoétikailag a romantikával nevezhetők meg.
De amelyek úgy lépnek túl az iskolás, a felvilágosodott és a neoklasszicizmus kánonján, hogy azokat történeti fejleménynek minősítve újraírják a magyar költészet történetét. Már csak azáltal is, hogy válogatva és újra/újjáértékelve a magyar irodalmi és
történelmi hagyományt (például a Zalán futásában, az Egerben vagy a töredékben hagyott Magyarvárban), ezt a krónikás és epikus tradíciót (ez utóbbiak közül a Szigeti veszedelem kiemelése mindenképpen indokoltnak tetszik) az európai irodalomtörténettel
szembesíti (így Byronnal, Tassoval stb.), mint ahogy az 1820-as években írt drámáival
a shakespeare-i királydrámák magyar meghonosíthatósága mellett szavaz; hogy aztán az
1830-as esztendőkben a német eredetű lovag- és végzetdrámák dramaturgiai eljárásait
vonja kétségbe a személyiség létesülésének és a léttévesztésnek lélektanilag hitelesebbnek vélt színműírása révén.
Vörösmarty nyelvi konstrukciói jelentik az igazi fordulatot a XIX. század magyar
költészettörténésében; s ezt kevéssé vizsgált rímkezelése, műfaji és verselésbeli újításainak egymást kölcsönösen átható volta messzemenően hitelesíti. Az a Horváth János
által hangsúlyozott „borúlatos ragyogvány”, amely a leginkább eposzainak megszerkesztettségét egy ossziáni típusú modalitás segítségével lazítja, csupán az egyik, az
1830-as esztendőktől fokozatosan „klasszicizálódó”, önnön „koraromantiká”-ját tovább rétegző lehetősége. Ez az ossziáni – tónusban főleg elégikus – megszólalás nem
pusztán a magyar XIX. századot végigkísérő nemzethalál-gondolatot illeszti be mind
az individuum, mind az emberiség veszendőségét tematizáló irodalomba, hanem még

2002. január

75

a XVIII. század oly műfajait is átírja, mint például a sírköltészet (különös tekintettel
a Kölcsy Ferencet és másokat gyászoló rövidebb versekre). Vagy: az inkább elvontabb
eszmék eszményítő kifejtésére alkalmazott s ennek érdekében az antik-római líra szóés fráziskincséből átörökített ódai hangvételt is kimozdítja a poétikákban rögzített
helyről. S a vers még akkor is a szubjektum önteremtésének versévé válik, ha éppen
egy (tisztelt) előd költőnek szenteli Vörösmarty ódáját: így Berzsenyi Dániel versmotívumait a maga romantikájának összefüggései közé állítja, s ezzel önnön hagyományban-állását éppen úgy teszi szemléletessé, mint azt, miképpen haladja meg azáltal,
hogy az előd portrévázlatába önnön arcvonásait csempészi. Még egy általánosságban
mozgó megjegyzést tennék: Vörösmartynál a műfajteremtődés korántsem minősíthető
lezárt, valaha is lezárható folyamatnak. A kikísérletezett műfaj nála egymást követő
korszakaiban lényegesen módosul, olykor a két, tágabb értelemben azonosnak tartható műfaji formáció sokkal inkább vitahelyzetben szemlélhető, problematizált tovább/újragondolásként, mint pusztán továbbírásként, inkább a megszakítottság eseteként, mint a folytathatóság bizonyítékaként. A Fóti dal és a Keserű bordal, illetőleg
a Liszt Ferenchez meg A vén cigány egyként a romantikus versképződésen belül (is) értelmezhető, akár az ut musica poesist hirdető „költészetfelfogás” szélső pólusait alkothatják; valójában az utóbb született alkotás felülírja az előbb születettet, a személyeshazai helyébe a személyes-hazai-emberiségi lép, és ez az első megközelítésben értelmezhető úgy is, mint a Pázmány-epigramma csattanójának (Legszentebb vallás: a haza
s emberiség) kibontása, verssé „szétszálazása.” Immár nem a korlátlan bizalom, hanem
a veszélyeztetettség tudatában. S ha a Fóti dalban a veszélyeztetettség külső erőre figyelmeztet (Éjszak rémes árnyai), epizodikus jelentőségűnek tetszik, amellyel a fokozatosan létrejövő közösségi magatartás képes lehet megküzdeni, a Keserű bordal körképe a megszólított individuum és a külvilág viszonyát hangolja tragikusra. Oly sorsfordulatokat ír körül egy-egy strófában, amelyek az egyénre leselkedő, kikerülhetetlen,
szinte végzetes csapdákat szinte léthelyzetként tudatosítják. Hogy aztán az egyén szabadulását a tett romantikájára való ráismerésnek lehessen tulajdonítani. Olyan személyhez kötött heroizmusnak, amely mindenekelőtt az abszurddá váló lét átlátása
nyomán alakulhat ki. Hasonló módon konfrontálható a Liszt Ferenchez meg A vén cigány. Míg az előbbi egy olyan tulajdonnévhez fűzi a sokszólamúság közösségteremtő
gondolatát, amely a közmegegyezés pozitív elfogadásán alapul, s részint Liszt programzenéjével egybehangzóan a művészet révén megszólaltatható nemzeti történetet
életszituációkban vázolja föl, s a múltat a jelenbe foglalhatónak/foglalandónak csendíti
meg, A vén cigány a kozmoszba vetülő látomásban jeleníti meg a mitikus időt, amelyben a múlt és a jelen egymást értelmezi, ősidő és történelmi jelenidő az egyazon tanulságot sugallja, a zene éppen nem racionális lényegénél fogva képes a történetdarabokra
széthulló eseménysorozatot jelentésessé összefogni. A versek egymásra vonatkoztathatósága egyben olyan költői eljárást tesz szemléletessé, amely az életmű különféle periódusaiban különféleképpen hangra lelő művek emblematikus rendszerére figyelmeztet.
Ilyeténképpen arra, hogy a művekben ott a folytathatóság, a másképpen mondhatóság
esélye, de ott a másfelé térítés sugallata is. Ezért írja át a Keserű bordal Berzsenyi világérzékelését: ha Berzsenyinél egymást váltja az örök romolás s teremtés, Vörösmarty
versének refrénjében szintén nem áll a világ örökké (ezt a Csongor és Tünde Éjének sokat emlegetett monológja már megzendítette), a világtörténet is véges (bár ismételhető,
mint a Gondolatok a könyvtárban harmadik részéből kiolvasható). De míg létező a világ: ront vagy javít, de nem henyél. Amiben fontosnak minősíthető, az az, hogy nem

76

tiszatáj

a ront és javít áll egymással szemben, hanem egyfelől a ront vagy javít, erre csap az ellentétes kötőszó, a 'de', azaz másfelől nem henyél, a látszólagos ellentét elfedni látszik
a valóságosat. Nem tételezett felsőbb instanciának engedelmeskedik az, minek talán
történelem a legpontosabb jelölése, hanem lényege a dinamizmus, az egymással ellentétes erők, irányok, tervek ütközése, egymás ellen feszülése. Egyszóval maga a küzdés,
mely – mint majd Madách Imre továbbgondolja – „az élet célja”. Hasonlóképpen
aligha zárható le A vén cigány jövőterve. Nem egészen jogtalan az olyan magyarázat,
miszerint az utópikus elgondolás az elkövetkezendő világünnepről („Lesz még egyszer
ünnep a világon”) a szakralitás jegyeit viseli, az új ég-új föld vízió hozza meg az 1850-es
esztendők számára (ha meghozza) a kiegyenlítődést, a zene s a zenész „lelkesedés”-ében
egyben ott rejtőzhet az emberiség önmagára lelésének napja.
Amennyire egybeolvasható a Vörösmarty-költészet pálya/kortársaiéval, mindenekelőtt a kelet-közép-európaiakéival, egyébként a szlovén romantikus France Prešeren
két nappal fiatalabb, a lengyel romantikus Adam Mickiewicz kereken két évvel idősebb költőnknél, lényegében egymásról alig tudva, illetőleg hézagos ismeretekkel rendelkezve, azonos „nemzedéki” tudat poétái, olyannyira éppen legtágabban értelmezhető „nyelvújítása” teszi szükségessé vers- és prózaszövegeinek az eddiginél szorosabb
olvasását. Ez utóbbiak, mesenovellái is, az 1820-as évek végének rendkívül fontos kezdeményezései, lépések a falusi környezetbe ágyazott fantasztikum magyar nyelvi lehetőségeinek kikísérletezésére. A fantasztikum elsősorban a szereplői szólamok révén
kap nyelvi alakot A holdvilágos éjben (melynek már címe a német koraromantikus fordulatra, a holdfény megvilágította varázséjre céloz). A három mesemondó „tót deák”
létének „realitását” ellenpontozzák a groteszkbe hajló elbeszélések; mintha a német
koraromantika prózáját a paródiáig fokoznák a mesélő figurák. Beszédmódjuk képzeletükről és az ebből a képzeletből fakadó világértelmezésből eredeztethető; s akár
a Csongor és Tünde Balgája, a képtelent, a túlzót, a hiedelmekből fakasztottat, a tapasztalatinak tulajdonítottat abban az egységben fogják föl, amely egy romantikus kozmogóniában (még ha a visszájáról láttatva is) találhatja meg helyét. Hogy a kincskeresésről
Vörösmarty tragikus színművet (Kincskeresők, 1832.) és népnevelői célzatú mesenovellát (A kecskebőr) egyként alkotott, beszédesen jelzi költői világának széttartó lehetőségeit. Az ugyancsak parodisztikus elemekben gazdag elbeszélés a retorizáltság alsó fokán tartja a történetet, míg a szomorújáték a rémdráma módszereit is fölhasználja,
a retorizáltság magasabb fokára emelve csalatások és csalódások históriáját. Ám az
a tény, hogy Vörösmarty egy és ugyanazon tematikát változékonyságában, azaz változtathatóságában írja művé, egyben érzékelteti, hogy a mesére (mint az „egyetemes”-ség
műfajára) építve, a komikumot és a tragikumot létlehetőségből, személyiség és környezet viszonyából vezeti le, s eszerint él a fenségessel, illetőleg a fenségesnek az alantasba váló átjátszásával. Anélkül, hogy a művek értékszerkezetét a hagyományos
(klasszicista) esztétika szerint alakítaná. A Csongor és Tünde három világvándorának
Shakespeare-t idéző jambusai és Ilmának meg Balgának ( részben Csongornak és Tündének) a spanyol vígjátékokra emlékeztető, rövidebb sorokban szökellő trochaeusai
ugyan tragikai, illetőleg komikai hanghordozásra is alkalmasnak bizonyulnak, drámai–
dramaturgiai funkcióik az egymástól eltérő világszemlélet kettősségét (Bécsy Tamás
szavaival élve: a kétszintességet) is jelzik. Ugyanakkor aligha minősíthető egyik vagy
másik modalitás és szereplő a műegész szempontjából az értékhierarchia magasabb
vagy alacsonyabb fokán állónak. Mivel mindegyiknek sorsa van, s dramaturgiai feladatuk sorsuk betöltése, „végigjátszása”, együtt, részint egymásra reagálva futják be pályá-

2002. január

77

jukat. Másképpen fogalmazva, a Vörösmarty által konstruált új műfaji rendszer lényegi tulajdonságának az egyes műfajok nyelvi-gondolati többrétegűsége tetszik. A Vörösmarty-kutatások során Barta János teljes joggal szólt költőnk képzeletének, nyelvének, világlátásának és -érzékelésének polifóniájáról. A már több ízben előhozott Csongor és Tünde poétikai jelzéssé formálja a versformákat, az egyes szereplőkre jellemző
versformák motivikus funkcióhoz jutnak. Ezzel nincsen ellentétben, hogy egyik-másik
szereplő képes belépni egy tőle addig nem beszélt versformába, így kísérelvén meg
a párbeszéden túlmutató együttgondolkodást. A versformák virtuóz kezelése egyben
a zeneiség szerepének megnövelésével-felértékelődésével jár együtt, összhangban a romantikának irodalom és zene összecsengetésére törekvő szándékaival. Más kérdés,
hogy az egyes hangoknak, hangcsoportoknak tulajdonított, mára már közmegegyezéssé lett hangulati-zenei-„jelentéses” tényezők miként vezethetők le az antik költészet
hagyományának tapasztalatából. Vörösmarty harci zajt érzékeltető verse a Vergiliuséval vetekedik: „Napkelet ifjainak dobogó paripáit tiporták”. Ráadásul a hexameteres
sor ütemezése segíti a hangi elemek fölerősödését. Másutt éppen ellenkezőleg, az elmosódó körvonalak érzékeltetéséhez szükséges az eufónia (a jóhangzás): „Termete lágy
habból látszott alkotva lebegni”. Vagy másutt az egymásba-egymásból épülő szavak
anagrammatikus sejtetése jelzi a jelentések egymásba érését, egymásból következését:
az álom-halálom rímpár az 1820-as évek közepétől foglalkoztatja Vörösmartyt, a rejtett-mélyebb összefüggések artikulálódhatnak általa, miáltal kiterjedhet a szavak asszociációs mezeje, így az értelmezés számára újabb terek nyílhatnak. Minthogy ebben
a hangi-rímes megfeleltetésben mindkét szó magába integrálja a másikhoz fűződő képzeteknek legalábbis egy részét, többletjelentéssel gyarapodnak. Ugyanakkor megmarad
az egymásra utalás gesztusa, miközben megőrződik a korábbi, a hagyományos, ha úgy
tetszik, köznapi jelentés is.
A Vörösmarty-kutatás jórészt föltárta, hogy költőnk történeti epikája miféle forrásokból (krónikák, XVIII-XIX. századi történetírás) merített tárgyat, hogy aztán szabadon alakíthasson a krónikák naiv szemléletén. Jól mutatja ezt Zotmund XI. századi
története, amely a második kidolgozásban vált Búvár Kund históriájává. Szinte annak
a hazafias epikának mintadarabjaként, amely a reformkori költői másodvonal révén
kapcsol a „sváb iskola” rövidepikai, balladának minősíthető poétikájához. Vörösmarty
a tárgyhoz illő izgatott kérdések, felkiáltások, hiányos mondatok, sejtetések és elhallgatások segítségével egyként hangsúlyozza az eseménynek meg az esemény előadásának jelentőségét, ekképpen a megalkotottságot, a megszerkesztettséget mintegy méltó
helyén láttatja. Kiváltképpen a korábbi változattal szembesítve tetszik ez ki. Ám míg
a balladává strukturált változat zárlata nem mentes a didaktikus, az olvasókhoz közvetlenül kiszóló célzattól, a Szép Ilonka ennél messzebbre merészkedve átírja az álruhában
az országot járó Mátyás mondáját, és egy oly történet korántsem ártatlan hősévé teszi,
mely fölfüggeszteni látszik részint a közkeletű Mátyás király elképzelést, részint a költői igazságszolgáltatást. Itt is sejtetésekkel, elhallgatásokkal szervezi a történet rejtett
részét a költő, az „üres helyek” a többféleképpen értelmezhetőség szolgálatában állnak.
A nem verbális kommunikáció szerepe megnő, ez a hangi-képi asszociációkat hozza az
előtérbe. Az elbeszélő olykor visszavonul, hogy a szereplői perspektíva szabadon érvényesülhessen, minek következtében a nagyon egyszerű külső történet mögött egy
jóval összetettebb belső történet szerveződik. A Szép Ilonka valójában két mondakört
konfrontál: „igazságos Mátyás király”-ét, illetőleg egy király (előkelő úr) és egy alacsonyabb sorsú leány beteljesül(het)etlen szerelméét. Ez utóbbi lesz „Szép Ilonka” aspek-

78

tiszatáj

tusából a belső történet, amely vitahelyzetbe kerül a külső történettel, olyannyira,
hogy kimozdítja annak megrögzöttségéből. Mellékesen jegyzem meg, hogy a két eseményvonulat közül a Mátyás királyé dominált jó sokáig, s a másik legfeljebb a magyar
érzékenység utótörténeteként sorolódott be a magyar kisepika történetébe. Ám a két
történet nem cáfolja egymást, legfeljebb módosítja. A belsővé lett történet jóval kevésbé „retorizált” a külsőnél (ebben még szónoki beszéd is található), ellenben poétizáltabb: a harmadik rész elégikus, „decrescendo”-s zárlata ebből a szempontból különösen figyelemre méltó. Ugyanakkor azáltal, hogy a külső történet ellenpontja, átírja
az érzékenység hasonló történeteit; s éppen a homályban hagyott részletek lélektanilag
jóval motiváltabb magyarázatot tesznek lehetővé, mint az eleve és pusztán szentimentális létre rendelt alakok esetében. Vörösmarty személyesnek és a személyestől áthatott
természetinek viszonyát fölcserélhetőként érzékelteti. A vers végén olvasható „hervadás” nem csupán egy leány sorstörténetének befejeződése, hanem a pusztává lett kisvilágé is, amelybe ütközik az utolsóelőtti sorban a „tett” színhelyére visszatérő király.
A Szép Ilonka keletkezéstörténete, hogy ti. a „Hervadása liliomhullás volt, Ártatlanság
képe s bánaté” metaforás kép indította volna meg az alkotás, a történetté fejlesztés folyamatát, annyiban igazolja személyiség és természet eggyélátását, hogy az „erdők szép
virága”-ként megpillantott leány a vers elején a természetből lép ki, és a természettel
egyesül a vers végére, az emberélet s a természeti lét (virág–hervadás) analógiáját tanúsítva. Egyben a versre késztető két sor a képiségben gondolkodó költőre vall, aki a képhez talált történetet, képi előzményt, mellyel szembesíthető a kétfelől ideemelt mondakör. Ezúttal nem a rímelésben mutatkozik meg a „bravúr”, hanem a történet ambivalenciájában. A zárósor, amely örökös hazáról beszél, különös módon felel a királyi
szónoklatra, amely viszont a konkrét honról emlékezik meg, mint ama felsőbb instanciáról, amelyhez hűségesnek kell maradni, és amelyért élni kell. A szószerint meg
a tágabban értett hon/haza az élet vitája a halállal, a közéleté a magánélettel, megismételve: a külső történeté a belsőével. Amelyben a külső rendelkezik az ismertség, az
elfogadottság, a létrehozhatóság attribútumaival, míg a belső csupán rejtetten valósulhat meg, így alig marad esélye arra, hogy föltáruljon; ismeretlenként egzisztálhat. Szavakban nem is kap alakot, az apa legföljebb jól sejtő fájdalommal adhatja leánya tudtára fölismerését. A külső történet kapcsolható a népszerű Mátyás-mondakörhöz,
a belső Vörösmarty kisepikai törekvéseit gondolja tovább (hasonlóképpen a Salamon
című balladához, amely a külső történettől elforduló király történetének belsővé alakulását, a kiegyenlítődést beszéli el).
A továbbiakban olyan példát hozok Vörösmarty Mihály nyelvművészetére, amely
a hangi-képi hatások dramaturgiai funkcióira utal, ennek folyományaképpen pedig
a szövegszerveződés állomásaira, ahogyan a kisebb elemekre építve megteremtődik az
a jelentés, amely ugyan önmagában még akár megtévesztő is lehet, de amely a műegészben a jelentések egymást értelmező játékhoz vezet. Az idézendő szövegrész
a Csongor és Tünde negyedik felvonásából való, és a beszélő megnevezése helyett Szózat
áll a sorok fölött. Az előzmények, majd a következmények ismeretében a varázsmesterségben járatos Mirigyre gyanakodhatnánk, ha nem zavarná meg elképzelésünket az,
hogy Mirigy megszólalásai nemigen vallanak a Szózat beszédére. Hogy Mirigynek mégis köze van a Szózathoz, nem pusztán néhány sorral előbb elmondott bűvölése bizonyítja, hanem az is, hogy „Fekete fátyollal befödi a kutat”, hogy aztán Csongort éppen
e fátyol csalja el: „A fátyol emelkedik, alóla a kútból egy leányalak tün föl, melly
Csongornak intve tova leng”. (A Szózat ama sora: Melly a szellőn játszva leng, mintegy

2002. január

79

akusztikailag készíti elő a színiutasítást). S egy mellékes megjegyzés a följebb fölvetett
kérdéshez: Hogy a Szózat kinek a hangján szól, szabadkezet ad a rendezőnek, „önálló
szólamnak” avagy Mirigyének zengetve ki. Mirigy átváltozó képességéről az eddigiek
folyamán is meggyőződhettünk, átváltoztató képességéről is (jóllehet erre súlyosan ráfizetett); átváltozásai/átváltoztatásai azonban a varázst célozzák csupán; e varázs poétizáltsága nem egyszer igen magasfokú, mégis inkább az alsóbb regisztereknek ad hangot. Az általa megidézett „Kút leánya, kút csodája” ugyan (talán a fekete fátyol közvetítésével) Mirigy gondolatát-szándékát tolmácsolja, ám egy felsőbb regiszterben. Mirigy többnyire „netagívumok”-ban nyilatkozik meg, a Szózat ugyan „a jóslat veszedelme”, teljes világot, a szerelem költőiségét festi a kereső Csongor elé; avval téveszti
meg, hogy keresése tárgyát „szimulálja”, az „égi szépet” látszik az ifjú elé bűvölni szavaival. S bár Csongor gyanakodva, balsejtelmektől kísérve ér a jóshely elé („Itt ez
a hely borzadásnak, Félelemnek gyászhelye”), éppen a Szózat Mirigy sugallta modalitása
(„Légy az ifjú Csalogánya”) oszlatja szét a gyanút, és hiteti el az ifjúval: „Álmok édes
képzeménye” (=a dicső, az égi szép); ami egyben a szerencsés visszatérés illúziójával
kápráztat el. A Szózat egyike azoknak a Vörösmarty-helyeknek, amelyek nyelvművészete a nyelviség zenei jelentőségét fölismerő költő tudatos komponáló tehetségét reprezentálja. A kéziratos változattal való egybevetés pedig tanúsítja, mily gonddal és aggályossággal formálta meg Vörösmarty mesedrámájának sorait:
A mit látni fogsz, kövesd,
Szép leányka, meg ne vesd,
Arcza csendes mint az est,
Kit hunyó naprózsa fest;
Szeme tündök, mint az est,
Mellyben csillag fénye reng,
Lába könnyű, mint az est,
Melly a szellőn játszva leng,
Úta arra, hol az est,
Alkonyába dőlni kedd,
Arra indulj, ott pihenj meg,
Ott találod a kegyest.
(802–813. sorok)

Első olvasásra is kitetszik az egytagú rímek parádéja, az es hangcsoport ismétlődése,
amely ráolvasásszerűvé, „bájoló”-vá teszi a Szózatot. Az es nem csupán a rímek jóhangzását eredményezi, hanem a jelentések rokoníthatóságán túl egyetlen, szorosan összetartó (akusztikai jellegű) „együttes”-be vonja a valójában más jelentéstartományokból
ideérkező, különféle szófajú szavakat. A látogatóhoz intézett szózat határozott felszólítás, válasz a több ízben föltett, s valójában az egész Csongor és Tündében visszhangzó
kérdésre, amelynek ezúttal nyomatékot a monológ végén összecsengetett szavak adnak. A rímekre rímek felelnek, Csongor előbb betűrímmel, majd sorvégi rímmel kér
tanácsot: „Merre törjek, merre térjek, Kedvesemhez, hogy elérjek” (mintha már ő is
rádöbbenne a szavakban rejtőző szavak varázslatosságára, de legalább is erejére, a rje,
érje ismétlődés a célba juthatás módozatai felé „tör”). A rímes válasz a hangi közvetítéshez a leírás, a látvány többletét adja, az első változathoz képest éppen a látványelemek válnak hangsúlyosabbá; a Merre alkonyúl az est–Kit hunyorgó naprózsa fest–Kit
hunyó naprózsa fest változatok mutatják, miként hullik ki a fölösleges, s miként tö-

80

tiszatáj

mörül a lényeges, a 807. és a 809. sorban a renget-lenget rövidül meg egy szótaggal,
a 811. sorban költőnk ingadozik az Alkonyába dőlni kezd meg az Éj ölébe térnek között.
S jó érzékkel tart ki az első megoldás mellett, hiszen az Éjnek más lesz a szerepe az ötödik felvonásban, másrészt a ’tér’ visszatérése Csongor szavának ismétléseként hatna,
s ez mindenképpen idegen a varázsszózattól. Emellett gyengítené, sőt jelentéstelenítené
a több ízben, rímhelyzetben lévő estet, amely különféle viszonyrendszerekben lelhető:
előbb a megidézendő leánykával látszik azonosulni, hogy a hasonlat megszemélyesítésbe csapjon át, vagy a „természeti” idő antropomorfizálódjék, utóbb látszólagos tautológiaként az est alkonyba dőléséről van szó, a Szózat szókincsének megfelelően határozatlan körvonalú napszakról, amely térré válik (hiszen ez ama bizonyos úton érzékelhető), így ebben a téridőben a rátalálás, a célba érés lehetősége derenghet föl. Akit
Csongor a mesedráma elején megálmodott magának: „Ennyi bájnak, és gyönyörnek,
Ennyi kincsnek asszonya”, a Szózatban, egy szózatban körvonalazódik, az akár részletezőnek tekinthető leírás Csongor tapasztalatainak igyekszik megfelelni:
Oh öröm, s ez Tünde lába.
Mert kié is lenne illyen?
A szemérem ajtajánál,
Melly a szépség arczain hál,
A szerelm illy lábakon jár...
Ez megfelelni látszik a „Lába könnyű, mint az est, Melly a szellőn játszva leng” soroknak, s a följebbi idézet szintén Csongor kereső útjának egy (kezdeti) állomásán
hangzik föl, mint ahogy a Szózat szintén a határhelyzet feloldására tesz javaslatot.
Az eszményített leánykára hivatkozás legalább kettős jelentéssel rendelkezik. A közvetlenebb, szinte magától értetődő Mirigy csele, aki kiteljesedését és egyben történetének bevégződését reméli. Ám semmi olyan nem hangzik el, ami Csongor ellenére
volna. Szinte Csongor is elmondhatná azt, ami elmondódik. Így akár alig titkolt vágyak kivetülésének lehetősége is fölmerülhet értelmezésként, a külső és a belső hang
találkozása, egybecsengése csalatásnak és vágyakozásnak, bosszúnak és reménykedésnek, hitetésnek és hívésnek. Aligha dönthető el teljes bizonyossággal, melyik szólam
az erőteljesebb, melyik integrálja magához a másikat. Az a zeneiség, amely átjárja
a Szózatot, nem lehet tehát kétséget kizárólag a Mirigyé, hiszen ilymérvű „költőiesítés”
nemigen fakadhat belőle. Ám talán nem árt figyelembe vennünk, Mirigy törekedett
arra, hogy státusát megváltoztassa, a maga rútságát-terméketlenségét felváltsa egy másik világba lépéssel (Már leánya érdekében is ezért munkálkodott.)
A Szózat, amelynek kizengetője végül is megnevezetlen marad, így lehetővé teszi,
hogy tévesztő figyelmeztetésként és vágykivetülésként egyként magyarázzuk. Csongort, majd Balgát elvezeti, a felvonás Mirigy szavaival zárul. Ám Csongor, majd Balga
az ötödik felvonásban a hármas útra térnek vissza, ahol szintén azzal szembesülnek,
ami már volt, csakhogy az emelkedés helyett a hanyatlás, a magabiztosság helyett
a széthullás élményében lesz részük. A három világvándor mintha az Éj jövendölését
példázná, a maguk sötét és semmijébe lépnek, a Tudós végső szavai ki is mondják: „Sötét van, álmodozzunk, itt az éj”. (De az Éjt majd Tünde keresi föl!)
A második, idézendő részlet kevesebb magyarázattal és találgatással beéri. A Nemtők éneke a légben emlékeztethet a Szentivánéji álom zenés betéteire, Vörösmarty szózenéje mintegy helyettesíteni látszik a „megzenésítést”.

2002. január

81
Játszadozunk,
S az óra halad,
Légi lakunk
Van csillag alatt.
S a csillag, ha este mosolygva kijő,
Tündöklik utána az égi mező.
Csillag után
Jár kis seregünk,
Menny kapuján
Át játszva megyünk
Ki hí le, ki hí le, a földre ki hí?
A menny ragyog, ékes; a föld gyönyörű.

A rövid sorokba tördelt és áthajlást játszó sorok éppen úgy a szó szerint vett játékosságot hívják elő, mint a versláb-váltás a choriambusból az anapaestusba. Ez a ritmikai változatosság, akár az idézet utolsó előtti sora a zenei jelentést az értelmi fölé
emeli, a nemtők a földre szálló légi lények, s minőségben vendégek, akik sem itt, sem
ott nem „tartózkodnak” állandóan, hiszen fenn csak laknak, lenn csak játszanak, útjukat meg zene kíséri. E légi-égi lények a föld gyönyörűségéből akarnának részesülni,
minthogy a menny „ragyog”-ásának, „ékes”-ségének már részesei. Szinte Tünde alakváltozásait ismételnék meg, hiszen Üdlak lakója a földre vágyva szeretne boldog lenni,
de ahhoz, hogy földi módon boldog lehessen, s ez lesz az ő tapasztalata, ki kell lépnie
az üdlaki sérthetetlenségből, rá kell döbbennie arra, hogy nem lehetséges egyszerre két
helyen lenni. A nemtők „naivitása” hasonló a Tündééhez, játékuk a felhőtlen boldogság kizengése, igazi lényük zenében és zene által nyilatkozik meg. Ez a zene Vörösmarty nyelve segítségével nem igényli a zenei kíséretet, bár az szerencsés esetben éppen
úgy többletet adhat, mint a Szentivánéji álom megfelelő sorainak. Csakhogy a színházi
előadások a rendezői felfogástól függően fogadják el vagy utasítják el Shakespeare esetében Mendelssohn, a Csongor és Tünde esetében Weiner Leó muzsikáját, vagy íratnak
hozzá egészen más zenét. Eképpen a kísérőzene is értelmez, orientál, nem pusztán aláfest. Vörösmarty ugyan a színiutasításban éneket jelöl, de a verseléssel szinte maga teremti meg a zene nélküli éneket, így elébe megy a „megzenésítésnek”, a zene által történő értelmezésnek. Ugyanakkor a nemtők jelenete „megakasztó” epizód, az égi-légi
lakók eljátsszák Tünde sorsát (hiszen nem tudhatják, hogy Tünde majd elbocsájtatását
fogja kérni). A kettős honosság illúziójának szétfoszlása lesz végül játékuk szomorú
végeredménye, a verselésbeli váltás a továbbiakban ezt készíti elő. A fenn és a lenn
nem békíthető össze, nem moshatók szét a két világ különbségei. A nemtők védtelensége a Tündéé, mindannyian menekülnek a megtapasztalt földi valóságtól, amelynek
tüneményeivel szemben értetlenül állnak (miként Tünde sejt egy ismeretlen gonoszt,
akként a nemtőknek is csupán rémületre és menekülésre telik Mirigy meglátásakor).
A nemtők dala egyben létre ébredésük, kicsinyben végigélik Tünde földi tapasztalatát.
Mely annál beszédesebb, minél kevésbé hagyatkozik a beszédre, minél inkább ének.
Az énekből a prózába váltás a légi lakból a földre szállás párhuzamosságát sugallja.
A kortársak számára mégsem ez a Vörösmarty kanonizálódott. Az 1840-es esztendők nagy gondolati verseinek sora, de még az Előszó és A vén cigány sem értékelődött
jelentőségének megfelelően, jóllehet szállóigék hagyományozódtak egyikből-másikból.

82

tiszatáj

Részint Petőfi, majd Arany fellépte szorította Vörösmartyt egy szűkkeblűen értelmezett triumvirátus harmadik helyére, részint a romantikus versbeszéd felülíródása borított árnyat Vörösmarty (többnyire valóban romantikus) polifóniájának továbbgondolhatóságára. Még Babits Mihály is félrevitte A vén cigány értékelését, mikor az őrület
verseként hivatkozott rá, nem nézvén utána annak, hogy a kézirat tanúsága szerint
Vörösmarty mily tudatosan, megfontoltan mérlegelve formázta meg az egyesektől
szürrealista közelségben látott víziókat. Az azonban mindenképpen megfontolandó,
hogy a német koraromantika újjá/újraértékelése, a romantikus irónia összetevőinek feltárulása, valamint a retorikus olvasás népszerűsödése meglendítette a reformkori nemzeti narratívába kényszerített Vörösmarty-költészet újraolvasását. August Wilhelm és
Friedrich Schlegel kultúra- és ezen belül költészetelmélete, a bevégezhetetlen műalkotásról és a töredék(esség)ről szóló tézis, valamint a regény, a mese (s a regényesség meg
a meseiség) belehelyeződése a progressive Universalpoesie-be megszólíthatónak bizonyult egy, a strukturalizmus utáni irodalomfelfogás felől, akként Vörösmarty műfajteremtése, létesülésként érthető nyelvművészete hasonlóképpen beszédesnek, élőnek,
kérdéseket provokálónak mutatkozhat a fragmentumról elmézkedő, a folyamatban
lévő mű (work in progress), az allegória s a szimbólum dilemmáit fogalmazgató gondolkodás szerint. Aligha tagadható, hogy a romantikus retorizáltság (nyelvileg) az önirónikus előadásban módosul, nemegyszer a groteszk elemek jelenlétét hangsúlyozza
(például A két szomszédvárban), másutt a fragmentum bizonytalanságában hagyva az
olvasót (mint az Előszóban, amelynek első sorai talán nem is létező, ismeretlen jelöltre
utalnak, a záró kérdés pedig megválaszolhatatlanságával a lezárásra irányuló szándék
kudarcát tanúsítja). Talán nem pusztán a terjedelmesebb verses epikától való elfordulás
miatt maradt a Délsziget meg a Magyarvár töredék. Nem lehetséges-e egy olyan magyarázat, miszerint a föltehetőleg nem töredékesre tervezett művek azért maradtak abba,
mert a kigondolt történet folytatása, véghez vitele legfeljebb egy régebbi típusú epika
szerint lett volna csak probléma mentes? Ellenben az elkészült részek semmiképpen
nem tűrték volna ezt a fajta hagyományos történetfejlesztést. Hiszen az akár őstörténeti tematikába vágó, akár wielandi, akár byroni típusú epika már Vörösmarty-művekben (egészen vagy fontos részletekben, szerkezetében vagy egyes figurákban) megvalósult, és az innen történő elmozduláshoz alkalmasabbnak látszott a Csongor és Tünde,
mely mindenképpen reagál a Délszigetre és a Magyarvárra; amelynek egy-egy gondolata majd az 1840-es évek filozofikus lírájában merül föl újra. Megvalósuló nyelvszemlélete alapján pedig a további esztendők Vörösmarty-költészete építkezik. Ez a nyelvés költészetszemlélet retorizáltságával, groteszk felhangjaival, az „érthetetlenség”-ig
újragondolt képiségével akképpen kapcsol vissza a német koraromantikához, hogy
egyben a kortárs romantikus zenével párhuzamos (zenei) szerkezetben képes gondolkodni; a költő romantikus ódái, rapszódiái a szimfonikus költeményeknek feleltethetők meg. A szimfonikus költemények általában irodalmi és zenei programok adekvát
formáját keresik, és ebből a nézőpontból Vörösmarty is összművészeti alkotó, akár
a Liszt Ferenchez, akár A vén cigány zenei tematikát irodalmi művé szerkesztő ódájára/repszódiájára, akár a szerelmes verseinek jórészét tekintve az egyszerűbb dal alakzatát szétziláló, polifónikus megszólalásra gondolunk.
Az újabb Vörösmarty-kutatások a művek nyelvi összetettségének, retorikájának
elemzésével és az irónia változatainak föltárásával jeleskednek, s ezen keresztül igazolják azt a tézist, miszerint Vörösmartyhoz nemcsak az 1820-as évek romantikus (pá-

2002. január

83

lya)fordulata fűződik, hanem belépés is a kortárs európai romantikus gondolkodásba
(és gyakorlatba), az európai romantika nyelvének nem pusztán adaptálása, hanem
– másokkal, a leginkább a kelet-közép-európai kortársakkal együtt – továbbgondolása
is, részvétel a szüntelen folyó irodalomtörténésben.

FÜGGELÉK
(Márai Sándor naplójegyzetei Vörösmartyról)
„Délsziget”. A magyar irodalom egyik titokzatos tüneménye ez az írás. Csakugyan „sziget”,
tropikus, zsúfolt, nyelvi vonatkozásban is egyedülálló „szigeti” tünemény. Vörösmarty ebben az
alkotásban, talán öntudatlanul, az emberiség nagy mondakörének egyik változatát alkotta meg –
teljes gazdagsággal, pazarolva, érthetetlen tökéllyel. Napló 1945–1957. Budapest, 1990. 240.
(1954-es jegyzet.)
Reggel Vörösmarty néhány töredéksora „Borzadva jártam harmatos útamon / Az éj borongó karmaiban, / Világgal úszott a szelíd hold / A ragyogó sorokon keresztül”. Ez a legtisztább romantika, minden szó e hangulati elemből merül föl, csillámosan, ősien. A „ragyogó sorok” – milyen ritka ez a fecsegő világirodalomban. Napló, 1945–1957. Budapest 1990. 321.
(1957-es naplójegyzet.)
Éjjel a „Zalán futása”. Vörösmarty nyelve másfél század időtávlatán át úgy harsog, mint az
óceán hullámverése. Napló, 1976–1983. Budapest, 1995. 111. (1980-as naplójegyzet.)

84

tiszatáj

SZABÓ GÁBOR

A Spion jelentése
Első pillantásra a Spionnovella megszólalásmódja csupán a Wittgenstein-féle pragmatikus nyelvszemlélet szellemes újramondásán nyugszik. Narrátorát, a deli spionlegényt hivatása koholt jelentések írására kötelezi, és e kedves kötelességének besúgónk igyekszik is legjobb képességei szerint eleget tenni. Ám a „jelentés-adás” kifejezés lehetséges jelentéseivel eljátszva Esterházy szövegében e tevékenység értelmezhetősége politikai és nyelvelméleti értelemben egyaránt lehetségessé válik, együttes megjelenésük pedig a nyelvhasználat hatalmi beágyazódását, a mindenkori diskurzus
uralmi függőségeit állítva új szemantikai horizontba (is) helyezi a spion ily módon kellőképpen példaértékűvé emelt tevékenységét. A besúgó tehát – akárcsak mondjuk
a Pápai vizeken ne kalózkodj! pincére, vagy az Ágnes lektori jelentés írója – sajátos szolgáltató szerepet tölt be, hiszen „jelentéseket” szolgáltat a hatalom számára, s ennek érdekében magát is meg kell koreografálnia, használhatóvá kell tennie (fel) jelentői szerepköre ideális betöltésére. Énjének megírása eszerint hasonlóképpen szemantikai problémaként jelentkezik, akárcsak hivatali jelentéseinek megalkotása, hiszen a pragmatikus, önmagát változatos újraírásokon keresztül megjeleníteni képes, nem-fixált „én”
a decentrált („nem-morális”) igazságfelfogás előfeltevésein alapuló jelentésadói munka
alapkövetelménye lehet. A szöveg számos részlete olvasható ezért a Filozófiai vizsgálódások bizonyos passzusainak puszta illusztrációjaképpen. Egy helyütt pl. a spion és
neje már-már wittgensteini párbeszédének lehetünk tanúi : „Lám-pa. Lámpa, látod ?
– le, majd fölkapcsolta, a fényre ( és a sötétségre) odafordítottam a fejem. – Úgy. Most
már ezt is tudod: lámpa . – A kezével jelezte , hogy végzett, csinálhatok, amit akarok.
– A kutyaúristállát!! – akartam. (...) Kattingatni kezdtem én is kapcsolót. – Nézd!
Szecs-ka-vá-gó! A fény villózására kacagtam, hangom csilingelve töltötte meg a tért.
– Íme, ennyit ér – mondtam a feleségemnek.” (Sp. 302) A szöveg egy következő jelenetében pedig főnöke oktatja hasonlóképpen a spiont : „De ha például a kedves mamát,
annak idején, a jobb hangzás miatt MAMMA helyett FÜLOLAJ-nak szólítottad, akkor ez felbecsülhetetlen érték (...) A gondolat számít és mindent szabad. Tehát : fölépíteni, szavatolni.” (Sp. 299) Avagy utolsó példaként említve, az ügyosztály dolgozóinak
baráti összejövetelén a következő problémafelvetés hangzik el: „Tudja, jóember, ez
a FÖLDSZINT 24., mert itt a tábla : FÖLDSZINT 24. (...) Ekkor sorba az emberekhez léptem, és azt mondtam, azt értem, hogy itt az áll a táblán, hogy FÖLDSZINT
24., de honnan a francból, mindig ezt a kifejezést használtam, honnan a francból tudjátok, hogy valóban ez a FÖLDSZINT 24.?” (Sp. 309)
Minden különösebb képzelőerő nélkül ennyiből is látható, hogy a fenti idézetek
a Vizsgálódások nyelvfelfogását tükrözve, akár annak egyik híres tételmondatának
– „Egy szó jelentése: használata a nyelvben”1 – dramatizációiként is felfoghatók. A használatelvűség, ahogy arra már utaltam, a spionizált szubjektum változékony rendezőelveinek alakulását is szabályozza: „Szépségem módszer” (Sp. 278) – állítja pl. igen
1

L. Wittgenstein: Filozófiai vizsgálódások. Atlantisz, 1992. 42.

2002. január

85

praktikusan önmagáról az ügynök, s e módszer korlátlan alkalmazhatóságát az „én” jelöltjeinek kecsegtető szóródásában imigyen határozza meg: „– Illetve, tudod, mit. Téged jelöljön a következő sorozat: RATATATATA. – Fölkacagtam. Volt stílusérzéke,
mert így vonult vissza :
– Nem »jelöljön«. Jelentsen.” (Sp. 281)
A fundamentális kód hiányának következményeképp létrejövő szemantikai térben
az aktuális jelölési folyamatok legitimálója az az értelmező lesz, aki valamiféle – a szövegben politikai – hatalom birtokosaként saját céljaira teremti meg a lehetséges jelentéseket. Ezzel kapcsolatban a következőképpen bátorítja beosztottját az ügyosztály vezetője:
„– Hogy mi van a jelentésben, az másodlagos. A fontos a van . A van-ság. (...) És
bízz a feletteseid olvasatában.” (Sp. 268-269) És ezen a ponton Esterházy szövege érzésem szerint a használatelvűség wittgensteini horizontjából némiképp nietzschei /
foucault-i dimenziókba csúszik át. A szöveg egészében (is) jól érezhetően jelenik meg
a hatalom mindenen átható, figyelő tekintete. A Spionnovella világa az uralmi erőszak
által átjárt, büntetési, fegyelmezési, megfigyelési technikák szövevényeként megformálódó élettér modellje, ahol a megfigyelők – a Főnök, a Spion, meg az ügyosztály dolgozói, a barátságosan csak „a fiúk”-ként emlegetett verőlegények csapata – illetőleg
a megfigyeltek és áldozatok – az operarajongó nő, a kékülő tinóru, egy bizonyos „Mancika”, stb. – kétosztatú világa határozza meg az „én” lehetséges szerepválasztásait. E két
pólus közti ártatlan lavírozás ugyanis a szöveg szerint lehetetlen: nincs mese, amint ezt
a Főnök a kissé még naiv, s még az általa gyanúsnak ítélt tündérleányt is feljelenteni
kívánó Spion számára a következőképpen próbálja meg érthetővé tenni: „Barom. Őslény. – Arca elsápadt, nagyon felizgatta magát. – A tündér a mi emberünk! Érti, a mienk!” (Sp. 286) Aligha kétséges, hogy a hatalom ekképp ábrázolt terében a nyelv korántsem tekinthető semleges médiumnak, sokkal inkább a fenyegetés és kisajátítás eszközének, s éppen ezt példázza a jelentések van-ságáról, és a felettesek olvasatába vetett
bizalomról szóló főnöki bölcselkedés, amellyel kapcsolatban az imént Nietzsche és
Foucault nevét említettem.
E kijelentés az értelmezések uralmi jellegéről tudósít, a „tiszta, akarat – és fájdalommentes, időtlen megismerő szubjektum”2 ábrándjának megtagadásáról. Az interpretáció így a hatalom érvényesítésének, a jelentések perspektivikus kisajátításának eszköze lesz, amint ezt Nietzsche nyomdokait követve Foucault a következőképpen fogalmazza meg: „A megismerés perspektivikus jellegén az a tény értendő (...) mely révén az emberi lény erőszakosan a hatalmába keríti a dolgok egy részét, reagál bizonyos
helyzetekre, rájuk kényszeríti saját erőviszonyait.”3 A diskurzusanalizís szerint az értelmezés egy stratégiai viszonyba történő belehelyezkedés, melynek erővonalai szabályozzák a megismerési effektusokat. A Spion által szolgáltatott „jelentések” a Főnök
olvasatában a fennálló hatalmi struktúra további működésének biztosítékaiként sajátítódnak ki. A Spionnovella szövegvilágában az erőszak nyelvi úton legitimálja önmagát,
„jelentések” és „értelmezések” egymásba fonódó diszkurzív hálózatában teremtve meg
uralmi technikájának rendszerét. Esterházynál a nyelv olyan tetthelyként válik az ábrázolás tárgyává, melynek mozgékony hálózata hozza létre és szabályozza a potenciális áldozatok és elnyomóik találkozásait. Kétségtelenné teszi ezt a szövegzárlat, a Fő2
3

F. Nietzsche: Adalék a morál genealógiájához. Holnap kiadó 1996. 143.
M. Foucault: Az igazság és az igazságszolgáltatási formák. Latin Betűk; 1998. 21.

86

tiszatáj

nök és a Spion sakkpartijának leírása is, amely – figyelembe véve Wittgensteinnek
a sakk- és a nyelvjáték között vont jól ismert analógiáját – visszamenőlegesen is kijelöli
a szöveg egészének helyszínéül szolgáló játéktér nyelvi meghatározottságát. Hasonló
megoldással találkozhatunk egyébként az Ágnes zárósoraiban, ahol a sztori helyszínéül
szolgáló város utolsó leírása Wittgenstein azon passzusának parafrázisa, ahol a filozófus a nyelvet egy zegzugos, terjeszkedő város képében metaforizálja, vagy a Daisy című
szövegben, ahol többek közt egy szellemesen elhelyezett Barthes-idézet4 teszi egyértelművé az események terepéül szolgáló „bár” és a nyelv azonosságát.
Címének megfelelően a Spionnovella egy rövid bekezdés segítségével önmagát is
spionizálja: „A bizonytalanságról beszélek. Arról, hogy a szöveged önmaga tartalmazza azokat a kétségeket, melyeket önmaga támaszt, s melyek jó része magára a szövegre vonatkozik.” (Sp. 265) E gesztussal a történet a Főnök uralmi státuszába helyezett interpretátor kisajátító olvasatának rendeli alá magát, önnön elméleti megfontolásait ezáltal a praxis dimenziójában, aktuális olvasójával játszatva újra.
A Spionnovellában tematizálódó (nyelv)filozófiai alapok – a jelek bizonytalan
volta, az értelemadás uralmi jellege, valamint ezek önreflexív játékba hozása – a szöveg
legzavarbaejtőbb részletében, a kékülő tinóru tárgyalásáról szóló passzusban sűrűsödnek össze; a következőkben ezért ezt az emblémaként is funkcionáltatható szövegegységet fogom vizsgálni. A kékülő tinóru ártatlanságának bizonyítására a Spion azt a furfangos tervet eszeli ki, hogy koholt vádak alapján feljelenti az említett gombát, s miután tervei szerint e vádak a tárgyalás folyamán majd fényesen megcáfolódnak, a gyanúsított ártatlansága is napnál világosabban fog feltündökölni. A tinóru vizsgálati
anyaga – azon túl, hogy Hamvas „licsipancsi pástétomsütő”-jéhez hasonlatosan a koncepciós perek káoszát idézi – olyan textuális láncolatot hoz létre, ahol a jelölők grammatikai szerveződése az értelem /jelentésrögzülés felfüggesztésében érdekelt. A tinóru
ártatlanságának vagy bűnösségének kérdése nominatív rejtélyként jelentkezik, tettesként vagy áldozatként történő megnevezése a „végleges jelentés” megragadhatóságának
problémájaként merül fel. Ennek tettenérése azonban igencsak nehéznek tűnik, hiszen
a tárgyalás nyelvi abszurditása éppen a racionális értelemképződéssel szegül szembe:
a jelölt helyett a fékevesztett jelölőt, a jelölés szabad működését állítja a figyelem középpontjába. A perben felszólaló tanúk vallomásai nem illeszkednek semmiféle közös
szemantikai rácsozatba; feltűnnek bizonyos „lakosok”, illetőleg „fürge postakocsisok”,
akik különböző dolgokról fecsegnek, megemlítődik egy Goethe nevű fuvaros, aki
vagy elődje volt a tinórunak, vagy nem, illetőleg egy Gregor Samsa néven egzisztáló
csótány is, akivel a vádlott állítólag konspiratív kapcsolatban állt volna. (Ez utóbbit a
gomba a maga részéről egyébként határozottan cáfolta.) Ilyen körülmények között
nem meglepő, hogy még az is csaknem teljes homályban marad, voltaképpen mivel
vádolják pontosan a tinórut, vagyis hogy egyáltalán mihez képest is lehetne őt ártatlannak tekinteni. Miután a tárgyalás koronatanújaként megidézett „X6 lakos” leszögezi,
hogy „Nem tud semmit, a vádlottat nem ismeri”, az ügyész – mintegy összefoglalva,
s egyszersmind értelmezve az eddig elhangzottakat – vádbeszédje csúcspontján a következő állítás bűnös megtételével vádolta meg a gombát : „Zsáktérben a délutáni törpe
flytox: jöhettek!” (Sp. 276)
Elvileg tehát – ahogyan a klasszikus nyomozati anyagokban – a szöveg minden jele
itt is a bűnösség/ártatlanság lebegő jele volna, ennyiben tehát a tinóru bűnpere szemio4

Esterházy Péter: Ki szavatol a lady biztonságáért? Magvető; 1982. 21.

2002. január

87

tikai természetű; jelölők és jelöltek lehetséges kétosztatú kapcsolataik dimenziójában
szabdalódnak szét, vagyis többféle lehetséges értelmet iktatnak a szöveg terébe. Míg
azonban a klasszikus vizsgálat nyelvi sémája a végleges sokértelműség, a jelek szétszóródása ellenében képes rendezni a szemiózist, addig e jelenet az ideológiai és ábrázolásbeli / nyelvi konvenciók tagadásaként szerveződik, s a büntetőeljárás normatív szerkezetének felülbírálataként, egy kiürültnek tekintett kód paródiájaként jelenik meg.
A szövegrész struktúrája – enervált klisék újraélesztése, a tőlük való távolság demonstrálásának igényével – a jelentést garantáló referenciák eltüntetésével az azonosságok és
különbségek játékának önmagán belül is ellentmondva a különböző pólusok közötti
eldöntetlenségben mozog.
A tradicionális nyomozati sémáktól eltérően tehát ez esetben megmarad a jelekkel
teli világ, s vele az olvasó autoriter vágya a szöveg ellenállásának megtörésére, s egy
számára ideális jelentés kisajátítására. A tinóru-epizód olvasója kényszerű módon
a szövegbéli Főnök státuszába helyeződik, hiszen neki is egy, a Spion által írt jelentést
– melynek, mint tudjuk, csak a van-sága fontos – kell értelmeznie, mégpedig azoknak az
ideológiai konvencióknak a hatalmi fedezékéből közelítve tárgyához amely a jelölési
rejtély számára leghasználhatóbb megoldását teszi lehetővé. A tinóru ellen lefolytatott
szövegbéli vizsgálat, illetőleg az olvasó nyomozása e vizsgálat mibenlétének felderítése
érdekében egyképpen a tudás / hatalom megszerzésére irányuló tevékenység; olyan
processzus, melyet Foucault a nyugati gondolkodás karakterisztikus formájának nevez. Azzal a nem csekély különbséggel persze, hogy ez esetben az olvasó / nyomozó
vizsgálódása nem a szemiózis lezárásával végződik, a megoldás hiánya ugyanis nem
hozhat létre zárt struktúrát, hanem újabb kérdéseket sugall. Így hát a tinóru pere
a klasszikus nyugati megismerő stratégiák sémáit parodizálva azok használhatóságának
kérdését is felveti. E szövegrész olyan trópusokat képez, melyek úgy beszélnek önnön
tárgyukról, vagyis egymás megnevezési képtelenségéről, hogy ezenközben még egy hiányra, jelesül s kontextusfüggő jelentésfelfogás példázataként is olvasható főszöveg által implikált rögzült jelentés hiányára is utalnak allegorikusan. A tinóru-allegória így
maga is egy üres alapra, negatív bizonyosságra íródik rá, a Spionnovella belső tükreként
ezért nem tekinthető az elbeszélést biztonsággal lehorgonyozni képes menedéknek.
A gomba bűnösként vagy ártatlanként történő megnevezése olyan döntő nyelvi
pillanat lehetne, melynek révén megteremtődne az a szimbolikus rend, melyben megvalósulhatna a (szöveg)világ többi alakjának szimbolikus szereplőkként történő beazonosítása is. Ennek elmaradása azonban visszamenőleges hatállyal teszi bizonytalanná
a főszöveg figuráinak már említett, kétosztatú besorolhatóságát, átlátható rácsozatba
történő illesztését. Ezt a bizonytalanságot erősíti az a tény is, hogy a nehézsorsú gombát fölmentik ugyan a tárgyalás végén, a róla szóló legközelebbi híradás azonban mégis
a börtönből datálódik. A tinóru „jelentése” ezáltal végképp definiálhatatlanná válik,
egyszerre lesz a bűn és az ártatlanság jelölője, felrúgva így a bináris oppozíciókon
nyugvó megnevezési folyamat megnyugtató nyelvi struktúráját. Ezért figyelemre
méltó, hogy a tinórut hansúlyozottan nyelvi bűnténnyel, bizonyos „tiltott” mondat
kimondásával vádolják meg. E „bűn”, vagyis a diszkurzív rend szabályainak összezavarása természetszerűleg vonja maga után a büntethetőség beazonosító eljárásának alkalmazhatatlanságát, s így a „törvény normativitását az eljárások performativitása”5
váltja fel.
5

Lyotard: A posztmodern állapot. Századvég kiadó, 1993. 101.

88

tiszatáj

A bűnvádi eljárás értelmezhetetlen eredménye így ebben az értelemben sem lezárás, hanem a szöveg szemiózisának további alakítására, a nyelvi klasszifikáció újragondolására történő felszólítás. A vizsgálati jegyzőkönyv ilyenformán visszakapcsol
a keretéül szolgáló főszöveghez, újraolvassa és ismételt mozgásba hozza azt. A tinóru
nyelvi vétke (illetőleg a tinóru, mint a par excellence „nyelvi vétek”) olyan rendszerré
alakítja át a történetet, ahonnan a szöveg önmaga eddig rejtett és magától értetődőnek
vélt alapjainak vizsgálatába kezdhet. Megkérdőjelezi saját metaszabályait – a wittgensteini jelentéselméletet és az általa javasolt olvasati instrukciókat –, minek következtében a kvázi-rögzítettség állapotából az instabilitás irányába mozdul el. Az ártatlanbűnös dichotómia felrúgása a Spionnovella szereplőinek besorolhatóságára is visszareflektál. Többek közt oly módon, hogy míg eddig az Esterházy-szöveg olvasója azzal
a Főnökkel vélte magát azonosíthatónak, akinek olvasata a műben a jelentések hatalmi
kisajátításának azon modellje volt, ami egy ideologikus rendezőelven nyugvó, szilárd
szimbolikus nyelvi rend stabilizálásában tűnt érdekeltnek, a vizsgálati jegyzőkönyv
(jóllehet: „főnöki”) értelmezése után egyre inkább a spion pozíciójába csúszik át. E szerep ugyanis nem a jelmozgás hatalmi szóval történő rögzítését, hanem a lehetséges taxonometriák felborítását, nyitott rendszerek teremtését, a „horizontok folytonos kitolását”6 kívánja meg. E működés önlegitimációs stratégiája az a (lyotardi) paralógia lehet, ami paradox módon minduntalan meghaladja és revizió alá veszi magát. A spion
diskurzusa így a jelentések végtelen „van-ságának”, lebegésének elfogadásán nyugszik,
csakúgy, mint a tinórut bűnösként és áldozatként együttesen látni képes, spionizált olvasóé. A tinóru után folyó lezárhatatlan nyomozás a Spionnovella című szöveg végső
jelentése utáni interpretatív nyomolvasás befejezhetetlenségét sugallja.
Felmerülhet a kérdés, hogy e folytonosan mozgásban lévő szövegjelentés miféle
összefüggésben állhat a Spionnovella alapvetően ironikus modalitásával? Egyáltalában:
hogyan jelentkezik, mire irányul a szöveg iróniája? Gyümölcsözőnek tűnhet a kérdés
megválaszolása szempontjából, ha az iróniát Frye nyomán olyan alakzatként próbáljuk kezelni, amely kitér a direkt közlés, azaz önnön nyilvánvaló jelentése elől.7
Amennyiben ezt a meghatározást úgy értelmezzük, mint egy megnyilatkozás önmagával szembeni, önreflexív kételyének jelét, akkor a Spionnovella egy más összefüggésben
már idézett passzusa („A bizonytalanságról beszélek. Arról, hogy a szöveged önmaga
tartalmazza azokat a kétségeket, melyeket önmaga támaszt” … etc.) éppen e „nyilvánvaló jelentés” kétségbevonását, illetőleg a tőle való elfordulást, eltérést nevezi meg
a szöveg egyik konstitutív mozzanataként.
Az idézet logikája ezáltal végtelenbe vesző folyamatot indíthat be, hiszen a bizonytalanságról szóló kijelentés természetszerűleg bizonytalanítja el saját igazságtartalmát
is, ám e kételkedés aztán maga is a bizonytalanság reflexiója alá kerül, ad infinitum.
A bizonytalanság bizonyosságának és e bizonyosság bizonytalanságának bonyolult,
egymásba fonódó szövevénye gyanúba keveri a logikai megfelelés posztulátumát, egyszerre állítja és tagadja saját referenciáját és megismerési tevékenységét, végeredményben pedig önnön retorikájának ismeretelméleti szigorát nyilvánítja uralhatatlannak.
A szöveg igazságának gyanúba keverése, az ellentmondásmentesség racionalitásán
nyugvó olvasatok egyeduralmának felfüggesztése olyan retorikai fortélynak tűnik, ami
első megközelítésre is összevethetőnek látszik Frye idézett irónia-felfogásával. E meg6
7

Gadamer: Igazság és módszer. Gondolat, 1984. 179.
N. Frye: A kritika anatómiája. Helikon Kiadó, 1998. 39.

2002. január

89

határozás továbbgondolása során Paul de Man lényeges kapcsolódási pontokat vélt felfedezni az irónia ekképp definiált trópusa és az allegória alakzata közt.
S valóban, úgy tűnik, hogy a Spionnovella esetében a szöveg allegorikus és ironikus
tropizáltsága ugyanazon érem két oldalaként jelentkezik.
E szöveg ugyanis – mint erről már szó esett – egy hatalmi / politikai viszonyoktól
szabdalt, erős uralmi rendszer által strukturált világot fikcionál. Foucault-i elfogultsággal a mű tekinthető lenne akár bármely modern társadalmi rend allegóriájának is, ám a
80-as évek magyar olvasója számára elsősorban alighanem a kelet-európai diktatúrákról
szóló, meglehetősen egyértelmű példázatként működött. Így hát a Spionnovella, mint
allegorikus szöveg – az iróniához hasonlatosan – részint épp a saját eredetétől való eltávolodást jeleníti meg, lemond az időbeli egybeesés vágyáról, és nyelvét e temporális
különbözés révén keletkező üres térben hozza létre8, hiszen az allegória által megalkotott jelentés egy olyan korábbi jelentés ismétléseként funkcionál, amivel sohasem eshet
egybe, minthogy a megelőző jelentés lényege éppen (fölülírt) elsőbbségében rejlik.
Ugyanakkor viszont a szövegbe dolgozott nyelvelméleti szálak – a wittgensteini
használatelvű – jelentésátadás, illetőleg az értelmezői munka uralmi jellegéről szóló elképzelések – nem csupán viszonylagosítják, perspektivikussá teszik a szöveg allegóriaként, vagy ironikusként történő kezelését, hanem egy újabb „eltávolodással”, „elhajlással” ismét egy jelentésbeli és temporális tovacsúszást iktatnak a szöveg terébe azáltal,
hogy relativizálják a feltételezett „elsődleges” és az erre ráíródó (allegorikus és ironikus) jelentések megkülönböztethetőségének bizonyosságát. Ez a megkérdőjelezés azonban nem egy kézenfekvőnek tűnő olvasati mód radikális megtagadását jelenti, hanem
csupán autentikus mivoltának megbillentését egy olyan nyelv segítségével, amely
mindössze ezen inautentikusságról szóló tudás hordozója.
A szöveg lehetséges rétegei ilyenformán megsokszorozódnak, reflektálttá válnak,
s az egymást relativizáló-kioltó, diszharmonikus tudásokat magába építő és felülbíráló
szöveg terében értelemszerűen válik megfoghatatlanná az ironikus elkülönböződés illékony állapotában lévő jelentés.
Ez az a végtelenített processzus, melynek köszönhetően de Man számára az irónia
a „trópusok trópusa”-ként manifesztálódik, a névadóként, „melynek alapján a [trópus]
terminus „elfordulás”-ként való meghatározása történik”.9
Az irónia végtelen folyamatát csak az irónia megértésének – az értelem lehorgonyzásának – vágya állíthatja meg; ámde – teszi fel a kérdést de Man – mi van akkor, ha az
irónia mindig éppen a megértés iróniája?10 Ha az irónia pontosan annak a kérdésessége,
hogy lehetséges-e egyáltalán a megértés?
(A tinóru tárgyalását leíró részlet szemantikai kontrollálhatatlansága egy erre
a kérdésre adott nemleges válaszként is értelmezhető lesz.) A Spionnovella ezért egyszerre olvasható az „allegória” iróniájaként és az „irónia” allegóriájaként, s e lehetőségek összjátékának spirális pályára állításán keresztül a szöveg a „negatív szabadság”11 állapotába helyezi magát. Furcsamód ez az ironikus magatartást leíró kierkegaardi meg8

9
10
11

vö. Paul de Man: A temporalitás retorikája. In: Az irodalom elméletei I. Jelenkor – JPTE,
Pécs, 1996. 1–61.
Paul de Man: Az irónia fogalma. In: Esztétikai ideológia, Janus / Osiris, 2000. 177.
Paul de Man: im. 180.
S. Kierkegaard: Az irónia fogalmáról, állandó tekintettel Szókratészra. in: uő.: Írásaiból,
Gondolat kiadó, 1982. 99.

90

tiszatáj

határozás egyúttal annak a politikai térnek jellemzésére is szolgálhat, amely – a Spionnovella keletkezési idejét is figyelembe véve – lehetővé tette a szöveg allegorikus olvasatát. A terminusban ezért egyszerre van jelen a hatalom és az alárendeltség, a jelentés
uralma és a tőle való elfordulás mozzanata, politikai és retorikai dimenziók ironikus
ütköztetésének játéka.
A szövegzárlat – a Spion a soronkövetkező lépés felfüggesztésével megszakítja az
ettől meglehetősen ingerültté váló Főnökkel vívott sakkpartiját – ennek megfelelően
szintén e többértelműséget hordozza magában. A Spion gesztusa ugyanis részint értelmezhető a hatalommal való szembeszegülés lehetőségeként, vagyis a nyelv/sakk-játékteréből a (wittgensteini) hallgatás etikai dimenziójába történő átlépésként, azaz morális cselekedetként, illetőleg a (nyelv)játékot a (szintén Wittgenstein által) „jelentésként” felfogott (sakk)lépés ironikus lebegtetéseként, azaz retorikai cselvetésként is.
E talányos gesztus, ami végeredményben a Spion utolsó jelentéseként manifesztálódik,
jelentésének tárgyává éppen a róla szóló szöveg értelmezhetőségét teszi.

2002. január

91

BENYOVSZKY KRISZTIÁN

A referencia mint egzisztencia – három példázat
A kilencvenes évek magyar nyelvű irodalomtudományi és kritikai diskurzusának
egyik leggyakrabban tárgyalt elméleti problémájává lépett elő az irodalmi művek referenciájának, a referencialitás és fikció elhatárolhatóságának kérdése. A novella műfajának ezredvégi helyzetét tárgyaló tanulmányokban1, a meghatározó műfaji formációvá
előlépett történelmi regények2 és a civil műfajok3 (napló, emlékirat, önéletrajz), valamint az azokat újraíró művek interpretációiban ismételten „megidéződnek” és értelmeződnek a témakör szempontjából irányadónak tekinthető szerzők (Ph. Lejeune,
J. M. Schaeffer, P. de Man, R. Barthes, P. Ricoeur, H. White) elméleti szövegei. Közben, ne feledjük, a referálás kérdéskörére az analitikus (nyelv)filozófia és a szemiotika
különböző irányzataiban kidolgozott lehetséges válaszok rendszer(telenség)e „a maga
számtalan ágbogával olyasvalami, aminek közelében az ember keze-lába remegni
kezd”4. Szerencsére a művek elemzőit nem bénítja meg ez a hagyomány annyira, hogy
olykor ne születnének sajátos, bizonyos mértékig önálló javaslatok is a probléma kezelésére5. A fenti jelenség az irodalmi posztmodernizmus eredetiségre és referenciára
egyaránt rezignáló intertextuális gyakorlatának ellenhatásaként is értelmezhető, és leírható abban a tágabb, kultúrszemiotikai keretben, melynek alaptéziseit J. M. Lotman
fogalmazta meg. Lotman szerint a kultúrában – beleértve az irodalmat és az irodalomról szóló (meta)textusok cirkulációját – alapvetően kétféle tendencia érvényesül. Vannak kultúrák és kulturális kor(szak)ok, amelyeknek művészetére a külvilágtól elhatárolódó, maximálisan autonóm, önmagukba zárt szemiotikai világokként megjelenő
szövegek jellemzőek, amelyek egymáshoz való viszonyukban nyerik el jelentésüket,
„a modellek és klasszifikációk játékának tág terét”6 nyitva meg ezzel. Ezzel ellentétes
tendencia érvényesül akkor, ha a szövegek a külső valóságra orientáltak, hangsúlyozódik ábrázoló-jellegük, a semiosis folyamatában pedig a kulturális emlékezetben elraktározott szemiotikai modellek tartalmi interpretációja válik hangsúlyossá. „Az egyik
a szélsőséges deszemantizáció és a jelek szabad játéka felé irányul, a másik pedig a hasonlóan szélsőséges szemantizáció és a külvilággal való szoros kapcsolat”7 felé. Ezen kettős
irányú pulzálás együtt jár a profi értelmezői közösségek azon kanonizáló eljárásaival,
hogy azok – ismét Lotmant idézve – „bizonyos típusú szövegek alkotását serkentik,

1
2

3

4
5
6
7

Angyalosi G.: A sólyom szövegszerűsége. Alföld 1998/2, 48-61.
Rácz I. P.: A történeti narratíva poétikai szerepe a mai magyar irodalomban. Prae 2000/1-2,
117-157.; Keserű J: Folytonosság és/vagy megszakítottság? Kalligram 2001/3, 31-47.
Z. Varga Z.: Önéletírás-olvasás. Jelenkor 2000/1, 87-94.; Bombitz A.: Párnakönyv (Závadajegyzetek). Tiszatáj 1998/1, 74-84.
Eco, U.: Kant és a kacsacsőrű emlős. Budapest, Európa 1999, 348.
Németh Z.: A posztreferenciális olvasat-élvezet. Kalligram 2000/10, 59-65.
Lotman, J. M.: Asymetria a dialóg. In: Uő: Text a kultúra. Bratislava, Archa 1994, 34.
I. m. 37.

92

tiszatáj

s ezzel együtt másokat tabuizálnak”8. A – jakobsoni értelemben vett – poétikusság és
referencialitás szélső pólusai közti ingamozgásról van tehát szó, amely, a vázolt jelenkori magyar diskurzust illetően, az utóbbi irányába lengett ki.
Az alább következő „példázatos interpretációk” szintén a referencialitás fogalmának egyfajta megközelítését nyújtják – a korábbi gyakorlattal szemben azonban nem
a szöveg és a valóság, vagy a szerzői életrajz és a szövegvilág közti meg(-nem-)felelés viszonyát boncolgatva, sem a modern – posztmodern – poszt-posztmodern irodalomtörténeti korszakok közti viszonyok leírásában érdekelt eljárást követve, hanem az „olvasó világa” és a „szöveg világa” közti egybeesés, egyfajta átfedés jelenségét vizsgálva. Az
olvasó ember élethelyzete, testi-lelki-mentális kondicionáltsága és a szövegben a nyelv
médiumán keresztül szemiotizálódó egzisztenciális szituációk „egymásravetülése” jelenti azt a recepciós tapasztalatot, ahonnan nézve az elemzésre kerülő szövegek a leginkább megszólíthatókká válnak.

1. Óvakodj a törpé(k)től!
Az olthatatlan tudás- és hatalomszomjtól egyaránt űzött Vathek kalifa, William
Beckford klasszikus gothic noveljének sötétlelkű figurája az alvilági erőkkel kötendő
szerződés és a pokolba való alászállás felé tartó útján seregével együtt váratlanul szorult helyzetbe kerül. A kedélyesen és vidáman induló utazás akkor kezd lidérces bolyongássá változni, amikor a sötéten tátongó szakadékokkal és életveszélyes szurdokokkal övezett pusztaságban az erejében amúgyis lankadó társaság eltéved. Ráadásul
hirtelen sötétség borul a tájra, és már-már apokaliptikus félelmeket keltő vihar kerekedik, s a szél vészes közelségben tanyázó vadállatok üvöltését hozza: „…a környező erdőben hamarosan ördögök vagy tigrisek szemeinek ragyogását vették észre. A vezetőket, akik tőlük telhetően kijelölték az utat, és az előőrs egy részét felfalták, mielőtt
tudomást szereztek volna a veszélyről. A zűrzavar nem mindennapi volt: farkasok, tigrisek és más vérengző fenevadak sereglettek oda társaik üvöltésére és mindenfelől csontok ropogása hallatszott, felül pedig félelmetes szárnycsapkodás, mert a keselyűk is
csatlakoztak hozzájuk”(55.)9. Miután égő fáklyák lengetésével sikerül elzavarniuk a jóllakott állatsereget, újabb veszélyekkel kell szembenézniük: a szekerekkel és megpakolt
igavonóikkal együtt élelem és víztartalékaik is megsemmisültek. Ott állnak az ismeretlen kősivatag tikkasztó katlanában, kiszolgáltatva Allah által elrendelt sorsuknak. Váratlanul azonban megcsillan a túlélés reménye, amikor két törpe bukkan elő a sziklák
mögül, egy nagy kosárban dinnyét, narancsot és gránátalmát hozva. S a történet ezen
a ponton kezd igazán érdekessé válni. Az apró emberkék előadnak egy meglehetősen
gyanúsnak ható történetet arról, miként fordultak az elemek tombolásától való rémületükben a Koránhoz, s hogy néhány versének felolvasása után egy égi hangot hallottak, mely azt parancsolta nekik: menjenek le Fakreddin áldott völgyébe és segítsenek
az igazhitű kalifának, aki „halálra rémült ezek közt a hegyek közt”(62.). Úgy is cselekedtek, s hitbuzgó uruk maga küldte nekik ezeket a gyümölcsöket. Mit tesz ebben
a helyzetben a kalifa? Mohóságát és szilaj természetét meg nem hazudtolva „megragadta
a kosarat, és a gyümölcsök eltűntek szájában, mielőtt még a törpék mondókájuk vé8
9

I. m. 35.
Az idézetek után szereplő oldalszámok a következő kiadásra vonatkoznak: Beckford, W.:
Vathek kalifa története (ford. Képes Júlia). Budapest, Holnap Kiadó 1991.

2002. január

93

gére értek”(62.). Fel sem merül benne, hogy az idegenek esetleg hazudnak, s a gyümölcsök odaajándékozása mögött netán nem ártó szándék húzódik-e meg. A falat kis híján
torkán akad, amikor önelégült lakmározása közben véletlenül rápillant az anyjától kapott kézirat egyik helyére. A következőket olvassa ott: „Óvakodj vén doktoraidtól és
könyöknyi termetű küldönceiktől; ne bízzál áhítatnak álcázott cseleikben, és ahelyett,
hogy dinnyéiket megennéd, húzzad nyársra azokat, akik hozták őket. Ha elkövetnéd
azt az ostobaságot, hogy meglátogatod őket, a föld alatti palota kapuját az orrod előtt
csapják be, méghozzá olyan erővel, hogy szétráz téged; testedet fölnyársalják, és denevérek kölykeznek majd a hasadban”(63. Kiemelés: B. K.). Szép kis kilátások, jegyezhetnék meg ironikusan, a vázolt helyzet jelentőségét azonban az adja, hogy, némi sarkítással, rávilágít a szöveg referenciális „erejének” tapasztalatára, arra, miként is képes
egy textus azáltal beszédessé válni az olvasó számára, hogy valamilyen módon utal annak valós élethelyzetére. Tekintsünk most el a történetben szereplő kézirat mágikus
funkciójától, s olvassuk úgy ezt az epizódot, mint az olvasás allegóriáját.
Vathek az anyjától, Karathisz hercegnőtől kapta az „árulkodó” szöveget, akinek
„oly kevéssé voltak gátlásai, oly gonosz volt, amennyire csak egy nő gonosz lehet”
(36.). Azzal adja át fiának az írásokat, hogy „forduljon hozzá, ha a helyzet úgy kívánja”
(60.). Alkalom adtán így is tesz, hiszen még mielőtt a két törpe felbukkant volna, már
a szövegek tanulmányozásába mélyedt, és éppen érkezésük, s a nyomukban kitört
üdvrivalgás zavarja meg ebben. Fáradtságtól és a szomjúságtól elcsigázott embereinek
zúgolódását hallva fordul az írásokhoz tanácsért. Eltévedt egy lépten-nyomon veszélyeket rejtő kopár vidéken, nincs térképe, ami segíthetné a tájékozódásban, elvesztette
jónéhány emberét, málhás állatait, élelmét, italát. Noha „igen járatos volt az ég dolgaiban, fogalma sem volt helyzetéről a földön” (54.). Úgy tűnik, erejét meghaladó feladattal áll szemben, amikor sátorába váratlanul, mintha a semmiből bukkantak volna elő,
beállít a két idegen. A kalifa menten elfordul a szövegtől, meglátva a zamatos gyümölcsökkel teli kosarat, s kis idő múlva „neki is esik” az ajándéknak: „Amint evett, áhítata
egyre nőtt, s miközben imádkozott, a Koránért és cukorért küldött. Ilyen lelkiállapotban leledzett, amikor az írás – melyet a törpék érkeztével félrelökött – ismét megragadta tekintetét” (Kiemelés: B. K.). A textus kihívó pillantása. Vatheket méltán fogja
el a reszketés a szöveg olvastán, hisz saját helyzetére, az őt gyötrő konkrét kérdésre
adott válaszra ismer rá benne. Mintegy tükörként szemléli önmagát a szövegben. Arra
kell ráébrednie, hogy a szöveg jelöltjévé, vagy, a másik irányból közelítve, ikonikus
jellé változott, melynek jelöltje a szöveg világában szituálódik. Az anyjától kapott kézirat az olvasás jelenét, az aktuális befogadási folyamat téridejét reflektálja. A fiktív világ referenciális irányú feltöltődésen megy át, s ez olvasója számára a recepció egzisztenciális tétjeként mutatkozik meg. Amit olvas, az nemcsak metaforikusan értve „szól
róla”, nemcsak az övéhez valamiben hasonló, analogikus szituáció köszön vissza a kézirat lapjairól, hanem a szöveg világa és az olvasó világa „denotatíve” is egyezik. A szöveg ráadásul nemcsak ábrázolja a befogadó szituációját, hanem sürgető parancsot, felhívást (Bühler) is intéz hozzá. Életre vezérlő, napra, sőt „percre kész” tanácsokat
nyújtó kalauz.
A kalifa olvasástapasztalata a maga nemében kivételesnek mondható, hisz a „mindennapi életben” igen ritkán, vagy egyáltalán nem fordul elő olyan helyzet, hogy egy
szöveg leírja, szó szerint lemásolja konkrét befogadójának – az olvasás pillanatában aktuális – élethelyzetét. A Vathekben ábrázolt szituációnak inkább mitológiai attribútu-

94

tiszatáj

mai vannak, amennyiben egy szöveg egyértelmű utasításként és jóslatként olvasódik,
s ezáltal összetett jelentésstruktúrája redukción megy keresztül.10

2. Tágra zárt szemek
Karinthy Frigyes Utazás a koponyám körül című művének korabeli recepciója arról
tanúskodik, hogy akkoriban a szövegnek leginkább az önéletrajzi valóságvonatkozások felől történő értelmezése tűnt a többi lehetséges olvasat közül a legtermészetesebbnek. Ez nemegyszer azzal járt, hogy a művészi stilizáció, a megkomponáltság, a „regényesség” minimális jegyeit társították csupán a szöveghez11. Az újabb interpretációk
azonban már igyekeztek hangsúlyozni azoknak a művészi eljárásoknak, a fikcionálás
azon műveleteinek szerepét, amelyek a tények „művészi átfordításáért” – szövegesítéséért, szemiotizálásáért felelősek12. Az értelmezést irányító előfeltevések közül a betegséget kísérő hallucinációk, félálomszerű víziók és a bizarr álmok poétikus képrendszere „mögötti” tapasztalatok „valódisága”, hitelessége, azok közvetlen és őszinte lejegyzése bizonyulhat a legkikezdhetőbbnek. A gyanú hermeneutikája azért is lép működésbe a szöveg olvastán, mivel a betegség krónikájaként, cselekményes naplójaként,
mondhatni „hiteles beszámolóként” bemutatkozó mű (már) az utólagosság tapasztalata
felől artikulált. Nem zárható ki tehát a szerzői emlékezet működését és az írás aktusát
egyaránt jellemző kreatív-konstruktív eljárások (elhagyás, hozzátoldás, az önkényes
összekapcsolás) (át)formáló hatása. Így van ez az utolsó előtti fejezet („Oldozzátok el
kötelékeit”) nagyonis megkomponált, kimódoltnak ható epizódja esetében is, mely egy
olyan „olvasáseseményt” örökít meg, amely ismételten utal az esztétikai tapasztalat
létbeli motiváltságára is. Meglehetősen teátrális és a véletlen egybeesés szerepét merészen érvényesítő az elbeszélőnek az a kísérlete, hogy egy Thomas Mann-passzus hangos
felolvasásával bizonyítsa környezetének: az orvosok prognózisával és a tudományos
elvárásokkal ellentétben a műtét következtében nem veszítette el látását, sőt, olvasni is
képes:
„Éjjeliszekrényem üveglapján ott feküdt a kikészített könyv, Thomas Mann Józsefe, magam elé tettem a paplanra, felvettem rendes szemüvegemet, amit három éve használok. Aztán lapozni kezdtem dobogó szívvel, mint a kártyás, amikor „gusztálja” a lapot, amire élete legnagyobb tétjét feltette. Nem sokáig kellett lapoznom, a 73-ik oldal
be volt hajtva – ez volt az az oldal, ahol hat héttel ezelőtt abbahagytam az olvasást,
megértvén, hogy a jókora betűket még nagyítóval se látom már. Innen előre lapoztam,
körülbelül annyit, amennyit Rózsi részletekben felolvasott betegágyamon. A 273-ik oldalon megálltam. Emlékeztem rá, körülbelül ott tartunk, mikor Józsefet a vándorkereskedő izmaeliták megtalálják a veremben: a vezető leküldi fiát, Kedmát, hogy
hozza ki a mélységből.”
10
11

12

L.: Lotman: I. m. 39.
László István írja, hogy Karinthy „vidám örömmel fedezi fel, hogy milyen remek műfaj
a valóság. Hogy a valóság még kompozíció szempontjából se szorul rá a művész támogatására, mert úgy csoportosít, mint a jó író. A legérthetőbben, a leghatásosabban.” Karinthy
írói pályája. Katholikus Szemle 1937. dec. 744-745. In: Szalay Károly: Minden másképpen
van. Budapest, Kozmosz Könyvek, 1987, 249.
Olasz S.: Tér és idő Karinthy Frigyes Utazás a koponyám körül c. regényében. In: Uő: A regény metamorfózisa. Budapest, Tankönyvkiadó, 1997, 106-114.

2002. január

95

Amikor felesége belép, lassan, kissé akadozva, de fennhangon olvasni kezdi a regényt: „ott ült kötelékeiben, lehorgadt fővel, és dohszagot árasztott…”
„sebei elvarasodtak és meglehetősen begyógyultak odalenn, és szemeinek duzzadása is
annyira lelohadt, hogy ki tudta nyitni… Ferdén feltekintett alóluk… kíváncsian nézett
megmentőire…még mosolygott is csodálkozásukon…”
„…oldozzátok el kötelékeit, így van rendjén, és hozzatok tejet, hogy megenyhüljön…”
Mikor az orvosok rövid időn belül megvizsgálják, értetlenül csóválják a fejüket,
s csak annyit tudnak mondani: „Ein Wunder. Ez csoda.” Akárcsak a Mann-idézet aktualitása.
A szöveg a szövegben eljárás eredményezte belső tükrözéssel van itt dolgunk, immár
másodszor ebben a fejezetben. Amikor az elbeszélő fokozatosan ráébred, hogy a diagnózis ellenére mégsem vakult meg, s ezt még – a megfelelő alkalmat várva – egyelőre
titkolja, egy irodalmi példa jut eszébe. A Sztrogof Mihály azon jelenete, melyben a tatár vezér megvakításra ítéli a cár követét. A hóhér egy izzó pallost suhint el közvetlenül a szeme előtt. Ezt látva a követ édesanyja összeseik, de még mielőtt meghalna, fia
elárulja neki a titkot: mivel a szeme tele volt könnyel, a megvakíttatás nem sikerült,
továbbra is lát! Az összefüggés nem szorul különösebb magyarázatra, mindenestre
kérdéses, vajon ott és akkor tényleg ez a példa jutott-e eszébe Karinthynak. A második,
előbb idézett jelenetben szintén arról van szó, hogy József helyzete, az analógia finomabb szálain keresztül, az elbeszélő helyzetét képezi le. A narrátor néhány bekezdéssel korábban tudósít arról, hogy kötését az orvosok eltávolították, (ne feledjük, a fejezet címe épp egy Thomas Mann-idézet: „oldozzátok el kötelékeit”) s megnézvén magát
a tükörben „őrülten komikusan hatott rám, ahogy fülig érő nagy szám és vaskos orrom biztatóan és szemérmetesen mosolyogni próbált” (Kiemelés: B. K.). József a sötét
veremben eltöltött hosszú idő után hunyorogva tekint fel megmentőire („szemeinek
duzzadása is annyira lelohadt, hogy ki tudta nyitni”), és „még mosolygott is csodálkozásukon”. Két ember, aki az ideiglenes vakság, a sötétség világából lassan araszol vissza
a fény, a világosság felé. Az egybeesés megdöbbentő. S az olvasó itt kezd gyanakodni.
Az a mód, ahogy az elbeszélő „kispekulálja”, hol is tarthatnak a regény felolvasásban
(„előre lapoztam, körülbelül annyit, amennyit Rózsi részletekben felolvasott betegágyamon”) – szóval, nem tudom… Bár ki-ki személyes olvasástörténetével mérje össze
a jelenet „hihetőségét”.
Tény viszont, hogy a József-részlet elolvasásának epizódja ismét látni engedte a szövegeknek a befogadó egzisztenciális horizontja felé való megnyílását, azt a tapasztalatot, hogy a szövegértés a Másikon keresztüli önértés (élmény)forrásává válhat.

3. Hárman, Péterek
Csehov A diák (Sztudent)13 című novellája a választott három mű közül a legárnyaltabban rajzolja meg a szövegek befogadásának azon egzisztenciális dimenzióit, ame13

A. P. Csechov: Sztudent. In: Polnoje szobranoje socsinyenyje 8. Moszkva, Izdatyelsztvo
Csajka 1977, 306–310. A novellát Lányi Sarolta fordításában idézem: A. P. Csehov: A diák.
In: Uő: A 6-os számú kórterem. Elbeszélések és kisregények 1892-1895. Bp., Magyar Helikon 1974, 413–417.

96

tiszatáj

lyeket az első két „példázat” csak röviden meg-megvillantott, miközben egy ismert
bibliai történet újramondásán keresztül az intertextualitás pragmatikai vetületét is láttatja.
A novella középpontjában Péter apostol élettörténetének szégyenletes epizódja,
Jézus elárultatása áll. Ezt meséli el két özvegyasszonynak (aki anya és lánya) Ivan
Velikopolszkij teológus, a szöveg szekundér narrátora. Hangsúlyos szerepe van a bibliai pretextus térideje és a történet térideje közti analógiáknak. Éppen nagypéntek este
van, amikor sétájáról hazatérőben, Ivan letelepszik az asszonyok rakta tábortűz mellé,
és minden különösebb bevezetés nélkül belekezd Péter történetébe. Az általa előadott
változat szövegében sajátos módon keverednek a négy evangélium14 motívumai, hol
egyenes idézet, hol pedig szabad átírás, parafrázis formájában. A diák nem memoriterként „mondja föl” valamely evangélista változatát, hanem a párhuzamos szöveghelyekből és saját kiegészítéseiből állítja össze – konstruálja meg ott és akkor Péter árulásának történetét, kizárólag emlékezetére hagyatkozva. Fontos, hogy nem csak reprodukálja a két hallgató számára bizonyára jól ismert passzus(oka)t, hanem értelmezni
is próbálja az(oka)t. Ez megmutatkozik abban, hogy kiegészíti az eredeti „kitöltetlen
helyeit” („Péter a bánattól, aggodalomtól elgyötörten, tudod, kialvatlanul, megérezte
előre, hogy most valami rettenetes történik a földön, s követte mesterét…”; „a többi
munkások is bizonyára gyanakodva, szigorúan néztek rá, mert ő zavarba jött…”; „Úgy
el tudom képzelni: csöndes, csöndes, sötét, sötét a kert, és a csöndben alig hallható az
ő elfojtott sírása…”), s ezzel is közelebb hozza, „megfoghatóbbá”, plasztikusabbá teszi
a befogadók-hallgatók számára a szöveget, illetve megszólító és kommentáló kifejezésekkel igyekszik bevonni őket a mű világába („Ha még emlékszel, az utolsó vacsorán…”; „Később, erről hallottál…”; „Jaj, milyen szörnyű éjszaka volt az, öreganyám!”).
A mű világa és a befogadók világa közti távolság csökkentését, tehát az idegenség tapasztalatának legyőzését szolgálják Ivánnak azok a megjegyzései, melyekkel reflektálja
a bibliai kronotoposz aktualitását: „Pontosan ilyen hideg éjszakán melegedett a tűz
mellett Péter apostol”; „Velük együtt állt a tűz mellett Péter, s ő is melegedett, mint én
most itt”. Iván elbeszélése megdöbbentő hatást gyakorol a két özvegyre: „Vaszilisza
még mindig mosolyogva hirtelen felzokogott, nagy cseppekben, bőségesen omlott
a könnye orcájára, és eltakarta arcát a tűz elől, mintha szégyellné könnyeit, Lukerja
pedig mozdulatlanul bámulván a diákra, elvörösödött, arckifejezése feszült és súlyos
lett, mint aki nagy erővel fojtja el fájdalmát”. A primér elbeszélő elhallgatja a két nő
múltját és aktuális élethelyzetét, nem tudjuk, miért váltott ki belőlük ez a történet
ilyen heves reakciókat, mi volt az Péter sorsában, ami megszólította őket, s ami ennyire
kibillentette őket fásult nyugalmukból. Iván sem tud biztosat mondani, csak sejtéseinek ad hangot, már útban hazafelé (hozzátehetjük viszont, hogy nem is tudhatna többet: az, ami a befogadókban történik, már a személyiség legbensőbb, legintimebb szféráit érinti): „…mivel Vaszilisza zokogott, leánya pedig zavarba jött, ebből nyilvánvaló,
hogy amiről ő az imént beszélt nekik, ami tizenkilenc évszázaddal ezelőtt történt, annak köze van a jelenkorhoz: mind a két asszonyhoz, sőt ebben az eldugott faluban
mindenkihez, még őhozzá magához is.” A mondat zárlata már jelzi, hogy maga az elbeszélő sem marad „érintetlen” a szövegtől. Nemcsak az özvegyek ismernek, valamilyen vonatkozásban, saját sorsukra Péter alakjában, s értenek meg valamit önmaguk
14

Péter történetét lásd: Mt 26,31–35, Mk 14, 26–31, Lk 22, 31–34 és 54–62, Jn 18, 15–18 és
25–27.

2002. január

97

létszituációjából, hanem a diák is. (Így nyerhet a címbe emelt kifejezés religiózus megfelelője – tanítvány – különös fontosságot az értelmezés szempontjából). A novella elején egy meglehetősen kiábrándult, megkeseredett és a történelmet a „szegénység…
a tudatlanság, búbánat… pusztaság, homály és leigázottság” kilátástalan körforgásaként
szemlélő Ivánnal találkozunk. Az özvegyekkel történt találkozás után egy szinte teljesen más ember indul hazafelé, egy olyan Iván, aki az események (elbeszélés, értelmezés) hatására már úgy látja, hogy „a múltat egymáshoz folyó események szakadatlan
láncolata kapcsolja a jelenhez”, s akiben lassanként feltámadt „a fiatalság, az erő, az
egészség” és „gyönyörűnek, csodálatosnak, magasztos értelemmel telítettnek látta az
életet”. Ricoeur írja, hogy „minden interpretáció arra törekszik, hogy egy bizonyos eltávolodást és távolságot győzzön le: azt, amely az értelmező, és aközött a már letűnt
kultúra között feszül, amelyhez a szöveg tartozik. Azzal, hogy legyőzi ezt a távolságot, azzal, hogy a szöveg kortársává válik, az egzegéta magáévá teheti az értelmet, az
idegent sajáttá, a sajátjává akarja tenni, vagyis, amikor a másik megértésén fáradozik, saját magát akarja jobban megérteni. Így minden hermeneutika, nyíltan vagy burkoltan,
önmagunk megértése a másik megértésének kitérőjén keresztül”15. Iván olyan hermeneuta, aki miközben közvetít, fordít, értelmez egy ismerős, de mégis idegen szöveget,
maga is megváltozik a tevékenység hatására. Vagy ismét Ricoeurt idézve a „szemantika
reintegrálódik az ontológiába”16.
Azt hiszem ez lehet egyben a referencia mint egzisztencia „példázatos értelmének”
legtömörebb megfogalmazása is.

15

16

Ricoeur, P.: Létezés és hermeneutika. In: A hermeneutika elmélete 1, (Fabiny T. szerk.) Szeged, JATE 1987, 236.
I. m.

KRITIKA

Mindig a szót fogadja"
"
KIBÉDI VARGA ÁRON: HÁNTANI, FOSZTANI
A címében mellérendelő egymás mellé helyezés nyelvi szerkezetét megszólaltató,
nem túl jelentésesnek tűnő közlést tartalmazó kötet szerényen jelenti be magát. Hántani, fosztani: szinonimák, a nyelv szerkezetét tekintve a legkevésbé informatív infinitivuszok utalnak a mezőgazdasági betakarító munkák utolsó fázisaira. E visszafogottan
elmosódó bejelentés, a vég és a végtelenség motivikáját előhívó cím és a kötet metaforikája által kibontott, azt átszövő jelentésrend azonban sokkal többről tudósítja az
olvasót. A szerző a tudatos, leginkább tudatos alkotók közül való, a poeta doctus immáron alig használt terminus technikusa esetében nagyon is jogosult, mivel költői
vállalkozását is legpontosabban képes talán jelölni. Ezt akkor is így gondolnánk, ha
nem tudnánk, hogy a szerző ugyanakkor valóban tudós kutató, az irodalom tudományának nagyhírű specialistája és elmélyült elméleti tanulmányok, könyvek szerzője.
Ugyanis számára a poézis, és leginkább ez a kifejezés tűnik pontosnak, több, mint kifejezés, több, mint a mesterség szabályait tudatosan és megszállottan kiaknázó közlés,
hanem mindig stúdium is, a kísérlet és a megfigyelés erejével bíró tanulmány, elmélyült munka eredménye. A kötet széthangzó metaforikáját, az összegzés, az összegyűjtés gesztusrendjét és a kibontás, szétszálazás ennek némiképpen ellene mondani
látszó nyelvi tevékenységét fogja egységbe a versek belső rendszere.
A szerző negyedik kötete szorosan és következetesen folytatja a korábban megjelentek költői programját. Az életmű csak 1989 után lett Magyarországon jelenlévő
a Szépen (1991) című kötet új anyagát tartalmazó, de gyűjteményes kötetként az előző
két, Washingtonban napvilágot látott Kint és bent (1963), valamint a Téged (1973)
anyagából vett válogatásával. A kötetről kötetre haladva erősödő, a nyelv érzéki
anyagtól az absztrakció irányába tartó mozgás a folyamatosan jelen lévő nyelvkritikai
attitűddel, szigorú nyelvi reflexióval párosult tudatos építkezés a 2000-ben megjelent
verskötetben még erőteljesebben és következetesebben érvényesül. Fontos hangsúlyozni, hogy ennek a költészetnek a nyelvi
érdeklődése, a nyelvet faggató, azt szétszálazni,
szétbontani akaró szenvedélye nem általában vett
nyelvi-poétikai érdeklődés által mozgatott, hanem szinte észrevétlen poézissé váló analízise
a szerzőt megszállva tartó, rajongva szeretett, őt
magával ragadó magyar nyelvre irányul. Az írásnak az a szenvedélye, az invenciónak az a természete, amelyet költői logikaként a nyelv mozgat,
mintegy az hív elő, és nem a költő teremti meg,
talán összefüggésben állhat az idegenben, emigrációban élő ember diszpozíciójával is. Ugyanis az
Kalligram Könyvkiadó
Pozsony, 2000
600 Ft

2002. január

99

történik a versek szövegében, hogy a tudatosságát magas szinten használó szerző ezekben a munkáiban szolgájává szegődik, ráhagyatkozik a nyelvre, megadva magát ennek
a mindannyiunknál nagyobb erőnek. Ez akkor tűnik fel, illetve akkor tulajdoníthatunk neki nagyobb jelentőséget a puszta regisztráláson túl, ha a szerző gondolkodásának forrásvidékeként elgondolható 60-as évek, és különösen a francia szellemi élet akkori izgalmas kérdéseit szem előtt tartjuk. És a szerző tanulmányait olvasva azt a tudásunkat is felhasználjuk, hogy nyilván maga nagyon pontosan, nálunknál sokkal elmélyültebben ismeri ezeket az előfeltevéseket, és a belőlük származtatható következtetések jelentőségével is tisztában van.
A kötet metaforikája azt a termékeny feszültséget tartja fenn és hozza mozgásba,
amely a lezárás és a kinyitás egymást eltörölni, kioltani akaró irányultságát játssza ki
egymás, vagyis a nyelv és a nyelvet birtokolni hajlamos szerző ellen. A szerző költői
programjához tartozik, hogy az absztrakció felé mozdítva el a nyelvi alakzatokat kerülje a lezáró, jelentéses olvasatok és nyelvi konstrukciók rögzülésének lehetőségét.
Ennek a programnak a radikalitása jegyében fogható fel a kötet belső tagolásának rendje
is: az egyes daraboknak nem címük van, hanem kivétel nélkül arab számok jelölik őket.
Az önkényesen és következetlenül alkalmazott sorozatkészítésnek ez a módja, amely
a 223-as jelsorral kezdődik és a 379-es jelsorral végződik, melyeket ha a számsor általunk
ismert konvenciója szerint kívánunk egymás mellé rendezni, akkor a hiányzó számok
logikáját kutathatjuk, vagy pedig eltekintünk attól, hogy egy matematikai logikát érvényesítő sor tagjaiként tekintsünk rájuk, és pusztán jelsorként értelmezzük. Ezzel a kötetszerkezettel kapcsolatban fel kell figyelni még egy szerzői intencióra, nevezetesen
talán ennek következtében a könyv nélkülözi a hagyományos oldalszámozást, amely
ezt a rendet az 1-től induló számsorral megzavarhatná, mivel az külsődleges könyvészeti
konvenció lévén, a szigorú matematikai haladvány logikáját érvényesítené. Hiszen ebben a metaforikában mozogva: a könyv nem teljes. A hiányzó darabok ugyanis kizökkentik azt a beidegződést, amely szerint közelítenénk hozzájuk. A kimozdításnak ez
a nyelvi gesztusa érvényesül a kötet darabjaiban is mindvégig. Mindennek ellenére a kötet a hiányokat is tudomásul vevő, leltározó teljesség irányába mutat. Az összegzés, lezárás mégis, ha csak jelzésszerűen is megjelenik a könyvben, így például az ajánlások
felbukkanó, a hozzájuk kapcsolódó szöveget továbblendítő jelenlétében, amint például
a 258 című szövegben, amelyet ajánlásával (Neubauer Jánosnak) olvasva ki kell mozdítanunk az őt megelőző és követő, ám ajánlás nélküli darabok sorozatából. A vers nyitó
mondata („Amikor a tegnapokat soroljuk, / halkítunk, cserélgetünk.”) a leltározás és
a sorozatkészítés cselekvésére utalva azt a nyelvi aktivitást nevezi meg, amely a kötet
átszövő poétikai programnak is szerves része. Ez ugyanakkor, talán nem véletlenül az
ajánlás személyesítő, interperszonális és az időt is megszólaltató gesztusától, jelentésekkel, az egzisztenciális tapasztalatokat is szóhoz juttató jelentésekkel telítődik.
A kimozdítás nyelvi reflexióval párosuló alkalmazására példaként a 317 című verset
idézem:
Ez a beszéd a beszédé, nem a Tied:
lejárat Téged, átjár lelkeden,
becsukja.
Aztán meg szellőztet, titkaidat nyitogatja,
feltár, lelkedet bejáratja,
kiüríti.
Szavát szegi. Nélküled énekel.

100

tiszatáj

Az idézett részlet a beszélőt hozza szóba, annak a keresésnek a jegyében, amelyre
a szövegképzés mozzanata irányul a kötetben. A beszélő alakulásnak kitett jelenléte
tematizálódik, amelyet az idő uralma alatt és a nyelvnek alárendelten tesz a szöveg elgondolhatóvá. A beszédtől vagy talán pontosabban csak az uralt beszédtől való megfosztódás a nyelv önállósodását mutatja fel végső eredményként. Ez az önállósodás demonstrálódik a szövegben magában is, mégpedig a kimozdított nyelvi begyökerezettségek által, amelyek elvesztik alanyukat. Valamiként talán úgy válhat ez érthetőbbé, ha
a szerző által kedvelt rögzült beszédalakzatokra gondolunk azokra, amelyeket korábban a
nyelvtudomány idiómákként nevezett meg. Ezek azok a sablonok, üres (persze ez nem
igaz) alakzatok, frázisok, mint a szólások, közmondások, rögzült nyelvi minták,
amelyeknek a „használati értékük” rögzült inkább, mintsem az „értékük”, vagyis a jelentésük. Bizonyos helyzetekben alkalmazhatók, míg másokban nem, ahogy néha fel
lehet a társalgás során kacagni, máskor csak mosolyogni illik. Fordítva megütközést
váltana ki, noha a távolság a két gesztus között elenyészőnek látszik. Bizonyos frázisoknak, ehhez hasonlóan, „nincs” jelentése, inkább a használat helyzete telíti valamilyen pragmatikai aspektussal, semmint szemantikailag leírható jelentéssel. Felcserélésük
esetén azonban nyomban szemantizálódik az egyébként tisztán pragmatikainak tűnő
aktus. Az idiómák ellent állnak a fordíthatóságnak, amint ezekben a szövegekben kerülnek szembe a szemantizálhatósággal, amelyre az olvasó nyilván kísértést érez.
Ennek a poétikai eszköznek az alkalmazására majd minden darabból lehetne példákat felhozni, ahhoz hasonlóan, amint az idézett rész egyik mondata (Szavát szegi.)
egy állandósult szókapcsolatra, vonzatra (’nyakát szegi’) játszik rá. Általában nem csak
a nyelv költői analízise történik meg a szerző poétikai szándékai jegyében, hanem
a kimozdítás, az áthelyező jelentéstulajdonítás is. Az idiómák dekonstruálása a nyelv
poétikai dimenziójának öntudatlan felszabadítását, a nyelv belső természetének
dehumanizáló erejét képes demonstrálni. A beszélő alany bizonytalan helyzete, feleslegessége, túlzásként ható fontoskodása lepleződik ekkor le. Kibédi Varga Áron visszafogott, szinte eszköztelen, szikár költészete miden látszat ellenére mély rokonságban
áll a barokk versnyelv és költői jelenlét általa elmélyülten tanulmányozott és oly jól
ismert hagyományával. Noha szövegei láthatóan igen messze esnek a beszédes, terjengős, ornamens barokk poétikáktól, mégis sokat köszönhetnek annak a szerzői jelenlét
és a nyelv poétikai teljesítőképességének tudatosításában. A jelentés kimozdításának
poétikai eszközeit maga a szerző írja le a Szépen című kötet végén található ars poétika
jelentőségű tanulmányában. Ebben a szövegében írja a szerző: „A barokk gyönyörködtetés nem eszményítés többé, legfeljebb szórakoztatás: helyét a szavak százszor
megfontoló, a kimondást alig megkockáztató, misztikával rokonítható költészet veszi
át. Mint a misztikus Istenről, a költő a lényegről csak fosztóképzőkkel beszél, illetve
hallgat. Hiszen biztosan csak azt tudja, ami nem az.” (A szavak kimondása, 190. l.)
Az idő megszólaltatása a nyelv kimozdító tapasztalata által lehetséges, vagyis annak
a poétikai szándéknak az alkalmazásával, amely a rögzítés ellen működik. Noha az
idézett ars poétikájában a szerző azt írja, hogy „[a] költői beszéd a legradikálisabb, nem
fogadja el az időt és nem akarja kicselezni: semmibe veszi.” (uo. 191. l.), mégis úgy látom, hogy az a makacs következetességgel folytatott költői kísérlet, amely a szerző
négy kötetében nyomon követhető, képes valami egészen különös, lehetetlennek látszó dologra: a költészetben megjeleníteni, párbeszédbe vonni azt az egészen különös
valamit, ami az idő a költészetben. Az eseményeket, a tényeket és történéseket újra-

2002. január

101

rendező, kimozdító erővel bíró idő a nyelv tapasztalataként jelenik meg a tudatban az
emlékezés aktusa által. A szerző poétikai programja ezt a sajátos antropológiai tapasztalatot kivételes erővel megjeleníteni képes szövegeket eredményezett, amelyre alig
van példa a magyar költészetben.

Borbély Szilárd

"

Álomtörténelem"

VERESS MIKLÓS: ÉJFÉLI VERÕFÉNY
Emlékszem, a hetvenes évek elején történt. Akkor jelent meg, 1972-ben – A magunk kenyerén című antológiában történt előző évi bemutatkozása után – Veress Miklós első önálló kötete, az Erdő a vadaknak. Koczkás Sándor, az írószövetség kritikai
szakosztályának elnöke – a szakosztály egyik vezetőségi ülésén – himnikus szavakkal,
a fölfedezés örömével beszélt Veress Miklós könyvéről, s a kortárs magyar líra egyik
legjelentősebb reménységének nevezte az akkor harmincéves költőt. Veress Miklós
első könyvére a következő évben József Attila-díjat kapott. A költő jelentkezése komoly visszhangot keltett, és jelentős elismerést váltott ki a kortársi kritikában. Első
kötete után, az 1972-t követő tizenhárom évben, 1985-ig még nyolc önálló könyve jelent meg. 1985 után viszont csak egy műfordításkötete, egy gyermekverseket tartalmazó munkája és egy somogyi tárgyú versválogatása látott napvilágot. Új könyve, az
Éjféli verőfény tehát tizenöt év lírai lenyomata, ugyanakkor válogatás is, mert anyagát –
mint a költő mondja – „majd háromszor ennyi kéziratból válogattam”. Ha arra gondolunk, hogy a kötet 282 nagyalakú könyvoldalon mintegy százhúsz, többnyire terjedelmes, sőt több részes lírai opuszt tartalmaz, az 1985 és 2000 közti idő nem volt
meddő és terméketlen a költő számára. Hogy csak tizenöt év után jelentkezik önálló
kötettel? A költő válasza: „A kordivattal ellentétben
nem megjelenéseim számát akartam gyarapítani, hanem
kivárni, amíg az a sok ezernyi sor könyvvé érik.”
A kötet valóban igen tudatosan megkomponált műegész. Az Éjféli verőfény tíz ciklusból áll, a versanyagot
további tipográfiai kiemelések, verzállal, fettel vagy
kurzívval szedett szövegek tagolják. A ciklusokat egyegy hangsúlyos – már a cím tipografizálásával kiemelt –
vers zárja. A hosszabb terjedelmű szövegek közé szívesen illeszt egy-egy rövidebb verset. A kötött formát
alkalmanként prózaversre cseréli. A mottóknak és az
ajánlásoknak is fontos, az egész verset értelmező szereKortárs Kiadó
Budapest, 2001
288 oldal, 2100 Ft

102

tiszatáj

pük van, nem puszta díszek vagy udvarias főhajtások. E költészet érettségét persze
nemcsak ezek a kompozíciós elemek jelzik. Veress Miklós lírai hangja és szemlélete,
formakultúrája is beérett. Hangja magabiztos, egyéni látása és stílusa van. „Önmagából
építkezik... Nagyigényű és nagyszabású” – mondja Alexa Károly a kötet ajánlásában.
Amit tanult, fölszívódott, önálló látássá, saját nyelvvé érett. Bár egy helyütt azt írja,
„Mesteremnek én senkit se tudtam”, jól kitapintható nála mind a régiek, Berzsenyi és
Vörösmarty, mind az újabbak, Ady és Szabó Lőrinc fölszabadító, saját hangjának
megtalálását segítő hatása. A külföldiek közül Villont, Rimbaud-t, Aragont említi.
Műveltségének gyarapodását jelzik a különféle képzőművészeti és zenei hivatkozások,
a Mantegnára, Bartókra, Sztravinszkijre történő utalások. Egyetlen, nem túl hosszú
versében (Jég-üveg-képek) „vasarely látomásról”, ikonról, „kondori angyalokról”, „breughelien ifju, tarka népről”, „Bosch-Noé bárkáról” beszél, s a versbe épül még célzás
Homéroszra, Berzsenyire és a görög mitológiai alakra, Kháronra is.
A kötet lírai tartalmában, élményanyagában, „forrásvidékében” három réteg különíthető el: a személyes, vallomásos, „önéletrajzi” hang, a korra, a történelemre való reagálás és egy biblikus utalásokkal átszőtt, keresztény jelképeket fölhasználó élménykör. Veress Miklós tudatos költő, maga is látja az Éjféli verőfény anyagának a tagolódását: „Magam is döbbenten vettem észre, hogy az 1985 és 2000 között írott verseimnek
java része egyszerre magánhistória és kelet-közép-európai történelem, sőt, azt a gyökérzetet is fölkutatja, mely a biblikus időkbe mélyül.”
A leghangsúlyosabb a „magánhistória”, a visszatekintés, a személyes hang, az önéletrajzi számvetés. Ebben az értelemben akár rejtett, lírai curriculum vitae-nek is tekinthető a kötet, amelyben a költő a szigorú időrend fonalára fölfűzve idézi meg életének tájait, pályájának állomásait, személyes találkozásait. Nagyanyja horvát nyelvű
keresztlevelétől, a barcsi szülőház udvarától, a hiányzó édesanya alakjától, a kaposvári
diákkor színhelyétől, a hányatott–boldog gyerekkortól a szegedi egyetemista éveken,
tanárai és barátai arcképének megrajzolásán, a betegségek és műtétek fölidézésén át jut
el a felnőtt költő „szenvedéstörténetéig”, annak számbavételéhez: mit adott számára
a szesz, a szerelem, a nők, az emberi párkapcsolatok, a házasság?
A számvetés során az irónia és a keserűség nő benne. Íme, három verskezdés három, egymást követő szövegben: „A hóhér kirándul családjával a hegyekbe / féltve
fogja felesége törékeny kezét” (Ünnepi piknik); „Ó Zeusz add hogy az a kurvoid vers /
az a céda ne fusson mindig előlem” (A fauonpoéta délutánja); „A partvisnyél összeütközött a sodrófával / bocsánat szólt de fölborzolta szőrét” (Házivihar). Szkepszis és hit,
kétely és remény viaskodnak benne, és egyre inkább a szorongás, a félelem, az elmúlásés a halálélmény hatalmasodik el a verseken. Mások halála saját halálfélelmét növeli, saját halálfélelme totális és világméretű szorongássá növekszik a versekben. Problémáira
nem talál megoldást: „a kulcs a tengermélyben”. Zárolja hagyatékát; „kész a leltár” –
ismétli meg József Attila szavait; a magány, a szakadozó emberi kapcsolatok arra figyelmeztetik: „a sors is csak szétfeslő takaró”. A szorongás és a halálfélelem azonban
a kötet végén feloldódik: az Éjféli verőfény a remény, az élniakarás, a hit szavával zárul.
A kötet utolsó darabjában, a végig fettel szedett versben a költő koraszülött kisunokájának világrajöttét köszönti: „Mégis: ez a szó netalán fontosabb / mint könyvtáram
amit majd örökölni / jogod lesz...” – írja. És amit unokája vizslató szeméből kiolvas:
„minek ez a sok abrakadabra / amikor olyan egyszeregy a kétszerkettő: / életre kell
sietni – nem halálra”. (Strófák egy újszülötthöz)

2002. január

103

Veress Miklós mindig a köz dolgai iránt érdeklődő, a politikai élet alakulására és
változásaira élénken reagáló, „közéleti” költő volt. Az elmúlt tizenöt évet a kelet-közép-európai történelmet figyelő és megtapasztaló lírikusként élte meg. Költészetének
van közéleti és közösséghez szóló mondanivalója, a megélt kor lenyomata azonban
csak nagyon áttételesen, közvetett módon van jelen a versekben. A politikai változásokat érzékelő, azokra reagáló, de nem politizáló költészet ez, a kor, a közélet eseményei csak halványan szövik át a verseket. Tudja, a kor, a jelen a múlttal viselős. Most
érti meg, hogy évtizedekig diktatúrában élt. Most világosodik meg előtte, amit gyerekkorában nem értett: mit jelent Auschwitz és Gulág. A jelen kihívásaira, a politika
szólítására és csábítására azonban tartózkodással, rossz közérzetére történő hivatkozással felel. „Világbékébe ringat térzene /Már ég a város – de lelkekbe harsog / a cirkuszittas csinnadratta – bumm”. Robinsonként lakatlan szigeten érzi magát: palackpostát küld a jövőnek. Valamiféle köztes-létet él át: ami Adynál a komp-ország metafora, nála a nemzeti sorsot a két ablaküveg közé szorult légy vergődése jelképezi.
A kép és a vers hangja egyaránt groteszk: „mint kezünk s lábunk rántja idegünk /
üvegen túl vagy innét minekünk – / hadd higgyék mások: magyar ez a tánc / e halálos
keleti reneszánsz” (Európai kelet-középkor.) Ha olyan súlyos szavakat vesz a nyelvére,
mint nép, nemzet, haza, történelmi remény, akkor a Szózat költőjére és a Cantata
Profana szerzőjére hivatkozik: „Lehet már átültetni szivet tüdőt szemet / vesét meg
májat – mindegy: csak egyet nem lehet: / hogy szomjuhozóktól elvegyék a vizet /
világba kitagadni bármilyen nemzetet” (Szózat a Bartók-házban).
A kötet legvékonyabb rétege az, amelybe e költészet un. biblikus gyökérzete mélyül, e líra un. vallásos élményvilága. A költő az „elszunnyadt” Istent, az Urat emlegeti, „ térgyeplőről”, imáról, zsoltárról, miséről, feszületről beszél, de nála ez gyakran
inkább csak nyelvhasználat, a szókincset gazdagító elem, és nem mélyen és drámaian
megélt valóság, keresztény metafora-kincs, miként azt például Pilinszkynél látjuk.
Többnyire a háborús borzalmak emléke, a béke utáni vágyakozás, a megváltatlanságérzés hozza felszínre nála ezt a hangot. Főként a kötet Új olvasat című ciklusában helyezte el azokat a verseket, amelyeket tág értelemben akár istenes verseknek is nevezhetünk. Őszinte és fájdalmas önvizsgálat szólal meg a Zsoltárfélében: „Átkozódtál toporzékoltál / bár nem gondoltad komolyan: / hitet is helyettesít zsoltár – / legalább
azt hagyd meg Uram” – így kezdi a verset, majd kiszakad belőle a hitvallással fölérő
panasz: „Mért nem hagytál meg oly anyagnak / mint fáról lefoszló faháncs: / csillagaid
belémragadnak / mint gyerekhajamba bogáncs”. Újraolvassa és újragondolja a Halotti
Beszédet, és a századvégi ember félelmét és riadtságát fogalmazza meg: „bizony leszünk
csak por és hamu” (Új olvasat). Elgondolkoztató, hogy a kötet több, kiemelkedően
szép és hiteles verse éppen ebben a ciklusban található, az említetteken kívül még pl.
Szárazviharban, Az igék születése, Egy falusi mise után.
„Álomtörténelem” – ez lehetett volna az egész könyv címe – mondja Veress Miklós. Itt a vers „visszaálmodás”, látomás, és nem logikai-gondolati építmény; itt a vers
képek zuhataga, és „tartalmukat” nem lehet egyetlen mondatba foglalni. Az egész kötetben a leggyakrabban előforduló fogalom, e költészet valóságos kulcsszava az álom,
a költői képek között meghatározó az álom-motívum. „Álmom a lét” – vallja versben.
Prózában pedig így ír: „Gyermekkori agyhártyagyulladásom után nem egyszer véltem
azt, hogy valamiféle ködben élem át sorsomat, mások számára megmagyarázhatatlan
jelenések és jelek között. Azaz: mintha csak fizikálisan lennék jelen saját köznapi történelmemben, mert metafizikailag máshol.” Köd, káprázat, látomás, megmagyarázha-

104

tiszatáj

tatlan jelentés – ezek azok a fogalmak, amelyek gyakran az olvasó eszébe jutnak a kötet lapjait forgatva. A költő nagy adománya: gazdag képzelete, a tudatalatti fölszabadítása, a merész képzettársítás, az emlékek meglepő élességű fölelevenítése. Ömlik a költőből a vers. Veress Miklós költő-eszménye az igric, a sámán-költő, a varázsló, kedvelt
verstípusa a ráolvasás, a regösének, a varázslat. Napszaka az éjszaka és a hajnal. Itt
a vers vízióvá tágul. A költő az anya alakját, gyermekkori „tejszagú” emlékeit, betegségét mitizálja. Itt a hagyományos tájversből „nakonxipáni” látomás születik (Tó- és holdezüst). A kötetben az írásjelek is árulkodnak: a költő elhagyja a mondatot, a gondolati
periódust lezáró pontot, leggyakrabban a kettőspontot és a befejezetlenséget, a sejtelmességet sugalló gondolatjelet használja.
Színvonalas mellébeszéléssel sem lehet megkerülni a problémát: ennek a „verscsináló módszernek”, ennek a lírafelfogásnak, a látomásos versépítkezésnek, a szeszélyes
képzettársításnak veszélyei is vannak. A költemény „a szédület körszínpadán” (Veress
Miklós kifejezése!) gyakran szertelenül gomolygó képhalmazzá válik, a verset homályos célzások szövik át, amelyek legföljebb e költészet egészének ismeretében érthetők. A képi lobogás kiegyensúlyozatlanságot szül, a látomásban zavarossá keveredik a
„versanyag” (Ördöngősök); a vers felhígul, túlméretezett terjedelmet kap (pl. Az utolsó
diáktangó a Kaposban). Egyetlen nap megír egy kilencven soros verset (Fűszál egy kaposi
vasúti hídról). Néha túl könnyen születik az írás: „Csak megfognék egy borosüveget /
és verssé szilánkozik kezemben” – írja egy szokatlanul tömör versében (Valóságlátomás). Nem arra gondolunk, hogy a költő fordítson hátat alkatának, adottságainak, sajátos tehetségének, („Űzd ki bár a természetet vasvillával, mégis visszatér” – mondták
már a rómaiak) csupán az álom, a homály, a köd helyett több fényt, a látomás helyett
több kiegyensúlyozottságot, a követhetetlen versépítkezés helyett áttekinthetőbb
kompozíciót, „versmixir” helyett letisztult képalkotást szeretnénk kapni a versekben.
Erre való képességét egyébként a kötet több, rövidebb terjedelmű alkotása (pl. Férfisírás, Látkép távolközelből) és a költő un. gyerekversei (pl. A szitakötő álma) jól példázzák. Veress Miklós tömörítő ereje leginkább a kisebb versegységekben mutatkozik
meg. Egyetlen példa: Berzsenyi és Kazinczy teljes portréját, egymáshoz való viszonyát,
a két költő egész életútját képes fölidézni ez a három sor: „Széphalom így [sejt meg]
egy niklait / Most mindkettő bennem lakik – / Dardanellákra ablak Kufstein”.
Veress Miklós költészetében az egyik legfontosabb versformáló, versszervező elem
az ellentét. Mintha szeme leginkább a kontraszt, a különbségek, a másságok, az aránytalanságok, az eltérések meglátására volna nyitott. Vörösmarty még azt mondja: „éji
homály”, azaz két egymást fedő, egymást kiegészítő fogalmat illesztett egymás mellé.
Veress Miklós ezt a szókapcsolatot emeli kötetének címébe: Éjféli verőfény. Amit aztán
analógiásan folytathatunk: nappali homály, déli sötétség, vagy Veress Miklósnál maradva: „Ariadne fonala mint spárga”; „Fölgombolyítja hálóját a pók, / és az ökörnyál
tavaszt álmodik”; „miközben kicseng a néma telefon” – mind egyetlen költeményből
(Nulladik ecloga). Van, ahol a valót már a vers címében a színéről a fonákjára fordítja:
Hamlet kötéltáncosnak áll, Zsuzsanna meglesi a véneket. Egy jellemző, már idézett versintonációja: „A hóhér kirándul családjával a hegyekbe”, ami előre sejteti, hogy az egész
versben majd az abszurdot emeli versformáló szemléletté. A fogalmi ellenpontozás
egyik sajátos formája, amikor a kicsit és a nagyot, a múltat és a jelent, a közelit és távolit állítja egymás mellé, illetve egymással szembe. Ennek a változó optikával történő,
filmszerű láttatásnak szép példája az Utolsó posta. Itt egyszerre idézi meg a tág szülő-

2002. január

105

földet, és egyszerre villantja föl gyerekkorának mikro-emlékeit: „a kerekeskútnál is eltűnődnék / gyerekként: mint mászik a csiga / egy bádogvödrön”.
Veress Miklósnál a látomásos verstípus – szokatlan módon – nem a kötetlenséggel,
a formátlansággal, a szabad verssel, hanem a nagyon is magas fokú formakultúrával,
formatisztelettel, a formai kötöttségek elfogadásával jár együtt. Egyik jellegzetes versformája a szabályosan tagolt szonett. Általában a versszakos építkezést követi. A verszene, a ritmus, a rím fontos versformáló eszköz nála. Kedveli a hagyományos lírai műfajokat, a dalt, az elégiát, az eclogát, az episztolát, a zsoltárt.
Amennyire ez a líra a szorosan vett forma tekintetében hagyományos eszközökkel
él, nyelvi anyagát, stílusát tekintve épp annyira formabontó, nyelvi leleményekkel és
újításokkal átszőtt. Ez is a látomásos költészet, az álomlíra, a nagy képzelőerő következménye? Vagy a divat, a mai lírai „kánonok”, a groteszk és az irónia kultuszának
a hatása? Mivel Veress Miklós költészetét már a kezdetektől, harminc éve nagy nyelvteremtő erő, Féja Géza kifejezésével: „a tudattalan tárnáinak feltörése” jellemezte, arra
hajlunk, hogy nem átvétel, hatás, hanem sajátja a nyelvi eredetiség, hogy egyéni lírájával, költői szemléletével párhuzamosan sikerült önálló nyelvet teremtenie. Szójátékkal
él: vanitatum vonítás; hozzádiglen / értediglen; esernyő – esély; kóró – karó; cinke –
cinkos. Van, amikor az egész verset a szójáték viszi előre (A dráma halála). Egyéni ragozási formákat alkot: „nincs ige névszó főnév: csak ragok csak ragok” – írja, s ragozási
leleményével teljes verset formál (Szépdal). Nyelvi újítása leginkább abban mutatkozik
meg, ahogyan a főneveket egyéni módon igévé alakítja: bárkálkodik, szétszilánkul,
butorolnak, rátarkul, gyöngybizsuznak, csizmálnak. Egy képpé formált szókapcsolatba épített igésített névszó: „sör églik habosra”.
Megváltozik napjainkban a költő szerepe? Válságban van, haldoklik a líra? Az olvasók elfordulnak a verstől? – Naponta halljuk a kérdéseket, és ismerjük a kézlegyintő
válaszokat is. Veress Miklós bizakodik, mert azt mondja: „Utánam, olvasó!” Az irodalomkritika is reménykedik: amíg olyan nagyra törő és nagyszabású, szuverén és autonóm kötetek születnek, mint az Éjféli verőfény, nem kell félni a költészet halálától.

Tüskés Tibor

106

tiszatáj
o

0C
KEMÉNY ISTVÁN: HIDEG
„A nullát érezzük, mint plusz és mínusz”
(Udvari bolond, egyedül)

Kemény István új kötete egyik jelentős versének jelentős helyén olvassuk a mottóban idézett részletet („A nullát érezzük, mint plusz és mínusz, / ahogy a szarvasgombát a disznó, / ahogy a herélt a háremet, ahogy / hőmérő a lázat, színész a náci / tisztet és végtelent a bandzsa – és nem / tudjuk használni, szomorú / kincsem, ép eszem.”
39.). A nulla motívuma és a hozzá kapcsolódó plusz – mínusz vonatkoztatási rendszer
már előfordult a Kemény-életmű egy másik sokat idézett szövegében, A Nullán címűben, mely a recepció számára megjelenése óta ezen poétika öndefiniálásának – hagyománykijelölésének dokumentumaként mutatkozik. Az Adyhoz kötődő szereptudat a
mű hermetizmusát tematizálja: „Jó terület ez. Mindent széthagytam benne, de éden
lesz, ha nyugodtan felnőhet. Feltekerem az ösvényt, visszaveszem a kulcsot, és deformálom.” A gesztus az első három kötet (Csigalépcső az elfelejtett tanszékekhez; Játék méreggel és ellenméreggel; Témák a Rokokó-filmből) korszakként elgondolt szerkezetének
lezárásaként a versnyelv „megejtő báját”, „frivol iróniáját”, „álmitikus világát” (Babarczy Eszter) legitimálja. A Hideg nyitóversében (Dél) – tehát a kötetolvasást erősen
determináló pozícióban – azonban a kulcs visszavételével/deformálásával pontosan
inverz folyamat, a kulcsok átadása következik be, metaforikusan az építményként felfogott korszakhoz kötődik:
Átadom a korszakot. Működik.
Ezek a kulcsok. Rend van.
A kulcsok átadása a szövegalakításra vonatkozó nagyobb önreflexió jele, mely a
művön belül értelmezi-regisztrálja a hatástörténet – kritikai fogadtatás – kanonizáció
által körvonalazott korszak fogalmat. Így A koboldkórus óta jelentkező, az előzőektől
elütő költői nyelv kialakításához köthető, mely az allegorikus-szimbolikus formákba kódolás ironikus körformája ellenében az egyenes kimondás alulstilizált tárgyiasságához vezet. A Hideg nyelvi identitásának A koboldkórusbeli felismerésére utal a Keménynél ez idáig példátlan variációs forma az Égi harmónia című versben (53.),
mely nem más mint A koboldkórus Haláldalának újraírt
változata. Az újraírás folyamata felveti az önreflexió, az
előzményekre épülő versszerkezet pedig a kulcsadás/dekódolás problémáit.
Szilasi László (ÉS, 2001. jún. 8. 21.) a kötet alapszólamának az önmegszólítást, confessiot, vallomást tekinti,
Palatinus-Könyvesház Kft.
Budapest, 2001
78 oldal, 1190 Ft

2002. január

107

amely a kérdezés-kérdezettség egy személyben elgondolt struktúrája mentén retorikailag jeleníti meg az egyes versekben a kötetkompozíció általam nagyobb egységeire kiterjeszthető (cím) önreflexív hajlandóságát.
Mi indokolhatja mindezzel összefüggésben az életmű eddigi legpuritánabb kötetcímét? Hideg. Kemény esszéisztikájában több alkalommal a hideg jelző emblematikusan kapcsolódik a posztmodern műalkotás fogalmához. Háy János egy kötete kapcsán
a posztmodern irodalom „programszerű hidegségéről” (Kemény István: Úszni a varázsszerben – In.: Uő.: A Kafka-paradigma) esik szó, a kérdéskör kifejtésére azonban
A gyűrű és a pálca című nagyigényű tanulmányában vállalkozik Kemény István. „A posztmodern mű nem bír tehát (és nem is akar) szeretetet kelteni önmaga iránt. Azt a gyűlölt iróniát érezteti az emberekkel, amiről a Kundera-idézet szól, azt a gyűlölt iróniát,
melyre csak hideg szöveg képes melegvérű emberi lényekkel szemben.” A Kemény-féle
posztmodern felfogás egyrészt egy szövegbázisú szellemi folyamatként realizálódik:
a művészet demokratizálódásának, közérthetővé válásának folyamataként, másrészt
ezzel párhuzamosan a megértés ellenében fogant mű befogadást elbizonytalanító mozzanataként. Ezt a fiktív posztmodern paktumot Kemény már indulásakor felmondja,
mikor ezt írja: „…a költészet jövőjét, illetve szerepét pedig főleg abban látom, hogy
ideje feldolgozni az ún. »modern költészet« eddigi eredményeit, egyes eszközöket, túlírt, »csak költői« fordulatokat, divatos de semmitmondó fogásokat el kell dobni, és
szintézist kell létrehozni a költészet legjobb hagyományai alapján, bátran fel kell használni nem hatásvadász, de hatásos eszközöket, mert meg kell teremteni újra egy
irodalomszerető szélesebb réteget, mert meggyőződésem, hogy ilyen ma nincs!” (Ld.:
Új Írás 1984/4. 7.) A művészeti megjelenés mögött a posztmodern létérzés fejti ki hatását: „A posztmodern létérzés oka az a nyomorúságos helyzet, hogy a világ megváltoztathatatlan – szemben a modern létérzéssel, mely szerint a világ – talán – megváltoztatható.”(Úszni a varázsszerben 59.)
Kemény posztmodern iránti érdeklődése mindenképpen indokolt, hiszen a recepció köteteihez köti, illetve azokon illusztrálja a magyar posztmodern líra sajátosságait
(Ld.: Tábor Ádám: A kétszer született költő – In.: ÉS 1996. máj. 31.; Babarczy Eszter:
Az elrugaszkodás – In.: Nappali Ház 1994/3. 133.; Menyhért Anna: Kiejtett pillanatok
– In.: Alföld 1997/8. 86.). A legújabb könyv tehát több szinten is e költészet jellegét
tudatosító út fontos állomása a pályán. Válaszokat ad mind az életmű önmozgása által
érlelődő (általában a Kemény-féle posztmodernitás problémájával megegyező), mind
pedig a kritikai stigmatizálódás (Ld.: a könyv hátoldalán Menyhért Anna megjegyzését) során keletkező, egymást érintő kérdésekre.
A cím azonban olvasható a cikluscímek logikáját követően egy-egy kontextusától
függetlenített verssor, jelen esetben a Keresztény és közép repetitív jelzőjének kiemeléseként (hideg). A fentebb említett mozzanatokkal egyirányba mutató gesztus így is, hiszen az adott szöveg hermetikus helyeit egy újabb jelentésképző aktussal az önargumentáció eszközeként használja föl.
Az utalásos megszólalás körébe sorolhatjuk a megelőző kötetek nyelvhasználatától
még idegen módszert, az állandósult szószerkezetek, köznyelvi elemek, frázisok megjelenését és nem egyszer versszervező jellegű jelenlétét. Az előszövegként viselkedő
részletek a Szilasi László-kritikában megemlített költészettörténeti előzményekhez
(pl.: Wathay Ferenc) hasonlóan a szövegköziség változataiként írhatók le. Míg a korábbi Kemény-versek poétikája a megszólalás egyediségére, megelőzetlenségére apellál,
addig a Hideg szövegei jelentős részének alapstruktúrája egy-egy kialakult-stabilizáló-

108

tiszatáj

dott nyelvi elem mobilizálását-felülírását vállalja (pl.: Nem dőlt össze; Szlogen; Eladtam
magam; Az ördög visz; Az ember tragédiája. Balett!; Megélhetés; Valami a vérről; Az élő
lelkiismeret; Bácsi, délen). Ha a vers létmódja elsősorban ökonomikus, akkor az ilyen
jellegű utalásrendszer ezen elv egyik legszemléletesebb példája: a befogadóban különböző (kevéssé műveltségfüggő) elemeket aktivizál.
Keresztury Tibor (ÉS, 1999. máj. 21.) a Kemény-költészet keresztmetszetét nyújtó,
Valami a vérről című, válogatott kötetről szólva jegyzi meg: „Kemény ott a legjobb,
ahol az »édes stílus« imitációja, a dalszerű verszene közhelyes sablonokba hajló ismétléses technikája, áttetsző egyszerűsége már-már áthidalhatatlan szakadékot teremt
a tárgy és a versforma között, s így a mű valami elemi, ártatlan naivitással ért újra több
súlyos hagyományú lírai evidenciát (Sunyi, de ostoba; A koboldkórus délelőtti dala; Ágnes
kioktatása; A kis karnevál; El; A néma H; Úti dal; A méhész; Az apa a nagykönyvben; Valami a vérről).”
A Hideg versei a század költészeti formátumát, megszólalásformáját, lírai evidenciáját két jelentős szempontból „értik újra” – bár, amint már említettem – a nyelvhasználat A koboldkórus óta átértékelt eszközeivel. Ez a gesztus a szöveg puritánsága, hangsúlyozott referencialitása érdekében elhagyta a kezdő kötetek „édes stílusát”, ezzel
gyakran kihívta a kritika fogalmi-logikai értelmezésének sokszor problémafeltáró, kiigazító munkáját.
Az első terület az önmegszólító verstípus hagyományosan nagy műveket produkáló átértékelése. Az önmegszólítás által kialakított confessio/vallomásos helyzet
a személyiség olyan struktúráját vázolja fel, mely a szövegek egyes szólamait képesszimbolikus entitásokhoz rendeli (Ld.: Címlap, április; Szégyen, háború; Udvari bolond,
egyedül; Eladtam magam; Egy vendég Berlinben; A fiú programozó, a lány nem is tudom;
A titkos élet). Ész, lélek, agy: ezek a leggyakrabban emlegetett, dialógushelyzetbe vont
fogalmak, melyek kialakítják a beszélő-emlékező-előrejelző én egy szimbolikus, hierarchizált modelljét. Farkas Zsolt egy írásában (Uő: Ki beszél? – In.: Csipesszel a lángot, 1994., 249.) a szerzői szubjektum modernség utáni helyzetét leírva jegyzi meg:
„Azt hiszem ezzel szorosan összefügg az a kérdés: vajon miért van az, hogy azt a szót,
hogy lélek, már nem lehet direktben használni, még kevéssé egy metafora részeként?”
Ha a kortárs költészeti diskurzusban mégis felbukkannak ezek a „korrodálódott” kifejezések, akkor azok – amint Farkas Zsolt Parti Nagy-szövegeken kimutatja – a dilettáns megszólalás imitációjának áttételes beszédhelyzetében értelmeződnek. Kemény
azonban a Hideg említett műveiben az ironikus kör megtörésével, az egyenes kimondás vállalása által próbálkozik a „túlírt, csak költői fordulatok, divatos, de semmitmondó fogások” újramotiválásával.
Sorsokba alig nyúlok. A lelkem meg
megmaradt. Nem is kellett. A lélek
úgyis eladhatatlan. A lélek
utolsónak hagyja el.
(Eladtam magam, 43.)

A másik, Kemény által sajátosan újraértelmezett szempont a vers temporalitásának
kérdése. Előző (az 1998-as válogatott köteten kívüli) versgyűjteménye, A néma H kapcsán Menyhért Anna is az időprobléma előtérbe kerüléséről számol be: „Az új kötet
talán legfontosabb témája/motívuma az idő, a versekben az egyes időpillanatok viszonyított volta jelenítődik meg…” Ennyiben a Hideg versei folytatói, továbbfejlesztői az

2002. január

109

előző kötetéinek. A kronológiai tagolás gyakori példái A néma H ilyen szempontból
mérvadó verse, az Egy nap élet felől újraolvashatónak tűnnek (pl.: Dél; A dátum; Hibátlan fényözön; Először a végén). Az időbeli folyamat előre átgondoltsága, narratív behatárolása a hierarchizált időszerkezet modelljét sejteti. Az új versek szimultaneitást
látványosan kerülő időbelisége szinte a prózai narratíva vagy elbeszélés irányába tágítják a szövegek történetközpontú, jól szituacionált jellegét. A ’70-es és’80-as évek költészetének jelentős része által preferált módszer a versidő véletlenszerűségének-neutralitásának-értéksemlegességének anti-reprezentáns típusait részesíti előnyben, mely kerüli
az idődimenzió hagyományosan humanista szempontokhoz illeszkedő kialakítását.
A Kemény-vers ideje azonban határidők között, mindig valamilyen fontos esemény
után vagy előtt rögzül, így a vers idejének exkluzivitása teremt sajátos ellentétet a „közönyös formátlanság állapotában” (Babarczy Eszter) lévő nyelvi szerkezettel. A kötet
utolsó előtti verse, az Először a végén című (74.) az esemény- és történetsorok utólagos
újrarendezését, szelektivitását az individuum szempontjából abszolút idegenséghez,
a halálban feltáruló dimenzióhoz köti. A vers ezután a megértett/újraértett lét linearitását hangsúlyozza:
…Először
voltam a végén. Hajnalodik.
Ezek megint a trolihangok,
ezek megint a madarak,
ez itt már megint a kékülő égbolt.
Véletlenedik.
A Hideg versei mögött felsejlő egységes-végiggondolt időszemléleti nézetek több
ponton megfeleltethetők Heidegger filozófiájának jelenvalólét, időbeliség és halál kapcsolatát leíró részeivel. Egyrészt Heidegger is feltételezi a véghez érés visszafelé módosító-áthelyező hatását: „Csak a véghez viszonyuló lét egzisztenciális tisztázása nyújtja
továbbá azt a kielégítő bázist, amelyen a jelenvalólét-egész voltára vonatkozó fejtegetések lehetséges értelme körülhatárolható, ha egyébként ezt az egész-voltot a halálnak
mint »végnek« kell konstituálnia” (Lét és idő 48.§). Másrészt Heidegger így ír: „Azt,
hogy mindenekelőtt és többnyire faktikusan sokan nem tudnak a halálról, nem szabad
annak bizonyítékaként feltüntetnünk, hogy a halálhoz viszonyuló lét nem tartozik
»általánosan« a jelenvalóléthez, csupán azt bizonyítja, hogy a jelenvalólét mindenekelőtt
és többnyire legsajátabb halálhoz viszonyuló létét – menekülvén előle – elfedi.” (im.
50.§) Az idézett rész pedig a kötet két nagyversének, a Valami a vérről és A titkos élet
címűeknek az elfedettség-létfelejtés ontológiai problémákhoz kapcsolódó jelentéspotenciáljait aktivizálhatja, amennyiben a versek beszélője által feltárt összefüggések a páros
szerkezetek (élet – vér; titkos élet – nyilvános élet) tagjainak áthelyeződését vetítik előre.
Végül: A koboldkórus nyitóversében, A területi elv címűben Kemény mintegy bejelenti az átértékelt költői programot, mikor „megtelt, tiszta és sötét fogalmi síkról” ír.
Meglátásom szerint azóta is Komolyhon e líra meghatározó terrénuma és emblematikus területe, „amelynek novembere mögött még / ott barnállik ugyanennek októbere
is…” Az akkor megkezdett illetve megelőlegezett (azóta hatástörténeti jelentőségét
tekintve is kiemelkedő) dikció az új kötet több darabjában már valódi eredményeket és
termékeny variációkat mutat. Komolyhonban pedig, mint tudjuk, „hideg van”.

Tóth Ákos

110

tiszatáj

Az elmélet primátusa (?)
IRODALOM, NYELV, KULTÚRA
A pécsi egyetem bölcsészkarának Irodalomelméleti Tanszékén működő Sensus
Csoport első kiadványa hat tanulmányt foglal magába, melyek egyik (mindenképpen
kitüntetett) közös komponense az elméleti kérdésekre való (tudatos) reflexióban jelölhető meg. A kötet bevezetője szerint: „A szövegek a jelenkori irodalmi diskurzust alakító
irányzatok – szemiotika, hermeneutika, dekonstrukció, újhistorizmus, kultúrkritika,
nyelvfenomenológia – »revíziójával« kérdeznek rá az irodalom, a nyelv és a kultúra
viszonyára.” Mindebből következik, hogy a kötet inszcenírozása igen széles horizontot feltételez, melyet erősít a cím általános megjelölése is. Ugyanakkor meglehetősen
nehéz elgondolni olyan szöveget, mely az irodalom, a nyelv és a kultúra hármasságát
képes lenne átfogni, mint ahogyan azt is, hogy ne részesülne valamelyikből. Éppen
ezért arra kell mindjárt utalnunk, hogy nyilvánvalóan e hat tanulmány (bármelyike és
összessége is) inkább metonimikusan viszonyul a kiadvány címéhez, mintsem ki- vagy
megfejtené azt. Alátámasztja ezt az is, hogy az egyes dolgozatok beszélői inkább
a részlegesség vállalása s így bárminemű autoritatív modalitás lehetőség szerinti elkerülése mellett érvelnek. Ismét a bevezetőt idézve: „A kötet célkitűzése elsősorban nem az
említett irányzatok történeti vagy szisztematikus bemutatása, hanem az adott diskurzusok kritikus pontjainak feltárása és még inkább e kritikus pontok mentén a feltételezhető elmozdulási lehetőségek vázolása.” A továbbiakban oly módon próbálok dialógusba bocsátkozni az egyes tanulmányokkal (pontosabban azok részleteivel), hogy
előfeltevéseiket játékba hozva szem előtt tartsam az iménti (deklarált) intenciót.
A kötet nyitótanulmánya Rácz I. Péter Lotman-interpretációja, mely arra a kérdésre keresi a válasz(oka)t, hogy megalapozható-e (és ha igen, akkor mennyiben jogosan) a lotmani szemiotika és szövegfelfogás egy periódusának posztstrukturalizmusa.
A kérdés újraszituálását mindenekelőtt az indokolja, hogy egyrészt maga a lotmani
életmű semmiképpen sem tekinthető egységesnek, másrészt pedig a diszkurzusok interakciója után láthatóvá váló töréspontok arra utalnak, hogy több korszakküszöb
előtti teóriából vezetnek utak a posztstrukturalizmus korántsem homogén formációja
felé. A tanulmány az intertextualitás értelmezése mentén tesz kísérletet Lotman koncepciójának áthelyezésére és a Barthes ugyancsak változó szövegfelfogásával való párhuzamok kimutatására. Az érvelés előfeltevésként kezeli egyrészt, hogy Lotman
a „szövegek immanens vizsgálatát” kiegészíti a „szövegen kívüli struktúrák” bevonásával, ami az „átkódolás” és a „fordítás” vezérfogalmai mentén alapozza meg azt az intertextualitás-koncepciót, mely horizontot nyit a pragmatikai „kultúrtipológia” (poszt)strukturalista modelljére. Másrészt abból indul ki, hogy a szövegfogalom diszkurzivitását előlegező Lotman-tanulmányok maguk is diszkurzív megalkotottságúak és egymás
variánsainak tekinthetők. Mindössze két kérdést fogalmaznék meg ezekkel kapcsolatban, az egyik történeti jellegű, a másik inkább retorikai természetű. Az intertextualitás
lotmani értelmezése – úgy tűnik – folyamatosan újrater- Jelenkor Kiadó
meli a szövegen belüli és szö- Pécs, 1998
vegen kívüli oppozícióját. Sőt,

2002. január

111

eltekint olyan tényezőktől, melyek ezt az oppozíciót műfaji jelölőkhöz rendelik
hozzá. Vagyis nem számol azzal, hogy az intertextuális viszonyok időbeli osztottsága
inhomogén is lehet, ráadásul nem mindegy, hogy a szövegek áttűnése egymáson reflektálja-e a kapcsolódási formák sokrétűségét. Ebből a szempontból Lotman intertextualitás-felfogása inkább struktúrák egybeolvadását, mintsem szövegek pragmatikai összjátékát jelentheti. A kultúra szövegként való felfogása jó példa erre, hiszen pusztán
megfordítja az oppozíció két tagját (kiküszöböli pl. a véletlen, kiszámíthatatlan vagy
az esetleges stb. rekontextualizálódás lehetőségét). A posztstrukturalista szövegfelfogások ugyanis inkább azért nyithattak új horizontot a kérdésre, mert képesek voltak
megkülönböztetni pl. szemantikai, pragmatikai stb. intertextualitást, amely nem nélkülözhette magának a fogalomnak a történeti elkülönböződéseit sem. S Lotman éppen
erről feledkezik meg, homogenizálja a kultúrát (?) egy nagyon is esendő (értsd: időnek
kitett) szövegfogalom mentén. A másik koncepcionális kérdés, mint említettem retorikailag válik érdekessé, hiszen ha Lotman írásait egymás variánsainak tekintjük, akkor
hozzárendeljük egyazon beszélőhöz, mint ahogyan a dolgozat azt teszi is. Márpedig
éppen annak bemutatása lehetne gyümölcsöző, hogy mondjuk e variációsorban miként változik az egyes kérdésekhez való viszony, azaz miért módosul a tárgyalt szövegek modalitása. Mert ha valami, akkor bizonyosan a modalitásban végbemenő differenciálódás utalhatna arra, hogy valóban újraszituálódnak a megfogalmazott kérdések.
A tanulmány által bemutatott homogén struktúra így nagyon könnyedén visszájára
fordítható: lehetséges, hogy inkább egyszerűsödik az, amit bonyolultabbnak vélünk.
Ha összevonjuk az előbbi két kérdésirányt, láthatóvá válik Rácz I. Péter kiváló dolgozatának egyik vakfoltja: úgy helyezi Lotman szövegfelfogását történeti horizontba,
hogy nem szembesül annak történetietlen komponenseivel, miközben úgy állítja az
életmű heterogenitását, hogy nem mutatja be annak modalitásbeli összetevőit. Hangsúlyoznunk kell azonban, hogy Rácz I. Péter tanulmánya nélkül a fenti kérdések nem
biztos, hogy megfogalmazódhattak volna. Ugyanakkor az is szembeötlő, hogy a „Szemiotikai intertextualitás” beszélője képes meggyőzni olvasóját a feltett kérdés(ek) argumentációjának diszkurzusfüggő igazáról. Vagyis olyan – természetesen jó értelemben vett – konstruktív képességről tesz tanúbizonyságot, amely a szövegelemzés és
a teoretikus mérlegelés metszéspontjában válik hatékony, megengedő és sokoldalú interpretatív „eszközzé”.
A kötet második tanulmánya Böhm Gábor „archeológiai” kísérlete, mely a hermeneutika/dekonstrukció-vitához szól hozzá. A dolgozat kellő példát szolgáltat arra,
hogy milyen kérdésekkel (vagy akár álkérdésekkel) szembesül az, aki e két amúgyis heteronóm „irányzat” részben látszatvitáját megérteni igyekszik. Ily módon nagy érdeme, hogy képes láttatni azokat a komponenseket, melyek kirajzolhatják egy tényleges (diszkurzív keretek között zajló) vita körvonalait. A tanulmány egyik valóban
jelentőségteljes (a nyelvfelfogást és az interpretáció mibenlétét érintő) előfeltevése tulajdonképpen megegyezik annak majdani konklúziójával, ami azt sugallja, hogy elképzelhető olyan horizont, mely felől újraolvasva Derrida és Gadamer idevonatkozó szövegeit, azok különbözőségük ellenére is (azokat mintegy „fenntartva”) egy paradigma „topográfiáját” jelölik ki vagy határolják. Mindemellett csak sajnálhatjuk, hogy a dolgozat
keretei nem tették lehetővé a Jauss-de Man-vita vagy pl. a Celan-elemzések tárgyalását,
melyek mindenekelőtt azért lehettek volna fontosak, mert konkrét szövegek mentén
bontakoztak ki, s így – talán az applikáció szintjeit is bevonva – befolyásolták volna az
érvelés (egyébként amúgy is precíz) folyamatát. (A Böhm Gábor szövege által felvetett

112

tiszatáj

dilemma egyébként nagyon is emlékeztet Manfred Frank pozícionáló kérdésére,
de hatékonyan szituálja azt – akár implicite is – újra.) Pusztán három „apróságra”, de
mégsem elhanyagolható megfogalmazásbeli bizonytalanságra utalnék e tanulmány
kapcsán, hiszen ezek kizökkenthetik az argumentáció biztonságát/uralhatóságát. A tanulmány felvezetése szerint a „metafizika utáni gondolkodás” egyik „irányultsága”
a nyelvet „médiumként” hozza játékba. Nos, ha valamilyen nyelvfelfogás teljességgel
idegen mindkét elemzett formációban, az éppen a köztesség vagy közvetítő funkció
stratégiai kiemelése. Azaz éppen abban ért (többek között) egyet a dekonstrukció és
a hermeneutika (nagyon sarkítva), hogy a nyelv nemcsak közvetít, hanem el is választ,
azaz nem tekinthető médiumnak, mint ahogyan egyébként a dolgozat később ezt meg
is fogalmazza. Az ilyen jellegű „nyelvbotlás” sajnos többször is aláássa Böhm Gábor
beszélőjének kompetenciáját. Hasonló bizonytalanság jellemzi azt a részletet, amikor
a „genealógia” ellenében határozza meg a „textuális munkát”, hiszen a genealógiát azonosítja az eredetgondolkodással, holott egyes (általa is idézett) teóriák szerint éppen
a genealógia volna az, amely felszámolja (de legalábbis sokszorozza) az eredetmetaforák
legitimációs alapját. A következetlenségek retorikája a dolgozat végén is hatásba lendül, hiszen Gadamer szövegfelfogásának kapcsán „tudatfilozófiáról” kezd el beszélni
(a filozófiai nyelv „lerögzítése” kapcsán), mely még jóindulattal is „torzítása” az adott
kérdésnek (pláne akkor, ha Habermas lenne a kivezető út). Nos, lehetséges, hogy ezek
valóban „kétélű” részletek; de talán mégsem megkerülhetők, hiszen annak ellenére
tehát, hogy Böhm Gábor Irodalom, filozófia, (nyelv)használat című kitűnő szövege
rekonstruál egy teoretikus vitát, retorikájában helyenként reflektálatlanul hagyja annak axiomatikáját. Ez persze nem feltétlenül belátható, hiszen szöveghűen konstruálja
meg az adott vita preferenciáit, és teszi fel ismét azokat a kérdéseket, melyek éppen
e rekontextualizáció által válhatnak újra élő kérdésekké.
A kötet harmadik tanulmánya Orbán Jolán „komparatív” Derrida/Wittgensteinolvasata, mely a nyelvjátékok és írásjátékok adott szerző(k)höz kötött funkcionálását
értelmezi. Mielőtt feltennénk egy-két kérdést ezzel kapcsolatban, ki kell térnünk ama
hatástörténeti fejleményre, mely szerint vitathatatlanul eme tanulmány szerzője a dekonstrukció legmegbízhatóbb hazai „közvetítői” közé tartozik. Kétségtelen, hogy
Orbán Jolán írásai minden bizonnyal a legjobban hozzáférhetőbbé tették/teszik számunkra Derrida konstrukcióit, ugyanakkor nem feltétlenül hozták/hozzák azokat
szövegközeli értelemben működésbe, hiszen inkább kommentárokként, mintsem az
értelmezés „előzetes struktúráiként” engedték/engedik azokat hatályba lépni. Vagyis
Orbán Jolán mindeddig nem nagyon közölt olyan interpretációkat, melyek irodalmi
szövegek dekonstruálását végeznék el, miközben tanulmányai az „irányzat” ideológiájának maradéktalan megérthetőségén, kontextualizálhatóságán munkálkodnak. (Jeleznem kell, hogy ezt kifogástalanul és igen magas színvonalon, a legreflektáltabb szakmai korrektséggel és következetességgel hajtják végre, éppen ezért nem számon kérem
az előbbieket, pusztán az applikáció egy olyan szintjére utalok, mely esetleg tovább
erősíthetné a Derrida-olvasatok hatékonyságát.) A kötetben helyet kapó Nyelvjátékok,
írásjátékok című dolgozattal kapcsolatban két kérdést fogalmaznék meg. Az első egy
apróságnak tűnő részletre utal, mely szerint Wittgenstein és Derrida egyaránt a filozófiát „tevékenységként, tettként, cselekvésként fogja föl”. Eme kijelentés elsősorban
azért szorul(hat)na további pontosításra, mert ilyen formában igen könnyen valamely
pragmatizmus síkjára terelheti a figyelmet. Márpedig nem valószínű, hogy a „gyakorlatba való átültetés” művelete itt ugyanazt jelenti, mint egyfelől mondjuk a marxizmus

2002. január

113

hatástörténetében, másfelől pedig a beszédaktuselméletek horizontjában. Vagyis a különböztetés játéka ezen a ponton azért lehetne hangsúlyosabb, mert tovább differenciálná a tárgyalt két diszkurzus tradíciókhoz való viszonyának kereteit. A második tulajdonképpen összefügg ezzel, hiszen Orbán Jolán tanulmányában több olyan részlet
figyelhető meg, mely – véleményem szerint – nem a reflektáltság/ellenőrizhetőség kiterjesztésében érdekelt (azaz argumentálatlan kijelentésnek minősülhet, pl. Mallarmé,
Lautréamont, Joyce, Kafka, Ponge, Celan, Blanchot, Sollers és Shakespeare „krízisbe
döntik saját nyelvüket és írásukat”, Derrida „könyvkívületbe” esik, „szétcetlizi” a lineáris gondolkodást stb.). Persze lehetséges, hogy ezeken a pontokon a szöveg retorikája a címben jelölt két fogalomhoz utalja az olvasást, így maga is inkább nyelvjátékként/írásjátékként működtethető és nem egyfajta tudományosságnak való megfelelés
kívánalma motiválja. Mint ahogyan az is lehetséges, hogy az egymás mellé metszett
idézetek interakciója kap újabb hangsúlyt e részek által. Orbán Jolán alapos dolgozata
tehát nemcsak a két szerző állításainak (szemantikai) összevethetősége, szembesítése
által kínál utakat a 20. századi filozófiatörténetben, de az írás diszkurzív gyakorlatának
kiterjesztésével a homogén felületek hegemóniájának (retorikai) aláásásán is munkálkodik.
A kötet negyedik tanulmánya Bagi Zsolt fikciója Paul de Man munkásságának előfeltevéseiről, amely minden kétséget kizáróan a kiadvány legproblematikusabb írása.
Elsősorban azért, mert tárgyának olyan identitást tulajdonít, mellyel az nem feltétlenül
rendelkezett. Ezt persze nem infratextuális viszonyként viszi színre, hanem egészen
egyszerűen besorolja/katalogizálja azt egy számára magától értetődő, azonban nagyon
is kétséges (ám a tanulmányban következetesen felfejtett) szisztémába. Annak ellenére
tehát, hogy a dolgozat kérdésfeltevése aktuálisnak tekinthető, mert a dekonstrukció
stratégiáinak egy olyan aspektusára irányul, amely évek óta az elméleti diszkurzus
egyik lehetséges centrumában áll (hiszen az „új retorika” különösen Paul de Man munkássága nyomán vált/válik produktív „teoretikus gyakorlattá”), mégsem győzi meg olvasóját arról, hogy képes lenne ténylegesen újraszituálni azt. Éppen ezért mindössze
néhány olyan kérdést fogalmaznék újra (Kulcsár-Szabó Zoltán és Molnár Gábor Tamás idevonatkozó írásaira utalva), amely esetleg hozzájárulhat a probléma tudatosításához (sajnos minden felvetődő dilemmára, így pl. az allegória vagy a temporalitás de
Man-i fogalmának félreolvasására, nem tudunk kitérni). Bagi Zsolt beszélőjével ellentétben de Man a retorikát trópusok rendszerének tekinti, olyan episztemológiai kritériumnak, mely „mindig eszköze az ideológiai kísértésnek, hogy a nyelvi megismerés és
a természetes érzékelés különbségét elfeledjük”. A dekonstruktív retorikai elemzés
ilyen értelemben „nem valamely (morális, társadalmi vagy esztétikai) konvenciórendszer cáfolatára, hanem nyelvi föltételezettségének bemutatására tör”, „inkább irányul
a referencia formalista vagy esztétista diszkreditálása, mint a referenciális olvasat ellen”.
De Man fogalompárja a nyelv fenomenális (jelenségelvű, obszervációs) és anyagi fölfogása nyomán az esztétikai percepció és az olvasás folyamatának „immanenciájára”
utal, arra a retorikai mozgásra, amelyben „a nyelv mintegy szétdarabolja saját fenomenális dimenzióját”. De Man szerint „Az irodalmi szöveg nem fenomenális esemény,
amelynek bármiféle határozott létezési forma lenne tulajdonítható (...) Nem vezet
transzcendentális érzékeléshez, intuícióhoz vagy tudáshoz, csupán előhív valamiféle
megértést, amely kénytelen immanensnek maradni, hiszen érthetősége problémáit saját feltételei mellett veti föl.” Az értelemalkotás fenomenalizmusának dekompozíciójában válik láthatóvá az olvasás folyamata, abban az oszcillációban, melyben „a nyelv

114

tiszatáj

materialitása aláássa az esztétika leplében jelentkező ideologikus műveleteket”. Nem
a nyelv maga volna ideologikus tehát, mint ahogyan Bagi Zsolt tanulmánya kijelenti,
hanem létfeltételéből adódóan „a filozofáló, moralizáló, esztétikai vagy politikai érdekeltségű interpretáció”, mely a nyelv fenomenalisztikus modelljeire apellál. Az ilyen
interpretációk által működtetett értelmezéstörténeti toposzokat vezeti vissza de Man
a „betű metonímiájával jelzett anyagisághoz”. Mivel azonban „figuráció és defiguráció
egymásutánja” állandó ismétlésre szorul, az óhatatlanul referenciálisnak bizonyuló, az
„olvasáshoz visszavezetett betű szerinti jelentés” is rászorul az újbóli dekompozícióra.
De Man szerint „a jelentésfolyamatnak a nyelvi artikuláció bármely elvével (legyen az
érzéki vagy sem) való összekapcsolása az, ami létrehozza az alakzatot. (...) A figuráció
a nyelv azon eleme, amely felelős a jelentés helyettesítés általi megismételhetőségéért.
Az alakzat sajátos csábereje nem szükségszerűen abban áll, hogy fölkelti az érzéki gyönyör illúzióját, hanem abban, hogy a jelentés illúzióját hozza létre.” Az alakzatokat
tehát igen elhamarkodott olvasói döntés volna bármilyen fenomenológiai struktúrával
azonosítani és megfeledkezni arról, hogy eme ideológia is ki van téve a „betű önkényének”, melyet ha próbál is elleplezni, valójában soha nem szüntethet meg. Bagi Zsolt
Nyelvfenomenológia a posztstrukturalizmus után című interpretációja szerint „ezek a később beépülő elemek nem rengették meg alapjaiban a fenomenológiai indíttatást”. Mivel azonban ez a puszta tulajdonítás nem tartozik a retorikailag (a retorikához) következetes de Man-értelmezések közé, több érv szólhat amellett, hogy de Man dekonstruktív „eljárásainak” nem sok köze van az ideológiák fenomenalitásához, mint ahogyan a fenomenológia ideológiájához sem.
A kötet ötödik tanulmánya Kiss Gábor Zoltán újhistorizmus-értelmezése, amely
legalább két szempontból mutatja, implicite is hangsúlyossá teszi a megértés folyamatának diszkurzív komponenseit. Egyrészt maradéktalanul eleget tesz a tárgyalt szövegekből kiolvasható elvárások „rendjének” (hallgat a szövegek igényére, mint megkerülhetetlen potencialitásokra), másrészt nem hagyatkozik pusztán azok tapasztalatára,
hanem „saját” kérdései által ki is zökkenti tételezett magabiztosságukat, a szimpla teóriák identitását. Nem túlzás kijelenteni tehát, hogy a dolgozat önnön tárgyának olyan
értelmezési lehetőségeit ajánlja, melyek minden bizonnyal jelentékenyen járulhatnak
hozzá az „irányzat” hazai befogadásának körülményeihez. Ez a stratégia persze óhatatlanul szembe találja magát egy-két olyan kérdéssel, melyek kontextusfüggősége bár
nyilvánvaló, mégsem egyértelmű. A dolgozatban ugyanis rendkívül sok, nevek által
„hitelesített” konstrukciók jutnak közös nevezőre. Márpedig érdekes kérdéseket vethet
fel pl. egy „irány” ideológiáktól „mentesített” nyelvek általi lebontása. Ennek applikálásához persze biztosan nem elégséges a „tematikai rekonstrukció” alapján felvillantott
katalogizáció és címkézés. A dolgozat „logikája” szerint működtetett „lajstromozó
szemlélet” ugyanakkor mégsem tekinthető pusztán ideológiainak. Hiszen (bár nagyon
elvétve ugyan, de) éppen a „historializálódó” komponenseken keresztül szituálja újra
a megszólaltatott hagyományt. Eme retorikai éleslátás mindenképpen elismerésre méltó.
Ezért mindössze egyetlen ponton szólnék hozzá a tanulmány egyik többször visszatérő, kirajzolódó dilemmájához: társadalom és irodalom kölcsönösségének bizonytalan, de újrakörvonalazódó értelmezése kapcsán, s ez nagyon is érint(het)i az újhistorizmus „üdvtörténeti” paradigmájának viszonylagosítását. A dolgozat beszélője Greenblatt koncepciója kapcsán említi, hogy „az irodalom kulturális tett (...) nem választható el társadalmi kontextusától, hiszen benne jön létre és kerül fogyasztásra minden
művészet”, majd később kifejti, hogy ezzel összhangban mindenféle „dokumentum”

2002. január

115

esztétizálódhat, mint ahogyan „a hagyományosan esztétikainak, művészinek tartott
szövegek is közvetlen társadalmi-politikai tartalmat nyernek”. Véleményem szerint
termékeny lenne szembesíteni ezeket az előfeltevéseket az autopoietikus rendszerek
elméletével. Ugyanis olyan kontextust nyerne ezáltal a fenti dilemma, amely képes lehet átrendezni annak némely komponensét. A társadalomnál evidensebb autopoietikus
rendszert nehéz elképzelni, hiszen minden társadalmi gyakorlat magából a társadalomból származik és oda is tér vissza. A rendszer komplexitásából következik azonban,
hogy minden eleme nem képes minden másikkal kapcsolatba lépni. (Ez egyben azt is
jelenti, hogy az elemek közötti kapcsolatok szelektíve jönnek létre, ezért mindenkor
több cselekvésmód van, mint amennyi éppen megvalósul.) Nem elhamarkodott tehát
a következtetés: annak ellenére, hogy az irodalom leírható „társadalmi tettként” (a társadalom által konstruált modellként), maga is olyan, a társadalomból kikülönült önépítő rendszerként képes funkcionálni, melynek elemei magától az irodalomtól nyerik
entitásukat. Nagy a valószínűsége, hogy az ily módon elgondolt két autopoiezisz közötti határt a nyelv különböző aspektusai biztosítják. Vagyis ha egy irodalmi szöveg
átpolitizálódik, retorikája azonnal meg is kérdőjelezi azt. S ez egyben arra is utalhat,
hogy társadalom és irodalom viszonya nem feltétlenül írható le pl. szinekdochikus
kapcsolatként. Mindennek mérlegelése tovább árnyalhatja azt a reflektált képet, melyet Kiss Gábor Zoltán Az újhistorizmus etikája: módszertan vagy politika című, nagyon
színvonalas tanulmánya bemutat.
A kötet záróeffektusa, Kálmán C. György írása az értelmezőközösségek létmódjának elméleti kérdéseivel foglalkozik. Utalnunk kell itt arra, hogy nagyon is jelentésessé tehető az a szerkesztésbeli következetesség, amely által éppen ez a szöveg került
a „vég” pozíciójába. Több szempontból is. Egyrészt a tanulmány nyitott, kérdező logikája felerősíti a kötet (a hat dolgozat) azon (közös) szólamát, mely mindenekelőtt az
adott dilemmák, diszkurzusok, nyelvjátékok stb. felnyitásában válik érdekeltté. Másrészt ugyanezen aspektusa alapján visszautal a bevezetőben megfogalmazott „irányelvek” aktualitására és konkretizációinak lehetséges következményeire. Harmadrészt
alátámasztja azt az észrevételt is, miszerint az értelmezőközösségek belső osztottságából következően maga a Sensus-csoport sem konstruálható meg a homogenizáció alakzata mentén, a reflektálatlan konszenzusigény jegyében. Ugyanakkor arra is utal, hogy
a homogenizáció csak valamilyen külső szemlélő (mondjuk más diszkurzusok nyilvánvalóan nem semleges látószöge) szerint lehet egyfajta elvárás, s így mindenképpen
illúzió. A csoportidentitás megfogalmazódása, de fel is adása a szövegek elkülönböződése alapján arra figyelmeztet ugyanakkor, hogy az egyes értelmezőközösségeken belüli viták, szemponteltérések válhatnak valójában produktív „állapottá”, a disszenzus
által folyamatosan újrafogalmazódó kérdések és átrendeződő tapasztalatok igényének,
fenntartásának és mérlegelésének „helyévé”. Vagyis a sensus communis ilyen jellegű
áthelyezése a biztosítéka annak, hogy az értelmezőközösség fogalma inkább szövegek
párbeszédének diszkurzív terepeként nyerjen legitimitást. Mindezek mellett persze
számos olyan kérdés is megfogalmazható Kálmán C. György tanulmánya alapján, melyek az eldöntetlenség alakzatait hozzák játékba. A tanulmány által konstruált „ideális
olvasó” figurája éppen ezért maga is inkább a „kész válaszok” kizökkentésében való
érdekeltségnek lehet a retorikai alakzata. Ugyanakkor rendkívül fontos dilemmákat
vet fel implicite a dolgozat keretrendje. És itt az a furcsa helyzet áll elő, hogy tulajdonképpen megismételhetnénk a szöveg beszélője által ínszcenírozott kérdéseket. Ehelyett inkább egy olyan szöveghelyre utalnék, melynek különböző értelmezési lehető-

116

tiszatáj

ségei egyszerre mutatják meg a tanulmány komplexitását: a retorika uralhatatlanságából
fakadó „többletet”. A kánonok problémái kapcsán veti fel a dolgozat az idegenség és az
analógiák összetettségének mérlegelését. Nevezetesen arra utal többek között, hogy
a kánon amerikai felfogása mennyiben egyeztethető össze más kultúrák (saját) tapasztalatával. Eközben ezt mondja: „Ha az európai vagy ázsiai irodalmár megpróbálja az
amerikai fogalmakat, terminusokat, megközelítési módokat alkalmazni saját kultúrájára, hamarosan beleveszhet az analógiák hiábavaló keresésébe, vagy, ami még roszszabb, egyszerűen utánozni kezdi a Nagy Amerikai Testvért.” Nos, az állítás jogossága
nagy valószínűséggel igenelhető, csakhogy a betűk összjátéka a nyelv performativitására terelheti a figyelmet, hiszen a „Nagy Amerikai Testvér” kifejezés rövidítése
a NAT (feloldva: Nemzeti Alap Tanterv) összetételt adja. Vagyis a „Nagy Amerikai
Testvér” utánzása egyben „nemzeti” ügy is lehet, azaz nem feltétlenül „rosszabb” stratégia, mint „az analógiák hiábavaló keresése”. E részlet tehát kitűnő példája annak,
hogy a deklaratív szólamot miként ássa alá, forgácsolja szét saját nyelvének materialitása. Ennek hatályba lépése ugyanakkor nagyon is alátámaszt(hat)ja Kálmán C.
György Elméletalkotói közösségek című munkájának modalitását, az elméleti provokáció gyakorlatát, a kikezdhetetlennek („befagyottnak”) gondolt tézisek újrafogalmazását, illetve annak igényét.
A fentiek fényében tagadhatatlan, hogy az első Sensus Füzet nem a (deklaratív)
„puszta szárnypróbálgatás” amúgy is kétséges trendjeivel rokonítja e kezdeményezést.
Nagyon is azt előlegezi inkább, hogy egy olyan értelmezői közösség arculata körvonalazódik általa, amely (a szó pozitív értelmében) konstruktívan járulhat hozzá az irodalomtudomány jövőjének alakításához. Mielőtt azonban végrehajtaná e recenzió azt
a következetlenséget, hogy azonosítja az Irodalom, nyelv, kultúra című hálózatban megszólaló pozíciók sokféleségét valamilyen differenciálatlan csoporttudattal, arra utalnék
inkább, hogy a sensus kifejezés az imént említett árnyalatai mellett kifejezetten a nyelvre
(pontosabban annak egy szövegtani applikációjára) is horizontot nyit. A sensus (mint
folyamat) ugyanis a jelek anyagiságához rendelt szemantikai mező létrehozását aposztrofálja egyes teóriák szerint. Azt a figurációt, amely a nyelv materiális alakzatait
„konkrét értelmekkel” ruházza fel. De tegyük mindjárt hozzá: a jelviszonyok (egy másik perspektíva felől) képesek ellenszegülni eme gyakorlat automatizálódásának. A kötet heteronómiáinak játékából (is) következhet tehát, hogy nem feltétlenül a reprezentáció logikáját követve alkotnak e szövegek időszerű „kulturális toposzokat”. Ezáltal is
újabb kontextusok felvillantásával alakítják élővé az elméleti előfeltevések korrekciójától eltekintő, a dilemmák megkérdőjelezhetetlenségére berendezkedett olvasási manőverek uralhatatlan játéklehetőségeit; és vonják kérdőre, s egyben oszlatják el (önnön
argumentációjuk által is) a kitüntetett, beidegződött (az olvasás mechanizmusára vak)
teóriák (?) primátusának „kísérteteit”.

H. Nagy Péter

A Tiszatáj Könyvek újdonsága Baka István Sztyepan
Pehotnij testamentuma c. ciklusának kétnyelvű kiadása.
Az orosz változat Jurij Pavlovics Guszevnek, a magyar
irodalom kiváló orosz fordítójának köszönhető. Az
utószó szerzője, Szőke Katalin szavaival most „elkészült
a »fordítás« fordítása… Baka István »oroszverse« végre
bekerülhet a költő számára oly fontos kulturális közegbe, s remélhetőleg a magyar »orosz« költőnek akadnak majd értő orosz olvasói is”. A könyv Pataki Ferenc
festőművész és Révész Róbert fotóművész munkáinak
fölhasználásával készült.
*
A szegedi Közéleti Kávéház Royal Szállóban rendezett
estjén, november 30-án Kiss Gy. Csaba és Olasz Sándor
emlékezett a húsz évvel ezelőtti lengyelországi hadiállapot bevezetésének hazai irodalmi visszhangjára. A rendezvény a Tiszatáj decemberi számában megjelent Irodalom és Szolidaritás c. összeállításhoz is kapcsolódott. Az esten részt vett Rafal Wiesniewski nagykövet és Tereza
Notz tanácsos. December 5-én a budapesti Lengyel Intézetben Kiss Gy. Csaba és Olasz
Sándor beszélt a Tiszatáj kelet-európai tárgyú összeállításairól.
*
December 10-én került sor a Magyar Írószövetség székházában a Németh László emlékkönyv bemutatójára. A negyvenhárom szerző írását 560 oldalon tartalmazó kötetet
Domokos Mátyás és Vekerdi László mutatta be. A tanulmánykötet a Németh László
Társaság és a Tiszatáj Alapítvány kiadásában jelent meg.
*
Néhány szerzőnkről: MARNO JÁNOS költő, esszéíró, nyolcadik verseskötete nemrég jelent meg a Jelenkor Kiadónál Daidal címmel. KISS LÁSZLÓ a szegedi egyetem végzős
hallgatója, novelláit a Bárka, az Élet és Irodalom és a Tiszatáj közölte, nevével diákmellékletek szerzőjeként is találkozhatott az olvasó. SZABÓ GÁBOR az SZTE Juhász
Gyula Tanárképző Főiskolai Karának docense. BENYOVSZKY KRISZTIÁN a nyitrai
egyetem bölcsészkarán tanít, Rácsmustra címmel „regényes olvasónaplója” jelent
meg. BORBÉLY SZILÁRD költő, a debreceni egyetem tanára. TÓTH ÁKOS doktorandusz a szegedi bölcsészkaron.
Februári számunk tartalmából:
HATÁR GYŐZŐ, KIRÁLY LÁSZLÓ, TANDORI DEZSŐ, TÉREY JÁNOS,
VITÉZ GYÖRGY versei
NAGY KOPPÁNY ZSOLT, SZÁNTÓ T. GÁBOR prózája
Olvasáskultúránk az ezredfordulón
Diákmelléklet: H. Nagy Péter Ady-elemzése

/ira: 200 Ft
Fókfvjri Erik« Lauúné Rutkó Renáta Or Ciizmaiia György

ábécés

OLVASÓKÖNYV

MOZAIK

Illusztráció:

KASS JÁNOS
olvasókönyv,

írásfüzet, olvasásfüzet,
környezetismeret

DEÁK FERENC
ének-zene

Az O l v a s á s

évében

ÚJ OLVASÓKÖNYV
A MOZAIK KIADÓTÓL
Hangulatában a „békebeli"
ábécéskönyveket idézi, tartalmában
a ma gyermekeinek gondolati világát
tükrözi az új tankönyvcsalád.
Főszereplője Regö, az elsős fiúcska,
akivel társként tanulhatnak együtt
a gyerekek. Végighaladnak az évszakok
változásain, ünnepeken és szokásokon,
miközben nem csupán az olvasást, írást
és más iskolai ismereteket tanulnak
meg, hanem észrevétlenül közel
kerülnek, sőt egyre inkább aktív
részesévé válnak a természetnek,
az őket körülvevő világnak.
Mindezt művészi színvonalúvá
Kass János és Deák Ferenc
melegséget sugárzó, érzelmeket
ébresztő, gondolkodásra késztető
rajzos mesevilága emeli.

Or. Cilrmstui György

ÍRÁSFÜZET

KÖRNYEZETISMERET M

Első félév

Munkatankönyv

Éf.^5

N ZAIK
www.mozaik.info.hu

1

Mozaik Kiadó: 6701 Szeged, Pf. 301., Tel.: (62) 554-664
Drótposta: kiado@mozaik.info.hu
Mozaik könyvesbolt: 1082 Budapest, Üllői út 70.
Tel./Fax.: 31-42-612

91770133

1 16008

002 0 1

