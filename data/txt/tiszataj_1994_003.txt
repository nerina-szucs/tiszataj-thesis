tiszatáj
1994. SZEPT. * 48. ÉVF.

Faludy György, Simonyi Imre,
Szöllősi Zoltán versei
Csiki László drámája: A hely szellemei
Temesi Ferenc Híd c. regényéről
Diák-mellékletünkben:
Alföldy Jenő Weöres Sándorról

tiszatáj
IRODALMI FOLYÓIRAT

A szerkesztőség elnöke: V Ö R Ö S L Á S Z L Ó
Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R
Rovatvezetők: A B L O N C Z Y L Á S Z L Ó
SZOKAI I M R E
Műszaki szerkesztő: E N G I M Á R I A

Főmunkatársaink:
B A K A I S T V Á N (Szeged)
D O B O S L Á S Z L Ó (Pozsony)
KISS G Y . CSABA (Budapest)
S Ü T Ő A N D R Á S (Marosvásárhely)
SZÉLES K L Á R A (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a
Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül
vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVIII. ÉVFOLYAM, 3. SZÁM
1994. MÁRCIUS
FALUDY GYÖRGY: Elmondom, úgysem értik; Kunyhóban a kanadai erdőn; Tanuld meg ezt a versemet

3

ERDÉLYI ERZSÉBET-NOBEL IVÁN: „Nem vagyok
hajlandó elfogadni a zene kivonulását a költészetbőr
(Beszélgetés Faludy Györggyel)

7

CSÍKI LÁSZLÓ: A hely szellemei (Színjáték)

11

JÁNOSNÁZY GYÖRGY: Tavasz, megint tavasz; Frakkban a sarkvidéken; Magányos mécs

45

SZÖLLŐSI ZOLTÁN: Ne bánts, idő! (1970)

47

GALLÓ SZÁSZ KÁROLY: A székek, avagy a leépítés;
A tükör; Őzláb Zsó, avagy a történet vége

51

BAKOS ANDRÁS: A hős; Ex Ponto

57

SIMONYI IMRE : Bezárkóztam és nagyon féltem; Analógia; Sírás is, meg nevetés; Virágvasárnap; Isten malmai; Én, megkettőzve

59

NÉZŐ
Magyarok a nagyvilágban
KABDEBÓ LÓRÁNT: Kanyargós utakon

62

ZALÁN MAGDA: Washingtoni ebédek egy „egyszemélyes zenekarral" (Sziklay Andor)

65

RÓNAI ZOLTÁN: Nemcsak egy madridi levél (Révész
Andor munkásságáról)

69

ANDERLE ÁDÁM: Elisabeth Szél

72

MADÁCSY PIROSKA: Aurélien Sauvageot magyar irodalmi hagyatéka Aix-en-Provence-ban

75

KRITIKA
BOGDÁN LÁSZLÓ: Hidak a „Por"-ban

83

KELEMEN ZOLTÁN: Út a hídon át

86

VTKÁR LÁSZLÓ: Lajtha László emlékezete (Összegyűjtött írásainak megjelenése alkalmából)

89

FEJÉR ÁDÁM: Ideológiai önigazolás vagy szellemi szabadság (Még egyszer az Iszonyról és viszonyaink alakulásáról)

94

Szerkesztői asztal

a belső borítón
ILLUSZTRÁCIÓ

IMRE LAJOS grafikái a 44., 46., 58., 61., 93. oldalon
és a belső borítón
DIÁK-MELLÉKLET
ALFÖLDY JENŐ: Doktor Senky, a világteremtő
(Weöres Sándorról)

FALUDY

GYÖRGY

Elmondom, úgysem értik
Elmondom, úgyse értik. Mi tudjuk csak a leckét
Nálam huszonhét évvel voltál fiatalabb.
Más fajta: észak, nem dél. Az álmatlan mindenség
iszonya visszahátrált, mikor megláttalak.
Szavunk: hieroglifek sora a végtelenben.
És azonnal egymásnak emeltünk védfalat:
te nékem a halál - én néked az élet ellen.
Melyikünk kapott többet,? Tisztázatlan maradt
Nem volt elég erőm, hogy megmentselek magamtól,
de ami jött, olyan volt s maradt, mint az aranykor,
míg csak fejemre omlik az égi boltozat
Lélekvesztőtestem most elsüllyed. Beteg lettem,
s te azt keresed, hogyan halhatnál meg helyettem.
Szégyenkezem, Alkesztisz. En voltam boldogabb.
Budapest, 1989.

Kunyhóban a kanadai erdőn
Szép róka kísért, ahogy hazajöttem,
rám pislantott olykor s úgy jött mögöttem
a kunyhóig mit versírásra kaptam
kölcsön, e fáktól zöldesfekete
hegycsúcs alatt, melynek még nincs neve.
Erdőben, házaktól távol lakom,
bár telefonom van meg villanyom
s folyóvizem. Nagy sétákat teszek
úttalan úton meg a meredek
domboldalakban, ahol, úgy hiszem,

4

tiszatáj

nem járt előttem soha senki sem.
Nagy némaság. A csend üvegszeme
megrezzen, ha egy levél lefele
evez s öngyilkos vízcsepp veri szét
fejét a sziklán. Járok s keresek,
bár mondják, nincs, indián nyílhegyet,
s emberkéz nyomát a kőben. De nem
találok semmit. A történelem
itt nem viharzott át, nem színezett
minden völgyet, síkságot és hegyet
verejtékével, mint a vérvirágos
tájon Mohács, Nagymajtény és Világos
között A díszlet szép, de elmaradt
mellőle a tragikus színdarab.
A tornác falán felgyújtom a lámpát
és leülök alája verset ími.
Magános ház, nagyerdő - alkony táján
kísértetet vár, képzel, vagy talán
lát az ember a fold túloldalán;
nem itt E nedves és édeni földet
még Adám s Eva járja önfeledt
lépésekkel. De verset írni könnyebb
annak, aki odaát született
Madárszárny lebben most a csenden át
Az ezüst nap beleveti magát
a fák közé s a nagy, sötét bokor
mellé ér. Lámpám a fejem felett
ragyogni kezd, mint a virágcsokor.
Vancouver Island, 1987.

Tanuld meg ezt a versemet
Tanuld meg ezt a versemet,
mert meddig lesz e könyv veled?
Ha a tied, kölcsönveszik,
Hegyeshalomnál elszedik,
a közkönyvtárban elveszik,
s ha nem: papírja oly vacak,
hogy sárgul, törik, elszakad,
kiszárad, foszlik, megdagad
vagy önmagától lángra kap,

1994. március

5

kétszáznegyven fok már elég és mit gondolsz, milyen meleg
egy nagyváros, mikor leég?
Tanuld meg ezt a versemet
Tanuld meg ezt a versemet,
mert nemsokára könyv se lesz,
költő se lesz és rím se lesz,
és autódhoz benzin se lesz,
és rum se, hogy leidd magad,
mivel a boltos ki se nyit,
s kivághatod a pénzedet,
mert közeleg a pillanat,
mikor képernyőd kép helyett
halálsugarat közvetít,
s mert nem lesz, aki megsegít,
ráébredsz, hogy csak az maradt
tiéd, mit homlokod megett
viselsz. Ott adj nekem helyet.
Tanuld meg ezt a versemet
Tanuld meg ezt a versemet,
s mondd el, mikor kiöntenek
a lúgtól poshadt tengerek,
s az ipar hányadéka már
beborít minden talpalat
földet, akár a csiganyal,
ha megölték a tavakat,
s mankóval jön a pusztulás,
ha fáján rohad a levél,
a forrás dögvészt gurguláz
s ciánt hoz rád az esti szél:
ha a gázmaszkot felteszed,
elmondhatod e versemet
Tanuld meg ezt a versemet,
hogy elkísérjelek. Lehet,
s túléled még az ezredet,
s pár kurta évre kiderül,
mert a bacilusok dühödt
revánsa mégse sikerül,
s a technológia mohó
hadosztályai több erőt

6

tiszatáj

mozgatnak, mint a földgolyó memóriádból szedd elő
s dúdold el még egyszer velem
e sorokat: mert hova lett
a szépség és a szerelem?
Tanuld meg ezt a versemet
Tanuld meg ezt a versemet,
hadd kísérlek, ha nem leszek,
mikor nyűgödre van a ház,
hol laksz, mert nincs se víz, se gáz,
s elindulsz, hogy odút keress,
rügyet, magot, barkát ehess,
vizet találj, bunkót szerezz,
s ha nincs szabadföld, elvegyed,
az embert leöld s megegyed hadd bandukoljak ott veled,
romok alatt, romok felett,
és súgjam néked: tetszhalott
hová mégy? Lelked elfagyott,
mihelyst a várost elhagyod.
Tanuld meg ezt a versemet
Az is lehet, hogy odafenn
már nincs világ s te odalenn
a bunker mélyén kérdezed•
hány nap még míg a mérgezett
levegő az ólomlapon
meg a betonon áthatol?
s mire való volt és mit ért
az ember, ha ily véget ért?
Hogyan küldjek néked vigaszt,
ha nincs vigasz, amely igaz?
Valljam meg hogy mindig reád
gondoltam sok-sok éven át,
napfényen át és éjen át
s bár rég meghaltam, most is rád
néz két szomorú, vén szemem?
Mi mást izenhetek neked?
Felejtsd el ezt a versemet
Toronto, 1980.

1994. március

7

„Nem vagyok hajlandó elfogadni
a zene kivonulását a költészetből"
BESZÉLGETÉS FALUDY GYÖRGGYEL
- Az utolsó két évtized dátumaiból úgy tűnik, hogy a vándorévek véget értek. Toronto, Vancouver, Portsmouth, London, Chicago, Tanger, Madrid, Valencia, Dubrovnik stb.
után a legutolsó évek versei alatt Budapest szerepel a keltezésben. Valóban a megnyugvás
időszaka jött el?
- Bizonyos mértékig igen. Az a demokratikus átalakulási folyamat hozott haza,
amely ugyan még gyenge, de remélem, győzedelmeskedni fog. Hyen szempontból a
megnyugvás állapota ez, de nem a nyugalomé. Erről szó sincsen addig, amíg élek, és ez
már nem olyan nagyon sok.
- Szellemi vándorútjainak bizonyítékaként már csaknem 50 évvel ezelőtt megjelent
egy műfordítás-gyűjteménye, az Európai költők antológiája, legutóbb pedig vaskos kötetben
tette közzé világirodalmi kalandozásait, 1400 vers fordítását. Van-e összefüggés a térbeli és
szellemi kalandozások között? Egyáltalán fordításoknak tekinthetők-e azok a művek, vagy
inkább a Papp Tibor-féle kifejezéssel vendégszövegeknek, hiszen ezek átköltések? Inkább saját
magáról beszél bennük.
- Úgy kezdődött az egész, hogy a 30-as években nagyon kevés olyan saját verset
jelentethettem meg, amelyek miatt az újságot el nem kobozták vagy be nem tiltották
volna, a nyomda és a szerkesztőség pedig tönkre ne ment volna. A Villon-fordítások
esetében más volt a helyzet. Amikor a bécsi egyetemre mentem, itthon felejtettem
a Villon-kötetemet, a bécsi egyetem nagykönyvtárából egy professzor kikölcsönözte
a könyvtárit, és soha nem adta vissza. A verseket úgy kezdtem „fordítani", hogy beletettem mindazt, amit ha a saját verseimben megírok, akkor elkobozzák a kötetet. így
történt, hogy a Nagy Testamentum 384 sorából 381 sor van tőlem, és csak három
Villontól, semmi több. Ez 32, 33-ban volt. Akkoriban nagy lelkesedéssel fogadták és
keserűen támadták.
- De fordításaiban nem mindig ezt a módszert követte.
- Bizonyos mértékig hozzászoktam ahhoz, hogy a verset a magam módján fordítom. Ez persze nem azt jelenti, hogy például egy Goethe- vagy egy Catullus-versben
nagyon messze mentem el az eredetitől. Leginkább ott tértem el, ahol a szövegben helyi fordulatokat találtam. Egy arab vers általában azzal végződik, hogy a költő négy
sorban bocsánatot kér, hogy ezt a verset írta, mondjuk Háfiz. Ez a magyar olvasótól
idegen. Vannak olyan költők is, akiket magyarra úgyszólván nem lehet lefordítani,
mert nyelvileg olyan nagyszerűek. A jelenleg élő angol költők különösen, például
Auden. Ezeket nem lehet szöveghűen fordítani, mert ugyanaz magyarul tűrhetetlen,
ezért más stiláris mókát kell kitalálni.
Én a világirodalmat egésznek tekintettem, nem úgy, mint általában a nagy antológiák, a németek vagy a franciák, amelyek közölnek kétszáz francia verset és öt kínait.
Próbáltam összeszedni mindazt, ami igazán jó. '37-ben kezdtem el, és egy életen át csináltam. Az Új Időktől kaptam megbízást, hogy szerkesszek egy nagy antológiát, le is
fordítottam száz verset, javarészt angolt. Aztán idővel szerencsém is volt, mert 1940ben már arab földön éltem, aztán Torontóban, ahol kínai tanár és diák barátaim is vol-

8

tiszatáj

tak, így közelebb jutottam a forrásokhoz. (A perzsát kivéve.) így értettem meg azt,
hogy a kínai versben nincs múlt és jelen, nincs én, te, ő, hanem minden úgy van, hogy
„elmegy". Elmegy a hegy, a köd, a bizonytalanság. Mármost hogy egy szerzetes van-e
fönn a hegyen, vagy én megyek föl, az én megítélésemtől függ, a versben nincs benne.
Szóval egy verset három-, négy-, ötféleképpen is lehet magyarázni, és magyarázzák is.
Rengeteg verset írtak, van olyan költő, akitől 10000 vers maradt fenn, és csak a leghíresebbeknél van elfogadott magyarázat. A legbüszkébb a kínai versfordításaimra vagyok - a Táora, amely a kötet legjelentősebb része; 185 vers van belőle - , eddig ugyanis
japán és kínai verseket német fordításból ültettek át magyarra, még Kosztolányi is.
Képes Géza meg egész egyszerűen úgy fordított, hogy a meglevő kínai szövegeket
megcsinálta magyarul. Azért nem értek vele egyet, mert a kínai is mást olvas belőle,
mint ami le van írva.
- Milyen egyéb nehézségek adódnak még a fordításkor?
- Például a versmérték. A görög és a latin nyelv és irodalom háttérbe szorulása
miatt ma már egy klasszikus strófaszerkezet is szabadversnek hat. Az a Berzsenyi-sor
például, hogy: „Romlásnak indult hajdan erős magyar" már prózának hat, és nem az az
ógörög versforma, aminek régebben olvasták. Csak a hexameter maradt meg, mert
a daktilus még érződik magyarul. De ezt is lehet a magyar nyelv természetével ellenkezően csinálni, pl. ez a Kisfaludy-sor: „Hős vértől pirosult gyásztér sóhajtvz köszönílek"
nincs magyarul, ennek semmi köze a mi nyelvünkhöz.
- Ez eldönti azt a régi vitát is, mely Petőfi Szeptember végén című verse körül folyik,
mert eszerint azoknak van igazuk, akik felütéssel kezdődő, daktilusi verselésűnek tartják:
„Még nyíltuk a völgyben a kerti virágok".
- A magyar ritmus még a jambusban is megtartható. Ezt bizonyítja Kosztolányi,
aki ösztönösen bár, mégis remekül tartotta meg az első szótag hosszúságát a jambusban, pl. így: „Ma láttam én a ¿o/takat". Babits teljesen eltávolodott ettől, és ha egyszerű embernek olvasom az általa nem ismert Babits-verset, nem tudja megérteni annak
komplikált és szigorúan tartott ritmusát.
- Azt írja Apámhoz című költeményében: „Milyen szelíden / kértél: ne menjek el tücsöknek; / nem hallgat tücsköt senkisem." Mégis egész életét rücsökként" élte le. Ha újra
kezdhetné, ma is ezt tenné?
- Igen, ezt. Kilencéves koromban ugyan még festő akartam lenni, mert a világ
szépségeit a legegyszerűbben, legtermészetesebben a festő tudja visszaadni. De áttértem
a költészetre, mert kétségbeesve láttam, hogy rajzaimnak még a vázlata sem igaz, mert
nem ismertem a perspektívát, és azt hittem, hogy nekem kell kitalálnom. És nem sikerült kitalálnom. Nem tudtam, hogy ezt meg lehet tanulni például egy könyvből. Ezért
már kilencéves koromban verseket írtam, de nagyon rosszakat.
- Az Egynémely amerikai költőnek című versében elutasítja az avantgárdot: „Lisztet
fingó bohócokénak nevezi a címzetteket. Miért ez az engesztelhetetlennek látszó indulat?
- Mindig mérsékeltem magamat velük szemben, mert ez szinte kötelező volt.
Mindenekelőtt az volt velük a bajom, hogy nem vagyok hajlandó elfogadni a zene kivonulását a költészetből. Most itt nem csupán a ritmusról, rímről van szó, hanem
a zenéről, hogy a sorokat önkényesen, patetikusan tördelik. Még André Breton is nyelvileg kötetlen, modern, üres verseket írt. Egyszer 1938-39-ben megkért engem arra
Párizsban, hogy - mivel tudok németül - írjak egy levelet Freud Zsigmondnak
Londonba, és kérjem meg, hogy írjon előszót ahhoz az antológiához, melyet ő válogat
élő modern francia költőktől, akik egy-egy versben az álmukat mondják el. Bár kínos

1994. március

9

volt számomra, megírtam a levelet, és Freud azt írta vissza, amit vártam: valakinek az
álma - anélkül, hogy az illető körülményeit, életét ismernénk - önmagában leírva teljesen értéktelen és jelentéktelen. Nem is vállalta a bevezetőt. Breton boldog volt, hogy
Freud válaszolt, és ezt a német levelet hozta le előszónak. De hogy magyar példát is
említsek: az utóbbi időben, amióta itthon vagyok, nem láttam senkit, hogy Kassákverset olvasott volna. Én őt személy szerint nagyon szerettem, bátor és derék ember
volt, de amit versben írt, azt én tűrhetetlennek tartom. Füst Milánnal szemben már
enyhébb vagyok, mert ott, ha nem is mindenütt, de van értelem. Üres formalitásnak
tartom például azt, hogy a vers négyszögletű vagy kör alakú, vagy templom formájú
legyen (már a régi görögök és latinok is írtak ilyeneket). A vers nem kívánja azt, hogy
kocka formájú legyen, ezeket csak heccből írták, ha szabad így mondanom.
- Akkor a 1200 szonett" ellentámadásnak fogható fel az avantgárd ellen?
- Én ezt a kétszáz szonettet inkább útijegyzetnek gondoltam. Egy vagy két versben mentem csak neki a kortárs költőknek, elsősorban az amerikaiaknak, akik nagyon
sok verset írtak, de igazi költészetet nagyon keveset lehet ott találni.
- A szonett valami állandóságérzést ad?
- Igen. Rendkívül bonyolult műfaj, 14 sorba 30 vagy 40 sor tartalmát kell összepréselni. Ha egyetlen üres sor van benne, nem ér semmit az egész, összeomlik. A hosszúversben lehet egy-két üres sor, a szonettben nem. Annak tökéletesnek kell lennie, az
utolsó sornak különösen. Ha az ember szonettet ír, legokosabb, ha először a 14. sort
írja meg. Az első 13 sornak is jónak kell lennie, de az utolsó kitűnő legyen!
- Költészetének, életének alapélménye a vándorlás, a szerelem és az anyanyelv. Valóban ilyen meghatározó ez a „szentbáromság" művészetében?
- Bizonyos mértékig igen. Köztük a legidegenebb a vándorlás volt, amit megszoktam, talán meg is szerettem, kivéve az utolsó tíz évet, mert teljesen kilátástalannak
tűnt, hogy hazajöhetek. A szerelemnek nagyon sokat köszönhetek, sok boldogságot,
keserűséget is persze. A feleségem, akit nagyon szerettem, egész fiatalon halt meg. Sok
verset írtam erről. Olyan is van, amit még mindig nem adtam ki, mert még mindig nagyon fáj. A szerelem mondhatatlanul fontos az életben, és ezt nem csak materiális
szempontból értem.
- A kiábrándultság feltűnő motívuma az utóbbi évtizedek költészetének.
- Meglep ez az észrevétel. Tényleg így van? Ennek egyik oka talán az a felismerés,
amelyre az 50-es évek végén döbbentem rá; hogy a technikai civilizáció miatt a Föld
halálra van ítélve. Már '57-ben láttam Londonban azt a folyamatot, amit itthon,
Magyarországon most kezdünk érzékelni a gólyák, a rákok pusztulása láttán. A Dunántúlon minden harmadik fa elsorvadt már, ezután következik a fűnek, a fának, a búzának, a zabnak a teljes tönkretétele, a halak, majd minden állat elpusztulása. Gázmaszkot kell fölvennünk, a házak lefelé épülnek a föld alá, ahol tisztított levegőt fogunk
szívni, aztán jönnek az ezzel járó betegségek, a torzszülöttek.
- Három Faludy-kötetet borít Bosch-illusztráció. Ezeket a költő választotta?
- Az utolsó könyvem, a Dobos az éjszakában című verseskötetem megjelenése
előtt Rómában voltam. Elfelejtettem megmondani a kiadómnak, hogy valami Boschképet tegyen a borítóra. Mire megjöttem, megjelent a könyv, és Bosch volt rajta. Szóval neki is ugyanez volt az érzése, hogy Bosch-képet kell rátenni. Érdekes, hogy Bosch
számára csak Pokol van és Föld. Hogy úgy mondjam, a Föld egyúttal a Mennyország.
Azért örültem a kiadóm képválasztásának, mert Bosch képein az az objektív féltés fogalmazódik meg, hogy a világ a pusztulás felé megy.

10

tiszatáj

- A J.00 szonett" címlapján is Bosch-kép van: egy hárfára fölfeszített költő. Vagyis
ntücsök "-nek lenni ilyen megfeszítettség?
- Az. Van egy bizonyos kényszer. Az ember ír egy verset, és hirtelen azt érzi,
hogy saját erején kívül sikerült egy egész tűrhető verset írnia, és ez az első tűrhető vers,
és egyúttal az utolsó. És aztán a következővel is ugyanígy van. A versírást nem lehet
megtanulni. Megtanulhatatlan. A költő állandóan fél, mert úgy érzi, hogy túl sokat se
szabad írni, viszont túl keveset se, mert akkor nem tudja megírni azt, ami van. Maga a
művelet nem ellenőrizhető. Leülök verset írni délután kettőkor. Miután este tízre három sor van kész, feladom. Fél év múlva vagy két év múlva - bármikor történhet ez reggel négykor az ágyban eszembe jut ez a vers, fölkelek, és hétig, nyolcig valószínűleg
megírom. És van olyan is, amikor meg akarok írni egy verset, és egész más lesz, mint
amit elterveztem. Szóval kimegy a kezemből, nem az én szándékom szerint íródik. Néha azt érzem, hogy a rossz sorokat én írom, a jó sorok - egy pár - meg ott vannak a papíron. Hogy kerültek oda? Nem az én fejemből jöttek. Aztán én rohamszerűen írok
verseket. A kétszáz szonettből az utolsó százat harminc nap alatt írtam itt Pesten, mert
a szövegek, illetőleg a jegyzetek Torontóban maradtak. A kiadóm sürgetett, és mivel
emlékezetből nem tudtam többet, mint tizenöt sort, hát hozzáírtam még ezernégyszáz
sort, száz szonettet.
- Az ihlető élmények, a költői motívumok között nem említettük a hazatalálás élményét. A jövő ítésze ezt is meghatározónak ítélheti majd?
- Azt hiszem, igen. Bizonyos mértékig vigyázok, hogy az aktualitásokkal ne foglalkozzam, amiket egy éven belül elvisz az idő. Megérkezésem után nagy örömmel láttam, hogy itt még mindig olyan élénk kulturális élet folyik, amihez hasonlót New
Yorkban talán igen, de Kanadában egyáltalán nem lehet találni. A legnagyobb öröm
számomra az volt, hogy az ember beszélgethet az emberekkel. Odakinn hiába beszélgetek, egy határon túl az őszinteség nem megy. Ott nincs komoly beszélgetés, hogy úgy
mondjam, duma van. Nyolcvanhárom évemből hatvanhármat töltöttem távol, és ha az
utcán megyek, még mindig csodálkozom, hogy itt mindenki magyarul beszél. Ha fölébredek, mindig azt hiszem, hogy az utolsó három év csak álom volt, mert az következett be, ami után vágyódtam, de nem reméltem, hogy megérem. Nagyon jó itthon.
Budapest, 1993. november 11.

1994. március

CSÍKI

11

LÁSZLÓ

A hely szellemei
SZÍNJÁTÉK

Színjátszó személyek
EZREDES
GÁSPÁR
ANNA, Főjegyző leánya
ADAM, kistisztviselő
NAGYLAKI, nyugalmazott
tüzér őrnagy
HALINA, gimnáziumi tanár
FŐJEGYZŐ
PAP
KEREKI, az ipartestület elnöke
HENTER, szász bankár

TISZTIORVOS
ELLA, a felesége
CIRKUSZIGAZGATÓ
BOHÓC
IDOMÁR
ARTISTANŐ
DORICÁ (I. népfelkelő)
II. népfelkelő
Körzetvezető
I. katona
II. katona

ELSŐ FELVONÁS
Szín: templomhajó, az oltár felől nézve. A magasban a boltív homálya. Kétfelől, keskeny ablakokon át, alkonyi fény árad be. Tél van. Szemben a kórus, ezüstös orgonasípokkal. Alatta a bejárati
szárnyas ajtó. Jobb oldalt, elöl cirádás szószék, mellette a sekrestye ajtaja. A szín nagy részét két padsor
foglalja el (mintegy rövidülésben, csak néhány pad látható), előttük szabad átér a feltételezett áldozórácsig, és közöttük a folyosó az ajtóig. Pap a szószéken beszél. A padokban, fekete-szürke ünneplőben,
télikabátosan ülnek az emberek. Fejük lehajtva, arcuk nem látszik.
PAP: Mindenható Isten, hozzád fohászkodunk, ne fordítsd el rólunk az orcád. Tekints e nyájra a végveszélyben, amikor
bűnnek tartják a puszta létezését, ártatlan
létére odadobják idegen hatalomnak, idegen
vallás és nyelv kiszolgáltatottjaként. Kicsi
ez a nép ekkora csapáshoz, és védtelen.
Földjét elvették, másoknak ítélték közö. nyös hatalmak - lelküket, maradék hitüket
erősítsd, Uram, a világ ellenében. (Csend.)
Híveim, holnap átadjuk a város kulcsait a
hódítóknak. Istent kérjük hát, adjon erőt
nekünk a lemondáshoz. Közeleg a veszedelem Dél felől, és számunkra nincs más hely,
csak ez, a menekvéshez se módunk, se

erőnk. Lágyítsd meg, Uram, a katonák
fegyverét, ha szívük meg nem lágyulhat is.
Mibennünk, a gőggel, dölyffel, hírvággyal
szemben erősítsd a türelmet, a kitartást.
Védelmezz is, Uram, amikor büntetsz.
Mentsd meg életünket legalább, hogy módunk legyen jóvátenni vétkeinket, amelyekkel kihívtuk haragodat...
Gáspár - huszonéves, nyúlánk férfi - a második
sorban erre felveti a fejét: az imádkozó gyülekezetből kivirít sápadt arca. Mintha tiltakozna.
PAP: Híveim és... barátaim! Most nem csak
mint lelkipásztorotok, hanem mint a közösség tagja szólok hozzátok. És azt mondom: jöhet holnap a hódító sereg, hogy át-

12
vegye a várost, Erdély utolsó bástyáját, a
fegyverekkel szemben nekünk meg kell
őriznünk nyugalmunkat. Nincs helye a hősködésnek. Őrizzük meg magunkat holnaputánra, az építő munka számára. Békeszerződés ítélte másnak ezt a földet: maradjunk
meg békében tehát, habár fegyverrel vonulnak ellenünk. Ne adjunk módot a megtorlásra. Ne hívjuk ki a hódító dühét. Meg
kell maradnunk, együtt, a remény számára.
A jövő számára. Az igazságtétel számára.
Az utolsó mondatok alatt bal felől felbukkan a
szürke gyülekezetben egy élénk sárga, fényes selyemrubába öltözött bohóc, ugyanolyan színű
bolondsipkával a fején. Fehér arca rémült, és
mintha mondani akama valamit Később, de
még a prédikáció közben, jobb oldalt * cirkuszi
kikiáltók vörös frakkjában előtűnik Cirkuszigazgató: kerek képű, kövér alak, kopaszodó fejére ragasztott csillogó hajtincsekkel. Kezében cilinder.
A kórusban most megjelenik II. népfelkelő, egy
paraszt-katona, hosszú puskáját a padsorokra szegzi Ugyanakkor, Pap beszéde végén, a
csöndben halkan, bátortalanul megszólal Bohóc.
BOHÓC: Jönnek. Itt vannak, uram.
A padsorokban mozgás támad
PAP: Itt vannak tehát, máris, idő előtt. Azzal
kezdik az uralkodást, hogy megszegik az
egyezséget. Barátaim, maradjatok a helyeteken. Isten házában vagyunk. Megvéd az
Úr.
Orgonaszó hallatszik, majd elbicsaklik, mintha
leütötték volna a kántort
PAP: Imádkozzunk!
A megadóan mormoló gyülekezetben dacosan
feláll, a padsorok közé lép Gáspár. Tehetetlenül
körbeforog mintha ezzel is lázítani akarná az
embereket Az arcokba bámul, majd elindul a
kijárat felé. Szembetalálkozik Ezredessel. Ez
idősebb, botra támaszkodó, sánta férfiú, szedettvedett egyenruhában, rangjelzés nélkül, cúgos
cipőben. Félelmetes és nevetséges, főként azért,
mert színpadias. Idegenes hangsúllyal, de magyarul beszél.
EZREDES: Hopp-hopp! (Botjával mellbe bökve, megállítja Gáspárt) Megmaradjunk!
GÁSPÁR: Szószegő! Hova sietsz? Ne légy
ilyen mohó. Holnap van a te napod.

tiszatáj
PAP: Gáspár, Isten házában vagyunk!
EZREDES: Megmaradjunk. Nyugalom. Beszédem van. (Botjával a szószék felé, Papra
mutat) Cseréljünk. Le! Le! Le!
PAP: Imádkozzunk.
A gyülekezet belekezd a Miatyánkba, Ezredes
tehetetlenül és dühösen tátog a hangözönben.
A főbejáraton eközben Doricá (I. népfelkelő) bekíséri a cirkuszi trupp kosztümös-télikabátos
tagjait Idomárt és Artistanőt Nyomukban
Adam. Gigerli fiatalember, kezében zsirárdi kalappal, szemén monokli Kishivatalnok-féle.
EZREDES (dühösen): Mi van a templomban?
DORICÁ (középkorú népfelkelő): Ezeket behoztam. Gondoltam, spionok. Álruhában
járnak, ezredes úr. Rendes ember nem öltözik így.
EZREDES: Szóval spionok.
DORICÁ: Még egy majmuk is van. Parancs
szerint ide kell gyűjteni az efféléket, magyarokat, egyebeket.
IDOMÁR: Tiltakozom. Nem egy majmunk
van, hanem négy. Ez nem valami ócska
trupp. Egyet mondok: nagy baj lesz még
itt, ha az oroszlánok nem kapnak enni.
DORICÁ: Tetszik látni, hogy beszélnek
ezek.
IDOMÁR: Ezennel kérem szabadlábra helyezésemet. Szolgálati érdekből mégpedig,
ezredes úr. Tudom én, mi a reglama, kiszolgáltam a katonaidőt. Az oroszlánokat
nem tartóztathatják le.
EZREDES: Mindenki a körletben marad.
CIRKUSZIGAZGATÓ (alázatosan előlép):
Ezredes úr, tisztelettel tiltakozom. Mi magyarok vagyunk...
EZREDES: Dettó?
CIRKUSZIGAZGATÓ: Magyarok vagyunk,
de nem idevalósiak. Anyaországiak vagyunk. Mi nem vagyunk átadva. Mi csak
menekülünk.
ADAM: A körletet senki el nem hagyhatja.
Ez a Körzetvezető úr utasítása.
EZREDES: Az én parancsom!
PAP: Imádkozzunk.
Újra belekezdenek a Miatyánkba.
EZREDES (belebeszél az imádságba): Híveim!
Béke! Semmi rebellió, jó?

1994. március
ADAM: Az ezredes úr fontos közlést kíván
tenni. Hallgassák meg, kérem.
EZREDES: Hallgassanak! (Az ima elhal.) Híveim! Mi nem bántani akarjuk magukat. Az
igazságért vagyunk itt.
BOHÓC: Ajaj!
EZREDES: Csitt!
ADAM (mintha fordítaná): Kuss! Az ezredes
úr csendet kér.
EZREDES: Európa! Hölgyeim és uraim! Európa. Csak azt akarom mondani: Európa.
Tehát értjük egymást. Két nép Európában.
Egymás mellett. Egymás mellett, nem egymás alatt. Mi maguk alatt voltunk. így.
('Mutatja: rétegekben.) Most helyre lesz hozva. így. (Két tenyerét egymás mellé rakja.)
Két kéz. Egymás mellett. Mindkét kéz
enyém. Kérek másik kezet. (Találomra megfogja az első padsorban ülő Főjegyző kezét,
megrázza és mosolyog.) Kéz a kézben. Béke.
Isten velünk.
FŐJEGYZŐ (hatvanas „magyar úr", bundakabátban, nyírott bajusszal): Fogdosnak. Mit
akarnak ezek?
DORICÁ: A templom le van tartóztatva.
Mindenki le van fogva. Még a főjegyző is.
ADAM: Kuss, Dorica! Önök szabadok. A város magyar lakossága szabad, ugye, ezredes
úr?
EZREDES: Nem fogoly. Nincs háború, nincs
fogoly. Nincs háború, de van baj. Mi megvédelmezzük magukat. Felszabadultunk
önök alól, de védjük.
BOHÓC: Ajvé!
EZREDES: Európát felhányta a háború.
Harcolás, kommunizmus. De jött új rend.
Új béke. Új igazság.
ADAM: Ezredes úr, ezt majd elmondja nekik
a Körzetvezető.
EZREDES: Tehát, új igazság. Mi felelünk
önökért. Úgy mondom: önök a miénkek.
De jó lesz.
NAGYLAKI: Ezredes úr! Engedje meg bemutatkoznom. Nagylaki József nyugállományú tüzér őrnagy vagyok. A monarchia
seregében szolgáltam. Felelős tiszt létemre
tudom tehát, hogy önnek valóban felelősséget kell vállalnia a város lakosságának épségéért, biztonságáért. Ez itt már nem had-

13
műveleti terület. A trianoni szerződés értelmében önök, amikor átveszik Erdélyt,
egyben szavatolják lakossága életének és javainak sértetlenségét. Erre nézve azonban,
ezredes úr, garanciát kérek a város vezetése,
a lakosság és a magam nevében.
EZREDES (szalutál): Őrnagy úr! Tiszti becsületszavamat adom rá.
NAGYLAKI: Köszönöm. Megpróbálok hinni önnek.
BOHÓC: Hit! Hit, Remény, Szeretet! Szó,
szó, S Z Ó EZREDES (botjával könnyedén Bohóc vállára
üt): Ide figyelj, édes fiam! Te a Monarchia
egyik katonatisztjének szavát hallottad. Becsületszavát, édes fiam. És kitaposom a beledet, ha ebben kételkedni merészelsz.
BOHÓC: De szépen mondja!
ADAM (ráripakodik): Kuss! Ezredes úr, ki
kell válogatnunk őket. Sürget az idő. Nyakunkon a katonák.
EZREDES: Hölgyeim és uraim! Megmondtam, önök szabadok. Önök katolikusok.
Látom. Csak a város elöljárósága marad.
ADAM: Ez a körzetvezető úr parancsa.
EZREDES: Körzetvezető úr parancsoljon a
maga hazájában! (Paphoz.) Vannak a tanácsban reformátusok?
PAP: Vannak, ezredes úr.
EZREDES: Unitáriusok?
PAP: Egy.
EZREDES: Egyéb?
PAP: Milyen egyéb, ezredes úr?
EZREDES: Szászok? Lengyelek? Zsidók is
vannak a tanácsban?
PAP: Abból is volt egy. De a kommün után
elmenekült.
EZREDES: Helyes. Egyéb vallású tanácsosok
később érkeznek. Maradjanak békén. Gyerekek, nők hazamehetnek. Hozzanak...
ADAM: Vagy küldjenek.
EZREDES: Élelmet, tiszta ruhát. Semmi
egyebet, csak élelmet és váltóruhát.
GÁSPÁR: Meddig akarnak maguk itt tartani
bennünket? Hiszen már megadtuk magunkat.
FŐJEGYZŐ (halkan): Eladtak minket.

14
EZREDES: Polgárok mehetnek ugyancsak.
Kérem a tanácsot.
ADAM: Ezredes úr a városi tanács tagjait kéri maradásra. (Elsétál a padsorok között, egyegy emberre rámutat) Tag. Tag. Tag.
BOHÓC (gépfegyver hangát utánozva): Taktak-tak-tak-tak.
FŐJEGYZŐ (amint Adam hozzá ér): Feljött a
napod, Ádám. Miért haragszol te reánk?
ADAM: Nem haragszom én, főjegyző úr. A
kötelességemet teljesítem.
FŐJEGYZŐ: Engedd be az oláht, s kiver a
házadból.
ADAM: Én mindig hálás leszek magának,
Kázmér bátyám, amiért maga mellé vett.
Meglátja, nem lesz semmi baj. De többé ne
mondja azt, hogy oláh. Rómától eredünk.
FŐJEGYZŐ: Döntsétek el végre, Ádám.
ADAM: Rövid á-val kérném. Két rövid á.
Adam. (Annára, Főjegyző lányára mutat)
Annuska itt maradhat magával, Kázmér bátyám.
FŐJEGYZŐ: Nem tanácstag az.
ADAM: Jó helyen van itt, szem előtt, Kázmér bátyám.
FŐJEGYZŐ: Ezredes úr! Ön csupán a városi
elöljárókat tartóztatta le. Ártatlan lánykákat nem tartóztathat le. A letartóztatás nem
érintheti a családtagokat. Noha azt sem értem, miért vagyunk mi letartóztatva. (Ezredes nem reagál a „letartóztatott" kifejezésre.)
ADAM (Ezredesnek magyaráz, hangtalanul, az
mosolyog. Annyi hallatszik): Megköszönném, ezredes úr. Szólok a Körzetvezető úrnak is.
EZREDES (Főjegyzőhöz): Hallom, ön beteg.
Emberség van. Engedem, hogy kislánya
önnel maradjon.
FŐJEGYZŐ: Makkegészséges vagyok, jóember. Jobb erőben vagyok én még magánál
is. Pedig egykorúak lehetünk. Kutya bajom.
Gáspár fiam, szólj már nekik. Olyan vagyok, mint a vas.
ELLA (reménykedve hadar): Az én uram beteg. Az enyém. Vért is köp néha, bizony isten. Tizenkét napig tartották egy pincében
a Lenin-fiúk. Bizonyíthatja bárki, hogy azóta nincs rendben.

tiszatáj
GÁSPÁR: A tisztiorvos úr valóban gyengélkedik, uram.
EZREDES: Becsületszavát adja ön, hogy a
tisztiorvos maródi?
GÁSPÁR: Szavamat adom, persze.
ELLA: Elmehetünk?
EZREDES: Asszony maradhat. De elég.
Nincs több beteg. Nincs több asszony.
Asszony csak bajnak van. Önök jól vannak.
Lesz étel, ruha. Nem lesz baj.
ADAM: A többiek elmehetnek.
EZREDES (magának vindikálva az utasítás
jogát): A többiek elmehetnek. Engedélyezem. Pánikot kelteni kint nem szabad. Tilos a pánik. A bevonulás rendben folyik.
Béke van. Kifelé!
Az asszonyok és a közrendű polgárok szedelőzködnek, búcsúzkodnak. Pap közben a szószékre
megy.
FŐJEGYZŐ (Gáspárhoz): Vigyázz az enyéimre, öcsém. A kicsi Kázmért toroklobbal
hagytam otthon. A feleségem szerencséjére.
Egy miséért, öcsém. S mi lett a vége?! Gondoskodj róluk, Gáspár.
GÁSPÁR: Jobb helyen vagyok én itt, Kázmér bátyám.
FŐJEGYZŐ (gőgösen): Itt a város elöljárói
vannak. Neked coki.
GÁSPÁR: Híjával vagyunk egy polgármesternek, Kázmér bátyám. A tekintetes úr
idejében felhúzta a nyúlcipőt.
FŐJEGYZŐ: Üss a szájadra! A polgármester
úr az evakuációval rendben távozott.
GÁSPÁR: Azt jelenti, hogy üresedés van a
poszton. És nagyon lehetséges, hogy ezeknek itt szükségük lesz egy főemberre.
FŐJEGYZŐ: Kicsi vagy te ahhoz.
GÁSPÁR: Kicsi vagyok én, majd megnövök
én. Annácskát, a játszótársamat csak nem
hagyom Adam úrfi martalékául. Nem azért
hagytam ott a pesti egyetemet.
ANNA: Mindig mondtam, hogy egyszer még
polgármester is lehet belőled. Csak a körömrágást szokd le.
GÁSPÁR: Érted én mindent.
FŐJEGYZŐ (előbb dohog aztán üvölt): Mert
én már itt mindenkinek csak Kázmér bátyám vagyok. Nem Kázmér bátyám vagyok

1994. március
én, hanem ennek a szabad királyi városnak
a főjegyzője. Én vagyok itt most az első
ember!
GÁSPÁR: Ezzel most ne nagyon dicsekedjen.
PAP (a szószékről, a távozókhoz): Barátaim!
Kedves asszonyok! Menjetek. Teljesítsétek
hivatásotokat. Van olyan idő, amikor a család és benne az anya az eredeti, az ősi szerepére egyszerűsödik, és éppen ezáltal felmagasztosul. Menjetek, vigyázzatok gyerekeitekre. Tanítsátok meg nekik az anyanyelvet, ha az apák messze vannak, vagy
messzire készülnek is. Tanítsátok meg őket
arra, aminek túszaként - és példájaként is itt maradt az uratok. Arra, amit most kényszer alatt vállalunk. Tanítsátok meg a gyerekeket, hogy ezután önként kell vállalniuk
és megvallaniuk a sorsukat. Gyerekek: Isten
kicsiny és elhivatott csodái voltak eddig.
Mától sorsvállalók és -vallók ők maguk is.
Emberként, szabadon éltek mostanig hazájukban. Mostantól magyarok. Tanítsátok
meg nekik, hogy ezen a földön magyarnak
lenni mindig is csak valami ellenében lehet.
Hatalmak és kényszerek ellenében, dacolva
a hatalommal és ellökve a kényszert, egyet
ismerve csupán: a belső erőt és parancsot.
Istent ismerve, s elfogadva őt, mint a szabadság kényszerét. Mi is elfogadjuk ítéletét,
és tisztán, ártatlanul, igazunk tudatában állunk a fegyverek elé.
Az emberek eközben kimennek, eltűnik velük a
két fegyveres népfelkelő is.
EZREDES (egyre emeltebb hangon): A pap
elmegy.
PAP: Nekem nyájam mellett jelölték ki a helyem.
EZREDES: Pap megy.
PAP: Én vagyok most a vezetőjük.
EZREDES (ordít): Pap!
ADAM: Menjen, tisztelendő úr. Úgysem
templom ez már.
PAP: Nem tehetitek börtönné Isten házát.
Kevés ahhoz az emberi hatalom.
CIRKUSZIGAZGATÓ (eltereli a figyelmet
Papról): Tiszt úr, kérem. Úgy érzem, veszélyben vagyunk. Én kilenc emberért és
tizenhat állatért vagyok felelős...

15
EZREDES: Ahá, a nyáj! Ugasson, igazgató!
CIRKUSZIGAZGATÓ: Úgy látom, maguknak itt elszámolnivalójuk van egymással.
Elvek... Eszmék. Haza. Lélek. A mi hazánk
odaát van. Azt önök nem kapták meg.
Minket önök nem vehetnek át. Mi nem
lettünk a maguk alattvalói.
EZREDES: Biztos benne? Van egy térképe?
CIRKUSZIGAZGATÓ: Turnéztunk, ugyebár. Elindultunk a magunk országában, és
egy előadás után, reggelre kisült, hogy külföldön vagyunk. Tehát, ezredes úr, szabad
elvonulást kérek. Hivatkozom a nemzetközi egyezményekre, valamint hazám és az
ön országa közötti...
EZREDES: Papír?
CIRKUSZIGAZGATÓ: Papír?
EZREDES (bólogat): Papír.
ADAM (idegesen „tolmácsol"): Az igazolványát kéri. Adja oda neki, hadd teljék kedve.
CIRKUSZIGAZGATÓ: Ó, igazolványnak
bőviben vagyunk. (Idomárhoz.) Öcsi, a bőrtáskát!
EZREDES (kajánul): Útlevél is van?
CIRKUSZIGAZGATÓ: Útlevelünk'
ADAM: Útlevelük. Szerezzen már örömet az
ezredes úrnak.
EZREDES: Pajaport. Passport. Pass.
CIRKUSZIGAZGATÓ: De hát, otthon vagyunk. (Rimánkodva.) Haza akarunk menni.
GÁSPÁR: Hagyják őket, menjenek az Isten
lovába!
PAP (rászól): Gáspár, ez templom!
GÁSPÁR: Hadd menjenek. Mit értenek ezek
az egészből? Anyaországiak! Nekik ez csak
gyarmat. Vagy mese. A sóhegyeket úgy szerették, meg is ették. El is hordták Azt
mondták közben: Erdély szent föld. És vitték a földet. Erdély legenda. Erdély a...
PAP: Magyarok vagyunk mind, Gáspár, de
emberek vagyunk, sokfélék.
GÁSPÁR: Igazolványom nekem is van. Az
enyémen is koronás a címer. Mégsem megyek sehova. Hazajöttem. De ők most
megpucolnak mentik az irhájukat, minket
pedig benne hagynak a nagy büdös...
PAP: Fiam!

16
GÁSPÁR: Maradtak volna itt, ha az övék.
Haltunk volna meg inkább, de együtt,
mindannyian Ez így úgysem élet. De ők
hagyták veszni a jobbik részüket. Beérik
mindig is a felével. Mindegy, melyik fele az,
milyen, csak az övék legyen, s ne háborgassa abban őket senki. Megvannak maguknak. Meglesznek nélkülünk
FŐJEGYZŐ: Gáspár, uralkodj magadon!
Egy város vezetője nem viselkedik így. Neked, mint politikusnak igazán tudnod kell,
hogy ez politika. Ezt a békét ránk kényszerítették. Nem tárgyaltak velünk hanem
döntöttek rólunk Ez ellen - most - semmit
nem tehetünk
GÁSPÁR: Maguk nem is, Kázmér bátyám.
FŐJEGYZŐ: Elveszítettünk egy háborút, ráijesztettünk a világra a kommunizmusunkkal. Féltek tőlünk és most bosszút állnak
A saját gyöngeségüket, rettegésüket torolják meg rajtunk Viseld el méltósággal.
Tudd, hogy igazad van. Tudd, hogy nem
lesz mindig így. Kidühöngik magukat, aztán elgondolkodnak azon, mit vétettek
CIRKUSZIGAZGATÓ: Tiszt úr, mi azért
most elmehetünk'
EZREDES: A francba! Nem megy hírvivő.
CIRKUSZIGAZGATÓ: De mi legyen akkor
az állatokkal?
EZREDES: Állatok is a francba! (Ádámhoz)
Hívd a Körzetvezető urat. Ezek mind
beszélnek. Beszélnek, beszélnek. Addig beszélnek, amíg sírnak tőle. Micsoda nép! Elhiszi, amit mond. Hívd a vezetőt. (A sekrestye felé indul) Én nem bírom. Én a helyemen vagyok. (Az ajtóból) Ez a főhadiszállás.

(KI)
ADAM (indulófélben, a többiekhez): Maradjanak nyugodtan, kérem. Ne virtuskodjanak
most. Ne ártsanak maguknak. (A főajtón át
el-)
ANNA (ösztönösen is oldani próbálja Gáspár
tehetetlen keserűségét, évődik vele): Igyekezz,
Gazsi, mert a végén még ez lesz a polgármester.
GÁSPÁR: Ez olyan, ebből akármi lehet. Ahhoz van öltözve.
ANNA: Nagyon kihúzta magát. Apám már
nem tudná kizavarni az irodából. Csak azt
nem értem, miért gyűlöli az apámat?

tiszatáj
GÁSPÁR: Miattad. Tudja, hogy nem ad oda
neki.
ANNA: Engem ne kérjen, hanem vigyen,
akinek kellek. A karácsonyi szalmakalapjával... Fullajtár ez csak, hiába lett hatalma.
GÁSPÁR: Itt fogott: magának.
ANNA: A nővéremet is az ura öleli, ő mégis
másra gondol. Két gyermekét hordta a szíve
alatt, de a szívében másvalaki volt. Nem
parancsol abból senki. Még az sem parancsol, akit szeretünk.
GÁSPÁR: Ilyesmivel te ne játssz.
ANNA: Elenged ez is, ha akarom.
GÁSPÁR: Veszélyes ez, mert bármi lehet belőle. De azért jobb, ha akarod, Kisó.
ANNA: Mást akarok én. Azt nem tőle kérem.
GÁSPÁR: Még bajba kerülsz te.
ANNA: Templomban-e? Itt még egy „polgármester" is ártatlan marad.
GÁSPÁR: Okos vagy.
ANNA: Csak nem szólok. Az igazságot is
tudni kell elhallgatni, Gáspár. Neked is,
igazad van - s mire jó? Azt hihetik ezek,
hogy gyűlöljük egymást mi, magyarok.
Nem itt a helye az igazságnak, de még az
ideje sem.
GÁSPÁR: Kacagsz rajtam?
ANNA: Sírhatnék is.
GÁSPÁR: Félelmetes.
ANNA: Féltelek. Tudod te, hogy az igazsággal ártani is lehet. És van, amikor az igazság fölösleges.
GÁSPÁR: Vigyázol te rám?
ANNA: Megkérsz? (Ez másra is érthető, helyesbít.) Megkérsz arra, hogy vigyázzak rád?
GÁSPÁR: A szíveddel vigyázz rám, Kisó.
A többiek eközben csoportokban beszélgetnek
NAGYLAKI (Főjegyzőhöz): Most már csak
egy a kérdés. Mit akarnak?
FŐJEGYZŐ: Hogy érted ezt, kérlek?
NAGYLAKI: Nem értem, mit akarnak.
Minden nemzetközi rendelkezést betartva,
békésen átadtuk nekik. Akadálytalanul
elfoglalhatják. Jöhetnek felvirágozva, a kerekét veszített ágyúikkal... Hódítókként bevágtathatnak a gebéiken... A gyalogság tisz-

1994. március
tességes, kövezett úttesthez verheti a bocskorát. Itt az alkalom, kirúzsozhatják, bekölnizhetik magukat a tisztjeik.
FŐJEGYZŐ (Ezredesre céloz): Az iménti úrnak más a szaga.
NAGYLAKI: Éreztem. Éppen ezért kérdem,
mi szükség van erre, itt? Katonásdi? Veszélyeket, akadályokat akarnak állítani maguknak, hogy aztán hősiesen legyőzzék? Hadd
érezzék a diadal vérszagát. Élvégre békésen
hódítani nem nagy élvezet.
FŐJEGYZŐ: Játék lenne?
NAGYLAKI: Annak se jó. A játék a Balkánon gyakran elfajul. Nem ismerik a határt.
Elnézést.
FŐJEGYZŐ: Elnézést, miért?
NAGYLAKI: A szóviccért. Nem helyénvaló,
tudom.
FŐJEGYZŐ: Micsoda?
NAGYLAKI: Azt mondtam: nem ismernek
határt...
FŐJEGYZŐ: Ja! (Elgondolkodik.) Hát igen.
nem tartják tiszteletben a határokat.
NAGYLAKI: Mit akarnak, mégis?
FŐJEGYZŐ: Majd meglátjuk.
NAGYLAKI: Ha addig élünk is. Ha élünk
addig.
FŐJEGYZŐ: Most megint mit beszélsz?
NAGYLAKI: Vagy, ki tudja?! Lehetséges,
hogy bizonyítani akarnak valamit. Hogy
egyezmény ide vagy oda, ellenállásba ütköztek. Ez igazolná a megtorlást. Mert
megtorlás, igenis, lesz. Katona voltam, vagyok, tudom. Megtorlás nélkül elvész a
győzelem íze. És mi vagyunk most, itt, az
ellenállók. Úgy látszik mégis, ez későn jutott eszünkbe. Elfoglalták szinte az egészet,
már csak mi vagyunk hátra. És éppen így
foglalták el, mialatt Párizsban a diplomatáik tanácskoztak, a nagyhatalmak meg a
térképet rajzolták át meg át. Kitaláltak egy
helyi zavart: hogy megsértettük a demarkációs vonalat, vagy hogy a lakosság rebelliskedik, mint a kommün alatt. És megtorolták. Elfojtották. Elfoglalták. Gyorsabban
haladtak a rossz szekereikkel, mint a diplomatái rajzceruzák a térképeken.
FŐJEGYZŐ: Azt gondolod?

17
NAGYLAKI: Nem várok semmi jót. Erről
hallgass, kérlek. Lehet, hogy már a saját
gondolataimtól is megijedek, annyi az
egész. A legrosszabbak mindig valóra válnak mostanában. Mintha én álmodnám az
egészet. Rosszat remélek.
FŐJEGYZŐ: Ez most vicc?
NAGYLAKI: Katona vagyok, Kázmér. És
ágyban végezzem? Most, amikor szükség
volna katonára?
FŐJEGYZŐ: Nehogy itt nekem valami butaságot tégy. Mire készülsz, Ervin?
NAGYLAKI: A halálra. (Főjegyző vállára
ver.) De ez tényleg csak vicc, kérlek.
FŐJEGYZŐ (halkan figyelmezteti): Templomban viccelődsz, Ervin! Nagy lehet a baj.
Tisztiorvos eddig körülöttük keringett, most lihegve, légszomjasan közbeszól. Felesége, Ella és
Anna egymáshoz bújva ül az egyik padban.
TISZTIORVOS: Bosszú. Bosszú ez, nem
egyéb. Egyszerre kapjuk vissza, amit századok óta tőlünk elszenvedtek. Még tetézve
is. Úgy, hogy alku nincs. Egy élet nem elég
nekik.
FŐJEGYZŐ (nem tegezi): Menjen haza maga,
Tádé. Maga beteg.
NAGYLAKI: Meg lengyel is, a tetejébe.
FŐJEGYZŐ: Maga nem árthat nekik.
NAGYLAKI: Maga nem is kell nekik. Nem
vétett ellenük. Mi több, egyetlen őse sem
volt az uruk. Ama századok alatt... Annyi
idő alatt felgyűl, persze, a sok sérelem, de
még az is sértés, ha ügyet sem vetnek rájuk,
nem is bántják őket.
TISZTIORVOS: Eddig jó voltam maguknak.
Negyediknek a kaliberhez. Nem voltam
jó?
FŐJEGYZŐ: Igazi magyar úr volt, Tádé.
Hallotta, megmondta a pap: a magyar nem
születik, hanem lesz. De fő az egészség.
TISZTIORVOS (makacsul): De én már láttam a halált. Egy pincében. Napokon át
csak azt néztem. Teljes sötétség volt. Nem
válogat. Lengyel, román, magyar, zsidó;
mindegy neki. Az ember mind fél. Csak
addig nehéz, amíg belátja, nincs esély. Addig küzd, vergődik, s az ad is néha egy-egy
lehetőséget. A betegség ilyen esély. Rossz
esély, mert csak haladék. Aztán, közben be-

18
látod, hogy kész vagy - és megnyugszol.
Úgy se jobb. De inkább siettetnéd már.
Szívesen lemondasz erről a keserves haladékról.
NAGYLAKI: Nem azonos a két helyzet,
tisztiorvos úr.
TISZTIORVOS: Kivárjuk tehát a haladékot?
A vége ugyanaz. És ha közben megtébolyodunk? Nehezek az ilyen éjszakák. Egy
pisztoly segítene...
NAGYLAKI: Semmi esélyünk velük szemben.
TISZTIORVOS: Erről beszélek. Jobb, ha mi
magunk döntjük el, mikor jött el a mi
időnk. Megválasztani azt a percet: ez az
egyetlen esély.
Gáspár lép hozzájuk, Bohóccal.
GÁSPÁR: Ez a jóember azt mondja, fel tud
mászni, ha kell, a harangkötélen.
FŐJEGYZŐ: Nem cirkuszban vagyunk.
GÁSPÁR: Kijut! Kötelessége a fogolynak a
szökésre gondolni. A nehézség csak annyi,
hogy az elején, amikor ránehezedik, ne
konduljon meg súlyától a harang.
BOHÓC: Aztán már simán megyek.
NAGYLAKI: Hova?
BOHÓC: Tekintetes úr, olyan ez, mint a feldobott kígyógerinc. Csak fordítva. Ez nem
lent támaszkodik, hanem fent. De merevnek tekinthető.
NAGYLAKI: Látom, itt már nem csak az állam, hanem a fizika törvényei sem érvényesek. Jó, mondjuk, fent van. Ott áll a toronyban. Nézi a havas vidéket, és szörnyen
ver a szíve. Esteledik. (Elhallgat.)
BOHÓC (döbbenten): Nincs hova menni.
Minden az övék.
NAGYLAKI: Gazsikám, ne álmodozz. Veszélyes az.
FŐJEGYZŐ: Nem, nem. A törvény az
egyetlen esély, polyák úr. Az egyezményben benne foglaltatik, hogy minket nem
bánthatnak. Nem bánthatják a saját alattvalóikat, a saját állampolgáraikat, a saját...
(Elbizonytalanodik.) És miért? Mi sem bántottuk őket. Szolgák voltak, persze, szolgák
voltak. De ki nem az? Én a törvény szolgája
voltam. Az állam szolgája voltam. A város

tiszatáj
szolgája voltam. A családom szolgája voltam.
TISZTIORVOS (enyhe kárörömmel): Egyszóval úr.
FŐJEGYZŐ: Ezek talán azt képzelik, a szabadságot is megkapják a földdel?
TISZTIORVOS: Ja, úrnak születni kell.
PAP (eddig némán figyelt): Imádkozzunk.
Kérjük Istent, ne keserítsen meg bennünket
a gyűlölet és a rettegés.
Az ajtón, némi dulakodás után, bebukik Halina gimnáziumi tanár, mintegy iskolai ünnepséghez öltözve, noha kissé tépetten. Középkorú
férfi. Rossz hírt hoz, iróniával enyhíti, amíg
bírja.
HALINA (nagy hangon): Hiányoznak a tanítók! Papok, katonák... és bohócok csinálják
a történelmet - de hol vannak a nép tanítói? Isten áldja önöket, uraim.
GÁSPÁR: Halina tanár úr! Mi hír odaki?
HALINA: Az Istennek sem akartak beengedni. Mit képzelnek magukról ezek?
Lefogják a város krémjét, s a gimnázium
igazgató-jelöltjéről, az intelligenciáról megfeledkeznek? Most sincs becsülete itt az intelligenciának. Azzal sem tisztelik meg,
hogy rabul ejtik.
GÁSPÁR: Ön magától jött ide, professzor
úr?
HALINA: Önként, ámde erőszakkal. Szerencsém, hogy ismerem azt a gazfickót
odakint, az ajtónál. A tejesasszonyom kölyke. Tőlem tanulta a történelmet. Ékes magyar nyelven méghozzá. Úr akart lenni a
csobán! Ergo, felfogta, hogy egy magamfajta hazafi nem maradhat ki a történelemből, amelyet oktat. Éppen amikor zajlik.
FŐJEGYZŐ: Ügyelt volna az árvákra inkább.
HALINA: Mit szólna az utókor, hogy most,
amikor a maradék haza hív, én szabadon
dekkolok? Aztán csak elmesélem.
FŐJEGYZŐ: Könnyű annak, akinek nincs
családja.
HALINA (most komoly): Eszmét is lehet szeretni, Kázmér bátyám. Csak gyakran nem
szabad. És a leggyakrabban: nem is viszonozza.

1994. március
Közben a cirkuszisták is a hírhozó köré gyűltek.
IDOMÁR (tisztelettel): Az oroszlánokat tetszett látni?
HALINA: Úgy hiányoztak azok a felforduláshoz, hogy aztán pont illettek belé. Bőgnek, hogy csak úgy dagad tőlük a honfiúi
kebel. Magyar állatok ezek, ha nem tévek
' dek.
IDOMÁR: Éhesek a drágáim.
HALINA: De legalább üres a piactér. Egy
csóró sem mer a közelükbe menni. A mellékutcákban járják a hórájukat. Oroszlánzenére.
NAGYLAKI: S a város?
HALINA: Béke van, de rend nincs. Megütötte a csőcseléket a történelem szele. El
nem képzelhetem, hol rejtegettek mostanig
annyi nemzeti zászlót. Versenyt lobognak a
fáklyákkal, örömtüzekkel. És lefogadom,
hogy kilenc hónap múlva hirtelen megszaporodnak a szőröstalpúak, mert nagyban
dúl ám a szerelem. Kimutatja majd a Népszövetség, hogy abszolúte többségben vannak.
BOHÓC: Na végre, egyesültek!
HALINA: Csakhogy hiányzik még az egyik
partner a szerelemhez. Magukkal csinálják,
maguknak.
NAGYLAKI: Professzorom, van ezeknek
elég erejük, hogy rendet tartsanak?
HALINA: Mármint hagyományuk?
NAGYLAKI: Adminisztráció. Be tudnak
rendezkedni idejében? Hiszen a régi hatalom - lám - itt van, bezárva. Node, az új...
HALINA: Holnap majd meglátjuk, mire képesek.
FŐJEGYZŐ: Ezek mindenre.
NAGYLAKI: Mi van itt? Szabad rablás - a
saját területükön?
HALINA: Majdnem. Örömünnep. Ki akarják élvezni a nemzeti szabadságot, amíg
még lehet. Tudják a csórók, hogy holnap
jön az új hatalom, a botbüntetés, a dézsma,
jönnek az új urak, akik otthon még vízhordónak sem voltak jók.
NAGYLAKI: És a hadsereg?
HALINA: Holnap.
GÁSPÁR: Ma. Most. Az imént.

19
HALINA (közlendője lényegéhez érkezett, körülményes): Egyezség szerint, holnap déli tizenkét órakor. Akkorra tervezték a kulcsátadást, nem? Harangzúgás, díszszemle, miegyéb... Éppen csak polgármester nincs, aki
átnyújtsa nekik a város kulcsait. Igazság
szerint kulcs sincsen. Jelképes az egész, akár
a turulmadár. Elszállt, uraim.
A templombeliek döbbenten hallgatják.
GÁSPÁR: De akkor kik ezek?
HALINA: Azért jöttem, hogy ezt közöljem
önökkel, uraim. Ezek nem azok. Ezek a
mieink. A mi románjaink.
FŐJEGYZŐ (lerogy a padra): Megölnek.
PAP (mintegy magának): Imádkozzunk.
NAGYLAKI: Ezekre semmilyen egyezmény,
szerződés nem vonatkozik. Mi csakis reguláris hadseregnek adhatjuk meg magunkat.
Csak a törvényes hatalomnak.
TISZTIORVOS: Holnap... Addig tart a haladék. Hát várjuk ki, őrnagy úr. Ennél nehezebb már csak az a tudat, hogy nem rajtunk
múlik a sorsunk. Nem mi választjuk meg az
időnket, mégsem.
FŐJEGYZŐ (rémült dühvel): Fogja be a száját, maga polyák. Magának már mindegy.
Maga így is, úgy is felfordul.
PAP: Uraim!
ANNA (Főjegyzőhöz): Édesapám, maga beteg.
A kedvemért.
GÁSPÁR: Nem gyűlölhetnek bennünket
ennyire.
HALINA: Miért, mi szerettük őket annyira?
ANNA: Ha nem törvényes semmi: akkor
forradalom van. Hát rajta!
FŐJEGYZŐ: Maradj magadnak!
ELLA (a háttérből rohan elő, rikácsol): Nem
volt elég? Nem volt elég? Ez lett a vége a
forradalomnak!
TISZTIORVOS: Nem mindegy, milyen az a
vég.
Ella a nyakába csimpaszkodik, mintegy lefogja.
ANNA: Ez az igazság. Kezdettől fogva.
Hagytuk, hogy bezárjanak ide, és semmit
nem tettünk ellene. Hagytuk, hogy a törvény intézkedjen: helyettünk. Tisztelendő
úr! Magyarok csakis valami ellenében lehetünk? Itt minden ellenünk van. Mi vagyunk

20
mi akkor? Mindannyiunkat ide, egy helyre
zártak, bárkik legyünk, bárhonnan valók.
Mi pedig - maradunk magunknak.
BOHÓC (kiáll középre): Én magyar ember
vagyok.
PAP: Én békességre, türelemre intettelek
benneteket.
GÁSPÁR: De nem megadásra is. Magunkra
hagytak: magunknak kell tehát az életünkért megküzdenünk.
TISZTIORVOS: Eljött az a perc.
ELLA (kétségbeesetten): Várj. Várj!
NAGYLAKI: Belátom, most valóban az idő
parancsol, nem a törvény. Nem bízhatjuk
magunkat mások becsületére.
FŐJEGYZŐ: Miféle becsület az, amelyiktől
félni kell?
ANNA: Hát akkor, rajta, apám, ha nincs
férfi más.
GÁSPÁR: Tisztelendő úr, oldozza fel a zászlókat a szentség alól. Lándzsa, pika lesznek
ezentúl. Jó keményfa rúd a nyelük. Rézhegyűek.
HALINA (eddig borúsan figyelt, most lelkesen): Gyilok lesz a dísz! Szabaddá tett a
kényszer. Ó, én mindenkit úgy szeretek!
PAP: Isten bocsássa meg nekünk...
BOHÓC: Segítsen inkább, ne csak imádkozzon.
PAP: Bocsássa meg Isten, hogy bajaink közt,
önző emberek, megfeledkeztünk fia születésének ünnepéről. Holnapután Karácsony,
barátaim. A Megváltó eljövetele...
Megilletődötten elhallgatnak. Ebbe a csendbe
csörtetnek be a fegyveresek. A más felekezetű
elöljárókat kísérik: Hentert és Kerekít. A kórusban megjelenik Ezredes. Mellette Adam. Később
közöttük a Körzetvezető. Mindenki felfelé, feléjük néz.
HALINA (halkan, de nagyon hallatszik): Éljen
a szeretet ünnepe.
ADAM: Figyelem, figyelem! A Körzetvezető
úr fontos bejelentést kíván tenni.

tiszatáj
Körzetvezető előmasírozik a kórus korlátjáig.
Merev, bőrkabátos, meglehetősen fiatal, de teljesen ősz hajú férfi. Papírlapot bont ki, és idegenes
akcentussal felolvassa a nyilvánvalóan más által, elfogadható magyarsággal fogalmazott szöveget.
KÖRZETVEZETŐ: Polgárok! Az újonnan
megalakult Honmentő Bizottmány nevében fordulok hozzátok, szűkebb hazánk
egy válságos pillanatában. Szülőföldünket
közelebbről királyi hadsereg szállja meg,
nemzetközi egyezmények értelmében. Ezek
az egyezmények azonban csak az itt lakó
magyar népességet és a régi adminisztrációt
kötelezik a terület békés átadására, az őslakos románságot nem. Mi pedig, ismerve
az ókirályság állapotát, céljait, szándékait,
tiltakozunk gazdasági, társadalmi, kulturális és erkölcsi rendjének ránk kényszerítése
ellen. Az általunk is vágyott és támogatott
nemzeti egységnek nem szabad az ókirályság gazdasági és erkölcsi szintjén megvalósulnia, tehát az ősi román föld, Erdély
puszta elfoglalása, hatalmi bekebelezése számunkra elfogadhatatlan. Az egyesülést lelkesen megszavaztuk ugyan, körülményeit
viszont mi magunk szeretnénk meghatározni. Az európai kultúra emlején nevelkedve,
százados harcok után, saját értékeinket védjük, bárki ellen, aki más tér és kultúra törvényeit kívánja velünk szemben érvényesíteni. Egyenlő félként, független polgárokként akarunk az új ország részévé válni.
A most következő küzdelem azonban, a jelenlegi helyzetben, a többségi románság belső ügye. Éppen ezért a kisebbségi magyar
lakosságot és annak vezetőit - megértésüket
kérve - ebből a harcból kivonjuk, védelmünk alá vesszük, újabb rendelkezésig elkülönítjük. Polgárok! Elérkezett az igazság
pillanata.
HALINA (felsóhajt): Túl szép ez, ha igaz.
BOHÓC: Imádkozzunk.
(Függöny.)

1994. március

21

MÁSODIK FELVONÁS
Szín ugyanaz. A sötét templom, éjfél előtt. Az ajtóban fegyveres őt (Dorka). Pap a feltételezett
áldozórácsnál, az előtérben térdel. A fogvatartottak többsége a padokban alszik. A református Kereki
izgatottan figyel, Henter, a szász bankár elkülönülve ül. Halina az első padban az álmos Cirkuszigazgatónak magyaráz.
HALINA (nem patetikus, inkább kissé fájdalmas): ...Erdély nem hegy, fenyőfa, patak,
nem könyv vagy kitalált vallás. Erdély egy
eszme. Ezért nehéz megvonni a határait.
Mindannyiszor boldogan mosolygok a tévedéseken: amikor hallom, hogy a Keleti
Kárpátoktól nemcsak a Királyhágóig, hanem attól nyugatra is Erdélynek nevezik
ezt a földet. Északon Szatmárt is beleértik.
Jól van ez így, mondogatom, és azért lehet
így, mert Erdély egy eszme...
CIRKUSZIGAZGATÓ (lecsukódó pillákkal
bólogat): Hova tovább...
HALINA: Úgyhogy nem lehet elfoglalni,
megszállni, elvenni. Túlterjed saját határain. Valahol fent van, a föld felett. A tanítványaimnak mindig azt mondom, a magyarság jobbik részét nevezik erdélyinek,
bárhol éljen is az. Lehet, hogy a románság
javát is... A hazájuktól messzire szakadt szászokat. Mi más nemzetek között, egy kicsit
mindig is veszélyben élünk, s ez kiélezi az
érzékeket. A tudatosabb rész az... Aki nem
egyszerűen beleszületett, hanem tudja is...
Az erdélyi ember szabad, még zsarnokság
alatt is: választhat, mi akar lenni. Lehet
más, mint aminek született: román, szász,
bármi.
Cirkuszigazgató elalszik, mellére csuklik a feje.
HALINA (csak magának): Ez a szabadság
azonban: védtelenség. Tudjuk, milyen mulandók vagyunk. Hiszen mások is lehetnénk, átváltozhatnánk... De a választás ideköt. Kizár minden másból. Kicsik leszünk
és megrögzöttek. A terünk is szűkös, úgyhogy a szorításban a magasság felé törünk.
Lehet, hogy menekülünk. Magasba vagy a
mélybe. Egy itt mélység és magasság. Egyre
közelebb kerülünk így az emberi lényeghez. A testi létünket is átérezzük, naponta,
mert tudjuk, hogy megszűnhet bármely pillanatban...

A toronyóra lassan tizenkettőt üt. Az alvók
felímednek, a virrasztók felfigyelnek. Csend.
NAGYLAKI: Holnap van.
HALINA: Meglesz ma mindenre a bizonyosság.
Csend.
NAGYLAKI: Kivel politizálgatsz itt éjnek
évadján, professzorom?
HALINA: Ó, csak megpróbáltam elmagyarázni egy oktondi tudatlannak, hogy mi itt
jobban tudunk félni, mint remélni. Ki is élvezzük a rettegést. Embernek érezzük magunkat, ha fenyegetnek. A veszélyre érzékenyebbek vagyunk, mint a boldogságra.
Hogy Erdély egy eszme... Az eszmék mindig vonzón veszélyesek. Felemelnek... Elveszíthetjük lábunk alól a talajt. Elragadnak
a földről...
NAGYLAKI: Most nem bánnám.
HALINA: Rajongók vagyunk, az is lehet,
hogy megszállottak. Attól van ez, hogy
tudjuk, kicsik vagyunk és mulandók. Éppen ezért most és egyszerre kell nekünk
minden...
NAGYLAKI: Embere válogatja. Az a paraszt
ott (az ajtó felé mutat) beérné a télikabátoddal. Biztosan fázik.
HALINA: Tudod, miért félek tőlük én? Mert
ők is rajongók, megszállottak.
NAGYLAKI: Csak győztek, professzorom.
HALINA: Azt hiszed, csak a földet akarják?
Ugyan! Valami mást. Valami eszmeit.
Nemzetet. Fajt. Vallást. Szabadságot. (Mosolyog.) Efféle elvontságokért szokás meghalni.
NAGYLAKI: Megtettek egyszer egy kivégzőosztag parancsnokának. Megdöbbentően
egyszerű dolog volt. Vér, velő, szar, ami az
emberből kijön.
HALINA (kuncog): Tudod, őrnagy úr, furcsa
módon az hangzik fennköltnek most, amit

22
te mondtál... A vér, a velő, meg a... Roppant patetikus.
NAGYLAKI (mosolyog): Fura ennek a helynek az akusztikája.
Kereki, az Ipartestület elnöke lép hozzájuk. Mokány kis ember. Halina és Nagylaki ügyet sem
vetnek rá. Később elbeszélnek mellette.
KEREKI: Min mulatnak az urak? (Csend.)
Megvagyunk tulajdonképpen, igaz is.
(Csend.) Hadd egyeljék egymást, mint a répát, odaki, elég szaporák, nem igaz? (Nem
felelnek neki.) Megvéd az Isten, nem tekint
az a felekezetre. Ugye? De nem lehetne egy
kicsivel nagyobb tüzet rakni? A végén még
megvesz Isten hidege. Ilyen szegény a pápista eklézsia? (Ez is üresen hangzik; suta tréfáira sem kap választ.) Kiküldeném ezt a Doricát, fusson el a műhelyig forgácsért. (Az őrre céloz.) Minek neki puska? Úgyse megyünk ki mi a veszedelembe. Hát nem? Én
nekik is adtam forgácsot, széldeszkát, tüzelőt, mindig. Nem néztem, hogy másféle
anya szülte. Vittek volna azok maguktól is.
De így legalább megköszönték. Két ilyen
inasom van, tudják, éppen csak irtó nagybélűek. Kíváncsi lennék, mostantól ki ad
nekik enni? Nálam jól megvoltak, ipart adtam volna a kezükhe. De hát nekik puska
kell. Az is német gyártmány. (Legalább Halinát szeretné bevonni a beszélgetésbe.) A tanár úr is, megtanította őket erre-arra, emberségre, tisztességre, miegymásra. Ugye,
tanár úr? (Reménykedve.) Csak nem vetemednek valami gonoszságra, ha megtanulták a leckét.
HALINA (Nagylakihoz): A hidegről jut
eszembe. Szép textust adott elő a Körzetvezető úr, vagy mi a csuda ez. Egy dolog zavart csupán: hogy az én bőrkabátom volt
rajta.
NAGYLAKI: Magyar ember írhatta neki azt
a szöveget. Túl jó.
HALINA (idézi): Elérkezett az igazság pillanata... Ha egy ellenfél mond ilyent: jólesik.
De egy magadfajtától fenyegetésnek hangzik.
NAGYLAKI: A spanyol feerián az igazság
pillanata egyet jelent: megölik a bikát.
KEREKI: Ide kellene szólítani azt a suhancot,
mégis. Ez kísérte át a családomat a vonalon.
Most már akár Pesten is lehetnek. Kér-

tiszatáj
dezzem meg tőle, hogy egészségben átjutottak-e?
HALINA (Nagylakihoz, Ezredesékre célozva):
Most vajon hol lehetnek?
NAGYLAKI: Melegben valahol. Talán éppen
nálad, otthon. Most nekik hull a forgács.
HALINA: Lehet, hogy készakarva hagytak
magunkra? Puhítanak...
NAGYLAKI: Miért, olyan kemények voltunk talán?
HALINA: Rejtélyes az a szöveg. Éppen mert
túlságosan világos.
NAGYLAKI flegyintj. Szónoklat. Haza, nép,
szabadság...
HALINA: Lehet, hogy ők még hisznek
benne. De azért válaszolniuk kellene néhány kérdésre. Valójában miért csinálják
ezt? Hogyan gondolták mégis? Mit remélnek?
KEREKI: Most majd megkapják a magukét.
Azt sem mondhatják, hogy mi poroltuk ki
a csepűgatyájukat. Elfújják őket, mint a
miligyertyát. Egyet se féljen, tanár úr. Kibírjuk mi ezt is. Én a magam részéről nyugodt vagyok, ugyebár. A családom, ugye,
biztonságban. Én a helyemen. Azt mondták: elöljárók a templomba! Hát jó, itt vagyok. Rosszabb helyre is kerülhettem volna
egy templomnál, nem igaz? Úgy elképviselem én itt az iparos társadalmat, nem lesz rá
panasz. Nem futok el én, ilyenektől.
Visszasírják még magukat énhozzám. Nem
tud még egy olyan műhelyt csinálni nekik
senki.
NAGYLAKI: Kereki úr! Mégiscsak hívja ide
a legényét. Szóljon neki, hogy beszélni akarok az ezredesével.
KEREKI (boldogan): No ugye! (Kiált.) Doricá,
te!
Az alvók felriadnak, rémültek és tétovák.
KEREKI: Pardon. Nem vagyok katolikus
ugyebár.
Kereki az őrhöz megy, beszél hozzá. A padokból
felszedelőzködnek, előjönnek az emberek
TISZTIORVOS (nehéz álomból ébredve): Elég
volt a viccből. Haza akarok menni.
ELLA (hisztériás): Igenis, én nem hagyom,
hogy az én házamban dőzsöljenek. Egy
szem hunyást nem aludtam.

1994. március
TISZTIORVOS: Magyarázatot akarok. Magyarázattal tartoznak.
ELLA: Tolják csak ide azt a diadalmas képüket.
TISZTIORVOS: Mondtak valamit - álljanak
a szavuknak.
FŐJEGYZŐ: Ezek soha.
CIRKUSZIGAZGATÓ (magyarázza): Ezek,
kérem, letartóztattak. Egyszerűen lefogtak.
IDOMÁR: Rabságban tartják az oroszlánokat.
TISZTIORVOS: Nemes szándékok, szép
szavak, magyarul - és erőszak a vége.
FŐJEGYZŐ: A veleje! Erőszak a veleje.
ELLA: Nem lehet dobbal verebet fogni.
CIRKUSZIGAZGATÓ: Most mondja az
idomár úr, hogy az oroszlánokat is letartóztatták.
NAGYLAKI (csitítani próbál): Uraim, nem
történik semmi baj, ha nyugton maradunk.
Erre kitör a pánik.
TISZTIORVOS: Nem várom ki a végét.
Nem én, soha.
FŐJEGYZŐ: Nekem ne parancsolgassanak.
Nekem senki se mondja, hogy nyugodjak
meg.
CIRKUSZIGAZGATÓ: Nekünk, kérem,
jogaink vannak. Én csak a hatályos törvényekre hivatkozom...
FŐJEGYZŐ: Honnan tudnák ezek a törvényt?!
TISZTIORVOS: Trianonban megmondták
nekik.
ELLA: Mert mindent a hátunk mögött intéztek.
IDOMÁR: Én rájuk uszítom az oroszlánokat. Mindenkit feletetek az állatokkal.
FŐJEGYZŐ: Hol a lányom? Annuska, ide
gyere!
ANNA (Gáspárral ül egyik padban, csendesen):
Velem maga többé nem kiabálhat. Itt vagyok.
FŐJEGYZŐ: Azt tész, amit én mondok.
ELLA (zokog): Haza akarok menni. Gyereket
akarok. Gyereket akarok szülni, és nem engedik.

23
TISZTIORVOS: Beteg ember vagyok. Vegyék tekintetbe... (Tüntetően köhög.)
FŐJEGYZŐ: Én vagyok beteg. Én öreg is
vagyok már.
TISZTIORVOS: De én vért köpök.
FŐJEGYZŐ: Szédülök, mindjárt elesek. Anna, gyere, fogjalak meg.
CIRKUSZIGAZGATÓ: Mi külföldiek vagyunk, kérem.
IDOMÁR: Alföldi legény vagyok én, velem
nem lehet kukoricázni.
ELLA: Mit vétettem én? Miért csinálják ezt
velem? Miért nem hagynak?
FŐJEGYZŐ: Mondjon már valaki valamit.
PAP (aki eddig térden imádkozott): Velünk az
Isten.
ELLA: Elhagyott. Elhagyott. Még a fiát sem
küldte el.
TISZTIORVOS: Idegen kézre adott minket
az Isten.
FŐJEGYZŐ: Szóljanak. Mondják meg.
ELLA: Nem értik? Be vagyunk zárva. Hogyhogy maguk nem értik?
KEREKI (törtet előre az ajtótól): Nem érti.
Hiába beszélek neki, nem akarja érteni. Tanár úr, ez már nem tud magyarul.
HALINA (eddig szkeptikusan figyelt): Beszéljetek csak. Tisztuljatok meg.
A teljes zűrzavarban Artistanő - kék-ezüst trikóban - meleg kabátjából kihámozódva, a padok tetején a szószékig egyensúlyoz, fellendül rá,
mutatványba kezd. A valószínűtlen tüneménytől a többiek ámultán hallgatnak egy ideig.
ELLA: Blaszfémia!
FŐJEGYZŐ: Szentségtörés. Lehetséges, hogy
gyalázat.
KEREKI (elnézően, sőt enyhe csodálattal): Művészek!
ELLA: De azért felháborító.
TISZTIORVOS: De azért szép.
FŐJEGYZŐ (Paphoz): Tisztelendő úr, itt
maga parancsol. Tegyen már valamit.
PAP (szótlanul csendre inti őket).
Artistanő néhány mutatvány után, mint ki jól
végezte dolgát, a helyére megy, bebújik a kabátjába. A döbbent némaságban megszólal az el-

24
különülten ülő szikár, elegáns, sétapálcás úr:
Henter, a szász bankár.
HENTER: Hülyék.
FŐJEGYZŐ (dühösen): A bakszász csak hallgasson!
Az újabb, zavart csendben Gáspár lép elő, csitítanipróbál, egyúttal ez első szónoki kísérlete.
GÁSPÁR: Polgárok! (Helyesbít.) Nem. Barátaim! Emberek! Elhangzott tisztán itt, mit
akarnak, mi a szándékuk. Minket pedig
nem vakíthat el annyira a bánat, hogy ne
lássuk az igazságot. A jó szándékot. Nem
lehetünk annyira keserűek még, hogy ne
higgyünk a baráti szónak. ígéretet kaptunk,
hogy megvédenek...
FŐJEGYZŐ: Ha tudnak. Sokat akar a
szarka, de nem bírja a farka.
KEREKI: Igaz is, el kell hogy számoljanak
velünk.
BOHÓC (keserűen): Hit, Remény, Szeretet...
GÁSPÁR: Igen. Megtart a hit, azt mondják,
és így igaz. A hit tartott meg itt, a helyünkön, hogy nem futottunk el. Megtart a hit
önmagunknak. Megtartja az ép eszünket
legalább.
FŐJEGYZŐ: Ha rosszat akarnak nekünk,
eddig már megtehették volna.
CIRKUSZIGAZGATÓ: Azt mondják, nem
vérszomjas fajta ez.
IDOMÁR: Pásztorok.
BOHÓC (skandálja): Pásztorok, pásztorok,
Betlehembe...
A bizakodó bizonykodás hovatovább éppen
olyan hevesen - szinte pánikban - zajlik, mint
az előző, kétségbeesett jelenet.
KEREKI: Puliszka nem robban.
GÁSPÁR: A saját véreikkel is szembeszállnak. Mi más ad erőt nekik, ha nem a hit?
A hit a maguk igazában, bármi legyen is az.
FŐJEGYZŐ: Még a nemzetközi egyezménnyel is szembeszállnak. Ok is tudják,
hogy igazságtalan.
GÁSPÁR: És éppen úgy magukra hagyottak,
akárcsak mi. Az egész világ ellen küzdenek.
A magányt választották: önmagukat.
TISZTIORVOS: Erdélyi fajta.
ELLA: Még katolikus is van közöttük.
KEREKI: Ismerjük is egymást, nem igaz?

tiszatáj
BOHÓC (kikiáltóként): Hit! Remény! Szeretet!
GÁSPÁR: Nem azon múlik, ki él régebben
ezen _a földön, hanem hogy ezután hogyan
él. Ők most megpróbálnak méltósággal
élni. És most már nem ronthatják el...
FŐJEGYZŐ: Nem követik el még egyszer
azt a hibát, mint '48-ban.
KEREKI: Nem hagyják még egyszer becsapni
magukat, hogy ellenünk jöjjenek, színigaz.
TISZTIORVOS: Őket is, minket is magunkra hagyott az anyaország...
BOHÓC (dúdolva): Két pogány közt egy hazáért...
TISZTIORVOS: Most már nincs más, ahova
álljanak, csak mellénk állhatnak.
KEREKI: Olyanok vagyunk, mint Jancsi és
Juliska a mesében, árva gyerekek...
ELLA (ezt is kiáltva): De nagyon szépek a
gyerekeik, egészségesek.
TISZTIORVOS: Fiatal nép, egészséges még,
nem fáradt ki.
CIRKUSZIGAZGATÓ: Én mondom, kérem, olyan fogékonyak a művészetre, akár
a gyerekek.
IDOMÁR: Megetették az oroszlánokat. Ha
nem, idehallanám a bőgést.
GÁSPÁR: Hős minden nép, amely képes
volt túlélni, megtartotta önmagát. Minden
nép mögött ugyanannyi évszázad áll. Előtte
ugyanannyi veszély...
ANNA (Artistanőhöz): Menjen, könyörgöm,
csillapítsa le őket. Halálos álmok ezek.
Gyerünk, hiszen a szemüknek sem hisznek.
Artistanő komótosan leveti nagykabátját, a padokon át indul a szószék felé. Ott azonban Ezredes jelenik meg. A kórusban ugyanakkor feltűnik a puskás II. népfelkelő, az ajtóban Adam.
Némán figyelik őket
HENTER (a csendben): Hülyék.
HALINA (Ezredesre célozva, Paphoz): Látom,
tisztelendő úr, mégiscsak helyet cseréltek.
PAP: Nem vagyok én méltó. Semmit sem tudok. Mintha anyám se lett volna.
TISZTIORVOS (felocsúdva): Még egy ilyen
éjszaka, és megtébolyodunk. De tényleg.
Maga szerint, Nagylaki, a tudatlanság szüli

1994. március
a tehetetlenséget, vagy fordítva? Az a baj,
hogy túlságosan okosak vagyunk?!
NAGYLAKI: Figyeljen csak. Most jön a vastagja.
EZREDES (egy percig dölyfösen feszített a szószéken): Nohát, nohát! Látom, jól vagyunk.
Mi embereink harcolásra készen, önök jól.
Imádkoznak, mulatéroznak. Ami tetszik.
Miénkek fáznak. Magukat védik.
PAP: Ön megszentségteleníti a szószéket, Ezredes. Cirkuszt csinál a templomból.
EZREDES: Megmondom én, mi kellene.
Maguk legyenek homokzsák. Fagyos homok. És piff-paff-puff. Hősök maguk mögött, piff-paff-puff. De mi nem. És ők sem,
testvérek. Magyarnak lenni jó. Magyar nem
fázik. Magyarért, hajszáláért szól, kiáltoz
Párizs, London, Budapest. Budapest, PestBuda. A mi pénzünkön építették.
ADAM (zavartan és dühösen „lefordítja " Ezredes szavait): Az Ezredes úr azt mondja, sorsfordító pillanatokat élünk, és mától kezdve
az itteni népek dolga a történelem. A különféle népegyedeknek meg kell egyezniük
egymással, el kell számolniuk, kezükbe
venniük a sorsukat. Hiszen, ha bántódás éri
egyiket, elestében maga alá temetheti a másikat is.
EZREDES: Éppen úgy mondom. Uraim, én
katona vagyok. De tényleg. Kötelességem a
harcolás. Ültem, ültem a sarokban, néztem,
ki ellen? Senki nem igazi. Dalol, kártyázik,
kvaterkázik. Ültem sarokban, kávéházban,
gondoltam: ellenség nélkül mit tegyek?
Önök barátok, bár nem szeretem önöket.
Nem igaziak. Itt most a jó színház. Olyan,
mint a háború, az is nagy cirkusz. Most úgy
kell látszódnia, önök ellenség. Mintha puskájuk volna. Lefogtuk volna. Szinte megöltük, igaz? Jönnek azok, látják, ellenség
van, győzelem van, kötelességteljesítés van.
Minden rendben van. Velük vagyunk.
ADAM („lefordítja"): Az Ezredes úr azt
mondja, az önök elképzelése a keleti Svájcról: álom. Itt mindenki kisebbség. Házát,
földjét nem viheti át az anyaországba.
Anélkül pedig...
EZREDES: Éppen úgy.

25
ADAM: Éppen ezért, önöknek el kell fogadniuk, ahogyan századokon át mi is elfogadtuk, hogy más államban élnek.
EZREDES: Fordult a kocka.
ADAM (feszélyezi az egyértelmű fogalmazás):
Ezredes úr, az ön feladata a kivitelezés, nem
a magyarázat. Elvi kérdésekben a körzetvezető úr dönt.
EZREDES: Hol van? Földből jött? Föld alól?
Égből esett ide nekünk? Jön, beszél, parancsol. Itt vagyok én sok-sok éve, és nekem
azt mondják: az oláh obsitos baka. Nekem
mondták, nem őneki. Nagylaki úr! A szakállas vagyok. (Mellkasát mutatja.) Ekkora
szőr, né. Bolond, szakállas öregember vagyok. Csúf. Megesküdtem: nőjön a szőr a
szabadságig. De ma ünnep, tiszta arc. Nem
ismerős?
NAGYLAKI: Az orra, talán.
EZREDES: A szem? Szememet nézze szemmel.
NAGYLAKI: Ön mindig a kávéház sarkában
ült, igen. És nézett.
EZREDES: Sarokban ültem, Nagylaki. Magasabb rangban, mint ön. Néztem, hogy dalol ön. (Énekel.) Elmegyek, elmegyek, hoszszú útra megyek... Néztem, hogy szónokol
Főjegyző. Kártyázik Tisztiorvos. Kaláberezik, s kiáltja néha: kitartás! És panaszolja a
kommunistákat. Ma gondoltam, nem, tegnap gondoltam, míg vágtam a szőrt, hogy
olyan bajuszt hagyok, mint Nagylaki őrnagy. És akkor kvitt. De levágtam. Ne emlékezzem, ha tapogatom.
ADAM: Ezredes úr, uraim, mi a továbbiakban nem akarunk sérelmi politikát folytatni. A mi feladatunk itt és most az...
EZREDES: Tudom én. Ki itt a fő?
NAGYLAKI: Mármint köztünk, ezredes?
EZREDES (helyesbít): Ezredes úr, Őrnagy!
Ön nulla. Professzor is nulla. Tisztiorvos
két nulla. Úgy beszéljen.
GÁSPÁR: Én képviselem ezt a kis közösséget.
EZREDES: Ön felel, ha kérdezek?
GÁSPÁR: Én vagyok a felelős, valóban.
EZREDES: Nagyon jó. Mondom majd, mit
mondjon nekik.

26
NAGYLAKI: Ezredes úr, úgy hiszem, a város elöljárói között, a polgármester hiányában is, vannak olyanok, akik kellő felhatalmazással, méltósággal és eréllyel...
GÁSPÁR: Hallotta, Nagylaki úr! Önök leszerepeltek. Levitézlettek. Azt mondták, az
egyetlen, államalkotásra képes nemzet a térségben a miénk, és közben lassan elvesztegették ezt az államot. A többiek nem alkottak államot, mégis nekik van a legnagyobb.
Mire érv, mire jogosít a múlt, ha se tere
nincsen, se jövője?
NAGYLAKI: Brávó, Gáspár! Szónokolni
már tudsz.
EZREDES: Brávó, Gáspár! Ön itt a fő. Polgármester szinte.
GÁSPÁR: Közölje tehát, mi a szándéka
velünk, ezredes.
EZREDES: Majd, ha kell. Eljön az idő, szólok.
GÁSPÁR: Mondja csak a maga nyelvén, én
megértem.
EZREDES: Ma érti. Tegnap nem. Ma ért.
Holnap már beszél, ahogyan kell, én mondom.
GÁSPÁR: Kikérem magamnak, hogy árulással gyanúsítson.
EZREDES: Aki beszél, megismerszik.
HALINA (csendesen): A madár is a nyelve által vész el.
GÁSPÁR: Vagyok olyan magyar, mint itt
bárki más. Maguk talán azért olyan nagyon
magyarok, mert más nyelvet nem ismernek. Tudatlanságból. És én nem esem még
egyszer abba a hibába, hogy elhiggyem maguknak: ezek nélkül elképzelhető volna ez
a föld. Nem kell szeretnünk őket. De akkor
is, itt kell élnünk, bárkikkel osztjuk is meg
az életünket.
HALINA (gúnyosan): Bizony, bizony, ezek
úgy szeretnek, meg is esznek.
GÁSPÁR: Túl nagy falat vagyunk mi nekik.
FŐJEGYZŐ: Kivel tartasz te, Gáspár?
GÁSPÁR: Kázmér bátyám, én vagyok most
itt a felelős. Nekem kell megtalálnom velük
a hangot.
FŐJEGYZŐ: Félrever a te szíved, Gáspár.
Csak azt nem tudom még, melyik oldalra.

tiszatáj
GÁSPÁR: Maguknak mindenki áruló, aki békét akar.
HALINA: Békét vagy kegyelmet, Gáspár?
GÁSPÁR: Életet.
HALINA: Csak az a kérdés, milyen életet?
GÁSPÁR: Ezt most már bízza rám, tanár úr.
Nem történelemkönyv ez, hogy ott nyissuk
fel, ahol akarjuk, és akkor csukjuk össze,
amikor tetszik.
HALINA: És főként nem mi írjuk.
NAGYLAKI: Hagyd, professzorom, mindegy, ki beszél, senkinek nincs itt szava. És
ne akarj olyan nagyon elöl állni, amikor lőnek.
Bohóc, Artistanő előbbi mutatványához hasonlóan, oldani próbálja a feszültséget, produkálni
kezdi magát. Ezredes, Adam átmegy a sekrestyébe.
PAP (Bohóchoz): Mit képzel? Mi maga, kommunista?
BOHÓC: Akkor már inkább zsidó. Azokat
még védi a törvény.
PAP: Fejezze be a bohóckodást.
BOHÓC: Én akár el is mehetek. (Megjátssza,
hogy indul.) Egy percig nem maradok olyan
helyen, ahol nem gyakorolhatom szabadon
a hivatásomat. Átadom a helyet, tisztelendő
úr. Elvégre, ez az ön munkahelye.
PAP: Sajnálom, hogy igaza van, fiam.
BOHÓC: Azt hiszem, én vagyok az idősebb,
tisztelendő úr. Civilben akár tegeződhetnénk is.
PAP (folytatja a tépelődést): Tehetetlenségünkben önzőkké válunk, magunkra gondolunk
csupán, és elvész az erőnk, amellyel nem
tudtunk mit kezdeni. (Bohóchoz.) Mondja
meg a kolleginájának is, hogy köszönöm,
amit tett. A legfontosabb, hogy ne veszítsük el a fejünket.
BOHÓC (tettetett könnyedséggel): Se a reményt. Mi másra való a művészet, papom?
Olyan az, mint az imádság. Mondja,
mondja az ember, mindegy, hogy mit és
kihez, de közben nem figyel semmi másra.
PAP: Mértéket azért ismerhetne... Tudom,
mi a dolgom.
BOHÓC: A megváltás azért nehéz dolog
lesz.

1994. március
PAP: Nem kommunista maga, mégis? (Bohóc
szótlanul elvegyül a többiek között.) Híveim!
Barátaim! (Nem figyelnek rá.) Az élő Istenre
kérlek...
ELLA (fojtott dühvel): Jót szól maga, de a legrosszabbkor mindig. Ez a Gáspár gyerek
már-már kiszedte belőlük, mit akarnak,
mire készülnek. Hagyja most már a férfiakra a piszkos munkát, tisztelendő úr. Szinte
irigylem ezt az Annát. Férfi veszi el. Ez a
fiú tudja, hogy bármit meg lehet, meg szabad tenni az asszonyért, a családért. Nem
imádkozni kell, ahhoz úgysem ért, hanem
verekedni. S ha azt sem lehet: osonni, bújni,
csalni, kaparni, harapni. Az élet a fő, tisztelendő úr, s az élet mindig bújik, mint testünkben a vér. Végünk, ha napvilágra kerül
ez a titok. Mindegy, ki az úr, melyik király,
milyen isten. Elolthatják akár a csillagokat
is. Szeretni a sötétben is lehet. Olyankor
jólesik a férfikéz, akármilyen durva is. Az
asszony még a véres férfit is megsimogatja
olyankor. Az ölelés is olyan, mint a verekedés, ha igazi. (Pap lehajtott fővel hallgat.) O,
ne legyen olyan nagyon megértő, megbocsátó, tisztelendőkém. Maga is csak férfi.
Mondja nyugodtan: céda vagyok. Én pedig
azt felelem rá: boldog vagyok, hogy merek
ilyent érezni. Jólesik, hogy nem finomkodom itt magának, amikor égek... Verekedés
lesz itt, papom, dulakodás, és vér folyik.
Anélkül nem nyugosznak el. Kiáltson már
rám, hogy hagyjam abba, szégyelljem magam!
PAP (keresztet rajzol Ella felé, a levegőbe, elfordul tőle, a többiekhez): Megszületik holnap a gyermek. A Megváltó közeleg. Nézzetek magatokba: a világegyetemet betöltő
fényéhez képest mily parányok vagytok,
milyen kicsi és kisszerű a félelmetek, haragotok. Bűnös önzés előtérbe tolni a rettegést, mintegy pajzsként a szeretet ellen. Vétek belefeledkezni a kétségbeesésbe. Nem
állíthatjuk magunkat, személyünket mindenek elé, elsőül. Engednünk kell, hogy beleoldódjunk a mindenségbe, a tündökletes
örömbe, amely kitölti azt a születés ünnepén.
GÁSPÁR (némiképp lekezelőn): Jól van, tisztelendő úr. De maradjon csak meg az evangéliumnál. Maga nincs szokva a politikához.

27
PAP: Tudom én a magam dolgát.
GÁSPÁR: Egy szavamba kerül, s kivezetik
innen.
PAP: A saját templomomból?
GÁSPÁR: Útban van már a malasztjával.
PAP (reménykedve): Mire készültök, Gáspár?
GÁSPÁR: Szegény ember! Mégis azt hiszi,
hogy hősök akarunk lenni? Szép volna,
csakhogy nem lehet. Tojik ránk a mindenség. Rejtve, látatlanul nem lehet hős senkiből. Ahhoz közönség kell ám.
PAP: De akkor mi történik?
ANNA (eddig hallgatta őket): Megkérdezzem
én?
GÁSPÁR (nyersen): Nem a te dolgod.
ANNA: De én tudom elvégezni.
GÁSPÁR: Ádámmal, ugye? Ne bízzon a
nőkben, tisztelendő úr.
ANNA: Csak hadd beszéljek vele.
GÁSPÁR: Ugyanaz. Elhúzódsz vele a félhomályba...
ANNA: Nem esik bajom.
GÁSPÁR: Csak elígérkezel neki. Mi másért
beszélne?
ANNA: Ismer.
GÁSPÁR: Több annál.
ANNA: Apám kámfuterja volt. Nem mer
hozzám érni.
GÁSPÁR: Még meg is magyarázod! Ettől
csak alpáribb lesz.
ANNA (szomorúan, de csodálkozva is): Mi
vagy te, Gáspár? Szűzfiú?
Anna határozott léptekkel a sekrestye felé indul,
majd benyit.
GÁSPÁR (szomorú iróniával): Újra kell szentelni a templomot, atyám. Meggyalázták.
PAP: Számtalan templomunkat megszentségtelenítették már a megszálló hadak. Tatár,
török... Istállót vagy raktárat csináltak belőlük. Kőhalom csak mindenik. Mi visszük
belé a szellemet.
GÁSPÁR: Aztán ki kell söpörni belőle a lócitromot, s felszentelni újra. Arra az időre
tartogassuk magunkat, atyám. Azt mondja
el ezeknek. A túlélésre kell berendezkednünk. A mese, az imádság ahhoz nem elég.
A hadak múltán a templom se szent, a jó

28
érzelmek sem azok. A tisztátalan helyen a
gazság is helyén van, odaillik.
PAP: Bűnre vezet a spekuláció, fiam. Nem
élhetsz csak az eszed szerint, amikor szíved
is van.
GÁSPÁR: Az én szívem most csak arra kell,
hogy elég vért pumpáljon az ereimbe.
Ennyi az egész. Ez is sok. Egyszer majd jónak, szépnek lenni is jut időnk. Erőnk...
Most az eszünkkel meg kell védenünk a
szívünket. (Felcsattan.) Miket beszélek! Istenem, hogy rühellem ezeket az ócska jelképeket. Utálom a szívemet, atyám.
PAP: A szavakat utálod csak, fiam.
GÁSPÁR: Túl sokat hallottam belőlük, igaz.
FŐJEGYZŐ (jön): Maguk miről beszélnek
itt?
PAP: Istenről, azt hiszem.
FŐJEGYZŐ: Gondolkodtam a dolgon, Gáspár. Te most valóban és tulajdonképpen
Erdély templomában állasz. Úgy viselkedj.
Nincs helye itt...
GÁSPÁR: A helytállás helye ez, tudom.
FŐJEGYZŐ: Templom. Téglaboltozat tartja
az ég helyét, és el lehet képzelni ezeket a
kőoszlopokat fenyőszálnak.
GÁSPÁR (gúnyosan megértő): Gondolkozhatunk. Van szállásunk, ételünk. Talán még
bajunk sem esik. Nem loholunk kenyér
után, asszonyféltés sem gyötör. Eddig azt
mondtuk: ez a hazánk - és csak éltünk
benne. Most szeretjük csak, amikor elveszett.
PAP: Benne élsz.
GÁSPÁR: Vagy álmodom. Gondolom. Mikor jutott idő mostanig, hogy a lelkűnkről,
Istenről gondolkozzunk? Hálásak lehetünk
az alkalomért. Kár, hogy azt sem mi teremtettük meg magunknak...
FŐJEGYZŐ: Mondom is, hogy nem gondolkodni kell, hanem cselekedni.
GÁSPÁR: Mondja, tényleg mondja.
FŐJEGYZŐ: Feltoltad magad nagyvezérnek,
akkor tegyed is a dolgod.
GÁSPÁR: S maga mit tanácsol, Kázmér bátyám?
FŐJEGYZŐ: Megmondtam: tegyed a dolgod.

tiszatáj
GÁSPÁR: Megmondta, bizony, maga meg.
FŐJEGYZŐ: Mi neked úgyse vagyunk jók
semmire. Azaz mégis. Bármit csinálj, mi
isszuk meg a levét. Áldozatnak még jó vagyunk. (Szelíden.) A lányra, Annára, azért
vigyázz.
Főjegyző a padok felé indul, Gáspár utánaszól.
GÁSPÁR: Kázmér bátyám!
FŐJEGYZŐ (halkan): A tied. Elvetted, neked adom.
GÁSPÁR (egyedül): De ki ellen? Ki ellen lehet? Adj, Üram, biztos ellenséget a megmaradáshoz.
Anna jön a sekrestyéből, valósággal magával
cibálja Adamot.
ANNA: Mondja el nekik!
ADAM: De hiszen tudják.
ANNA: Hiába tudják, ha nem hiszik.
ADAM: Hogy lehet ezt elmondani? Ez egy
nép lelke...
ANNA: Cöcö! Egy nép lelke... Ilyent csak a
vesztesek mondanak. Meg akik háborúra
készülnek, és lelkesítem akarják a veszteseket holmi emelvényről. Haza, nép, szabadság - a sértettek jelszava. A győztesek rendelkeznek és cselekszenek, méghozzá a saját
nevükben. Azt hiszik, hogy élnek.
ADAM: Most valóban egy nép lelkéről van
szó...
ANNA: Imént még a vér szaváról beszélt nekem.
ADAM: Mert maga nő, Anna.
ANNA: Mondja hangosan. Lássuk, miképpen hallatszik. Ne aggódjon, most majd figyelnek magára az urak. Nem a pucerük
már.
ADAM (ettől visszazökken fennkölt szerepébe):
Polgárok! Mint hallották, mi, e föld őslakói, úgy döntöttünk, nem fogadjuk el az
idegen hatalmat, habár saját véreink hozzák
szuronyukon. Nem akarunk törökös bojárok, német származású király alatt élni.
Nem akarunk jobbágyi sorsot, botbüntetést, fanarióta hivatalnokokat, középkori
szellemet...
HALINA: Jó, jó, mi is tudjuk, mit nem akarunk, de...
ADAM: Szabadságot akarunk!

1994. március
A N N A (feddőn rászól): Adam! Térjünk a
tárgyra.
ADAM: Nem akarjuk egyik idegen uralmat
a másikra felcserélni. Itt az alkalom, hogy a
magunk urai legyünk.
FŐJEGYZŐ: Meg a mieink.
ADAM: Nehéz döntés volt. Választanunk
kellett: a nemzet egysége és a szabadság között. A vér szava ellene szólt a...
ANNA: Adam!
ADAM: Századokon át a nemzeti egység
eszméje éltetett itt bennünket, az adott
erőt. A balázsfalvi népgyűlés aztán kimondta végre az egyesülést...
FŐJEGYZŐ: No ugyan! Mire odafuvarozták
a népet, már maguknak állt Párizsban a
zászló. Utóbb rakták a talapzatot a szobor
alá.
ANNA: Főjegyző úr, kérem! Hagyják beszélni. Maguk akarták hallani. És ne feledjék, hogy magyarul mondja.
FŐJEGYZŐ: Ennyi benne az érdeme.
ANNA: Gyerünk, Adam. Ne törődjön velük.
ADAM: Önök tudják, milyen az: a politika
játékszerévé válni. Amikor alku tárgya lesz
egy nép. Mi pedig tudjuk, belátjuk, hogy
ahogy ezt a döntést Párizsban meghozták,
ugyanúgy hozhatnak egy ellenkező döntést
is, ha úgy fordul...
NAGYLAKI (elismerően): Okos.
HALINA: Csak előrelátó.
ADAM: Önök ismerik, mit jelent a többség
hatalma, még ha saját fajtánkbéli is az a
többség. Önök olyan birodalomhoz tartoztak, amelyiknek két fővárosában erdélyi cigánynak csúfolták a magyarokat is. Megérezték rajtuk a románszagot. Rajtunk pedig most a magyarszagot torolják meg a jövevények.
GÁSPÁR: Te csak ne sorold a mi sérelmeinket!
ADAM: Ha maguk most ellenük fordulnak,
megszegnek egy nemzetközi egyezményt.
Mi nem. Minket nem kötelez semmiféle
döntés. Trianonban a magyarokról határoztak, nem rólunk. Magukat le lehet kaszabolni, ha a törvény ellen lázadnak, bennünket azonban nem irthatnak ki a saját
véreink.

29
NAGYLAKI: Reménytelen.
HALINA: Bizony, nagyon magyaros.
ADAM: Igen, tudjuk, hogy nem győzhetünk.
(Döbbenet.) Nem is győznünk kell, hanem a
saját törvényeink szerint élnünk. Mi magunk akarjuk eldönteni a sorsunkat. És úgy
döntünk majd: egyesülünk az anyaországgalFŐJEGYZŐ: Mondtam én: cirkusz az egész.
TISZTIORVOS: Minket pedig magukkal
együtt lőnek halomra.
ADAM: Önök foglyok, tehát ártatlanok. És
nyugodjanak meg: nem lesz itt semmiféle
lövöldözés. Ünnepelni jöttek, nem harcolni. A saját véreik ellen harcolnának? Amikor békésen is megkaphatják? Ugyan! Lejátszott játszma ez.
NAGYLAKI: És maguk egy lezárt játszmában akarnak előnyt szerezni?
ADAM: Pontosan.
HALINA: Én mindig nagyra becsültem az
idealistákat. De úgy látszik, az idealisták dilettánsok is. A dilettantizmus pedig veszélyes dolog. Főként a politikában.
ADAM: Nem politika ez. Éppen, hogy nem
politika többé.
HALINA: Hát mi a fene? Hősiesség? A hősiesség az idealisták dilettantizmusa. (Nagylakihoz.) Ez jó mondás volt, mi? De ki fog
emlékezni rá?!
NAGYLAKI: Kössünk üzletet, Adam úr. Mi
megadjuk magunkat a bevonuló hadseregnek. Törvény szerint... Ügy eleget teszünk
az egyezmény előírásainak. Maguk pedig
folytassák csak a külön játszmájukat kedvükre.
ADAM (mereven): A körzetvezető úr, azaz a
vezetés úgy döntött, hogy önök itt maradnak.
NAGYLAKI: Megokolná?
ADAM: Ez a parancs, őrnagy úr.
NAGYLAKI: Túszok vagyunk tehát? Mondja ki!
ADAM: Parancsot teljesítek, őrnagy úr.
NAGYLAKI: És a garanciák?
ADAM: Személyesek.
NAGYLAKI: Szavát adja?
ADAM: Úgyse hinne a szavamnak, ugye?

30
GÁSPÁR: Ebből elég. Vagy elengedtek bennünket, vagy kitörünk.
ADAM: Gáspár! Ne vetemedj erőszakra,
mert még hátba lőnek. Törvényes lesz. Pacifikáció.
GÁSPÁR: Engem csak ők lőhetnek hátba.
Törvényesen.
ADAM: Valamint az önkéntes rendfenntartó
alakulatok. A Honmentő Bizottmány parancsa szerint. Melyiket választod?
GÁSPÁR: Most nálad a puska. De remélem,
hamarosan kiverik a kezedből. És éppen a
tieid. Akkor majd számolunk.
ADAM: Nagylaki úrnak személyes garanciát
ígértem. Megadom. (Főjegyzőhöz.) Kedves
Kázmér bátyám, ezennel tisztelettel megkérem lánya, Anna kezét.
FŐJEGYZŐ: Mit csinálsz te, Ádám?
ADAM: Két rövid á-val kérném.
HALINA: Garanciákat ad. Leányt kér.
TISZTIORVOS: Most már minden kell nekik.
ELLA: Nem is szabad beérni a felével. Semminek.
ADAM: Megismétlem az ajánlatomat. Hajlandó vagyok feleségül venni Annát, az ön
leányát. (A többiekhez, egyre katonásabban.)
Ajánlatomban nincs semmiféle kedvezés,
önzés még annyi sem. Nem az a fontos,
hogy megnősülök. Az sem, hogy e friggyel
megmentem a főjegyző úr leányát és csaladját. Igaz ugyan, hogy nem eshetne bántódása a város új elöljárója feleségének, még
ha magyar is az. És az is igaz, tudom, hogy
engem sem dicsérne meg az új hatalom
ilyen gesztusért. Én azonban vállalom.
Nem feltétlenül személyes okból. Az a fő
itt, hogy hajlandóságomat nyilvánítom ki,
hogy szövetséget kötök magukkal. Mégpedig olyankor, amikor vesztésre állnak, és ez
a szövetség számomra sem előnyös. Van valakinek kifogása ellene? Gáspár?
GÁSPÁR: Tedd a dolgod.
ADAM: Főjegyző úr?
FŐJEGYZŐ (Annára mutat): Őt kérdezd.
Felnőtt.
ADAM: Professzor úr?
HALINA: Képtelenség. Beleillik tehát.

tiszatáj
ADAM: Nagylaki?
NAGYLAKI: Van magának elég hatalma ahhoz, hogy érvényesítse is ezt az egyezséget?
ADAM: Tisztiorvos úr?
TISZTIORVOS: Az én véleményem az,
hogy...
ADAM (Kerekihez): Majszter uram?
KEREKI: Nem az én leányom. Az enyémek
már messze járnak.
ADAM: A' tisztelendő urat nem kérdezem, ő
nem világi személy.
PAP: De gondolj az Úrra.
ADAM: Köszönöm. Megyek, jelentem feletteseimnek, mit döntöttem. Egyezségünk
így lesz hivatalos. Viszontlátásra, uraim.
Készüljön, Anna! (El.)
ELLA: Egyszóval erre ment ki a játék. Le a
kalappal. Az egész elöljárósággal megszavaztatta.
TISZTIORVOS: Mínusz a polgármester.
ELLA: Van itt helyébe ember. És én még azt
hittem, férfi.
TISZTIORVOS: Neked csak az számít, hogy
férfi legyen valaki. Az nem számít, hogy
ember-e.
ELLA: Szeretlek én azért téged, ne félj.
Doricá jön előre az ajtótól.
DORICÁ: A Henter nevű jöjjön ki. Tévesztésből van itt.
FŐJEGYZŐ (kiáltva): Ötszáz éve tévedésből
van itt a szász.
HENTER (Doricához): Jövök, Doricá, jövök.
De mondjak önöknek valamit, uraim, mielőtt végleg elválunk egymástól.
FŐJEGYZŐ (dühét rajta tölti ki): Elmondtak
maguk már mindent a román népgyűlésen.
A közös-ülésen. Egy pillanat alatt lepaktáltak velük. Maguk mindig arra az oldalra álltak, ahol a kiváltságokat osztják. (Egyre
inkább belelovalja magát.) Ne oktasson minket maga. Nem vagyunk kíváncsiak a kétféle igazára. Áll itt, és vigyorog fölényesen,
mint akinek sikerült. De: ma nekem,
holnap neked. Magukra is sor kerül, akkor
jussunk majd az eszébe. Előbb a magyarok,
aztán a zsidók, s eljutnak a szászokig is, ha
egyszer rákaptak az ízére. Ügy kimossák

1994. március
magukat innen, mint szart a csepűnadrágból. Nem lesz itt hely másnak, csak nekik.
HENTER: Hallgasson végig egyszer, főjegyző úr. Lehet, hogy ez az utolsó alkalom. Az a maguk baja, hogy soha semmit
nem hallgattak, nem gondoltak végig. Maguk csak a szívükre hallgattak. Emiatt lehetséges, hogy nem állnak többé szóba
velem. Ön a jog embere, főjegyző úr, vagy
majdnem. És önök mindig azt mondják, de
szavalják inkább: a föld adta maguknak a
jogot. Nekünk a jog adta a földet. Ez köztünk a különbség. A jog, a törvény oldalán
állunk tehát mindannyiszor. És megvagyunk. Ott állunk, hogy a kedvezőbb törvényre szavazhassunk. Maguk sem tehetnek
mást ezután: a törvényes hatalom híveivé
kell válniuk, mindegy, milyen nyelvet beszél a gazda. Súghatnak neki. Meg aztán,
maguk mondják: pénz beszél, kutya ugat.
N e ugassanak. Egyedül a törvény biztosíthatja az életüket, tulajdonjogukat a földhöz
is. Önök azt hangoztatják, s milyen régóta!:
Extra Hungáriám non est vita. Magyarországon kívül nincsen élet. Mi századok óta
hazánkon kívül élünk. De jog s törvény
szerint. A törvény a mi hazánk. Ehhez tartsák magukat. Nem az a fő, hol a határ, hanem hogy mi van a határon belül. Annak
szurkoljanak tehát, hogy a rabtartóik kiharcolják a jogot, s az új hatalom biztosítsa
a törvényességet. Maguknak az az érdeke,
hogy demokrácia legyen: civilizált ország,
bármilyen zászló lengjen is felette. Itt az alkalom, hogy - extra Hungáriám - eljussanak Európába. Mehetünk, Doricá.
Henter Dorka, kíséretében távozik.
KEREKI (elismeréssel): Református ember ez,
Nagylaki úr!
HALINA: Tudja, mi ijeszt meg a maguk vallásában? A predesztináció. Az eleve elrendelés. Bizony, én a törvénytől félek.
KEREKI: Nem értek én az efféléhez, tanár
úr. De azt tudom, hogy a szászok megéltek,
s nem is rosszul. Olyan bútort, mint ők,
nem csinált itt senki. Volt nekem egy szász
mesterem...
TISZTIORVOS: Ácsi! Félrebeszélünk. Megmondtam én: hajnalra megtébolyodunk.
GÁSPÁR: Délelőtt van már, doktor úr.

31
TISZTIORVOS: Olyasmiről beszélünk, amit
nem érünk fel ésszel. Miért nem magunkról
beszélünk? Elmondhatom, hogy fáj itt, idebent. A szívem...
GÁSPÁR: Délelőtt van, doktor úr, nem éjszaka. És még megvagyunk. Mostanra legalább tiszták a frontvonalak. Tudjuk, ki hol
áll és mit akar.
ELLA: A jegyesedet akarják, Gáspár.
GÁSPÁR: Nem a jegyesem még.
ELLA: Kérd meg. Ne hagyd, ami a tied. Alkalmas helyen vagy, összead sebtében a
pap. Aztán mind jöhet a ficsúr, jégre fut.
GÁSPÁR: Nagyon vágyik egy kis verekedésre, vérre, Ella asszony?
ELLA: Mindegy, mire vágyom én, eljön az
anélkül is.
GÁSPÁR: Azt kéne elkerülni.
ELLA: Védd meg a kedvesedet, Gáspár. Nem
létezhet olyan felsőbb érdek, de még eszme
sem, amelyikért egy embert feláldozz.
GÁSPÁR: Törődjön a maga dolgával, Ella
asszony. Vért pedig majd köp az ura. Őt
védje, ne a más kedvesét.
ELLA (gúnyosan magyarázza): Értettem én,
polgármester úr. A magafajtának nem másra kell az eszme, se a béke, csak takarónak.
Anélkül, csórén, maga is kicsi, nagyon kicsi
lenne ám. Egy lánynak biztosan nem elég.
De sebaj, majd megkapja mástól, ami jár
neki. Máris van jelentkező.
Megkondul a harang.
TISZTIORVOS: Éjfél van. Vagy dél.
HALINA: Jusson eszünkbe, hogy Hunyadi
János győzelmére harangoznak delente,
szerte a világon. Talán nekünk is sikerül a
túlerővel szemben...
PAP: De hát, ki húzza? Az én harangozom
elmenekült.
GÁSPÁR: És fél tizenegyet mutat az óra.
NAGYLAKI: Itt vannak megint. Nekik szól
a harang. Csak nehogy értünk szólna.
Harangzúgás.
ANNA (halk révületben): A harang délre kongat. Búza hull rám, amint a templomból
kilépek. Fehér fátylamon búza pereg, nem a
könnyem az. Jobb kezemben virágkoszorú,
csupa vérehulló fecskefű. Bal oldalon egye-

32
dül csak a szívem. Úgy érzem, testemen kívül dobog. Gyerekeimet is más asszony
szüli meg. Más anya nyelvén kérlel engem
az én fiam. Kislányomat látom odább: meztelenül lépked a havas úton, a hómezőben,
fekete kabátos óriási ember fogja a kezét,
csizmái csikorognak a fagyban. A homályba távolodnak tőlem, engem süt a nap.
Gyönyörűn ragyogok a templom lépcsőjén,
és szól a déli harang.
Anna monológja alatt Nagylaki, Halina, Kereki, Cirkuszigazgató eltorlaszolja a főajtót.
Gáspár későn veszi észre.
GÁSPÁR (ordít): Nem! Ne! Ne zárkózzunk
be!
HALINA: Biztonságosabb.
GÁSPÁR: Ez a bezárkózás provokáció.
NAGYLAKI: Ők kezdték.
HALINA: Gáspár, ez itt egy talpalatnyi Erdély, valóban.
FŐJEGYZŐ: Erdély temploma, igenis.
HALINA: A miénk. Legszebb benne, hogy
önként választottuk.
NAGYLAKI: Gazsikám, most, hogy magunk
között vagyunk, elmondhatod szépen, miért paktáltál le ezekkel? ígértek valamit?
Úgyse tartják be. Vagy ennyire naiv lennél?
FŐJEGYZŐ: Ejsze, még az útra is kiállnál,
megéljenezni őket?
GÁSPÁR: Nekünk itt egyetlen esélyünk van:
az általános és teljes rendezés. Bezárkózva
kirekesztjük magunkat belőle.
FŐJEGYZŐ: Hagyd te a nagypolitikát másra. Itt és most a mi életünkről van szó.
GÁSPÁR: Ha bezárkózunk, a segítséget is
kirekesztjük. A hangunkat se hallják meg.
NAGYLAKI: Kik, Gáspár? Ki figyel ide?
GÁSPÁR: A madarat is a fészkén fogják meg.
ELLA: Legalább nem tudnak bejönni a galambodért.
CIRKUSZIGAZGATÓ (határozott most, sőt
parancsoló): Lőjék csak ránk a templomot.
Látni fogja a világ, kifélék.
GÁSPÁR: Ön szánt szándékkal provokálná
őket?
CIRKUSZIGAZGATÓ: Érvénytelenné válik
minden szerződés, ha erőszakhoz folya-

tiszatáj
modnak. Erre hivatkozva kérhetjük az
újabb rendezést.
ELLA (döbbenten): Maga áldozatot akar csinálni belőlünk.
CIRKUSZIGAZGATÓ: Az eredmény majd
minket igazol.
TISZTIORVOS: Minket? Kiket?
CIRKUSZIGAZGATÓ (kissé demagóg módon körbemutat): Minket, mindannyiunkat.
Az utódainkat.
ELLA: Nem születnek meg azok a gyerekek.
Ezután egy anya se mer szülni.
CIRKUSZIGAZGATÓ: Ezt kell tennünk.
Ez a mi feladatunk. Mi több: ez a hivatásunk.
NAGYLAKI: Kinek nevében beszél ön? Kicsoda ön, igazgató úr?
CIRKUSZIGAZGATÓ: Egy magyar hazafi.
NAGYLAKI: Értem. Értem, hát persze.
CIRKUSZIGAZGATÓ: Törvényes feletteseim vannak, az a fő.
HALINA: Hát a trupp? A művészet csak
álca?
GÁSPÁR (kétségbeesetten): Ez nem két állam
dolga, hanem az összesé. Kettő között csak
alku tárgya lehet, semmi több. Adnakvesznek bennünket.
Odakint puskalövések hallatszanak.
CIRKUSZIGAZGATÓ: íme, a felelet.
GÁSPÁR: Egymást lövik, uram.
CIRKUSZIGAZGATÓ: Vajh ki tudja? A fő
az, hogy lövöldözés tört ki. Ez nem volt
benne a programban. Ezt nekünk dokumentálnunk kell.
GÁSPÁR: Lövessem agyon magam? Ön majd
mellékel valami dossziéhoz...
CIRKUSZIGAZGATÓ: Barátaim, én nem
akarok illúziókat kelteni önökben. Nekem
ehhez nincs érzékem, mint egyeseknek. És
felhatalmazásom sincs álmokkal kereskedni. Készüljünk fel a legnagyobb áldozatra.
De tudnunk kell, hogy a jövőt szolgáljuk,
a jövő majd minket igazol. Megbízóim kérése is erre vonatkozik.
TISZTIORVOS: Megkérnek szépen bennünket, hogy...?
ELLA: De miért? Miért éppen a jövő?

1994. március

33

A sekrestyéből álomittasan beront Ezredes.
EZREDES: Hallom, lőnek? Díszlőnek?
KEREKI: Élessel mégpedig.
HALINA: Ez a maguk megígért békéje, ezredes.
EZREDES: Elnyomott az álom odaát. Nagy
a tömjénszag.
KEREKI: De hallik már a kötelesség hívó
szava. A halottakat is felveri.
EZREDES: Megyek. Vezényelek.
TISZTIORVOS: Jól fogna nekik a pihent segítség. Csakhogy zárva az ajtó, ezredes, és
most nálunk a kulcs.
EZREDES: Barátok! Értik, nem? Maguk barátok.
NAGYLAKI: Ezredes úr, letartóztatom.
Adja át, kérem, a fegyverét.
EZREDES: Nem, nem, soha.
NAGYLAKI: A fegyverét!

EZREDES (szomorúan): Nincsen. Honnan
vegyek, miből? Semmi nincsen. (Kiforgatja
a zsebeit, mutatja, fegyvertelen. Kenyérdarabot szed elő.) Elfelejtettem enni, uraim.
(Tovább üríti zsebeit.) Tessék, tessék, tessék
minden. Aludtam, uraim. Közben elmúlt a
barátság. Kicsit nem figyeltem oda, s maguk
már nem szeretnek. Jól voltunk egymással.
Csak nem hittünk egymásnak. Jól voltunk,
kacaghattak is rajtam. Jólesett, ugye? (A többiek némán figyelik.) És miért én? Én vén vagyok, hosszú a szakállam. Semmim nincsen, csak a szőröm. Én csak nézek.
NAGYLAKI: Ezredes úr, mint a város önvédelmi alakulatának parancsnoka, ezennel
őrizetbe veszem.
GÁSPÁR (halkan): Hölgyeim és uraim, most
lettünk magyarból kisebbségiek.
(Függöny.)

HARMADIK FELVONÁS
Szín: ugyanaz. Valamivel később, alkonyi fényben. A szereplők külön csoportokban. Esetenként
- talán - reflektorfény emeli ki őket.
HALINA (Bohóchoz, aki levette sipkáját):
Megismétlem a kérdést. A művészet csak
álca?
BOHÓC: Vagy fegyver.
HALINA: Visszafelé sülne el, most. Vagy elkoboznák. Barátom, sötétet látok. Gyönyörködnék inkább valamiben.
BOHÓC: Bennem, barátom.
HALINA: Egészséges férfi vagyok én, noha
már nem egészen fiatal.
BOHÓC: Abban, amit csinálok. A művészet:
cselekvés.
HALINA: A valódi tett helyett, feltételezem.
BOHÓC: Mi a valódi, tanár úr? Csupán a
kényszer. Minden cselekedetünk kényszerek között történik, és ezért nem is egészen
valóságos.
HALINA: Eszerint mindannyian művészek
vagyunk.

BOHÓC: Én munkanélküli voltam. Azelőtt
bádogos. Aztán jött ez a küldetés...
HALINA: Az álruha!
BOHÓC: Álruha. Forma. Ürügy. A célunk
azonban valóságos, nem?
HALINA: Mit tudja azt egy bádogos?
BOHÓC: Mindenki tudja. Azért élvezi a
mutatványt. Örvend, hogy valaki meg meri
tenni helyette. Képes akár nevetségessé
válni...
HALINA: De hát ez így siralmas.
BOHÓC: Nevetnek.
HALINA: Úgy látom, a mi helyzetünk nagyon művészi ám.
BOHÓC (rémülten): Nem, azt nem.
HALINA: A látszat azonos a lényegével.
BOHÓC: Nem, nem. Hiányzik belőle valami. A művészetben mindig benne van a
halál...

34
HALINA: Ostobaság!
BOHÓC: Valóban, roppant nevetséges. Dilettánsok vagyunk, tanár úr. Alkalmi mutatványosok. Az élet meglehetősen dilettáns
mutatvány. Mindaddig, amíg veszélybe
nem kerül. Mindaddig, amíg hiányzik a
produkcióból a lényege, a...
HALINA (ráripakodik): Bádogos, maga katona!
BOHÓC (bohócosan): Parancsára! Éljen a halál!
HALINA: Önkéntes, akárcsak én. Engem se
kényszerített senki, hogy ide bezárkózzak.
Csak éppen nem akadt más hely, ahova
mehettem volna. Bezárt a könyvtár és a
kupleráj. Most meg a templom is. Leltároznak. Nem tudna maga felvidítani valamiképpen?
BOHÓC: Hallgatózzunk. Amikor félnek,
úgy dől az emberekből a szó, akár a vér.
Néha eléggé mulatságos.
HALINA: Kihallgassunk másokat?
BOHÓC: Tud ennél jobbat, tanár úr? Várunk. Megint csak várunk. A sorsunkra várunk. Mintha egy vonatra várnánk. Szeretnénk felszállni rá, és elutazni. Látta ön a
tengert, tanár úr? Valahol vannak tengerek.
Pálmafák. Valahol most napfényben táncolnak a lányok. Valahol emberek élnek.
Az egyik padban: Tisztiorvos és Ella, elvonultan.
TISZTIORVOS: Nem emberi dolgok ezek.
Emberi dolog az evés, ivás, ölelkezés. De ez
történelem. Tömeges. Valami emberfeletti
és veszélyes dolog fedőneve lehet: történelem. Mintha egy másik dimenzióban játszódna le. Átjárások vannak oda. Az ember
megfogná valakinek a kezét, és hát az óramutatót igazítja át azzal a mozdulattal. (Ella
megfogja férje kezét.) Rég vége lehetett volna, ha rám hallgatnak. Hiszen olyan egyszerű az egész. Nem érzed?
ELLA (fásultan): Igen. Érzem, ha akarod.
TISZTIORVOS: Érezned kellene. Elvégre nő
vagy. Én érzem. Az egész testemben itt
bent mocorog. Olyan, mintha két szívem
volna. Egyszerre dobbannak, mégis különkülön. Nem tudom, melyik az igazi. Az
egyik mintha ki akarna szakadni belőlem.
Fájdalmat okoz, de jó. Szeretem. Magamat

tiszatáj
szeretem, és mégis valaki mást. Látom,
ahogy ott megyek, felfelé egy hegyoldalon.
Messze, egyre messzebb. Kicsi vagyok ott,
akár a saját gyermekem. Fáj egy kicsit,
hogy nem érhetem utol. Igen, most átmegy
a hegyen, és én nem látom őt soha többé.
ELLA: Segíthetek?
TISZTIORVOS (szigorúan): Én nem fogom
kivárni. Úgy döntöttem, hogy meghalok.
Nem mozdulok. Lesz hozzá elég erőm,
meglátod. Megmutatom neked.
Bal oldalt, elöl: Gáspár és Anna.
GÁSPÁR: Elmehettél volna vele. Most kint
lennél. Otthon talán.
ANNA: De itt vagyok.
GÁSPÁR: Akkor nem szóltam. De értetted,
ugye?
ANNA: Még mindig volt időm nemet mondani.
GÁSPÁR: És mondtad volna, ha megszólalsz?
ANNA: Csak akkor, ha igent is mondhatok
valakinek.
GÁSPÁR: Akarod, hogy most kérdezzelek?
ANNA: Holnap kérdezz.
GÁSPÁR: Előre el volt ez rendezve, Anna.
Azért is hagyhattalak. Nem kellett nekem
semmit mondanom. Történhet bármi, nem
változtat. Fölösleges volna beszélni róla.
ANNA: Fölösleges, de szép. Jólesett volna
azért, ha tiltakozol. Csak egy kicsit. Tesséklássék legalább. Nekem tetszett volna, a
többiek meg látják.
GÁSPÁR: Te kacér!
ANNA: Kíváncsi vagyok mégis, holnap mit
kérdezel. Hogyan kérsz.
GÁSPÁR: Nem kérlek én. Viszlek.
ANNA: Mondhatnál valamit azért még ma.
Még most.
GÁSPÁR: Tudod te.
ANNA: Úgy szokás.
GÁSPÁR: Semmiféle szokás nem érvényes
most.
ANNA: De, mindig. Elmúlik ez, de örökre
megmaradna minden, amit most mondanál.
GÁSPÁR: Elmondom holnap.

1994. március
ANNA: Jó, hogy ezt hallom: holnap. Holnap... Azért élünk a világon...
GÁSPÁR: Azért élünk a világon, hogy önmagunk legyünk.
ANNA: Most mégsem rám gondolsz, ugye?
GÁSPÁR: Anna, te vagy! Létezel.
ANNA: Milyen furcsán hangzik ez. Már-már
félelmetes.
GÁSPÁR: Akár egy vallomás. De segélykiáltás is lehet.
Halina Bohóccal továbboson a háttérben.
HALINA: Vezess, barátom, Vergilius-DanteLucifer. Hadd forogjon el a világi kép.
BOHÓC: Kuss! Azaz: csitt-csitt. Megmondtam: a spicliség a legnagyobb műélvezet.
Egy másik csoportozatban: Főjegyző, Nagylaki,
Kereki.
FŐJEGYZŐ (Nagylakihoz): Mondhatod bátran, itt nem hallgatnak ki. Sok kényes hivatali dolgot beszéltem meg én a templomban...
NAGYLAKI: Számoljunk össze tehát. A birtoktól, azt hiszem, végleg elbúcsúzhatok.
A tiszti nyugdíjamtól dettó. Enni márpedig
kell.
KEREKI: De még üríteni is. Hogy kimennék
én innen!
NAGYLAKI: Marad a jogi diplomám.
KEREKI: Azzal aztán kitörölheti...
NAGYLAKI: Mester uram, vélhetőleg mások birtokát, nyugdíját, de még az iparát is
elveszik. Ismeri az alapelvet: dögöljön meg
a szomszéd kecskéje is. Ha nekem nincs, ne
legyen neked sem. De a kisemmizetteknek
képviselet, ahhoz pedig jogász kell.
FŐJEGYZŐ: Életed végéig meglesz a kenyered. Nem mintha irigyelném tőled. De nekem ahhoz fel kellene esküdni. Érted? Esküdni! Más az. A nyelvüket sem értem.
KEREKI: Legalább nem tudja, mire esküszik.
Nem is lesz érvényes az.
FŐJEGYZŐ: De a gesztus! Én állok majd a
feszület előtt, nem maga.
KEREKI: Ha ugyan lesz feszület. Igaz, azt is
lehet csinálni. Szék, ágy, szekrény, feszület... Tőlem a mesterséget el nem vehetik.
HALINA (a háttérben, Bohóchoz): Másé az ország, magadnak építed.

35
NAGYLAKI: Valami szervezeti formát kell
találni az egésznek, az a fő. Anélkül nincsen
gazdaság. A magyarságunkból nem élhetünk meg. El fognak menni az emberek
más vidékre, munkára, idegen szóra. Ezen
törjék a fejüket az urak.
FŐJEGYZŐ: Én vállalom. De ki nevez ki?
KEREKI: Minek?
FŐJEGYZŐ: Hát a szervezethez. Az egylethez, vagy mihez.
KEREKI: Megint főnöknek, ejsze?
FŐJEGYZŐ: Tudja maga, mi az a belég?
KEREKI: Honnan tudjam?
FŐJEGYZŐ: Tőlem.
KEREKI: El van intézve. Én megszavazom.
HALINA (bekapcsolódik, szokatlanul lelkesen):
Kiadót kell alapítani, uraim. Újságot,
könyvet csinálni. A lapokból tudni fogunk
egymásról, átbeszélhetünk ezek feje felett.
A könyvek pedig! Ahogy én nézem, oda jutunk, hogy az írók szaván élnek ezután az
emberek, nem az anyjukén. Iskola helyét
képes tartani a könyv. Művészet kell, káprázat. Mélység és magasság egyszerre, egyetlen sík lapon. Az első könyv a mi gyönyörű
rabságunk története lesz. Egy maroknyi
lelkes hazafi, a templomba bezárva... Több
sebből véreznek. Közülük egy meghal; de
csak a vége felé. A legbátrabb, a halálra
szánt. Hiszen csak azt találják el, aki elő
mer állni. A java.
NAGYLAKI: A maradék: az ocsúja.
HALINA: Nem, nem. Fegyvertelenek, tehát
ártatlanok. De bármikor készek...
KEREKI: Teljesen.
HALINA: Meglesz az intelligencia becsülete,
ha eddig nem volt neki.
KEREKI: Ezt azért meg kell még beszélni.
NAGYLAKI: Sok mindent meg kell még beszélni, gondolni, barátaim. Most azonban,
mindenekelőtt, döntenünk kell. Fogadjuk
meg itt...
KEREKI: Én felesküszöm. Hívom a papot.
NAGYLAKI: Határozzuk meg az elveket, és
foglaljuk írásba.
KEREKI: Leírni-e? Mi maga, író?

36
NAGYLAKI: Szeretném, ha fennmaradna,
bármi történjen velünk. Gáspár kivihetné,
ő arra való, s amúgy is menni akar.
KEREKI (döbbenten): Mit tervezget itt velünk, ha közben ilyesmi jár a fejében?! Ez
nem becsületes. Erre nem szabad gondolni.
Nem szabad, egyszerűen.
A csoport folytatja a tanakodást, Bohóc tovább
megy. Cirkuszigazgató és Ezredes egyezkednek a
sarokban.
EZREDES: Maguknak sehogyan sem jó. Az
egész kell. Add meg, Uram, de most mindjárt.
CIRKUSZIGAZGATÓ: Én tisztelem az
önök próbálkozását, igyekezetét. Főként,
hogy esélytelen. Noha nem reménytelen.
Talán. Tény, hogy önök mindent feltettek
erre.
EZREDES: Nem Isonzó ez, Nagylaki úr. Ha
vesztünk is, a mieink jönnek. Mindenképpen mi következünk.
CIRKUSZIGAZGATÓ: Önök azonban másként fogadják őket, mint várható volt. Meg
fognak lepődni, és ettől feldühödnek. Akárcsak mi. Hogy őszinte legyek, erre mi sem
voltunk felkészülve. Mondhatnám: nem
számoltunk magukkal, pedig egészen körülvettek már.
EZREDES: Olyan magasan voltak, elnéztek
felettünk.
CIRKUSZIGAZGATÓ: Lehet. Ezután oda
kell figyelnünk.
EZREDES: Erre megy ki a játék.
CIRKUSZIGAZGATÓ: Ezt az akciójukat
például segíthettük volna...
EZREDES: Ezért nem szóltunk előre. Hálásnak kellett volna lennünk maguknak. A
szövetségesnek.
CIRKUSZIGAZGATÓ: Persze, a világ előtt
titokban maradhatott volna.
EZREDES: A világ kellett lássa éppen. Lássa,
kik vagyunk, mik vagyunk. Vagyunk.
CIRKUSZIGAZGATÓ: Fene bonyolultak.
EZREDES: Megegyeztünk. Mehetek'
CIRKUSZIGAZGATÓ (nevet): No, azért
annyira nem egyeztünk meg.
EZREDES: Nagydolgomra se?
CIRKUSZIGAZGATÓ: Szétlőnék.

tiszatáj
EZREDES: Negyvenhárom.
CIRKUSZIGAZGATÓ: Ezt hogy érti?
EZREDES: A negyvenharmadik lövés volt.
Számolom. Nem töltöm hiába az időt.
CIRKUSZIGAZGATÓ: Tudom, mit érez.
Ott kellene lennie, velük. De a fogoly is
fontos. Néha még hasznos is.
EZREDES: Nem jó lesz. Kérni fognak.
Enyéim, övéik, mind. Mindegy. Megharagusznak. Nem érettem, én kicsike vagyok,
hanem mert itt van egy testvérük nekik,
rabságban.
CIRKUSZIGAZGATÓ: Ön katona, és én is
az vagyok. Mindketten tudjuk tehát, hogy
az elkezdett akciót be kell fejezni. Minden
áron.
BOHÓC (Cirkuszigazgatóhoz): Kapitány úr,
azt hiszem, odakint elfajultak a dolgok a
testvérek között. A harminchetediket lövik.
EZREDES: Negyvennégy.
BOHÓC: Sebesültek vannak.
CIRKUSZIGAZGATÓ (Ezredeshez): Gratulálok, ezredes úr. Szóval mégiscsak komolyan gondolták.
EZREDES (színpadiasan térdre hull): Isten,
nem ezt ígérted. Növeszthetem megint a
szakállam.
BOHÓC: Kapitány úr! Az őrnagy, a tanár,
meg az az iparos...
CIRKUSZIGAZGATÓ: Szegénykék, erdélyiek.
BOHÓC: Összeesküvés lesz az. Csak a holnap, a kitartás, a szervezkedés... Konspiráció.
CIRKUSZIGAZGATÓ: A jövő, ugye? Természetes reakció ez, ilyen helyzetben. Ott
látják magukat, ahol nincsenek.
BOHÓC: És ha fellázadnak? Ha nem fogadják el...
CIRKUSZIGAZGATÓ: Hogy jönnek ezek
ahhoz, hogy beleszóljanak országos dolgokba.'!
BOHÓC: Még az is lehet, hogy élni akarnak.
CIRKUSZIGAZGATÓ: Most nem az a dolguk. És te? Érzel magadban elég erőt?
BOHÓC: Akkor sem engednének elmenni,
ha volna hova mennem.

1994. március
CIRKUSZIGAZGATÓ: Értsd meg, legalább
te. Példa kell. A levert, letargikus országnak, a maradéknak. Belefeledkeztek a tompa fájdalomba, a vereségbe. Éles fájdalomra
van szükség, hogy bennük sajogjon folyamatosan. És erre, ami itt történni fog, félszázad múlva is emlékezni fognak. Elég
rémes és... elég aljas ahhoz. De most ez a
dolgunk, István.
BOHÓC (Ezredesre mutat): Jó természete van
a vénembernek, hogy zokogni tud.
Pap, csinált révületben, középre lép, bátorítani
akarja talán a rabtartó foglyokat némi isteni
sugallattal.
PAP: Istent szólítottátok? Én láttam őt. Megjelent nékem, méltatlannak, az ifjú Jézus.
Komor ragyogás ölelte körül. Ott tündökölt a feldúlt, véres föld felett, de nem
messzire. Lába ujja szinte érintette a rögöt.
És így szólt: mondd meg a kétségbeesésükben vakon bolyongóknak, akik nem láthatnak engem, hogy elhozom nékik holnap
a reményt, kisded alakomban. A harc elcsitul, a seb beforr, testvér a testvérnek testvére lészen, nem bosszulója. Józsefről, nevelőatyámról vegyétek a példát, tegyétek
dolgotokat mások gyermekéért, asszonyáért, tartsátok rendben házatok táját, családotokat, lelketeket. Követ kőre tegyetek,
rójátok össze a fát, és őrizzétek a szót.
Őrizzétek egymást: a jövőnek. Mert nem
vész el, ki dolgozni tud, a fáradtságból ereje
támad, és megbékél, ki most a vésztől haragos. Vegyétek eszetekbe, hogy nem kisebb
lélekben a számban megfogyatkozott, a sokaságnál az egyes nem alábbvaló.
ELLA: Amen.
GÁSPÁR: Köszönjük, atyám.
PAP (csak Gáspárnak, súgva): Megbocsát nékem az Isten. Értetek oroztam el az ő nevét.
NAGYLAKI: Készüljünk, barátaim.
PAP (megtoldja a sugallatot): Mondá nékem
az ifjú Jézus: a ti dolgotok ezután megismerni a barátot az ellenségben. Tekintsetek
magatokba, lássátok...
Dörömbölés a főajtón.
FŐJEGYZŐ: Most mégis ránk törnek, meglátják.
HALINA: Csak méltósággal, méltósággal...

37
GÁSPÁR: Nekünk nincs félnivalónk. Csak
az ezredest dugjuk el. Ő a főlövő, az ellenség ellensége.
A dörömbölés megismétlődik.
NAGYLAKI: Tárgyalok én velük.
GÁSPÁR: Én tudok a nyelvükön.
NAGYLAKI: Katonadolog ez. És érted kár
volna mégis.
ADAM (hangja kintről): Segítség!
FŐJEGYZŐ: Majd én. Ez az én írnokom.
(Kiáltva.) Mi kéne, ha vóna, Ádám? Pardon:
Adam - két rövid á-val.
ADAM (hangja): Segítsen. Meglőttek.
FŐJEGYZŐ: Kicsodák, te?
ADAM: Lőnek ránk.
FŐJEGYZŐ (kajánul): Olyan nincs. A testvéreid.
ADAM (hangja): Eltaláltak.
FŐJEGYZŐ: Ti kerestétek magatoknak.
ADAM (hangja): Eltalálták a lábam. Folyik a
vérem.
FŐJEGYZŐ: Hiszem, ha látom. Na, várj
csak. Kinyitom az ajtót, egy kicsit. Mutasd
a bibis lábadat. De vigyázz, itt komoly erők
vannak.
Főjegyző megpattintja az ajtót, a nyílásban
megjelenik Adam lába.
ADAM (hangja): Engedjenek be, kérem. (Kezét is bedugja.)
KEREKI: Forró vizet a kopaszra!
GÁSPÁR (felrántja az ajtót): Gyertek be,
gyorsan.
Adam bebukik, nyomában Doricá és a II. népfelkelő.
FŐJEGYZŐ: Hohó, megálljunk! Jön az
egész sereg?
ANNA (Ádámhoz): Bekötözöm. Maga megsebesült.
FŐJEGYZŐ: Tényleg. Nem játék ez, öcsém,
láthatod. Nézheted.
HALINA: Most már nektek is van történelmetek.
ADAM: Tudja mit, tanár úr? Menjen maga a
francba.
HALINA (tréfál): Vigyázz, kiraklak a tieid
közé.

38
EZREDES (Ádámhoz): Ötvenegyet lőttek eddig. Ti hányat?
ADAM: Mi egyet se. Nem hagyták.
EZREDES (érti, szinte számított rá): Ők kezdték, ugye?
ADAM: De miért?
NAGYLAKI: Megmondtam én, hogy rossz
vége lesz.
ADAM: Ön hagyta volna, hogy csak úgy,
könnyedén, fölényesen és diadalmasan...?
NAGYLAKI (keserűn): Én hagytam, Adam.
Le kellett volna, hogy puffantsalak már az
elején. De én hagytam. Aztán beleszoktam.
És neked sem tudok gratulálni.
ADAM (kínlódva): Igazunk volt, de nem
mertük elhinni. Most már láttuk őket.
Most már bebizonyosodott az igazunk.
Utólag, s talán későn. Meg akartuk mutatni
nekik, nem akárkik vagyunk. Különbek
vagyunk náluk. Annyira, hogy fegyver nélkül is szembeszállunk. Azt akartuk, ne
alattvalókként kezeljenek. Egyenrangú
testvéreik vagyunk...
ANNA (a többiekhez): Ne bántsák. Elég neki,
amit kapott.
ADAM (mosolyogni próbál): Anna! Megsimogatott! Mégiscsak megérintett engem.
ANNA (befejezi a kötözést): Készen vagyunk.
ADAM: Ugye, jobb itt? Odakint bántanák.
Vigyázok én magára, Anna. És nekem igazam szokott lenni. Most pedig maga megsimogatott...
EZREDES (Doricához): Hogy volt, Doricá?
Halljam!
DORICÁ: Semmi. Lőttek. A főtéren álltunk,
az oroszlánoknál. De nem volt fanfar, se
kenyér meg só. Szónok se. A körzetvezető
úr se szólt, mert ott se volt. Lehet, rosszul
álltunk, azt hitték, magyarok vagyunk.
EZREDES: És a zászló?
DORICÁ (rálegyint): Zászló, becsület... Annak való, aki bírja.
EZREDES: Vigyázz, miket beszélsz!
DORICÁ: Engem maga többet ne cseszegessen, ezredes úr. (Az oltár felé pillant, három
keresztet vet.) Isten bocsássa meg. Maga sem
ezredes, nem is nevezték ki, át se vették
még az új seregbe. Most már nem is fogják.

tiszatáj
Nem lesz földosztás, egyéb, amit maguk
ígértek. Úr: úr. Egyik jön, másik megy, azzal kész. Jobb ez már sehogy se lesz. Constantin úr, hiába mondják maguk, a becsületet nem lehet megszerezni, mint a földet.
Az vagy az emberrel születik, vagy nem.
Nekünk már lőttek.
ADAM (rákiált): Éppen hogy! Bizonyítanunk
kellett, hogy méltók vagyunk. Megérdemeljük. A miénk. Nemcsak ide születtünk, hanem meg is szereztük. A becsületet is, a szabadságot is.
GÁSPÁR: Szabadságot, Adam?
ADAM (csüggedten): Tudom. Láttam. Szégyellem magam.
GÁSPÁR: Nem felelős az ember azért, amit
lát.
ADAM: Díszmenetben jöttek, és tyúkok lógtak a fanyergükön, lopott éjjeliszekrényt
vittek az ágyútalpon. A tisztek korbáccsal
verték őket. Nekünk kellett volna győzni,
Gáspár, ilyenekkel szemben. És veszítettünk. Veszítettünk, mert nem akartunk lőni rájuk. Nem mertük elhinni az igazunkat.
Nem a becsületről van szó, hanem a tyúkokról, éjjeliszekrényekről. Nem szabadság
ez, hanem szabad rablás. Nem történelem,
hanem üzlet.
GÁSPÁR: Mindegy, minek nevezed.
ADAM: Jöttek rongyosan és mohón, nézték
közben, milyen földek vannak errefelé, s
milyen ekék hozzá... Vas, nem fa. Köhögtek az erős szilvóriumtól. Gyönge másláshoz szoktak, s hamar megártott nekik. Élvezték, hogy erősebb itt a pálinka, s most
még ingyen is van. Azt üvöltötték közben,
hogy ez az ő ősi földjük. Nézték, mennyit
fognak mérni belőle nekik. Nem tudják
még, hogy egy ölet se kapnak. Nem vérrel
öntözték, hanem okádékkal.
GÁSPÁR (mintegy vigasztalva): Nem azon
múlik, mit énekelnek. Nem is a ruhájukon.
Szerencsétlenek. Éhesek, persze. Majd jóllaknak, átöltöznek. Megtanulnak mosdani.
Még franciául is megtanulnak. Nem az a
baj.
ADAM: Meg nem ijednek, az biztos. Egyből
lőttek.
GÁSPÁR: Idegenben vannak, félnek: lőnek.

1994. március
ADAM: Nem félnek azok semmitől, szerencsére. Nincs mit veszteniük.
GÁSPÁR (magyarázólag): Vannak népek,
amelyeknek nem jutott alkalom. Túl korán
érkeztek, vagy túl későn. Nem tudták elhasználni az erejüket. Frissek maradtak, és
dühösek a beléjük szorult vágytól. Csendesen, elfojtva nőttek Isten számába, aztán
egyszer csak kirobbannak. Mi magunkat
pusztítjuk már. Ok egészségesebbek: másokat pusztítanak.
ADAM: A föld legősibb népe ez, Gáspár.
A legrégibb és legmagasabb kultúrával. Elnyomták, elvették mindenét, de a lelkében
mindig is megmaradt, megtartotta. Szelíd,
béketűrő nép ez, senkit nem bánt. De ha
kezet emelnek rá, ha megsértik hagyományos igazságérzetét... akkor odaüt.
GÁSPÁR: A világon minden nép ilyen...
ADAM: Nincs a világon még egy nép, amelyik ennyire szereti a szabadságot. Az az éltető levegője. Ezek oroszlánok!
GÁSPÁR: Hallom, a pénzüket is az oroszlánról nevezték el.
ADAM: Traianus császár egyik unokájával
beszélsz, Gáspár!
GÁSPÁR: Gratulálok a szapora császárodhoz. De ne feledd, Nagylaki úr Dózsa
György ivadéka. Kázmér bátyám a honfoglaló Árpád apánktól ered. Halina törzsökös
lófő. Nekik papíruk, kutyabőrük van róla.
De mire jó ez?
ADAM: Nekik már kámpec. Ezután a fiatal
népek következnek. És neked nincs jogod
engem vigasztalni vagy sajnálni. Megalázol
vele.
GÁSPÁR: Én is itt születtem, Adam. Az
apám is. Ükapámat nem ismertem, de neki
is meg kellett születnie valahol.
ADAM: Ezt majd megbeszéljük, máskor.
Most fáj a lábam. Talán nem vagyok magamnál. Szenvedek. (Kiált.) Anna! Folyik a
vérem.
GÁSPÁR: Értem, Adam. Máskor.
Gáspár a többiek felé indul, akik újabb csoportba verődtek, Adam utánaszól.
ADAM: Gáspár!
GÁSPÁR: Tudom, Dózsa a tiétek.

39
ADAM: Gondolkodtam a dolgon. Annát
most mégsem vehetem el.
GÁSPÁR: Ahogy gondolod, Adam.
ADAM: Beláthatod. Megérti. Most nem
olyan idők jönnek. Kiderülne róla, kifélemiféle, még ha a nevemre íratom is.
GÁSPÁR: Hogy hívnak téged, Adam, tulajdonképpen?
ADAM (nem felel a kérdésre): Most majd politizálni kell mégis, úgy látszik. Lehet, hogy
képviselő leszek.
GÁSPÁR: Az lehet. Sok sikert hozzá.
ADAM: Majd mindent megbeszélünk.
GÁSPÁR: Máskor. Akkor.
ADAM: Megmutatom én ezeknek. Fognak
még engem tekintetes úrnak szólítani itt.
GÁSPÁR: No, majd akkor.
ADAM: De ha mégis... Mondd meg neki,
hogy ha megvárna addig, megköszönném.
Visszajövök és elveszem. Mindent bepótolok.
GÁSPÁR: Persze. Amikor olyan idők jönnek. Megmondom neki.
ADAM: Nem szeretném, ha haragudnál.
GÁSPÁR (nyílt gúnnyal): Nem lehetek haragban egy országgyűlési képviselővel.
Nem olyan idők jönnek.
ADAM: Örvendek, hogy legalább ezt megbeszéltük. Jó lesz minden, ne félj. Csak a lábam ne fájna ilyen kegyetlenül.
GÁSPÁR: Semmi sem tökéletes, méltóságos
úr. De majd hőst csinálnak belőled. Úgy
egyszerűbb megmagyarázni. Indulásnak jó
lesz.
ADAM (komolyan): Meglőttek, nem?
GÁSPÁR: Meg, valakik. Kérdés, kicsodák lehettek?
ADAM: Majd kiderül. Kivizsgáltatom én,
ahogy oda kerülök.
GÁSPÁR: Jó, majd felkészülök rá. Köszönöm, hogy előre szóltál.
ADAM (hangsúlyosan): Viszontlátásra, Gáspár.
GÁSPÁR: Hát igen... Isten veled, Adam.
Meg Traianus császár.
Gáspár csatlakozik a csoporthoz, melynek közepén Ezredes áll, és Kerekivei vitatkozik

40
KEREKI: Ne kérje, hogy magával sírjak.
Minket nem megvertek, hanem eladtak.
Nem mindegy az, hogy egy asztalnak három lábat raknak, vagy kitörnek egyet a
négyből. Az egyik aranyérmes darab, a másik selejt. Pedig ugyanannyi lábuk van.
Megszámolhatja.
EZREDES: Maga számoljon. Egy: megmutattuk, merünk fegyvert fogni. Kettő: tudunk
lőni, ha kell. Három: győzünk, ha akarunk.
Négy: képesek vagyunk lemondani. Győzelem ez.
KEREKI: Egy kalap alatt vagyunk, Constantin úr. És elég nagy sötétség van alatta.
Nem látszik, ki milyen felekezetű, de még
az sem, milyen nyelven beszél. Amíg a
tyúkszemére nem hágnak. Mert akkor a jajgatásával elárulja magát. Jaj, mondom én,
váj-váj, mondja maga. De jó, nem bánom,
én nem figyelek oda.
EZREDES: Nem kellett volna engemet bezárni. Én jól csináltam volna a diadalt.
KEREKI: Nem lehet ezt jól csinálni. Ez alatt
a kalap alatt túl sokan vagyunk ahhoz,
egymásnak ütközünk. Minket nem kellett
volna bezárni, például. Akkor segíthettünk
vagy futhattunk volna szabadon.
EZREDES: Nincs annyi hely a világon, ahol
elférjenek.
KEREKI: Ne higgye, hogy örvendek, amiért
kikaptak. Nem egyébért, de az ilyesmit
nem felejti el az ember, megzavarja az álmát. Rossz álmú emberekkel pedig nem lehet dolgozni. Mindegyre az ujjukra ütnek a
kalapáccsal, s attól még dühösebbek lesznek. De hát, kikaptak, kikaptak. Legalább
egyenlők vagyunk. Felszorultunk, mint recsenyédi kutya a boglya tetejére. Kormány
legyen a talpán, amelyik lehoz innen. Legalább két kormány kell ahhoz. (Cirkuszigazgatóhoz.) Igazgató úr! A miénk - illetve a
maguké - mit szól hozzá?
CIRKUSZIGAZGATÓ: Honnan tudjam én
azt?
KEREKI: Hivatalos embernek tetszik lenni,
ugyebár.
CIRKUSZIGAZGATÓ: Én egyedül az
oroszlánokért aggódom, el kell számolnom
velük. A végén még megeszik őket odaki.

tiszatáj
KEREKI: Látja, én is ettől félek. Egyébtől
nem is. Egyszóval, a kormánya nem szól értünk?
CIRKUSZIGAZGATÓ: Értünk igen, meglehet. Ha muszáj lesz. De a művészetnek
most kicsi a becsülete.
KEREKI: Akár a tisztes iparnak.
CIRKUSZIGAZGATÓ: Maguk pedig béküljenek meg.
KEREKI: Ezekkel?
CIRKUSZIGAZGATÓ: A helyzettel leginkább. De biztosíthatom, hogy a helyzet változni fog.
KEREKI: Akkor meg miért békéljek meg
vele? Vége lesz, mire megszokom.
CIRKUSZIGAZGATÓ: Nem tudható, mikor lesz vége.
KEREKI: Vagy úgy! Még szerencse, hogy a
családom jó helyt van. (Kiált) Doricá!
Gyere már ide. Megérkezett a nagysága
Pestre? S a kisleány?
DORICÁ (kelletlenül'): Majszter úr, az a helyzet...
KEREKI: Helyzet-e?
DORICÁ: Az a helyzet, hogy visszajöttünk.
KEREKI: Vissza-e, te?
DORICÁ: A nagyságos asszony utálta a vagont.
KEREKI: Vagont-e?
DORICÁ: Abban kellett volna nekik lakni.
KEREKI: Az én feleségemnek. Vagonban.
Pesten.
DORICÁ: Nem egészen. Mert Szolnokon.
KEREKI: S most hol vannak?
DORICÁ: A műhelyben. A gyaluforgács
alatt.
KEREKI: Mi a fenét csinálnak ott?
DORICÁ: Félnek.
KEREKI: S a leányka?
DORICÁ: A leányka még be is van kormozva. Szakasztott a nagyanyja. De nem
mondom el senkinek, ne féljen maga.
KEREKI: Nem hát. Kiszeded a forgács alól te
magad.
DORICÁ (sértődötten): Van nekem jegyesem,
Kereki úr!

1994. március
KEREKI: De azért jól vannak? Mondjad már.
DORICA: Úgy is lehet mondani. Porosak
egy kicsit.
KEREKI: Magamra hagytatok, a francba!
Hiába etettelek. Agyon kéne hogy üssek
valakit! Ha merném...
Fémes hangon megszólal Ella.
ELLA: Uraim! Bejelentést kívánok tenni.
Férjem, a tisztiorvos úr meghalt. Hova temethetem?
Tisztiorvos holtan ül a padban, feje Ella vállán.
Körülállják.
HALINA (csendesen): O a mi első hősi halottunk.
ELLA: Ugyan, tanár úr! Önmagának halt
meg ez, nem maguknak. Hagyják békén,
kérem.
HALINA: A pap is odalett. Ki mond gyászbeszédet?
ELLA: Majd én. A kettőnk dolga ez. Vagy
már csak az övé. (A halotthoz.) Sikerült neked, Tádeusz. Le a kalappal.
Ella a holt Tisztiorvos fülébe beszél, nem hallatszik. A másik padsorban, ugyanolyan mereven,
összebújva ül egymás mellett Artistanő és Idomár.
CIRKUSZIGAZGATÓ (Bohóchoz): Nézd
meg őket. Csak nem csináltak valami bolondot?!
BOHÓC (megböködi a párt, majd jelenti):
Alusznak.
CIRKUSZIGAZGATÓ: Neked a toronyban
a helyed. Figyeld ezeket. De nehogy baleset
érjen. Nem eshetsz le, világos?
Bohóc a sekrestye felé távozik, miközben a kórusban megjelenik Körzetvezető. Ez alkalommal két, szabályos egyenruhát viselő fegyveressel. Ok a bevonuló sereg katonái.
KÖRZETVEZETŐ (papírlapról olvassa): Polgárok! Békésen, az összes nemzetközi
egyezmények tiszteletben tartásával bevonuló csapatainkat hitszegő módon aljas terroristák támadták meg. A népünkre jellemző, hagyományos emberiesség szellemében
katonáink nem viszonozták a lesből, gyáván leadott lövéseket. A körzet parancsnoksága, mérlegelve a kialakult helyzetet, tekintettel a nemzetközi egyezményekre, a
békeszerződésben rögzített alapelvekre, min-

41
den felelősséget elhárít magától, és az orvlövészeket teszi felelőssé, akiket - az eddigi
kimerítő vizsgálatok szerint - a lakosság
magyar nemzetiségű része is támogatott.
Ezért viselnie kell a következményeket.
Ősi földjükre békésen bevonuló katonák,
egyszerű parasztfiak legyilkolása kimeríti
azokat a körülményeket, amelyek indokolttá teszik a megtorlást. Ennek módjáról és
mértékéről később intézkedünk.
Körzetvezető kifelé indul.
HALINA: Elérkezett az igazság pillanata...
EZREDES (határozott): Körzetvezető bajtárs!
Mondani akarok valamit. Kell. Tárgyaljunk.
ADAM: Hagyja, Costicá bácsi. Most más
dolga van. Be kell fejeznie, amiért idejött.
EZREDES (kiabálva provokálja a már eltűnt
Körzetvezetőt): Mi a te neved? Hazudjad!
Hallgass meg legalább. Én lőttem rád!
(Hallgatózik, de válasz nem jön.) Én vezényeltem a sortüzet. És hogy tudd: egyet bánok csak. Hogy ilyen kevés sikerült. Az
utolsó szálig ki kellett volna irtsalak.
(Ádámhoz.) Miért nem kellek neki? Adam,
téged kedvel, mondd neki, hogy én vagyok
a felelős. Én vagyok a vezér.
ADAM: így van ez rendjén, Costicá bácsi.
EZREDES: Nem lehet egy kalap alá venni...
ADAM: Én sem tennék mást a helyükben.
Nincs is rá idő.
EZREDES: Ezeket engedjék ki. Ezek csak
magyarok.
ADAM: Késő. Tudják, hogy eljárna a szájunk, ha innen kikerülünk. Ismerjük egymást, hát nem?
EZREDES: Szavunkat adnánk.
ADAM: És megszegnénk. Elhencegnénk,
hogy hősök vagyunk. Az ember dicsekszik,
Costicá bátyám. De nem emberi dolog ez.
(Fennhangon.) Barátaim, meg fogjuk hozni a
végső áldozatot.
HALINA: Elmagyarosítanak a sírkövön,
Adam. Hosszú á-val írják majd rá a nevedet.
ADAM: Nem úgy csinálják a történelmet,
professzor úr. Tudják ők, s mi is tudjuk,
mit kell írni az emlékművekre. (Szónokol.)
Minden nemzet a hőseivel igazolja jogát a
földhöz, de még a létezéshez is, akik fel-

42
áldozták érte magukat. A történelem maga
áll majd azon a talapzaton. Barátaim, velünk kezdődik népünk történelme. Legyünk büszkék rá. Mi vagyunk az alapítók.
DORICÁ (halkan): Mi hasznunk belőle,
uram?
ADAM: Tudják ők, mire használják, ne félj.
DORICÁ: Na jó, de ha a magyarok lőttek,
minket vigyenek ki innen.
ADAM: Tudod te, kicsoda a körzetvezető
úr?
COSTICÁ: Délről jött, azt mondják.
ADAM: Délről jött, és ezt az egyet komolyan gondolja. Délről nézve egyformának
látszunk. (Győzködi) Muszáj megtenniük,
Dorica. Nyugodj meg, majd kezet csókolnak az anyádnak.
DORICÁ: Sokra megy vele.
ADAM: Nyugdíjat is adnak neki, biztosan.
DORICÁ: Nyugdíja eddig csak a tisztviselőknek volt, Adam úr. Szegénykém, nem
fogja elhinni.
ADAM: Meglesz ezután mindene, amit kíván. Még le is írják, amit rólad mesél.
DORICÁ: Leírják-e? Könyvbe?
ADAM: Történelemkönyvbe, Doricá.
DORICÁ: Adam úr, van nekem egy menyasszonyom. Az nem kaphatna valamit?
Igaz, csak a jegyesem még, s nem az asszonyom, de elvettem volna, tényleg. Én mindent komolyan gondolok, ha egyszer
eszembe jutott.
ADAM: Megkapja, amire vágyik, egyet se
félj.
Anna közeledik.
ANNA (Ádámhoz; tegezi): Eljöttem, Adam.
Látsz engem?
ADAM: Ne kérjen, Anna. Az ember utólag
nem helyesbítheti a történelmet.
ANNA: Most teljesült az álmod. Látom. Átszellemült az arcod. Ismered a messzeséget,
ahova készülsz?
ADAM: Igen, benne vagyunk a nagy egészben, Anna. A része vagyunk. Egyformák
vagyunk.
ANNA: Egy tévedés miatt. Én azonban nem
tévedésből születtem nőnek, és gyereket
szülni is a magam akaratából fogok.

tiszatáj
ADAM: Kívülről, messziről egynek látszunk.
ANNA (várakozón): Egy párnak?
ADAM: Ürügy vagyunk egy történelmi fordulathoz. Ne kérjen, Anna, semmire. Mindenképpen ez lett volna a vége. És most
már lassan vége is lesz.
ANNA: Ennyi lennénk? Ürügy?
ADAM: Többek leszünk, Anna. Tartson
velem. Vegye fel a nevemet. Odakerülne
mellém, a márványlapra. Többet most nem
ígérhetek. Mindörökre ott ragyoghatna.
ANNA: Nem az öröklétre vágyom én!
ADAM: A legnagyobb borzalom, ha elfelejtenek. Ha nem hagyunk nyomot a földön.
ANNA: Utódokat. Szerelemből született
gyermekeket.
ADAM: Jöjjön velem, ragyogjon, Anna.
ANNA (kigombolja a blúzát): Látsz engem?
(Adam egy pillanatra a lány meztelen mellére
mered, majd elfordul) Ide nézz! Megmondta
a szeretőm: én vagyok!
ADAM (feszélyezetten): Most nagyobb dolgokról van szó, Anna.
ANNA: Ragyogok. Érzem, hogy tündököl a
testem. Ki látja meg? Kit melegítek én a ragyogásommal? Kire omlik a sugaram? Kit
növeszt?
ADAM (kiáltva): Vigyék el innen! Eleredt a
vérem. Folyik a vérem.
ANNA: Meghalni a maga feladata, nem az
enyém.
ADAM: Igaz most már. És maga követ engem. Mintha szeretne.
Gáspárfélrevonja Annát.
GÁSPÁR: Én akarlak látni. Nekem mutasd
magad. (Átöleli)
NAGYLAKI: Gáspár! (Az egy intéssel jelzi
hagyják békén.) Keményebb legénynek hittelek. De úgy látszik, beéred te is egy nővel.
Boldog akarsz lenni talán?
GÁSPÁR: Maga mit akar még?
NAGYLAKI: Megkövetlek. Azt mondtam hallod? -: bocsáss meg. Nem kellett volna
bezárkóznunk.
GÁSPÁR: De bezárkóztunk. Önmagunkba.
Egymásba. Hagyjanak együtt ezzel a
lánnyal. Elég vagyunk már egymásnak,
nem kell egyéb.

1994. március
FŐJEGYZŐ: Hallgasd meg azért.
NAGYLAKI: Kitanultál. Mindent tudsz már,
amit mi.
GÁSPÁR: Mit kezdjek vele?
NAGYLAKI: Gyűlölj csak bennünket. Az
embernek előbb meg kell gyűlölnie az
összes többit, hogy önmaga lehessen. A tanítóit kell meggyűlölnie legelébb.
GÁSPÁR: Elkésett a bölcsességgel, Nagylaki
/
ur.
NAGYLAKI: Megöregedtem, Gáspár, csak
úgy látszik, nem vettem észre. Neked kell
megcsinálnod helyettem. Egyedül neked
van jogod hozzá, mert te hittél benne egyedül. Kimész innen. Megkeresed a nemzetközi ellenőrző bizottságot.
HALINA (közbeszól): A nemzetközi közvéleményt. Elmész az egész világba.
NAGYLAKI: Itt már csak ők segíthetnek.
Kötelességük.
GÁSPÁR (Annára mutat): Nem bízom magukra.
HALINA: Közülünk senki nem alkalmas,
Gáspár. Nem tudná meggyőzően előadni.
Te azonban mindezt magadtól tudod.
NAGYLAKI: Mert az elején nem fognak
hinni neked. Azt tartják, ők jól elrendeztek
mindent. S talán azt sem tudják, hol vagyunk.
HALINA: Ismered ezeknek a nyelvét is, átjutsz a vonalaikon. Meg hát... kibírod, ha
úgy fordul. Hallgatni is tudsz már.
GÁSPÁR: És mit mondjak nekik?
HALINA: Tudod te. Amit nekünk mondtál.
GÁSPÁR: Maguk se hitték.
NAGYLAKI: Nekik kötelességük elhinni.
Intézkedni. Sokak nevében beszélsz.
FŐJEGYZŐ (megfogalmazza az igazi szándékot): Fogd kézen Annát, és meneküljetek.
Halina egy ideje Adam körül téblábolt, most
annak vérét tenyeréről Gáspár ingére keni
HALINA: A sebeknek hinni fognak. Te vagy
az utolsó túlélő, Gáspár, úgy vigyázz magadra.
GÁSPÁR: Merre mehetnék?
HALINA (sorolja, s az egymástól távol eső helyek nevének említése vallomásnak hangzik):
Fel az Akasztódombon s az Orkőn Hadrév

43
és Kökös felé, át a Rika-hegyen, a Maroson,
a Fekete-ügyön, Tiszán, a Szépmezőn, a Királyhágón, a Hargitán, el a Vlegyásza mellett, Szépkenyerüszentmártonon, Hétfalun,
Gyerőmonostoron keresztül, Beregszász,
Érsekújvár és Jászberény irányába, végig a
Kisalföldön, a Kenyérmezőn és egész Gömörön Bécsújhelyig és Márkházáig, Péterváradig, tovább Letenyének, Maglódnak,
Ülyefalvának, Szászrégennek, Oláhszentgyörgynek, Farkasfának, Lészpednek, Felsőőrnek; Cegléd, Tarján, Brassó, Körösfő után
a Duna mentén Pozsonyba, Tápióbicskére,
Udvarhelyre, Pécsre, Somorjára, Vaslábra, Dömsödre, Nikiára menj.
GÁSPÁR: De hogyan?
NAGYLAKI: Ezek tisztelik a szertartásokat.
KEREKI: Most úgyis nagyon ünnepi hangulatban vannak.
FŐJEGYZŐ: Áldásom rátok. Szeressétek
egymást az idők végezetéig. Az első fiút
Kázmérnak kereszteljétek. De nem. Ennek
a névnek már se értelme, se haszna. Árpád
legyen. Zoltán vagy Attila.
ANNA (megérti, mire készülnek): De milyen
ruhát vegyek fel? Nekem most nagyon
szépnek kell lennem. El kell vakítanom
őket.
CIRKUSZIGAZGATÓ: Eligazítjuk. Valójában én mégis művész vagyok, rendező.
(Nagylakihoz.) Menjenek csak. Ez az igazság
is jó.
EZREDES (lehúzza a jegygyűrűjét, Annának
nyújtja): Fogadja el, leány. Igazi.
Artistanő Anna fejére borítja fehér selyemfátylát.
HALINA: Hol a pap?
KEREKI: Doricá, fiam, ugorj a papért. Világra szóló mennyegző készül itt.
Doricá készségesen bemegy a sekrestyébe.
ADAM: Azt hiszitek, ennyi a mindenség?
Nem ott van.
ELLA (megszólal): Meghalt az uram, a szeretőm. Hallják az urak? A tisztiorvos úr szabadon távozott. Indulásakor azt mondta,
elmegy, megkeresi az embereket, akik jobban ismerik egymás lelkét, mint nyelvét.
Az én uramnak nincsen már se nemzete, se
hazája. De tudja, mekkora a mindenség.

44
Egy a mélység és a magasság, sírás, kacagás
egyre megy. Szabad.
Pap érkezik a sekrestyéből, saroglyaféle alkotmányon a betlehemes jászolt hozza, abban a
babaszerű kis Jézust Doricá segít a cipelésben.
ADAM: A karácsonyunk mindig egy napra
esik, de a húsvétot nem egyszerre ünnepeljük. A megváltás egyszerre jön el mindenkinek, de a feltámadás... Talán soha.
PAP (a középre állított betlehemes jászolnál):
Barátaim, nekünk egy nappal korábban érkezett el a legszentebb alkalom, mint az
meg van írva. A megváltó megszületett.
A szeretet és a béke üzenetével érkezett
hozzánk, idő előtt.
Kintről ágyúdörgés hallatszik.
PAP: A szeretet és a megértés azonban örök-

tiszatáj
kévaló, nem alkalom szülötte. Népet egy
másik nép elnyomhat és megszabadíthat...
Ágyúdörgés.
PAP: Az egyes ember azonban csak a szeretetben és a megértésben talál megváltásra,
szabadságát azáltal leli meg. Önmagában.
A templom összedől.
(Nem kell látványosságnak lennie. Sötétség borul rá. Fekete függöny hull le előtte tehát, vagy
kialszanak a fények. Némi füst és por száll fel.)
Félrever a harang. Kötelén, fel-alá ingva lóg a
halott Bohóc, fényes sárga ruhájában a fekete
háttér előtt. Bal felől megjelenik Gáspár és Anna. A férfi véres fehér ingben, a nő az alkalmi
fátyollal a fején. Karjában a jászolbéli kis Jézust
hozza.
Kong a harang.

1994. március

JÁNOSHÁZY

45

GYÖRGY

Tavasz, megint tavasz
Elmúlik lassan ez a tél is,
néhány nap van csak olvadásig
felszusszan már a házfedél is,
gép alá nő megint a pázsit,
tetszhalálukból ébredezve
ollóra várnak borzas tőkék,
vadászni indulnak veresre
mázolt ajkakkal céda szőkék;
múlik a tél, mint annyi másik,
pár nap van hóvirágnyílásig
s egy kis szerencsével megérem,
hogy gyolcsmundéros, nyalka gólyák
lengetik kristályfényű égen
a tavasz angyal-lobogóját.

Frakkban a sarkvidéken
Bizonnyal délceg óriás madárnak,
jégtorlaszos vizek fölött kerengő
halászkirálynak szánta a Teremtő,
és tervezett is hozzá büszke szárnyat de közben tán az egészet megunta,
és önnön művétől megundorodva,
elbujdosott lakatlan űr-zugokba,
a lólábára maradt hát a munka:
ezért van annyi mérges, rusnya, ronda,
alja teremtmény, légy, galóca, cincér,
kullancs, görény, piránya, anakonda;
ezért totyog a pingvin is idétlen,
gatyás frakkjában sarkvidéki télben,
mint kivénült, kopott, gond verte pincér.

46

tiszatáj

Magányos mécs
Ezek a poros, álmos délutánok:
nyögdelve bifláz egy bukott diák,
a szívekben idült, var lepte tályog
elüszkösödtek a melódiák.
Ezek a lagymatag unalmas esték
ez a kvaterkás, krúdys hangulat:
a tájon megfakult, napszítta festék,
az arcokon is hervadt indulat.
Ezek a kontároktól itt felejtett
vidéki házak és vidéki lelkek,
a fásult, lomha csend, mikor a város
reménytelen, nyúlós kátrányba fúl,
s magányos mécs suttog csak holdvilágos
kínai verset kosztolányiul.

1994. március

SZÖLLŐSI

47

ZOLTÁN

Ne bánts, idő!
- 1970 Árnyék, mi fénynél nehezebb.
feketedik tiszta víz alatt.
Nem mozdul emlékezeted,
arcod tükrén fekvő kődarab.
Legszomorúbb, mi biztató,
ha szellőbe lomb kapaszkodik,
s hajlik a pázsit, volna tó,
de széthull, ha áll. Rojtosodik.
Földből elképesztő erő,
vakondtúrás s izzó hangyaboly
vulkánlik, de futó eső
szétveri. Gőzölög forr a por.
1.
Találj, de célzás nélkül, az idő
pillanat-közepébe,
ahol a Nap örvénylik,
mint gyűrűző víz céltáblájába,
hol kavicsoddal soha
nem véted el a tízest.
Lődd egyetlen szavad kegyetlenül
világod Nap-szívébe.
Erre születtél, vadász.
Költő vagy, isteni vadat űző,
menj és ejtsd el az időt,
s meglátod királyodat.
Kilép a vérző alkonyat mögül,
téged virradat vakít
mégis: nincs talpalatnyi
helye ott az éjnek, éjszakának.
Vérbe, mint tűzbe dobod
sapkád, kesztyűd és sálad.

48

tiszatáj

Néked az elejtett vad már nem kell,
s boldog királyodnak sem
többé az áldozatod.
Ami volt, csak az út hite, szennye,
így lesz, látod előre,
mégis, megszállott színész,
gyakorolsz, újra meg újra próbálsz,
drámádra készülsz, magad,
társtalan, ünneptelen:
Találj, de célzás nélkül, az idő
pillanat-közepébe,
ahol a Nap örvénylik,
mint gyűrűző víz céltáblájába,
hol kavicsoddal soha
nem véted el a tízest
Lődd egyetlen szavad kegyetlenül
világod Napszívébe.
Ölni születtél, vadász.
3.
Egem az ég földem a fold
Hol vagyok, tudni én akarom.
Keveredik kékkel a zöld,
és forog a szárnyas Nap-malom.
Fény szitál, augusztus lisztje.
Megünnepellek, szent királyom.
Kenyeremben verítékem
sója: asszonyi nagy hiányom.
Hiába küldték Gizellát,
hagytad országod Máriának.
Egünkön azóta hétrét
hajlott a szívünkön nőtt bánat.
íme, roppant költészeted!
bennem is máig ami magyar.
Rólad verset írni vajon,
szent király, merhet-e, ki akar?
Egem az ég földem a fold
Hol vagyok, tudni én akarom.

1994. március

49
Keveredik kékkel a zöld,

és forog a szárnyas Nap-malom.
S látom, már nem lehet másképp,
Életfámból lesz kopár Kereszt.
Temetem jövőmet én is,
egyenesági Hercegemet.
4.
Szeptember végi égen
Nap pernyéllik fehéren.
Bágyadt fényen, fátylon át
látszik s fakóbb a világ.
Jár a szellő, betegen
vánszorog a kerteken,
amit megfog levelet,
el is ejti, lepereg.
Partra itt hullám futott?
árnyék csak, sötét homok.
Mély most a ringló álma,
kicsordul édes nyála.
Gyümölcs lóg gyümölcs felett,
egem mégis üresebb.
Holnap mi hoz örömöt?
fecskénk is elköltözött.
Szilvák, edzett vas-cseppek,
hamvuk már deret sejtet.
Huszonötödik őszbe'
lettem már magam csősze.
Nincsen dézsmáló kedvem,
meg kell holnap fizetnem
időm: számolva töltöm.
Jelenem növő kölcsön.

50

tiszatáj

Még a kert mindent hordoz,
jövőt hont s köt a múlthoz.
Nyílik még a rózsa, s nekem
már október végi sebem.
Tekintetem, meglehet,
deres pókháló rezeg
ökörnyál majd az őszben,
s világít hajam őszen.
Körtefa bronzos ökle
darázzsal sújt a földre.
5.
Állandóság s honvágy Ma velem a dal, s tudom
holnap megint elhágy.
Vágy marad, mint kishúgom,
kit nem szült meg anyám.
Öcsém van, de ellenem,
lábamat taposván
küzdő nagyfejedelem.
Köztünk, ki hinné itt,
ország osztása dől el.
Feketül a fény is,
szemeim telnek könnyel.

1994. március

51

GALLÓ SZÁSZ

KÁROLY

A székek, avagy a leépítés
Fényárban úszott a gyűlésterem. A hatvan-hetven széken elszórva tíz felnőtt ember. Az elnökség helyén csak a községi párttitkár, a Preventórium igazgatója, dr. Éles
Vilmos és alapszervezeti titkárnője, Hagiuné. A teremben még, velük szemben, a második sortól hátrafelé: Orbán Elemér iskolaigazgató, aztán a gondnok, a főkönyvelő,
Costica (az egyik munkásképviselő), Erzsike asszisztensnő (szakszervezeti elnök) és Lajos bácsi (az asztalos). Egyedül Izsán Ágnes, a főnővér ül az első sorban. Szigorúan,
mint egy éltanuló. Szigorúan, ám nem támadólag néz szembe a prezídiummal.
De az „ülésrendnek" természetesen semmi jelentősége sem volt. És annak se,
hogy csütörtök dél már jócskán elmúlt. És annak se, hogy a tíz ember közül senki meg
nem mondta volna, mióta ülnek itt és tárgyalnak.
Az asztalosmester, Lajos bácsi fejtegette:
- Elvtársak, a méhészet, az nagyon kényes egy mesterség. Mint az üvegfúvás, példának okáért... - Legalább egy hete, múlt péntek óta üléseztek.
- Cigarettázol, Lajos? Miközben a kaptárjaiddal bajlódsz? - kérdezte Costica. Nagyapám mesélte... - Péntek tizenegy körül hívta össze először a vezetőséget
Hagiuné.
- Hány családod van, Lajos? - kérdezte a gondnok.
- Úgy tudom, maszkot kell feltenni és pipázni. A füsttől... - mondta Orbán
Elemér, az iskolaigazgató. - A pipafüstöt nem szeretik, és nem csípnek beléd. - És azóta is, mindennap, ugyanazt tárgyalták. Volt úgy, hogy délután öt-hatig is, ebédszünet
nélkül.
- Tudják maguk, milyen nehéz egy ilyen községben, mint Z., tető alá hozni
egy... - lendül bele a községi párttitkár. Nemrég érkezett fentről az utasítás: két héten
belül.
- Nagyapám szóval - folytatja kissé halkabban Costica - maszkot, kesztyűt, általában izét, védőöltözetet soha nem használt. Viszont cigarettázni, mesélte, gyakran cigarettázott, pedig nem volt nagy dohányos. - Két héten belül tucatnyi embernek kell
majd új munkahely után nézni.
Erzsike minden előzmény nélkül felvihogott: igaz, hogy mióta terhes, ez nem
először történik vele.
- Tévedés! Mindketten tévedtek! - emelte fel jobb mutatóujját, mint tanító bácsi,
az asztalos. — A füst irritálja őket. Idegessé válnak tőle, és biztos lehetsz, hogy egy-kettőre, durr!, megtámadnak. A védőmaszk viszont... - A tíz ember mintha szédült volna.
Egyikük se volt becsípve, inkább másnaposnak látszottak... Kábának a kiosztott feladattól.
- Tömbház egy faluban, ahol... - Sehogy se tudtak zöldágra vergődni a gyűlésteremben.
- Kölyökkoromban, emlékszem - mondta suttogva Orbán Elemér iskolaigazgató
a mellette ülő csinos Erzsikének - , verseket írtam. Fantasztikus, micsoda érzékenységre
képes a gyermeklélek: képzeld el, decemberi, csillagfényes, teliholdas éjszaka hideg monumentalitásáról lamentálni tizennégy éves fővel... - De ki van pluszban? Ki? Főleg
gyermekgondozó, nevelő és...

52

tiszatáj

- Tényleg, Elemér bácsi?! Soha nem említette. Közölt is valahol? Újságban? - És
takarítónő dolgozott túl sok a gyermekintézetben. Ez, ha elején nehezen is tudták megemészteni, lehűlt fejjel igaznak látszott.
A Preventórium párttitkára, Hagiuné magyarázza a pódiumról:
- Tudják, elvtársak, az unokaöcsémnek, alti pedig nem rossz fejű gyerek, milyen
kínlódás bevenni a halmazelméletet? Lehet, kérem, hogy modern módszer... - Múlt
hét végére már összeállott egy tizenkét nevet felsoroló lista. Aztán kihuzigálások, javítgatások után a szemétbe került.
- Disznót vágnék a télen - mondta az orvos-igazgató, lelkesedés nélkül. - Jobban
jönnék ki vele, ejsze, ha november végén megvennék egy egész disznót. Persze nem túl
nagyot... - Hétfőn, három és fél órai vita után új listát szerkesztettek. Le is gépeitették
Nellikével. Csak azután tépték össze. — Ha eddig kilónként vásároltam ettől-attól...
- Hát nyilván, az izé, a szárazkolbász — csettintett Costica.
- Csak még időben bélt szerezzen az ember - jegyezte meg a gondnok.
- Van arra még elég idő! Vilikém, te csak szólj nekem és... - legyintett a főkönyvelő.
- Hallottad, Erzsike? - mondta Orbán Elemér. - A szülészeten kicserélték a
Jenci gyerekét! Végre-valahára megnősült a fiú, meglett a gyerek, és erre... De hogy kicseréljék...
- Kovásznán? - kérdezte Erzsike.
- Na ne! Igaz, hogy én is hallottam már valamit - fordult hátra komoran Izsán
Ágnes, a főnővér.
- Az elején még nem vették észre — mesélte a tanár. - Az egyik nővérke fogott
gyanút, mikor tisztába tette a kicsit. Valami nem stimmel, gondolta, amikor a csuklójára kötött cédulán Jánost olvasott. A kicsi pedig, akárhogy nézte, nőnemű volt...
-Jenci beperelte őket?
- Eleinte tényleg akarta, de aztán...
- De elvtársak! - emelte fel a hangját Hagiuné. - Nem ártana a tárgyra térni!
Nem gondolják?! Hagyják most Jencit s a gyerekét... Három embernek nincs eldöntve
a sorsa!
- A kislánynak is nagyon örülnek — mondta Erzsike.
- Vagy két napig boldog-boldogtalannak újságolta a cukrászdában, hogy fia van...
- Most azonban ugyanolyan büszke a lányra is - szögezte le az iskolaigazgató.
A főkönyvelő, a műveletbe belemélyedve, faricskálja a körmeit:
- Ki a nyavalya értheti a mai fiatalokat... - Az intézet vezetősége könyörgésekkel
még továbblökdöste pár nappal a határidőt.
- Két jókora bárányom pusztult el a múlt héten - mondta csöppnyi szomorúság
nélkül Constantin. Azonban kirívóan fegyelmezetlen vagy...
- Ennek a gyermekturnusnak már nem szervezünk kirándulást, doktor úr? kérdezte Izsán Ágnes.
- Elmondanék itt most valami roppant érdekeset... - kimondottan lusta, alkalmatlan emberük a majdnem százharminc között egy sem volt.

1994. március

53

A tükör
A legrosszabb indulattal se lehetett az igazgatóra ráfogni, hogy sóváran gondolt
volna a munkájára. Az elnyúló tárgyalásokat, gyűléseket már a torkáig érezte, mint
makacs gombócot, felnyomulni... Hálistennek: befejezték... A mai napra elég volt,
gondolta, ajaj, de mennyire, a vizit a betegszobában, na meg az a pár aláírás fent,
Nellikénél... Még tizenkettő sincs... Kényelmesen hátradőlt, lábait kinyújtóztatta.
Kávét töltött a hőpalackból. A krimi karnyújtásnyira feküdt az íróasztalon.
A délelőtti nap tétován időzött irodája berendezésén; a szekrényben megcsillant a
liternyi konyak. Töltött magának, ujjnyit a kávéba is belelöttyintett. Valami újra
szemébe villant: az is csak üvegből lehet... Arrafelé fordította a fejét: a tükör, irodája
bal oldali falán. Odalépett, félresimította a dísznövénylevélfürtöket, és az agya nem
hitte el, amit a két szemével látott.
„Nem, ez lehetetlen... Tisztára lehetetlen!" - suttogta.
És most álljunk meg egy slukknyira: nem az történt, amivel a művelt olvasó
Maupassant-ban, H. G. Wells-ben vagy némely korai Déry-írásokban találkozott, megfelelően lúdbőrözve. Nem drótorrú, lézerszemű Tejút-utazó nézett vissza Éles doktorra. Az arcvonásai nem kettőződtek meg ijesztő pszichopata-látomásként; de arról
sincs szó, hogy a bejárati ajtó bámult volna vissza rá, a feje helyett... Nem, minderről,
fájdalom, szó se volt. Amit az igazgató a tükörben észrevett, az mind (és csakis) az ő
arca volt.
Elámulva konstatálta, hogy alig harmincévesen őszülni kezd, a szakálla s a füle
mögött már észrevehetően...
Tanulmányozni kezdte magát (összeszedődtek az arcvonásai): barna haja, mint a
szántóföld ősszel, érintetlen. Az arca is ehhez idomult: mint diákkorában a fényképész
zsámolyán, komoran nézett szembe önmagával.
Balra fordult: őszülő. Jobbra: ismét sötétbarna.
A doktor feltépte az ablakot, és a tavasz vastagon ömlött a fejére. Szeme a tükörben egy arcot keresett, egy arcot, amit már jól ismert. Amiben jóság, gyöngédség, humorérzék, becsvágy egyesül; szinte boldog lett tőle, mikor megpillantotta sóvárgott
önmagát.
A játék izgalma nem hagyta nyugodni. A kávé, a detektívkönyv és a pálinkáspohár csodálkozva, dermedten álltak az asztalon.
A doktor leakasztotta a tükröt. Maga elé tette; az íróasztalra. A téglalap alakú,
csiszolt üveg bűvölte az embert, ijesztően vastag vonalakat rajzolt a szája mellé, ajkai
vízbefúlt-lilává sötétültek (a nap pillanatokra elrejtőzött), szeme gyilkos fénnyel villogott. Egy régi este: összeakaszkodott, részegen csúnyán összeverekedett a legjobb barátjával; amíg a vér el nem öntötte barátja fejét, addig ütötte.
Dühét a tükrön töltötte ki, üres tintásüveget vágott a közepébe. Erzsike kedvenc
tárgya. Hiányozni fog neki. Mielőtt golyóstollal a kezében az irodában vele szembe leült volna, kórlapírásra, gyógyszerrendelésre felkészülve, mindig belépillantott; frizuraigazgatás ürügyén. Nem állta meg, hogy akárhányszor bele ne nézzen. Az orvos kéjesen gondolt asszisztensnője masszírozó tehetségére; kimerülten, idegesen gyakran
igénybe vette.
Összerántotta a függönyszárnyakat. A szilánkokhoz lopakodott, egy nagyobbat
a szeme elé tartott. Arcképet látott benne, körülsmirglizett árnyképet, amit kirakodó-

54

tiszatáj

vásáron szokott fényes fekete papírból kivágni a művész, pár lejért. (Félt volna ilyenhez modellt ülni.) Eltűntek a kihúzott, éles ráncok, de nem kapta már homlokára futó
szemöldökét sem.
A kávéscsészének támasztva az üvegdarab. Bámulják egymást.
Hirtelen hasra vágta magát.
Majd talpra ugrott.
Féllábra állt, a sarkán pördült. Csípőre tett kézzel kettőt balra, kettőt jobbra lépegetett láthatatlan közönsége előtt.
Felvinnyogott, a hátát púposra görnyesztette, a nyakát tekergette.
A tükördarabban egyre változott az „ábra".
Megtorpant.
Az üvegből erősen kimerült arc bambult vissza rá. Aztán a szemeitől kiindulva, le
egészen az álláig - anélkül, hogy egyetlen izma rándult volna - az arcbőre kifordult,
elnőiesedett. Szakálla eltűnt, a haja kontyba csavarodott. Arcán függőlegesen a ráncok,
szeme alatt félkörök. Annuska. A takarítónő, Annuska mindig szomorú gyermekarca.
Annuska fegyelmezetten csodálkozó, nem szemrehányó tekintete.
Telefon a Megyei Egészségügyi Igazgatóságra. Egy névtelen (vagy aláírt) levél. Valakinek: üzenet a „főnökségnek". Aztán a visszajelzés: Lovinescunét semmiképpen nem
lehet kitenni. Hogy is gondolhattak arra az elvtársak, hogy pont Lovinescu Luciát,
akit mi ajánlottunk annak idején; hogy annyi ember közül pont Lovinescuné essen
bele az átszervezésbe! Különben úgy tudjuk, ő az egyik legjobb gondozónő az intézetükben. Vagy nem?!... És kezelésre szorul: neurotikus. Beteg. Úgyhogy... Előre is köszönjük... Tehát: egyértelmű: Lovinescuné maradt. Annuska neve került fel helyette a
listára.
Az ember nem mer a tükördarabkába nézni, szemét a karjával betapasztja. Mert
Annuska után Béla, Jucika s talán még mások is következnének ott... Elég! Eléééééééég!
Felhajtotta a kitöltött pohárka konyakot.
- Erzsébet! - üvöltötte, majd valamivel halkabban hozzátette: - Hol a nyavalyában koptatod ilyenkor azt a kurva-nagy seggedet?... A kantinban, nyilván! Tömjed
csak a beled. - Közben azonban, amennyire kézzel tudta, összegyűjtötte az üvegszilánkokat.
- Erzsike - mondta megkönnyebbülve, amikor asszisztensnője belépett.
- Megírjuk a kórlapokat, doktor úr? - kérdezte nyugodt hangon az asszisztensnő,
akár felizgatott kisgyerektől.

Őzláb Zsó, avagy a történet vége
Manapság mindenki csak telefonál - nem gondoljátok?! Ütögetjük, simogatjuk,
pörgetjük, lebbentjük, nyikorogtatjuk, csikorogtatjuk a számokat egymás után. (A fogunkat is megcsikorítjuk néha, ha hívásunkra egy szem szülőanyánk helyett a halfasírtgyár jogtanácsosa válaszol.) Mostanság mindenki telefonkagylóval a fülén ébred és
éjjelente elegáns, hófehér telefonkészülékekkel álmodik. Senki nem tud meglenni telefon nélkül. Ahelyett, hogy ülnénk a fenekünkön a ház előtti parkban, és csendesen beszélgetnénk. Vagy postagalambra bízva, vigasztaló levelet küldenénk egymásnak. Vagy
mit tudom én... Csak ne telefonálnánk annyit, az isten szerelmére!

1994. március

55

- Zsó, te vagy az? - hívta az orvos-igazgató kézdivásárhelyi barátnőjét.
Dr. Éles Vilmos két hétig végig részeg volt. Úgy nagyvonalakban. Reggel, amikor
érezte, szúrva kerülgeti a fejfájás, felhajtott egy üveg sört; a folytatás aztán ment már
magától... A köd, ami az agyára telepedett, védőháló alatt tartotta a fejfájását. De
ugyanakkor piszkálódó gondolatait is...
Nem sokra tudott visszaemlékezni abból a két hétből.
Vagy csak tíz nap lehetett?
Ezalatt az egyetlen világos és tiszta pont azjsletében Őzláb Zsó volt.
- Doki! - kiáltotta lelkesen a telefonba Őzláb Zsó. - Mizujs? Egy vagon ideje
nem láttuk egymást! Mit csináltok ti Z.-n? Hívtalak múlt héten, és azt a komor választ
kaptam, hogy lehetőleg mostanában ne zavarjalak, mert egyre csak gyűléseztek, mindennap szinte... Valami átszervezés...
Zsót még a télen ismerte meg, beengedte korcsolyázni a befagyott tóra. Kerek
arcú, kifogyhatatlanul vidám lány volt Őzláb Zsó; nagyon fiatal.
Jó volt vele tölteni azt az éjszakát.
És a következőket is.
- Remek! Ne mondd, doki! - kacagott Zsó. - És te azt mondtad, hogyne kérem,
a tetőre fel lehet menni. Csak nyugodtan. És hogy persze, van létrátok is, elég
hosszú!... Nagy lehetett! - Zsó nevetése, mint mindig, örömet csöpögtetett a doktor
szívébe. És jó adag felejtést. A hangja megnyugtatóan simogatta, akár asszisztensnője,
Erzsike jelenléte.
- Halló! A főinspektor elvtárs? - mondta Bercikém. Felesége és gyerekei a tévét
nézték a másik szobában. - Mi az? Még mindig nem?... Nem sikerül?... Olyan nehéz,
kedves, egyetlen istenverte, kurva interurbán számot beadni?
- Szervusz, Elemér. Mit csinálsz?... Tényleg nem tudod, ki vagyok? Nem is gondolod? Hát Ágnes, te hólyag, a legkiválóbb főnővér Z.-n... Szóval, miért is hívtalak.
Arra gondoltunk a férjemmel, hogy szombaton összejöhetnénk egy kicsit. Csak mi
négyen. Különben is, valamikor mostanában van a házassági évfordulónk is... Átjönnétek Évával. Lemosnánk valamennyire ezt a leépítést... Ja igen, én is hallottam. Lovinescunét vissza kellett venni. Felső „sugalmazásra". S az a szerencsétlen takarítónő,
Annuska került helyette a listára!... Lovinescuné? Döntsd el te magad, Elemérke: mióta
visszavettük, a hét napból pont négyet dolgozott. Beteg volt, panaszolta, rettenetes ideges fejfájás gyötörte, úgyhogy...
- Szóval kimenjek, doki? Holnap délután? Még ma, azt mondod? Nofene. Vigyek valami finom piát is? Vagy el vagy látva, szívem? - kuncogott Őzláb Zsó.
- Elemér? Ágnes. Nem bírtam kivárni a szombatot, el kell, hogy újságoljam...
Emlékszel, hogy a múltkor Lovinescunéről is beszéltünk telefonon... Ja nem: miért
gondolnám, Elemér, hogy meszesedik az agyad? Az csak olyan társalkodási fordulat
volt.. Nyilván, hogy emlékszel. S ha úgy vesszük, én is vén vagyok már Elemérke, felejtek... Igazad van: Lovinescu. Ma délelőtt behozta a rendelőbe a felmondását... Hét
vagy nyolc napot dolgozott azután, hogy... Annuska helyett ő maradt... A fiúka, akarom mondani, a doktor úr, éppen gyereket vizsgált, s csak kitátotta a szemét az
asszonyra, szólni se tudott. A keze a spatulával megállt a gyerek szájában, úgy kellett
megböknöm...
- Visszahívtátok Annuskát? - kérdezte Orbán Elemér, az iskolaigazgató.
- Azt üzente, hogy már aláírta az új munkaszerződést: a malomban, a férje mellett dolgozik... S ne haragudjunk, de most már egyébként se...

56

tiszatáj

- ...de tetszik tudni, kezd már idegesítő lenni, mindnyájunk számára... - Bercikém tisztelettudó arccal görnyedt a telefon felé. Halkan beszélt, hogy ne zavarja a másik szobában tévézőket. - Órákat kell várni rá reggeliben, egy aláírásra. Amíg egy
menetlevelet aláír... Már hívtam a főinspektor elvtársat, hogy tájékoztassam, de nem
tetszett ott lenni az irodában... Fél napot kerestem múltkor ezt az én igazgatómat, valamit sürgősen meg kellett volna, hogy beszéljünk... mikorra megtaláltam... hogy józan
nem volt, akkor keveset mondok! Fényes nappal, tetszik látni... fényes nappal részeg.
- A gondnok vékonyka bajszát simogatta, és behízelgően mosolygott a telefonnak. Valami hete már egy langaléta lány tanyázik a lakásán. Képzelheti a főinspektor elvtárs, mennyit törődhet a munkájával! És nyilván, nem is menyasszonya neki...
Őzláb Zsó rajongott a könnyűzenéért.
De csakis jó hangosan szerette hallgatni. Délutánonként, az éjszakába erősen belenyúlva, Éles doktorral kettesben élvezték a legújabb rock-, pop-, diszkó-, sőt dzsesszfelvételeket. Na meg egymást.
A felcsergő telefon kagylóját az orvos vette fel.
- Ne tessék haragudni... - meglepődve ismerte fel Dumitru bácsi, idős éjjeliőrünk
hangját - , hogy ilyen későn zavarom... Privát ügyben szeretnék... De... már szinte nem
is merem mondani... Tetszik tudni, doktor úr... itt kint, a parkban hideg van... S a kutyám is muzikális. És ha már úgyis zenélnek... nem lehetne egy kicsit... egy kicsikét...
hangosabban?
Az orvos-igazgató válasz nélkül, faarccal a magnetofonhoz lépett, és feljebb srófolta a hangerőt.
- Hurrá! - kiáltotta Őzláb Zsó.
- Összetört a tükör - mondta bele a zene bömbölésébe az igazgató. - Csak a tükröt törtem darabjaira!
- Doki, mi van veled? - kérdezte a lány.
- Semmi - válaszolta.
Pár nappal később - már teljesen józanon - megfogalmazta a lemondását.

A hős
Kis, éles csattanás. A szürke láda
vasalt fedele lendül és leválik.
Az ember lassan fölkel, sapka nélkül:
elfelejtett valami fontosat.
A tárgy, amit a ládából kivett,
s véletlenül a vasperemre ejtett,
most nincs sehol. Talán odébb, a fűben
egy éppen arra emlékeztető,
bár meggyűrődött, kormos fémfedél.
Égett festékszag édes illatú füst.
A füstre fölfigyel: valaki biztos
a tilalom ellenére dohányzik.
Nyugodt• nem őaz. Nem érdekli sem
a lassan táguló embergyűrű,
sem elfúló, kemény parancsszavak.
A hang mit hall, a sípolás talán egy
közeli rádió szünetjele.
Néhányat lép, egy fűkupacra ül;
izzadt kezét a nadrágjába törli.

Ex Ponto
A hivatal első emeletén, az
udvarfelől egy függőfolyosó:
ennek végén egy ajtó, amelyet
gyakran kinyitok, és magamra zárok.
A mosdókagyló nemrég összetört.
Ez nem az én hibám, mégis: mivel
én jövök ide legtöbbször, lehet,
hogy sokan azt hiszik, én törtem össze.
A hivatalnokok a szomszéd irodából
tudják, hogy én vagyok benn, ha sokáig
kell várniuk.
Ilyenkor megtelik
a függőfolyosó; beszélgetnek, röhögnek,

58

tiszatáj
nyomkodják a kilincsel Hallható,
ha idebenn folyik a víz.
Azt nem tudják, hogy elvesztettelek,
5 hogy a vízben az otthoni ízt keresem.
(Már tíz perce folyik.
Még nem kezd hűvösödni")

1994. március

59

SIMONYI IMRE

Bezárkóztam és nagyon féltem
Az utak mindig tovább gyalogoltak,
mint ameddig én eljutottam.
Aztán valahol megkergettek,
és én hazáig futottam.
Bezárkóztam, és nagyon féltem.
- S mintha akkor még éltem volna...
- De már csak úgy, eltemetetlen.
Csupán az ágyakra emlékszem.
Az asszonyokat elfeledtem.

Tíz esztendővel ezelőtt..
- emlékszel? mintha csak ma lenne.
És húsz esztendővel ezelőtt is...
- emlékszel?mintha csak ma lenne.
S tán húsz esztendő múlva,
ha egy napon
meg kell majd halnod:
- mintha csak ma lett volna...
- Hát nem emlékszel?

Minden nap és minden év:
kicsi meg nagy hóesés egy nap kis hó, egy év nagy hó
- sírás is meg nevetés.

60

tiszatáj

Egy ásós, meg egy kapás
valakinek vermet ás
s ha a fű kihajt belőle
lekaszálja egy kaszás.

Virágvasárnap
Virágvasárnap délelőtt:
sok virág sok virág.
Virágvasárnap dél körül:
nyílt virág nyílt virág.
Virágvasárnap délután:
hervadt már pár virág.
Virágvasárnap alkonyán:
volt virág nincs virág.
Virágvasárnap estelén:
este volt este volt.

Isten malmai
Isten malmai egyáltalán
nem őrölnek.
Istennek malmai egyáltalán
nincsenek is.
Lehet hogy ő is csak egyszerű molnárlegény -akié pillanatban
talán éppen munkanélküli..

Lelkem jobbik fele... - Hát volt ilyen?
Sorsom rosszabbik egésze... - Ezt tudom!
Felordít egy „nemfelnyög egy „igen".
Most hát: igen? nem? tudom? nem tudom?
Engem végig követtek az úton:
az Igen s a Nem. (S tán még a „nem-igen"
vadházaspár is...) - De miféle úton?!
S csak nem én vagyok az az idegen

1994. március

61
aki felém gyaloglok az úton?!
TE közelednék felém - idegen?
Ráordítok: nem! Am ENhidegen
legyint: de igen!- Tudom? vagy nem tudom?
- egyremegy. S az is, hogy: mint idegen
érkeztem hozzámig. S az is, hogy: talán tévúton...

62

tiszatáj

NÉZŐ
Magyarok a nagyvilágban
KABDEBÓ

LÓRÁNT

Kanyargós utakon
Vajon ki lehet az a szellemesen és rendkívüli történelmi logikával emlékező
Sziklay Andor, aki az utóbbi időben a hazai sajtóban mind többször hallatja hangját?
Szabó Csaba, a magyar követség kultúrtanácsosa imigyen mutatta be 1992. február
28-án a washingtoni nagykövetségen tartott irodalmi esten, amelyen az író több évtizedes barátságát elevenítette fel Márai Sándorral: „Előadónk dr. Sziklay C. Klay Andor
másodgenerációs amerikai magyar. A második világháborúban az észak-afrikai, olasz és
német fronton szolgált, és mint az amerikai légierő kitüntetett veteránja, volt
századosa él közöttünk. A State Department diplomáciai karában belgrádi, frankfurti,
berlini posztokon szolgált, s végül mint követtanácsos ment nyugdíjba. Tiszteletbeli
parancsnoka egy olasz ezrednek, tagja a South Carolina állami tudományos akadémiának, 1985-ben az amerikai »Lincoln Award«-ot kapta, és 1990-ben, tehát már az új magyar demokrácia idején, otthoni kitüntetést nyert el, a Magyar Újságíró Szövetség
Aranytollát. Mint diplomáciatörténész, a Külügyi Intézet magántanára: kétnyelvű író,
akinek legutóbbi magyar nyelvű kötete, a Magyar lábnyomok mindnyájunk köreiben
ismert olyan Hungaricana antológiájaként, amely különben talán el is veszett volna,
irodalom és történelem." Tegyem hozzá: a budapesti egyetemen 1935-ben jogi diplomát szerzett, és 1939-ben a washingtoni állami egyetemen történettudományból doktorált író a háború alatt az OSS-t (a CIA elődjét) megszervező legendás Donovan tábornok, utóbb diplomáciai pályáján pedig a nagy diplomata, Kennan munkatársa.
„A szerzetesrendszerű hivatásos diplomáciai karba nem csak úgy »kerül« az ember.
Az elnök nevezi ki és a Szenátusnak kell megerősítenie, mint velem is történt. Előzetesen vizsgákat kell tenni, egyrészt konzuli, másrészt diplomáciai gyakorlati vizsgákat,
írásbelit és szóbelit." Diplomáciai szolgálatai után a külügyminiszter jogtanácsosának
diplomáciai asszisztense volt a nemzetközi jogi osztályon. Nyugdíjasként még ma is
három egyetem vendégtanára, rendszeres washingtoni tárcaírója a legnagyobb és legrégibb (1891-ben alapították) amerikai magyar nyelvű újságnak, a clevelandi Szabadságnak.
Lehet-e ismeretséget, sőt bensőséges barátságot kötni valakivel, akit életünkben
nem láttunk? Kazinczy valaha élete talán legjellegzetesebb szerelmét élte meg levelezéssel, soha sem találkozván ifjú ideáljával. Ha szerelem szövődhet ily módon, barátság
még inkább kialakulhat: hiszen annak alapja a kölcsönös egyetértés a legfontosabb dolgokban. Sziklay Andorral a véletlen hczott kapcsolatba, de az már nem véletlen, hogy
a kölcsönös érintkezés barátsággá érlelte ezt a kapcsolatot. Sohasem láttam, hacsaknem
fényképeit, legfeljebb hangját ismerem, mert rossz levélíró lévén a külvilággal jobbára

1994. március

63

telefonon érintkezem. És olvasom leveleit, mert ő meg szenvedélyes levelező, és gyakran megörvendeztet Amerikában megjelent írásainak xerox-másolatával és a mellettük
küldött reflexióival. Régebben „csak" emlékeivel ismerkedhettem, és családjaink eseményeit jeleztük egymásnak. Ma már politizálunk is: a legkeservesebb jelenről. így tehát végképpen elérkeztünk egymáshoz. Pedig éppen ezáltal mutatkozik meg különbözésünk is.
Miért is szerettem meg Sziklay Andort? Kezdjem nevének oly sokat jelentő
paradoxonéval? Dr. Andor C. Klay, Adjunct Professor (Ret.) Foreign Service Institute
Washington, D. C. Levélpapírjáról írom le ezt a címzést, de írásaiból olvasom ki ennek
hangsúlyát. Ugyanis ő öntudatos és valódi amerikai. Az Egyesült Államok polgárának
született, bárha még a történelmi Osztrák-Magyar Monarchiában látta meg a napvilágot, az irodalomtörténeti nevezetességű Göncön, 1912. június 27-én, amely akkor még
Abaúj-Torna vármegyéhez tartozott. Ahogy romantikus egyszerűsítéssel ő maga szereti
definiálni létrejöttét: „az első világháború táján egy magyar származású New York-i
fiatalember találkozott Budapesten egy fiatal hölggyel, és a következménye én vagyok."
Mai divatszóval: identitása egyértelműen amerikai. Ha ütköznek az Államok és
Magyarország „érdekei" (mily nagyképűen hangzik ez!), természetes mozdulattal az
Egyesült Államok nézőpontjáról ítéli meg az eseményeket. Kiszámíthatóan, öntudatosan. Ha vele beszélek, egy másik állam polgárának nézeteit hallhatom: viszonyíthatok,
véleménye eszmélkedésem egyik segítője. Nem elfogadnom kell, hanem csak ismernem.
Ugyanakkor tudom azt is, hogy szintolyan öntudattal vallja: „szabadidőmben
magyar vagyok". Számomra ez a megnyugtató: tudom, hogy egy olyan ember kapcsolódik kultúrájával a magyar irodalomba, akit nem a boldogtalanság, nem a száműzetés,
nem a létbizonytalanság köt óhazájához, hanem kiegyensúlyozott, sikeres, megbecsült
amerikai létformája. Megnyugtató érzés, hogy egy olyan nagy nemzet érdemdús fiaként büszkeséggel tudatosíthatta mindenütt, minden időben magyar származását. Ez
nem kisebbrendűséggel töltötte el, hanem kiegészítője lehetett jó amerikaiságának.
A háborús években éppúgy, mint hosszú, egyre rangosabb külügyi pályafutása során.
Mert a legnehezebb időkben például amerikai tanácsadó diplomataként tudta elérni,
hogy maga Kennedy elnök építse legfontosabbnak szánt németországi beszédébe a
szabadság Kossuthtól származó definícióját. íme így idéztetett 1963. június 25-én a szabadság történelmi hajlékában, a frankfurti Szent Pál templomban „az új remények
álomlovagja" szájából a ma is érvényes meghatározás: „Kossuth, a magyar hazafi, egy
1852-ben elmondott beszédében ezt mondta: »Ne mondjuk azt, hogy szabadság Amerikában. A szabadság ne legyen amerikai vagy európai; legyen csak szabadság, mindenki szabadsága!« Kossuthnak igaza volt. Ha a szabadság nem virágozhat mindenütt,
nem virágozhat sehol. Megfogamzott ebben a teremben, mint az én szülővárosomnak,
Bostonnak Faneuil Hall-jában; mindenhol el kell terjednie." Nem Magyarországnak
szóló bókként hangzik el a szöveg, hazánk akkor nincs is a képben. Kossuth mint
világtörténelmi személyiség jelenik meg a már életében is legendás elnök egyik legfontosabb beszédében. A külügyi tisztviselő pedig, aki ezt a szellemi kapcsolatot megteremtette, büszke arra, hogy elnökének jó szöveget szolgáltatott fontos mondandója
alátámasztására: „A szónoklat egy pontja így hangzott: »Demokratikus európai közösségről beszélünk, egyesített szabad Európát kell megteremtenünk, egyesült európai
társadalommal Atlanti-társasviszonyt...« Ide szerettem volna becsúsztatni Kossuthtól
egy kitételt a szabadság fogalmának és sürgetett gyakorlatának egyetemességéről."
De ugyanannyira büszke, hogy ezt az idézetet abból a történelmi és kultúrkörből hoz-

64

tiszatáj

hatta, amely az ő speciális meghatározója amerikai hazáján belül: „Az előzetes hozzászólásra érkezett szövegben gondolkodóba ejtett annak a nagy évnek, 1848-nak említése. Hümmögtem-hammogtam: nem lehetne-e azokba a mondatokba illeszteni valamit
a magyar demokratikus küzdelemről? Annál is helyénvalóbbnak tűnt ez, természetes
érzelmeimtől el is tekintve, mert hiszen nem sokkal később, 1852-ben, Kossuth szintén
szónokolt arról a pódiumról, amelyen most az amerikai elnök állt."
Kettős neve: szójáték, érvényes magyarul is, angolul is. Sziklay - C. Klay. „Törvényes amerikai nevem és magyar írói nevem csak a vezetéknév betűzésében különböző, olyasféleképpen, ahogyan Petőfinek írt egyik levelében Arany pajkoskodik: »Barátod, Jean d'Or«, ami kiejtésben a címzett keresztnevét adja, értelmileg pedig a levélíró
teljes nevét." Keresztnevében a hazai múltat emeli bele az amerikai folytonosságba:
„Az én keresztnevem, amely már legalábbis a 13. században mint az Andrástól különböző volt ismeretes (pl. »Serafil fia Andor« országbíró), nem fordítható le angolra s így
mindkét szerepét eredeti halmazállapotában képes ellátni."
Sziklay Andor élete során sok mindenről tudomást szerzett, nagy részéről természetesen még ma sem beszélhet: ez a diplomácia szabálya. És ő valóban volt olyan
helyzetekben, pozíciókban, amelyekről említést sem tehet. De mára már igen sok eseményről szemtanúként számolhat be. És számtalan íróval, művésszel került bensőséges
kapcsolatba, erre bizony emlékezhet. Azok közé a humanista értelmiségiek közé tartozik, akik tudják, mit jelent benne élni az emberiség és a magyarság nagy pillanataiban.
Milyen megrendülten tud minderről vallani: „Egyszer így kezdtem váltogatott telefonbeszélgetéseink egyikét: »Jókor hívlak?« — »Igen«, felelt, »csak olvasok.« - »Mit?« — »Zalán futását.« Hölgyeim és uraim, igen: Vörösmarty másfél évszázados hőseposzát... a
Csendes-óceán partján... a 21-ikbe torkolló század technologikus zűrzavarában... a vadnyugati forgalom egyik mellékutcájában... Olyasféle ez a kép, mint amelyen a Feketetenger partjára száműzött Ovidius az ő kedvelt Thucydidesét olvasgatná, vagy Mereskovszkij az Eiffel-torony tövében Puskint. Márai a régi nemes klasszikusokon a tollát
köszörülte, ujjgyakorlatokat végzett művészi nyelve szavainak és zenéjének megőrzése
céljából. És a nagyszerű szerszám, a magyar nyelv, mindvégig csorbítatlan maradt nála
a legtisztább és legmagasabb szinten. Egyetlen szó el nem sikkadt, egyetlen árnyalat
nem foszlott szét a szókészletéből, itt, túl az Óperencián, négy évtizeden át; nem
kopott meg egyetlen sejtelmes jelző, nem halványult el egyetlen vibráló melléknév,
nem foszlott szét egyetlen jellemfestő vagy helyszínrajzoló kifejezés."
Hogy csak a magyar nyelven megjelent könyveit említsem: még Amerikában művészekkel volt találkozásait a Magyar lábnyomok című washingtoni körképben gyűjti
össze (pótolhatatlan kultúrtörténeti kincsek antológiája!); már itthoni kiadónál (Ajtósi
Dürer Kiadó) jelent meg háborús emlékeinek memoárja, a Kanyargós utakon és folytatása A merikai kormányszolgálatban államtitkok között címmel: diplomáciai pályájának
emlékirata. De ne hagyjam említetlen azt a művészi teljesítményt se, amelynek jóvoltából megismerkedtünk.
1957-ben jelent meg a washingtoni Occidental Press gondozásában Omár Khájjám Rubaiját-fordítása.. Ezzel indult valaha Szabó Lőrinc pályája is 1920-ban, ezért is
figyelt fel Sziklay Andor az én Szabó Lőrinc-kutatásaimra. Csakhogy a két könyv alapvetően különböző. Szabó Lőrinc az angol Fitzgerald átköltései alapján alakította a maga csodálatosan aktualizáló variánsait; Sziklay az elérhető perzsa szövegek alapján dolgozik, egy New Yorkban élt perzsa irodalomtörténésznek nélkülözhetetlen segítségével, szinonimák és antonimák egybevetésével, misztikus utalásokban és szójátékokban

1994. március

65

lappangó összefüggések értelmének felderítése révén válik fordításában megfoghatóvá
Omár a maga színeivel, szándékaival, vívódásaival. Terjedelemre nézve is többszöröse
bármely ez ideig megjelentnek. Az első osztályú magyar esszészöveggel bevezetett fordítást időszerű lenne újabb, immár hazai kiadással is megbecsülni.
Személyes hangot ütöttem meg bevezetőül. Zárásul tavalyelőtti emlékeimet hadd
írjam le: karácsonykor sajátos „érettségi találkozó" szemtanúja lehettem. Kalandos sors
után hazatelepedett a Tel Avivban élő nemzetközi hírnevű festőnő, Szilárd Klára, vagy
ha így jobban tetszik: Clair Szilárd. Osztálytársait, régi barátnőit hívta találkozásra,
akik vele érettségiztek valaha a Veres Pálné gimnázium VIII. A osztályában, a boldog
békeidőben, az 1938-39-es tanévben. Ott volt a múlt századi filozófus-esztéta Erdélyi
János dédunokája, a vallásos népköltészet rangos gyűjtője, Erdélyi Zsuzsanna is. Klára
asszony egy reprodukció-képeslapjának hátára közös üdvözletet írtak, amelyet azután
én juttattam tovább, Amerikába. Mert az „osztálytalálkozó" távoli résztvevője, aki bárha nem lehetett jelen, minden mondatban szerepelt: Herz Gerda. Hercz Ottó, a legendás zongoraművész leánya Sziklay Andor felesége. Ugye, kicsi a világ. De szerencsére
körbefut: összekapcsolódnak, akik szeretik egymást, akiket, bárhová vezette is személyes sorsa, összeköt az emberi kultúra, és ezen belül a magyarság művészeti és történelmi értékeinek számontartása.

ZALÁN

MAGDA

Washingtoni ebédek
egy „egyszemélyes zenekarral"
SZIKLAY ANDOR
Csöng az otthoni telefonom. Felveszem. A hívó azt mondja, magyarul:
- Zéem? Itt Bandi. Rövid leszek. Mikor?
A hívó, aki aláírásként használt monogramomból alakította nevem, mint legrégibb barátaim tetszik, nem legrégibb barátaim egyike, éppenséggel a legfrissebbek közé sorolom, mint ezt az egész várost, amibe vargabetűket kedvelő sorsom alig hét éve
vetett. Meztelen minimumra szorított hívásával (amint az amerikai nyelv nevezi az
efféle tömörséget) úgy három-négyhetenként jelentkezik, és azt hiszem, én vagyok e
glóbuszon az egyetlen, aki elmondhatja magáról, hogy Klébandi - ez meg az én rövidítésem az ő nevére - röviden szólt hozzá. Klébandi teljes nevén dr. Sziklay Andor, illetve, dehogy is ez a teljes neve, ez csak volt a neve, amíg hivatalosan át nem változtatta
Andor C. Klayre, és akik tudnak angolul, bizonyára értékelik a névváltoztatás nyelvi
leleményét, akik nem, azoknak meg elmondom, hogy a „c" betűt angolul színek mondják, míg az agyag neve angolul „clay", ejtsd: kié. Szóval Klébandi maratoni beszélőbajnok, aki a legkisebb erőlködés nélkül asztal alá beszél akár egy egész, hivatásos beszélőkből - rádiósokból, politikusokból, szónokokból - álló társaságot. Velem is csak

66

tiszatáj

a telefonon tömör, mert tudja, hogy rühellem az éterbe locsogást, de amikor aztán leülök az éttermi asztal mellé, ahová a fentebb idézett módon, telefonon meghívott három-négy órán át úgy beszélgetünk, hogy ő mesél, én meg körülbelül annyit mondok,
mint a hajdani, budapesti epizodista, Víg Miklós szeretett volna a sajtóban. (Az újságíróktól elfeledett kis színész egyszer arra kérte a Színházi Elet sztárokat interjúvoló
szerkesztőjét, említse meg már egyszer őt is, legalább így: „Hogyhogy? - kérdezte Víg
Miklós.")
Minthogy engem sem küldtek még soha a szomszédba egy kis szájalásért, jó adag
önfegyelemre, keresztényi türelemre, zsidó beletörődésre volt szükségem, amíg elfogadtam hallgatói helyem a Klébandi beszédes oldalán. Bevallom, kezdetben hallgattam, mert nem hagyott szóhoz jutni. Aztán kényszeredetten hallgatásomban kezdtem
jobban odafigyelni, és azóta őszinte örömmel nézek elébe. Mert nem vitás, aki elfogadja, hogy aktív szereplő helyett passzív hallgatóság legyen, pompás szórakoztatót kap
Sziklay Andor személyében, ha magyarul hallgat, és Andor C. Klay személyében, ha
angolul. Klébandinak teljesen mindegy, melyik nyelven szórakoztat.
- Mai közgyűlésem napirendi pontjai a következők - kezdi többnyire, a rendelés
előtt. Arra - a pincérek már tudják, mert mindig olyan helyre visz, ahol törzsvendég csak tizenöt-húsz perc múlva kerítünk sort. Azzal előhúz mondjuk egy újságkivágást,
amit feltétlenül el kell olvasnom, nagyon érdekes, de legalábbis tanulságos. Megmutat
egy könyvet, amit csak azért hozott el, hogy figyelmeztessen, ezt nem kell elolvasnom,
teljesen fölösleges időpocsékolás lenne. Átad valami kis ajándékot, aminek valami kerülővel valami köze lehet az életemhez, az ő életéhez, valaki harmadik személy életéhez,
akiről majd az ebéd során értekezni fog. Előhúzza a mindig a zsebében hordott cédulákat, kiemel közülük egyet, és átadja, olvassam, többnyire valami idézet áll a papírszeletkén, mintha az aznapra rendelt szent evangélium lenne. Legutóbb Ruyard Kipling egy verse részletét tolta elém, saját fordításában: „Adós vagyok a földnek, mely
nevelt, / sok mindenért magának életemnek, / de leginkább Allahnak, ki adott / két
különálló arcot a fejemnek." Hm.
Rendelés előtt azt is elmondja, miért éppen abba az étterembe invitált, amelyikben vagyunk. Például az egyikről megtudom, hogy ott találták fel valamikor a századfordulón a daiquiri nevű koktélt, és őszintén csodálkozik, sőt kicsit rosszallja is, hogy
nem mérem fel a dolog történelmi súlyát.
- A koktél nagyon fontos dolog a diplomáciai életben. Diplomaták jönnek és
mennek, de a koktél marad-fedd.
Elhiszem neki, ő csak tudja, 1958-tól 1971-ig diplomata volt, Belgrádban, Frankfurtban, Kelet- és Nyugat-Berlinben. Egyébként nem rendel a történelmi találmányból.
Mindig kizárólag Martinit rendel, mert „egész Washingtonban csak három helyen
kapható Martini, amely e névre érdemesíthető. Két étteremben és a fenevad barlangjában". Vagyis nála otthon.
Egy másik étteremben elmondja, hogy a tulajdonos valamikor bankár volt
Saigonban, felesége híres drámai színésznő ugyanott, ami azonban csak egyik fele az
élettörténetüknek, a másik az, hogy az amerikai hírszerzésnek dolgoztak, szolgálataik
elismeréséül az Egyesült Államok kormánya kimenekítette őket a városból, mielőtt az
Ho-Si-Minh nevét vette fel. „Magyarán kémek voltak" - szögezem le, nem éppen elismerő hangsúllyal. „Úgy is lehet mondani" - hagyja rám, ő azonban annál több tisztelettel, éppenhogy szeretettel hangjában. Ami természetes, a háború alatt maga is az
amerikai hírszerzésben dolgozott. Ebben a minőségben kapta például a feladatot, hogy

1994. március

67

hallgassa ki Horthy Miklóst Németországban, ahová Hitler elhurcoltatta, és ahol az
előrenyomuló amerikai csapatok rábukkantak. A kormányzó Portugáliában írt emlékiratai egy bekezdést szentelnek az esetnek.
Egy harmadik étteremről kiderül, hogy az asztalnál, ahová ültet, gyakran ült
Doráti Antallal, amikor a karmester Washingtonban élt. „Tóni családi barát volt, még
apósom révén." Apósa kis túlzással az egész 20. századi zenei élet családi barátjának
vallhatta magát. Klébandi feleségének, Gerdának - 45 éve házasok - Herz Ottó, a zseniális zongorakísérő volt az édesapja. Herz majdnem minden híres énekest, hangszeres
szólistát kísért, aki az óceán innenső vagy túlsó oldalán hangversenyezett. Az ifjú pár
megörökölte Herz Ottó zenei körét. Gerda, a zenepedagógus, aki maga is zongorázik,
háziasszonyként elmondhatja, hogy ő szerettette meg úgy a gulyást Henryk Szerynggel, hogy a zongoraművész, valahányszor Washingtonban járt, azt kérte, ezzel vendégeljék meg. Klébandi, a maga örömére kamaramuzsikáló hegedűs meg elmondhatja,
hogy a nagy virtuóz Szigeti Józsefie\ svájci villájában diskurálhatott, tört franciája ellenére, franciául Lully zenéjéről és Jóska (Szigeti mindig így írta alá magát, ékezet nélkül)
tört magyarja ellenére magyarul Füst Milánról...
Egy negyedik étteremben, pontosabban egyik klubjában megmutatja az összes ajtót, amelyen valamilyen amerikai katonai híresség neve áll, és mindről elmond valami
személyes élményt. Ugyanis előző tevékenységei mellett katonatiszt is volt, az északafrikai, az olasz és a német fronton szolgált, repülős őrnagyként. „Inkább őrkicsiként"
- vágom rá, utalva a nem éppen herkulesi termetére, és apellálva jól ismert öniróniájára, amikor mutatja a tényt igazoló fényképet. De éppen teljes gőzzel szórakoztat, humorom lepereg róla, meg sem hallja. Fel is akarom húzni az orrom, de nem tudom,
mert nagyot kell nevetnem valamin, amit mond. Tudatalatti szerény bosszúm lehet,
hogy hiába próbáltam most felidézni, hogy ideírjam, mi volt, ami megnevettetett, nem
ment. Elfelejtettem a bonmot-L Mint ahogy elfelejtettem az ajtók réztábláinak nagyembereit. Túl sokan voltak. „Maga a fél világot ismeri" - mondtam is neki. „Igaz" - bólintott. „És engem is a fél világ ismer. Jól. Kimondhatom, az én koromban már nem
kötelező szerénynek lenni."
Elmúlt 80 éves.
- Én már túlórázom - teszi hozzá.
Egy másik alkalommal:
— Mostanában kezdek mindenkivel kibékülni, akivel valaha összeszólalkoztam.
Az én koromban már gondolni kell a gyászolók gyűjtésére.
Ilyenféle mondatokat kapásból, tucatjával rögtönöz egy-egy találkozó alkalmával.
Egyik kedvenc ilyen klébandizmusom: „En csak másodállásban vagyok - magyar."
Ami azonban csak jól hangzik, de nem igaz. Sziklay Andor hiába lett Andor C.
Klay, gőzerővel magyar. Úgy, ahogy Liszt volt. Hogy a prózaíró Márait úgy tudja idézni, mint más a kedvenc költőjét, mondjuk, hogy rendben van, hiszen Márai zord emberkerülős emigrációjában Sziklay Andor volt azon kevésnél kevesebbek egyike, akit
közel engedett magához, akivel órákat elbeszélgetett a telefonon, akinek leveleit nemcsak elolvasta, de hosszabban-rövidebben válaszolt is rájuk. Az azonban már megdöbbentő, hogy azt is tudja, ki volt Jósika Miklós, és mikor miket írt.
Hát még milyen megdöbbentő, hogy Klébandi nemcsak másodvonalbeli magyar
írókat tud, hanem... Legszívesebben azt mondanám: Klébandi mindenkit tud, aki magyar volt és van e sárgolyón. Magyar lábnyomok című, először Clevelandben, majd
azóta már Magyarországon is megjelent, több kiadást megért kötetének olvasói csak

68

tiszatáj

hüledezhetnek, ki mindenkiről írja meg a szerző: magyar volt. Nálam veretlen bajnok
a tudósítás, hogy Lady Hamilton, a trafalgári hős Nelson szerelme kishíján Óbudán (!)
született, onnan vándorolt ki Angliába a pogromtól félő apja-anyja. De az sem kutya,
hogy amikor ennek a kis irodalmi portrénak illusztrálására fényképet kérek tőle, a következő sorokkal küld el néhányat: „A csatoltak között van egy, íróasztalnál, titkárnő
felvétele, Belgrád. Ez a helybeli titkárnőm volt, Dora Dunjerski, a Cigánybáró disznókereskedőjéhez modellül szolgáló D. unokája. [...] Mindezt azért írom, mert szerintem
még mosodaszámlán is gazdagítani kell barátaink történelmi ismereteit." A többi fotóról: „Itt küldöm néhány illusztrációját annak, hogy a tempus hogyan fugit és a tempóra milyen meggondolatlanul mutantur. Hatéves koromban a Tolnai Világlapja országos gyermekszépségversenyének 2. helyezettje voltam, huszárruhában, faparipán, az
oklevelet Pólya Tibor festette, akivel negyedszázaddal később találkoztam ideát."
Azt, hogy a New York-i születésű, washingtoni lakhelyű nyugdíjas amerikai diplomata úgy írjon magyarul, hogy egyes fordulatait olvasásukkor egy ismert budapesti
író irigyen aláhúzgálja, végképp elveszi Klébandi jogát attól, hogy másodállásos magyarnak nevezze magát. Miket húzott alá az az író? Például a Magyar lábnyomokban
ezt: „...a jegenyék Hernád menti gyermekkorom történetének felkiáltójelei..." meg
„Simovich tábornoki nyugdíjat kapott, mint nemzeti hős, tekintet nélkül ideológiai álláspontjára. Viszont tekintettel ideológiai álláspontjára, a villáját kisajátították, ellenben a bér egy részét rendszeresen kiutalták neki. Tito elnököt, tekintet nélkül ideológiai álláspontjára, nemzeti hősnek tartotta; viszont tekintettel ideológiai álláspontjára,
morogva hárított el minden odavágó kérdést."
De még ez is fokozható. Már nem megdöbbentő, már teljességgel hihetetlen,
hogy valaki, aki vagy hat évtizede él a nagyvilágban, magyarra fordítsa a 12. századi
perzsa költő, Omár Khájjám Rubaiját című verses elbeszélését, annak 286 versszakát
(az előző magyarítás csak fele ennyi versszakból áll), és teszi úgy, hogy a hamarosan,
bibliofil kiadásban megjelenő munkához nem kisebb szaktekintély, mint a Kossuthdíjas költő, Orbán Ottó írt bevezetőt.
- Na most már mondja meg - szögeztem mellének a kérdés pengeélét, amikor ezt
a vállalkozását bejelentette - , micsoda maga? Diplomata? Kém? Katonatiszt? Hegedűművész? Műfordító?
- Tulajdonképpen én egy egyszemélyes zenekar vagyok - felelte komolyan. Majd
kuncogva hozzátette: - Aminek maga még a felét sem hallotta játszani.

1994. március

RÓNAI

69

ZOLTÁN

Nemcsak egy madridi levél
RÉVÉSZ ANDOR MUNKÁSSÁGÁRÓL
Babits Mihály válogatott műveinek második kötetében, a szépprózai írások végén
olvasható A madridi levél című, mely először a Pesti Naplóban látott napvilágot 1938.
június 28-án. Többek között ezeket írja Babits:
„Levelet kaptam Madridból. Ez éppen aznap történt, amikor az újágban egy érdekes riportot olvastam Madrid fantasztikus életéről. Ostromlott városok élete mindig
erősen foglalkoztatta képzeletemet. Micsoda kísérleti kamarája az emberi léleknek és
társaságnak! [...] Madridot tizennyolc hónap óta úgyszólván szünet nélkül bombázzák.
[...] Mindazonáltal az élet folyik tovább, s ideges autók szelik át a várost. Az üzletek
előtt hosszú sort áll az éhség, de több színház játszik, mint békeidőben. A földalatti
menetrendszerűen közlekedik s egészen a barikádokig visz, melyek a várost a lövészárkoktól elválasztják." [...]
„Gondolható, hogy izgatottan téptem fel a borítékot. Vajon ki küldte és mi ügye
van velem? Tudtommal nincs ismerősöm Madridban. De ha mégis odavetődött valaki,
mily érdekes lesz most minden szava, mily lélegzetfojtó legközömbösebb híre! [...] De
éppen az ellenkezője volt annak, amire számítottam. A francia nyelvű levélből egy
spanyol szonett hullt ki, mégpedig egy tizenhatodik századbeli spanyol szonett,
Fernando de Herrera műve, akit kortársai El Divino névvel tiszteltek meg. »Bár könyveiből látom, hogy a spanyolok irodalma kevésbé érdekli Önt, mint a többi népeké« kezdi a levél írója, egy idegenbe származott s Madridban rekedt magyar - , »mégis bátorkodom felhívni figyelmét erre a szonettre. Biztosan megérti és értékelni fogja.« S a
továbbiakban a versemre utal, mely a régi spanyol szonettel rokon témájú. A téma elég
merész. »Ez a szonett igazolni fogja Önt kritikusai előtt!« - teszi hozzá."
„Egyéb semmi. Sehol egy szó, amely elárulná, hogy ez a levél Madrid »rettenetes
évében« íródott. [...] Az írót akár úgy képzelhetem el, mint aki egy csendes könyvtárban ül. [...] Az ostromlott város közepén, legszörnyűbb tűzfészekben, állandó halálveszedelem és gyilkos robbanások közt őt még mindig ez érdekli: magyar vers, spanyol
vers, témák, műformák, kritikusok. [...] Számomra a madridi levél tökéletes szimbólum és példa. Reményt adó szimbólum és vigasztaló példa, mert nem eleven cáfolata-e
ez a pár sor írás annak a lemondó diagnózisnak, amit a szellem mai orvosai szomorú
vagy cinikus kézlegyintéssel szoktak adni az európai kultúráról?..."
A jegyzetekből kitűnik, hogy „a levelet Andrés Revesz (Révész András) (sic) írta
1938. május 21-i kelettel francia nyelven", megvan az országos Széchényi Könyvtár kézirattárában, és Babits Fekete ország című versére utal. A jelek szerint azonban sem
Babits, sem a jegyzetek szerzője nem tudta, hogy a madridi levél feladója nemcsak „idegenbe származott magyar" volt, hanem író, újságíró és magyar elbeszélők fordítója is.
A 60-as évek végén interjút akartam készíteni vele valamelyik külföldi magyar lap
számára, s ezt meg is említettem, amikor egyszer találkoztunk a madridi utcán. Tetszett neki az ötlet, hogy honfitársainak bemutassák, és fáradt mosollyal mondta:
„Tudja, nekem igazán érdekes életem volt." Aztán aktatáskájával a hóna alatt folytatta

70

tiszatáj

útját az ABC szerkesztősége felé, és lobogó, fehér haját még sokáig látni lehetett a
járókelők között. Az interjú aztán nem született meg, s így másokra kell támaszkodnom, köztük fiára, Tibor Reves re - nevéről nemcsak az ékezet esett le - , meg arra,
amit maga mondott el könyveiben.
Révész Andor 1890. október 4-én született a Nyitra megyei Galgócon, s már hétéves fejjel verset írt honszerző Árpádról. Tanár apjának áthelyezésével középiskoláit
Szombathelyen végezte, Fiúméban olaszul tanult, majd francia nyelvet és irodalmat
hallgatott a budapesti és a párizsi egyetemen. Tudtommal egyetlen magyar nyelvű
munkája doktori értekezése: A halál gondolata Villon költészetében. Tanított és újságíróskodott, azután ösztöndíjjal ismét Párizsba került. „Miért van az a szerencsém, hogy
Madridban élek?" - teszi fel a kérdést egyik írásában. - „A logikus az lett volna, hogy
középiskolai vagy talán egyetemi tanár legyek Budapesten. Helyesebben: a logikus az
lett volna, hogy politikai menekültként éljek valahol. Ha nem mentem volna ösztöndíjjal Párizsba, Magyarországon ért volna az első világháború és a kommunizmus.
De végsőkig nem kaptam volna ösztöndíjat egy öreg, befolyásos drámaíró protekciója
nélkül. Másrészt a drámaíró nem ajánlott volna, ha nem lett volna alkalmam jót írni
műveiről, mint egy párizsi lap budapesti tudósítója."
Sajnos, nem tudjuk meg, ki volt az az öreg, befolyásos drámaíró, és melyik a
párizsi lap. A háború kitörésekor a franciák „ellenséges ország polgárának" tekintik;
a „fekete kolostortól" jó összeköttetései mentik meg. Feleségül vesz egy belga lányt, s
egy tartományi prefektus segítségével 1915 nyarán a semleges Spanyolországba utazhat.
Ott hamar gyümölcsözteti nyelvtudását és külpolitikai ismereteit. Mindennapi kenyere
az újságírás lesz; előbb az El Sol, majd az ABC című madridi lapnak dolgozik, s az
utóbbinak csaknem ötven éven keresztül külpolitikai szerkesztője. Közben egymás
után jelennek meg ilyen tárgyú könyvei: Ausztria-Magyarország és a háború, Oroszország
bomlása és a Kerenszkij-díktatúra, Kun Béla és a magyarországi kommunizmus, azután
A görög-török háború, Európa újjáépítése és Szovjetoroszország A Balkán, Európa darázsfészke, később Harminc tragikus esztendő (1914-1945) és Öt év hidegháború. Egy további
kötet címe mintha válaszolna Randolph Robban (Ajtay Miklós) Ha Németország győzött volna című szatírájára: Németország nem győzhetett! Az 1948-as idegesség közepette
megnyugtat: Nem lesz háború!
Mint tudósító és előadó, egyetemek és külügyminisztériumok meghívottja, bejárta csaknem az egész világot. Minket azonban nem a nemzetközi események magyarázója, az öt-hat nyelven szabadon beszélő, szellemes előadó, de nem is a követségi
fogadások és kulturális körök sápadt, csokornyakkendős, sokszor kitüntetett alakja érdekel - magyar rendjele nem volt! - , hanem az író. „Remeket" nem alkotott, de érdekes és változatos életmű maradt utána, s el lehet róla mondani: kevesen írtak ilyen
elegánsan a felnőtt korukban elsajátított spanyol nyelven.
De az író előtt néhány szót a fordítóról. A Szent Péter esernyőjét Révész még franciára fordítja, s abból teszi át spanyolra munkatársa, Jósé García Mercadal. Jókai kisregénye, A sárga rózsa fordítását viszont már egyedül jegyzi. A madridi Calpe kiadó
számára a 20-as években további Mikszáth-, Heltai- és Szomaházy-műveket ültet át,
neki köszönhető, hogy nemzedékek olvasták a Gyurkovics fiúk és lányok históriáját,
s lefordít néhány színművet is, köztük Molnár Ferenc A farkas című darabját. Később
felhagy ezzel a tevékenységgel, csak 1945-ben ad közre García Mercadallal egy majdnem ötszáz oldalas antológiát magyar humoristák elbeszéléseiből. A válogatás idő-

1994. március

71

rendben Kisfaludy Károlytól Török Sándorig terjed. Akadnak időközben elfelejtett
nevek (Koncz Károly, Simor Miklós), viszont hiányzik Krúdy, Tersánszky, Tamási
és Nyíró.
Önálló irodalmi művei három csoportra oszthatók. Irt fél tucat regényt. Az elmaradt esküvő - a címek fordítását rögtönzöm! - fiatalkori emlékeiből, „a régi békevilágból" táplálkozik. A Vihar a pusztán a 48-as magyar szabadságharc korába visz, a Hazám, Virginia hőse viszont Lee tábornok, a déli államok hadseregének főparancsnoka
az amerikai polgárháborúban. További címek: A láthatatlan menyasszony, Gyilkossági
szerződés és Minek nekem annyi pénz? Bizonyára maradandóbbat alkotott mint életrajzíró. Az események hű közlésén kívül hőseinek portréját is megfestette. Történelmi jártassága és pszichológiai megfigyelőképessége nagy segítségére volt. Megírta Eleonora
Duse patétikus életét, érdeklődését azonban a nagy katonák és katonapolitikusok vonzották. Alba herceg előszavával jelent meg a spanyol függetlenségi háborúban szerepet
játszó Wellington életrajza, Winston Churchillnek ajánlotta őse, Marlborough herceg
életét, akit a spanyol gyermekdal „Mambrú" néven emleget, s kötetet szentelt a múlt
századi Spanyolország jelentős alakjának, Narváez tábornoknak Egy liberális diktátor
címmel. Szerelmes életek című könyve - harminckét életrajzi vázlat Kleopátrától a Kaméliás hölgyig - legkedvesebb témaköréhez vezet. Gyakran jegyezte meg büszkén,
hány könyvet írt már a nőkről és a szerelemről. Ezekre a talán „csevegésnek" nevezhető írásaira volt a legbüszkébb. Itt André Maurois tanítványának vallotta magát, aki
három ízben előszót is írt a Révész-könyvekhez. Modern „Ars amandi"-t állított össze,
részben válaszként hozzá intézett levelekre. Olyan kérdéseket vetnek fel, lehet-e egyszerre két személyt szeretni, miben áll a hódítás művészete, lehet-e kezdeményező a nő,
és van-e még „vénlány" a korunkban. A szerelem művészet - hirdette egyik címében, és
sokaknak szolgált vigaszul vagy serkentésül, amikor azt vallotta, hogy A szerelem kora
negyven és ötven között van. Ide tartozik Az eszményi nő, Ilyenek a nők, Boldog házasság és Anti-Don Jüan, tele éles megfigyelésekkel, szellemes megjegyzésekkel s megszívlelendő tanácsokkal. Természetesen a maitól lényegesen különböző társadalmi légkörben születtek, s a spanyol polgárháború után uralkodó, konzervatív, a válást sietve
eltörló szellemet is tükrözték. Ilyen környezetben még fontosabb volt egymást jól megismerni, a szerelmet komolyan venni, és a házasságban boldognak lenni. (Révész különben korán megözvegyült, s második házassága nem sikerült; csak egy évig tartott.)
Műveit ma csak könyvtárakban és antikváriusoknál lehet megtalálni. És mi tagadás, az 1970. június 13-án, nyolcvanadik életévében elhunyt író centenáriumáról is csak
kevesen emlékeztek meg. Mi azonban számon tarthatnánk, mint magyar születésű,
spanyol írót, aki szülőhazájáról is írt, és nem utolsósorban, nemcsak azt a madridi levelet vetette papírra. Nem tudom, Révész Andor ismerte-e Babits írását. Lehetséges, mivel a két világháború között járt többször Magyarországon. Azt, hogy bekerült a válogatott művek közé, s hogy az ő sorait Budapesten ma is őrzik, bizonyára nem tudta.
Nekem évek álltak a rendelkezésemre, hogy elmondjam, de elmulasztottam. Pedig
örült volna neki Andrés Révész, a spanyol író.

72

ANDERLE

tiszatáj

ÁDÁM

Elisabeth Szél
Életrajzi adatok:
1926. november 26-án született Budapesten. Eredeti neve: Haraszti Erzsébet. Anyja Jadovich
Sára, apja Haraszti Andor. Érettségi után balettiskolát végzett, majd mozgást, táncot tanított. 1943ban házasodik meg férje Szél György, gépészmérnök, aki Raoul Wallenberg egyik sofőrje volt. A világháború után Gertler Viktor filmiskolájában tanít mozgást, táncot, majd különböző helyeken
néptáncot Közben elvégzi a filmrendezői szakot is. Filmesek között él 1956-ig amikor tavasszal
Madridban meglátogatja édesanyját A forradalom leverése után nem tér vissza Magyarországra.
1958-70 között közel harminc fűmnél dolgozik, legtöbbször a rendező munkatársaként; két film koreográfiáját ő készítette. A 60-as évek végén második férje, az argentin származású filmrendező, León
Klimowsky munkatársaként két filmforgatókönyvet is ír (Los hombres las prefieren las viudas; Una
señora que llama Andrés).
Regényei Operación Noche y Niebla - el caso Wallenberg (Ed. Escelier, Madrid 1962); magyar változat- A Wallenberg-ügy (1989. Ifjúság); La mujer armiño (Ed Gimenez Caballero, Madrid
1965.); magyar kiadás: Corvina, 1973; No apta para menores (Ed Caralt, Barcelona 1968, ezt hét
kiadás követi); Prohibido nacer (Ed Caralt, Barcelona 1969), e regényéből ötrészes tv-film született;
Balada de cárceles y rameras (Ed Caralt, Barcelona 1975); Las casa de Chivas (film, Ed. Planeta,
Madrid 1971), ez utóbbijaimé Salom színművének Cristóbal Zaragozával együtt írt regényváltozata.
E könyvből is film készült; Ven a morir a Amsterdam (Ed Caralt - Noguer, Barcelona, 1981); magyarkiadás: Gyere meghalni Amszterdamba. Budapest Duna, 1991.
Műfordításai:
Déry Tibor: Quierido suegro (Kedves Bóper), Noguer, Barcelona 1973.
Passuth László: Poker papas (Tört királytükör), Ed Caralt, Barcelona 1981.
Konrád György: El Cómplice (A cinkos) Ed Alfaguara, Madrid 1987.
*

Madridban dolgozó magyar filmesek, Vajda László, Vészi László és Gerei László
segítettek, hogy Szél Erzsébet bekapcsolódjék az ekkor bontakozó spanyol filmezés
áramába. Már 1958-ban egy Andalúziában játszódó filmnél dolgozik a rendező munkatársaként. Amit otthon tanult a filmek körül, itt használni tudta. 1959-ben három,
1961-ben négy, 1962-ben három filmben dolgozik, egyben ugyancsak koreográfusként
is. Azt mondhatnánk, a film felől érkezik a szépirodalomba, miközben energiáinak
nagy részét továbbra is a film köti le. Első könyve is eredetileg filmforgatókönyvnek
készült, filmes barátai beszélték rá, hogy könyvnek írja meg. így született a Wallenberg-könyv 1962-ben, e témában másodikként a világon. Alapvetően saját, férjén keresztül szerzett élményei alapján születik e regény, melyben korabeli fotók illusztrálják
a nácik magyarországi rémtetteit. Könyve felkeltette Raoul Wallenberg édesanyjának a
figyelmét is. Rendszeresen leveleznek, az anya még egy 1973-as levelében is arról ír,
hogy bízik, Raoul fia él.
E könyvének elég késői, 1989-es magyarországi megjelenése meglehetősen különös, hiszen a Klimovszky név szerepel a címlapon: második férje nevét adta a kötetnek
a kiadó, és a szerzők közé „emelkedett" Király Ferenc sportújságíró is, aki ez időben

1994. március

73

Madridban dolgozott tudósítóként, de „jó kapcsolatai" voltak otthon. Ő csinált egy interjút az ekkor még élő első férjjel, Szél Györggyel, ami a kötet elején megjelent. így
lett Király társszerző.
Az 1960-as évek valamiképpen „magyar korszaka " is a spanyol művészeti életnek.
Még él a legendás Révész Andor (1892-1970), aki 1920-tól volt jelen a spanyol szellemi
életben, külpolitikai újságíróként, regényíróként és a magyar irodalom fordítójaként.
Heltait, Herczeg Ferencet, Molnár Ferencet, Mikszáthot, Jókait fordít és kötetet ad ki
a magyar humor legjobbjaitól - már 1922-ben. Közép- és Kelet-Európáról az első és a
második világháború után az ő könyvei tájékoztatták a spanyol olvasót a magyar és
közép-európai politikai drámákról. A 40-50-es években írt munkái a szerelemről írott
„tankönyvek", ezek is nagy sikert arattak. A madridi Nemzeti Könyvtárban könyveinek, az általa fordított magyar műveknek a száma megközelíti a százat. Mellette
Brachfeld Olivér munkássága figyelmet keltő. Zilahy regényeinek nagy részét ő fordította spanyolra. A magyar-spanyol történelmi kapcsolatokról írt tanulmányai és
könyvei máig ismeretlenek itthon - miközben nemzetközi hírű pszichológus is. Mellettük két magyar fotós robbant be a háború után a spanyol művészeti életbe: a szegedi-orosházi Müller Miklós szociofotóival és a Franco-diktatúrával közösséget nem
vállaló értelmiségi elittel (Ortega y Gasset és köre) való kapcsolatairól híres művész,
aki a „szegedi fiatalok" érzékenységét mentette át Spanyolországba (Féja, Erdei,
Ortutay, Szabó szociográfiáihoz ő készítette a fényképeket). Juan Gyenes viszont a
színházi világ és a hatalom fotósa, sikeres és ismert alkotó.
Spanyolországban vannak a háború után a Vaszary testvérek is. Gábor regényeit
1948-tól Barcelonában adja ki Luis de Garalt, akinél a legtöbb Zilahy-könyv is megjelent. Caralt kedvelte a magyar írókat és az irodalmat. Az 1969. és 70-es évek kiadói
katalógusát volt módunk kézbe venni. Eszerint a „magyar irodalom" Caralt-kiadói listája terjedelmesebb mint az olasz vagy a francia, avagy az orosz irodalomé: egyebek
mellett Déry, Herczeg Ferenc, Németh László, Passuth, Szabó Magda, Vaszary Gábor
és János szerepel a listán mindkét évben, Elisabeth Szél mellett.
Vaszary János ismert színműíró ekkor már Katalóniában, műveit kiadják és
játsszák is. Mellette pedig feltűnik felesége, a máig attraktív Muráti Lili. Elisabeth Szélt
is a barcelonai Luis de Caralt inspirálta, legtöbb könyvét ő adta ki.
Közben meghitt barátság születik a könyveinek szinte folyamatos spanyolországi
kiadása miatt gyakran Madridban tartózkodó Zilahyval, később pedig Passuthtal, akivel kapcsolatát gazdag levelezés is megőrizte. E barátságot jelképezi a lefordított
Passuth-kötet.
Zilahy esetében ilyen gesztusra persze nem volt mód: 24 könyvét adták ki spanyolul (nem számolva „válogatott műveit"), ebből tizenhatot Brachfeld Olivér fordított, aki a 60-as években már latin-amerikai egyetemeken tanít. Zilahy a háború utáni
egyik spanyol könyvsiker. A Két fogoly című könyve 12 kiadást ért meg, hét kötete
hat, illetve nyolc kiadást, másik négy kötete pedig négy-négy kiadást ért el. (Adatainkat
a madridi Nemzeti Könyvtárban gyűjtöttük). Zilahy ekkor már legenda a spanyol olvasók között, akinek könyveit elkezdik Buenos Airesben is kiadni. Madridban megjelenése ünnep a magyarok számára.
Elisabeth Szél ebben a környezetben lesz író, és hangsúlyozottan magyar író.
Neve kezdettől szerepel a spanyol árodalmi ki kicsodá "-ban (Quién és quién en las letras
españolas, Madrid 1973, 2 a ed. Instituto Nacional del Libro Español), tagja a spanyol
írószövetségnek, de a spanyol kritika „magyar íróként" tartja számon. S valamiképpen

74

tlszatáj

tényleg az is maradt. Nemcsak azért, mert máig magyarul álmodik - mint születésnapja
előtti második látogatáskor megvallotta - , azért is, mert első regényeit magyar nyelven
fogalmazta, majd maga fordította le, s férjével ellenőriztette a spanyol változatot.
Persze azért is, mert a hozott magyar élmények fel-feltörnek regényeiből, a Wallenberg-könyv mellett különösen a Prohibido nacer (Tilos megszületni) sugároz erőteljes
magyar „mélyrétegeket".
Éppen a regény kapcsán egy kritikusa, a jószemű filológus, Antonio Iglesias
Laguna meditált minderről. „Hogyan ír a magyar Elisabeth Szél?" - teszi fel a kérdést:
„Azzal kell kezdjem, nem tudom, mely nyelven ír. Az tény, hogy a kiadó nem ad meg
fordítót. Ha az írónő maga fordítja, vagy ha használja a spanyolt, érdemei hatalmasak"
- mondja. „Bárhogy is legyen, folytatja a kritikus, azért az is látszik, hogy küzd a spanyollal. Ezt az »extranjerismos« - (idegen fordulatok) nagy száma mutatja", írja, s azután példákat hoz arra, hogy az írónő bizonyos fordulatokat nem a szokványos spanyol sémákkal fejez ki. Cikke végén a kritikus még egyszer felteszi a kérdést: „Hogyan
ír Elisabeth Szél? Különleges tisztaság jellemzi »purosmo«, s ezt autentikus prózaíróként teszi", adja meg a választ. Másutt, később ugyanő, Iglesias Laguna már el is helyezi
a spanyol irodalomtörténetben, amikor azt írja: „Elisabeth Szél autentikus prózát ír,
hatékony elbeszélőerővel rendelkezik, tud »mesélni«: engem Concha Espina késői stílusára emlékeztet." Révész Andor pedig azt hangsúlyozza egy kritikában: E. Szél nem
„női író", hanem író, aki asszony („un escritor hembra"). A kritikus érdemként megemlíti azt is, ami aztán más spanyol recenziókban többször is visszatér: az izgalmas meseszövés, a drámaiság, később a társadalom mélyrétegeinek és marginális csoportjainak
megdöbbentően erőteljes, plasztikus bemutatása jellemzi. Mindez különösen két könyvében: a Balada de cárceles y rameras (Ballada a börtönökről és utcalányokról) és a Ven
a morir a Amsterdam (Gyere meghalni Amszterdamba) mutatkozik meg.
*

1993 novemberében kétszer látogattam meg madridi (Reyes magos utcai) lakásán.
Először egy szombati napon. Fáradt, 88 éves édesanyját naponta ápoló asszony fogadott, akinek most nem az íráson járnak a gondolatai. Nehezen nyílik meg, csodálkozik
is a látogatáson. Kéri, jöjjek a másik héten vasárnap, akkorra kicsit felszabadultabb
lesz. S tényleg, egy fiatal asszony vár; kikészítve a közben összegyűjtött dokumentumok. Az eddig szunnyadó emlékek kezdenek „feljönni" a feledésből. Szó esik a tervezett regényekről is. Elfogadja, hogy egy szegedi spanyol szakos hallgató, aki itt tanul és
dolgozik, „monografikus" formában feldolgozza mindazt, ami az írói archívum és alkotás dokumentumaként rendelkezésre áll a lakás-levéltárban.
Közben persze gyanítom, hogy a férj, León Klimowsky, a filmrendező legalább
olyan izgalmas figura, mint a titokzatos „Szél", aki első férjének vezetéknevét tartotta
meg írói névként. „Don León" szülei ugyanis Ukrajnából vándoroltak ki Argentínába
a század elején. Amikor megemlítem, hogy milyen nagy hatással volt rám az ukránzsidó-agrentin író, Gerchunoff, és különösen a Zsidó gaucbók című regénye - amely a
zsidó-ukrán bevándorlók második generációjának integrációigényét fogalmazta meg
nagy erővel, akik ki akartak törni a szüleik alkotta gettó falai közül - , jót kezdünk beszélgetni az ukrán, a spanyol és a magyar emigráció ügyeiről.
Azt gondoltam, ilyen integrációigény munkál E. Szélben is. Ám ő hevesen tiltakozott e feltevés ellen: ő magyar, és magyar írónak tartja magát, akinek regényei legtöbbször fordításban, spanyolul jelennek meg először, s csak esetleg később magyarul.
Minden regényének őrzi „eredeti", magyar változatát is.

1994. március

MADÁCSY

75

PIROSKA

Aurélien Sauvageot magyar irodalmi
hagyatéka Aix-en-Provence-ban

Aki elolvassa a Magyarország felfedezését és a Souvenirs de ma vie hongroise-t,
Sauvageot két Magyarországról szóló vallomását, különös felfedezésre jut. Egy francia
intellektuel szemével, kívülről nézi a húszas évek Magyarországát, s ugyanakkor részese
bensőséges, meglepő élményeknek. Egy olyan francia szemével lát bennünket, aki megpróbálta megérteni a magyarságot. „Egy kultúra nem csupán szellemi, hanem emberi is,
és megérteni csak akkor lehet, ha érzelmi indítékaival ugyanúgy megpróbálunk azonosulni, mint gondolataival" - írja Sauvageot. A két könyv megírása (1937, 1987) egy-egy
állomása ennek az azonosulásnak. A „départ" és az „arrivée": indulás és érkezés. Csak
közben eltelt egy fél évszázad, egy egész élet. Sauvageot, közvetlenül halála előtt megjelent magyarországi visszaemlékezéseiben, már 90 évesen, mélyebben és árnyaltabban,
a sokat tapasztalt ember bölcsességével él újra mindent, és ad át az olvasónak.
Aix-en-Provence-ba vonult vissza nyugdíjazása után. Szerette ezt a várost, Provence csodálatos ékszerét, talán itt lelt igazi nyugalomra a párizsi viszályok, kemény
küzdelmek után. És itt tudott olvasni - rengeteget olvasni, ahogyan az Aix-en-Provence-i Egyetemnek örökül hagyott könyvtára bizonyítja. Mert gazdag és különleges
könyvtárát nem a Sorbonne-nak, hanem Aix-nek adta, a párizsi professzorok nagy
meglepetésére. „Jakobinus" maradt mindhalálig.
Hagyatéka két részből áll, a nyelvészeti anyag, amely az Altalános Nyelvészeti
Tanszék könyvtárában található, és az irodalmi anyag, amely a Bölcsészkar Központi
Könyvtárának állományába került. Elsőként nézhettem meg és dolgozhattam föl, francia felkérésre ezt a még nem katalogizált irodalmi anyagot, amely köteteinek sokszínűségével, a bennük található jegyzetek, levelek, kéziratok kavalkádjával azonnal rabul
ejtett. A dokumentálható gazdagságon túl igazolva láttam benne Sauvageot emlékiratainak őszinteségét. Minden szó, amit leírt, igaz volt. A könyvei tanúsították.
Az irodalmi könyvtár mintegy 1500 kötetének fele magyar, másik fele finn, francia, orosz, angol, illetve német nyelvű. (Sauvageot francia nyelvű könyveinek nagy részét Serge fia örökölte.) A „magyar nyelv kiváló professzora" és „a magyar irodalom
nagy barátja", ahogyan számtalan hozzá intézett dedikációban olvastam, valóban megérdemelte ezeket a címeket. Könyveit ajándékba kapta a legkiválóbb, legismertebb magyar íróktól, költőktől, de sokat maga vásárolt. Minden második könyv dedikált, és
a dedikációk sokat mondanak, mesélnek a magyarokhoz fűződő kapcsolatairól. íróköltő barátai, hogy csak a legkiemelkedőbbeket említsem: Kosztolányi, Babits, Móricz,
Tersánszky J. Jenő, Illyés Gyula, Mécs László, Németh László. Az irodalomtörténészek közül: Zolnai Béla, Gyergyai Albert, Benedek Marcell, Horváth János, Bajomi
Lázár Endre, Dobossy László. Tanítványai: Radnóti Miklós, Madácsy László, Kosáry
Domokos, Jean-Luc Moreau, Jean Rousselot, Roger Richárd és még sokan mások.
Tisztelői oly számosak, hogy felsorolni őket lehetetlenség, Schöpflin Aladártól Bertha
Bulcsuig. Velük kapcsolatban áll franciaországi hazatérése után is. S kik voltak a kedvenc írók, költők? Ady Endre és Móricz Zsigmond, Vörösmarty és Madách Imre, Sza-

76

tiszatáj

bó Pál és Tersánszky J. Jenő, Illyés Gyula és József Attila. Érdekes névsor, kétségkívül.
Mert nem a legkönnyebben érthetőket választotta, hanem a legsajátosabban magyar
sorsúakat és a legszebb magyar nyelven írókat. Akiket szinte lehetetlenség idegen
nyelvre fordítani, de ha sikerül őket megértetni, sikerül azonosulni is a magyar sorssal.
Ez a hagyaték a magyar irodalom és kultúra recepciója. A befogadás, megértés és
értelmezés hosszú, sokszor fáradságos folyamata minden könyvben felismerhető. Vannak agyonolvasott, cédulákkal, ceruzás aláhúzásokkal és jegyzetekkel ellátott könyvek,
és vannak, melyek máig is felvágatlanok, érintetlenek.
Óriási anyag állt rendelkezésemre, az egész könyvtár, céduláival, poros titkaival.
A feldolgozás, rendszerezés nem könnyű feladat. Készítettem egy katalógust, minden
magyar könyvről és minden magyar vonatkozású francia könyvről. Ezek között külön
vizsgáltam a dedikált könyveket. Feldolgozom majd Sauvageot kiadatlan kéziratait, verseit, versfordításait, valamint publikálatlan levelezését. (Ennek egy része már a Cahiers
d'Études Hongroises 1992/4. számában megjelent.)
Az egyik legizgalmasabb kérdés: hogyan jelenik meg a hagyatékban az az írói, baráti kör (Zolnai Béla, Gyergyai Albert, Babits Mihály, Kosztolányi Dezső, Karinthy
Frigyes), akikkel Sauvageot találkozott Magyarországon 1923 és 1931 között? Mit jelent
számára a magyarság, a magyar nyelv, irodalom, mentalitás, történelem, politika, kultúra, zene és művészet? Mit és kiktől fordított? Mit olvasott el, mit szeretett és mit
nem szeretett? Kikkel levelezett, e baráti kör hogyan bővült a kezdetektől élete végéig?
Mit javasol fordításra, olvasásra, tanítványai hogyan folytatják Sauvageot küldetését?
E problémák közül tanulmányomban csupán az elsővel kívánok foglalkozni, tehát
a „beavató", példaadó íróbarátok jelenléte a hagyatékban, s ezzel is csupán vázlatosan.
Sauvageot 1923-ban nemcsak mint professzor, de mint tanítvány is érkezik az
Eötvös Kollégiumba, Bartoniek Gézának, a kollégium igazgatójának hű szövetségese
lesz. A finn-ugor tanulmányokkal foglalkozó Antoine Meillet tanítvány éppen Meillettől kapja a megbízást: tanuljon meg magyarul, és ismerje meg a magyar irodalmat, kultúrát. Érdekes ez a tény a Kosztolányi—Meillet között 1931-ben kipattanó nyelvvita
ismeretében. Dobossy László magyarázata szerint „Meillet azért választotta ki Sauvageot-t e feladatra, mivel eredetileg német szakos volt, s akkortájt még a legtájékozottabb franciák is a magyarokat, a finneket, a baltiakat... eleve a német hatalmi (és szellemi) szférába tartozóknak tekintették". (Dobossy László: Nyelvünk tudósa, irodalmunk ismerője... In: Válságok és változások. Magvető, Bp., 1988. 315. p.) Sauvageot
közvetítő szerepet is akar vállalni a magyar-francia irodalmi és kulturális kapcsolatok
fellendítésében. Tehát 1923. október elsejétől nevezik ki az „École Normálé Supérieure
de Budapest" tanárává.
Sauvageot úgy megtanul magyarul (részletesen vall erről Bartoniek Gézához írt
leveleiben), hogy eredetiben olvassa a magyar újságokat, regényeket, verseket, és így be
tud kapcsolódni a korabeli értelmiség életébe is.
Az első jóbarát, ahogy az emlékiratokban említi, Zolnai Béla. Vele, „az alacsony,
fekete hajú, kissé már kopaszodó, napbarnított arcú, kis emberrel" (Emlékutam, 20. p.)
már Párizsban megismerkedett. Zolnai, a szegedi egyetem fiatal professzora franciául
nagyon jól tud, ráadásul nyelvész. Két ok a kölcsönös szimpátiára. S a találkozásból
valóban barátság lesz, ezt a hagyaték bizonyítja. Zolnai végig vele van magyarországi
tartózkodása idején. Bevezeti a kávéházak világába, Pesten a Centrál Kávéház asztalánál
nyelvi kérdésekről vitatkoznak, sűrű füstfelhőben (Zolnai erősen dohányzott), Thienemann Tivadar, német nyelv és irodalom szakos tanár, szellemtörténész társaságában.

1994. március

77

A társalgás francia, illetve német nyelven folyik, s minden feszültség nélkül találkoznak
itt a különböző kultúrák képviselői, mit sem tudva a politikusok tiltásairól. (Emlékutam. 58-59. p.) Zolnai megmutatja francia vendégének Szegedet, az egyetemet, találkoznak a diákokkal, és például Szent-Györgyi Albert professzorral. Ellátogatnak Tápéra, megkóstolják a magyaros halászlét, cigányzenét hallgatnak: Zolnai szeretett élni Sauvageot is. Aztán továbbutaznak a Nagyalföldön, irány a hortobágyi puszta, az egzotikus magyar folklór. Sauvageot felfedezi a magyar paraszt méltóságteljes udvariasságát és sajátos népi nyelvét.
A hagyatékban 7 dedikált Zolnai-kötet található, 1932-től 1957-ig.
A finnugor és indogermán népek legrégibb érintkezésének néhány bizonyítéka. (írta:
Erdődi József, Bp., 1932. Német Philológiai Dolgozatok, Szegeden benyújtott doktori
értekezés. Ajándék Zolnai Bélától.)
Szóhangulat és morphológia. (Különlenyomat a Nyelvtudományi Közlemények L
kötetéből, 1936.)
A Monsieur Aurélien Sauvageot hommage amical
B. Zolnai
La littérature hongroise. (Extráit du livre: Visages de la Hongrie. Bp. 1938.)
A Monsieur Aurélien Sauvageot hommage cordial:
B. Z.
Szóhangulat és kifejező hangváltozás. (Acta Universitatis Szegediensis Sectio
Philologica Tomus XII. 1939.)
A monsieur Aurélien Sauvageot, linguiste Gomboczien,
trés cordialement et en témoignage de reconnaissance
B. Zolnai
Paris, le 20 juin 1939.
Európa és a magyar irodalom. (Szellem és élet könyvtára. Szerkeszti: Bartók
György. Új sorozat 5. sz. 1939. Szeged.)
A l'ami Sauvageot
B. Zolnai
Le 31 oct 1939.
Orosz hatások irodalmunkban. (Értekezések a Nyelv és Széptudományi Osztály
köréből. XXVI. kötet 6. sz. Irta: Zsigmond Ferenc. MTA Bp., 1945. Kiadásra ajánlotta: Horváth János és Zolnai Béla.)
Nyelv és stílus. (Tanulmányok, Gondolat, 1957.)
Sauvageot tudja, Zolnainak nagyon sokat köszönhet a magyarsággal való találkozásakor, például Babits barátságát is. Előbb A gólyakalifa olvasata Zolnai „étlapján"
(nincs valami nagy véleménnyel róla Sauvageot), majd a Kártyavár. Szép és nehéz
művészet, míves próza, de Sauvageot-nak túl nehéz olvasmány. Mégis, a hagyaték
első kiadásban megjelent, agyonolvasott Babits-műveket őriz. A Tímár Virgil fia (Bp.
Athenaeum, 1922.) erősen megrongált állapotban, sok helyen ceruzás aláhúzás, szómagyarázat. Valószínűleg ebből a példányból készítette francia fordítását, melynek
teljes kéziratát megtaláltam. (Tudjuk az Emlékutamból: ez az első magyarról franciára

78

tiszatáj

fordított műve, 1926 nyarán dolgozik rajta Franciaországban, és Gyergyai lektorálja.
Lucien Maury a Stock Kiadó fordítássorozatában jelentette meg, de nincs sikere.)
Miből válogathatunk még? Dedikált Babits-kötetek, sorban:
Halálfiai (Bp., Athenaeum)
Aurélien Sauvageot-nak, a „Tímár Virgil" kitűnő fordítójának
1930. május
Babits Mihály
(Érdekes, hogy egy oldalt, a 6. oldalt Sauvageot lefordította, valamint a kötetben
egy 1947-es Dobossy-levél is volt. Tehát 1947-ben kezdte újra fordítani vagy olvasni!?
Sok helyen megjelölte az igekötőket, és jelzésekkel is ellátja a könyvet.)
Elza pilóta vagy a tökéletes társadalom. (Nyugat-kiadás, Budapest.)
Aurélien Sauvageot-nak igaz rokonszenvvel küldi:
Babits Mihály
A torony árnyéka. (Mesék és novellák. Athenaeum, Bp.)
A Aurélien Sauvageot avec 1' hommage et le souvenir fidèle
de Babits Mihály.
(Mindkét kötet ceruzás jegyzetekkel ellátva, olvasva.)
De ott sorakoznak a polcokon a verseskötetek is.
Versek (1902-1927. Athenaeum.)
Gyergyai Albertnek szeretettel küldi Babits Mihály.
Gyergyai Albert szeretettel küldi tovább Aurélien Sauvageot úrnak.
Budapest, 1929. május.
Új költemények (1933. Nyugat-kiadás.)
Aurélien Sauvageot-nak meleg kézszorítással
Babits Mihály
(Sok helyen ceruzával jelzi Sauvageot, hogy mennyire élvezi a magánhangzók
ritmusát.)
Babits Adyról. (Dokumentumgyűjtemény. 1975. Magvető, Bp. Küldi: Gál István.)
A két író együtt - a megközelíthetetlen és a kedvenc! És mégis, Sauvageot-t minden nehézségével együtt érdekelte Babits, ha nem is szerette stílusát és könyveit, meg
akarta érteni. „Babits tökéletes művészete olyan csiszolt, olyan gondosan kimunkált,
hogy a Royale utcai ékszerészek kirakatait juttatja eszembe, nehéz és veretes."
(Emlékutam. 100. p.J Ezért próbálkozott, mint első magyar műfordításával, a Tímár
Virgil fiával.
A másik íróbarát-közvetítő Gyergyai Albert, franciairodalom-tanár az Eötvös
Kollégiumban, tehát kolléga. Gyergyai Szeghő néven Sauvageot-nak írt leveleit megtaláltam a hagyatékban. Neki köszönhető a Kosztolányi- és a Karintby-élmény. Kosztolányival a Magyar Tudományos Akadémia megalapításának centenáriumi ünnepségén
ismerkedik meg, a francia követségi fogadáson. Azaz: Désiré Kosztolányival és Karinthy
Frigyessel. Kosztolányi nagyon jól tudott franciául, Karinthynak viszont Sauvageot
tolmácsol. Mindketten arról beszélnek, mennyire nagyra értékelik a francia irodalmat,
és mennyire fáj nekik, hogy a magyar irodalmat a franciák csak közönnyel fogadják.
„Mondja el nekik, hogy rettenetes, rettenetes ez a közöny!" (Emlékutam. 101. p.J Köny-

1994. március

79

veik, a Nero és a Capillária francia fordításai ugyanis megbuktak Franciaországban.
Sauvageot, mielőtt meglátogatja Kosztolányit, Gyergyai tanácsára elolvassa a Pacsirtái
és az Aranysárkányt. így ír élményéről az Emlékutamban: „Csodálatos tisztaságú nyelv,
világos volt és kifejező, és akár egy lakkozott bútorfelület, sima és makulátlan. Nem
Babits súlyos és fáradságos művészete volt ez... Kosztolányi kifejezésmódja egyenértékű volt a mi francia irodalmunk legjobb stilisztáiéval. Elmondhattam, hogy hazataláltam." (104. p.) Sauvageot úgy érzi, hogy Kosztolányi tehetsége akár Duhameléhez
hasonlítható, egyik, az Esti Kornéltól írt francia nyelvű kritikájában Esti Kornélt Salavin kortársának nevezi. Aztán elolvassa a Nero, a véres költőt is, úgy érzi, kár volt ezt
a könyvet Franciaországban alábecsülni. Kosztolányihoz Gyergyai kíséri el. Az Emlékutamban részletesen leírja a találkozást, felidézi a házat, a polgári légkört, Kosztolányi
és felesége külsejét. Emlékszik a témára is: Ady, akit Kosztolányi nem szeretett (ez így
persze nem pontos).
A hagyatékban rátaláltam a Kosztolányi-kötetekre. Mennyi kincs; első kiadások,
és mindegyikben ott a zöld tintás ajánlás, a barátság ékes bizonyítékai.
Pacsirta. (1925. Athenaeum.)
A M. Sauvageot
Budapest, 1925.

D. Kosztolányi

Édes Anna. (Genius kiadás, Bp., 1927.)
Sauvageot Aurélnak barátsággal, nagyrabecsüléssel
Kosztolányi Dezső
Esti Kornél. (Genius kiadás, Bp., 1933.)
A M. Aurélien Sauvageot, hommage et amitié de l'auteur:
Désiré Kosztolányi
Budapest, 1933.
Aranysárkány. (Légrády Nyomda és Könyvkiadó, 1925.)
A Aurélien Sauvageot
D. Kosztolányi
Budapest, 1925.
Bölcsőtől a koporsóig. (Nyugat kiadás, Bp. Novellák.)
A M. Sauvageot avec amitié
D. Kosztolányi
Budapest, 1933.
Tengerszem. (77 történet. Bp., 1936.)
Majdnem az összes kedves regényét, novelláskötetét megküldi tehát, vagy odaadja
személyesen Kosztolányi. Sauvageot pedig hálásan fogadja, mindet elolvassa. Az Édes
Annát például olvasásra ajánlja egy magyar baráti társaságban, ő ilyen címmel fordította volna le: JJne vraieperle" (152. p.). Megrendítette, nagyrabecsüli stílusát, szerkezetét, csodálatosan egyszerű nyelvét. De nem találtam meg könyvtárában az Absolve
domine címmel franciára fordított, 1944-ben megjelent Maximé Beaufort-fordítást. Ha
Sauvageot sem tudott róla, mások ugyan ismerhették-e? Ez a magyar regény is megbukott Franciaországban!

80

tiszatáj

Kosztolányi Sauvageot számára egyike a legnagyobb magyar prózaíróknak.
„A magyar kritika gyakran kijelentette, hogy Kosztolányi prózája franciás, és én is ezt
éreztem. De a stílusa az és nem a nyelve." A nyelve magyar. Hogy mennyire érdekelte
Kosztolányi nyelve, azt bizonyítja, hogy Sauvageot ceruzával jelzi a megőrzött kötetekben „nyelvi felfedezéseit". Például az Édes Annában bekarikázza a névmásokat:
„hozzá, mellőle, vele, róluk" stb. A novellák közül a Daliás nagyapám vagy a Sárika
tetszik neki, több sajátos kifejezést megjelölt: mint - „frászba, eltrafál-jon", stb. Mindig
a nyelv izgatja - hogyne izgatná Kosztolányi nyelvvitája. Az Erős várunk a nyelv második kiadása (Illyés Gyulától) erősen használt állapotban, agyonolvasva található a hagyatékban. A 68. lapon újra olvashatta A magyar nyelv helye a földgolyón című, Meillethez intézett nyílt levelet, ceruzával megjelölte a 72. oldalt. „Az imént lezajlott világháborúban, mély szintén a „modern világ"-hoz tartozik, ötödfél évig élt az emberiség
a leggyávább hagyományban, a legförtelmesebb esztelenségben, s nyilván - boldogan
lubickolt a vérben, mert különben közös erővel véget vetett volna neki." Kosztolányi
keserű gondolatai az I. világháborúra vonatkoznak, de Sauvageot már a n.-ra is értelmezi. Visszagondol mindenre, valószínűleg az 193 l-es állásfoglalására is. Bizony akkor
- Meillet miatt - nem mert semmit sem szólni. Jóval később az Emlékutamban, visszatekintve, objektív akar lenni: Kosztolányi érzelmei által eléggé félremagyarázta, amit
Meillet írt. Sauvageot megvédi Meillet-t, Európának nem érdeke a nyelvi szétaprózódás, s a modern európai kultúra a nagy kultúrnyelveken fog megszólalni (francia, angol, német). Persze, ez ellentétben állt a Kosztolányi által képviselt felfogással: „Nyelvében él a nemzet!" Sauvageot megérti Kosztolányi fájdalmát és jajkiáltását is, amely
megrendíti. Megbeszéli a problémát az íróval, és figyelmezteti, hogy más nyelvek is
vannak ilyen helyzetben, s talán rajtunk áll, hogy a magyar nyelv kultúrnyelwé váljon, egyetemes értékű nyelvvé. Meillet könyve riadóztatja Kosztolányit, írjon a magyar nyelvről, indítson újra egy nyelvművelési mozgalmat. Sauvageot tehát kényelmetlen helyzetéből - hisz Meillet a mestere és Kosztolányi a barátja - úgy vágja ki magát,
hogy szerinte Meillet könyve egyenesen használt a magyar nyelv ügyének (233-244).
Természetesen az eredeti szituációban Sauvageot nem szólalhatott meg nyilvánosan
Kosztolányi mellett, inkább hallgatott és gondolkodott. Azonban 1988-ban már leírhatja: „Nem lehetett hát nem megértenem Kosztolányi és a többiek érzelmeit. A nyelv
létkérdés volt a magyaroknak..." (244. p.) De ahhoz, hogy ezt leírhassa, el kellett olvasnia, és meg kellett értenie az egész magyar irodalmat és történelmet. Erről tanúskodnak magyar könyvei. Az Erős várunk a nyelvben újraolvasott Kosztolányi „jajkiáltás"-t
most érti meg igazán.
A Sauvageot-hagyatékban nem találtam hozzá írt Kosztolányi-levelet (ami még
nem bizonyít semmit), de a Kosztolányi-hagyaték őriz egy francia nyelvű, Sauvageothoz írt levélfogalmazványt. Ám ebből az egyetlen levélből, melyet Kosztolányi 1932ben írt Sauvageot-nak, következtethetünk a köztük lévő barátság milyenségére (1.: Hitel, Kosztolányi és Sauvageot. 1989/15).
Karinthy Frigyeshez is Gyergyai Albert vezeti el. „Gyergyai először a Tanár úr kérem című művét ajánlotta. Ez mintha Kosztolányi iskolaregényének ikerdarabja lett
volna, de itt minden a diákok szemszögéből volt bemutatva." (Emlékutam, 104. p.)
A Hadik kávéházban, a Bartók Béla (Horthy Miklós) úton találkoznak először. Karinthy az asztalfőn ült, mint egy király, mellette a felesége, körülötte az udvartartása. Karinthy nem mutat meglepetést Sauvageot láttán, baráti szavakkal üdvözli. Megfigyeli
Karinthy feleségét is, aki „veszedelmesebb"-nek tűnik, mint Kosztolányiné. Három

1994. március

81

író-házaspár, mindegyik más, de a legnagyobb egyetértésben Babitsék élnek. Karinthy,
aki görbetükröt tart a magyarok elé, ugyanúgy nem fukarkodik bírálattal és háborgással, mint akár Georges Duhamel (111. p.).
A hagyatékban megvan a Capillária című regény első kiadása, melyet Sauvageot
nem szeretett. Ugyan mi szükség van a nőgyűlöletre? A kötet belső címlapján olvastam
Karinthy kézírásával - Sauvageot-nak intézve: „Férfi és nő - hogy érthetnék meg egymást? hisz mindkettő mást akar - a férfi a nőt, a nő a férfit." (Karinthy Frigyes) Az
Emlékutamboi tudjuk, Sauvageot-nak nem tetszik ez a könyv, a nőgyűlölet régi téma,
túlhaladottnak érzi, bosszantja. A francia női emancipációra szükség lenne Magyarországon is, barátságosabb egy feministább beállítottságú társadalomban élni! (109. p.)
Milyen Karinthy-könyveket találtam még?
Karinthy Frigyes munkái. (Athenaeum-kiadás, 1-10. kötet.)
Karinthy Frigyes: Betegek és bolondok. (Új Idők Irodalmi Intézet kiadása, Bp., 1946.)
Karinthy Frigyes: Még mindig így írtok ti. (Nyugat-kiadás, Kosztolányi előszavával.)
E könyvben együtt a két író: Karinthy és Kosztolányi. Sauvageot is így gondol
rájuk, együtt jelennek meg a magyar írók között, akiknek műveiből az ember tanulmányozása a legfontosabb, az emberi lélek rejtelmei.
Nem értenek egyet a közéletben történtekkel, a politikával, semmivel, ami a magyar társadalomban korszerűtlen és elavult volt. „Látnak mindent, de úgy tesznek,
mintha semmit se látnának. Kosztolányi látszólag bezárkózik az irodalom elefántcsonttornyába, Karinthy pedig beleköt az egész emberiségbe, nevetségessé téve mindenkit.
A komisz torzképből legfeljebb következtethetünk a társadalom vétkeire." (118. p.)
E két író döbbenti rá Sauvageot-t, hogy milyen sokféle ez a Magyarország, és milyen
sokféle a korabeli magyar irodalom.
Ezt az élményt elsősorban a Nyugat című folyóirat olvasójaként éli át. Gyergyai
a Nyugat számait is a kezébe adja, hiszen ez a kortárs folyóirat fordul elsősorban Párizs
felé. Osváth Ernő, a lap főszerkesztője, akiről Gyergyai többször beszélt, Jean Paulhanra és a Nouvelle Revue Franqaise-xe emlékezteti. Egy évvel (1908) megelőzi a francia
lap indulását, de mindkét folyóirat ugyanazon célnak szentelte magát: az irodalom és a
képzőművészet megújításának.
A hagyaték folyóiratkincsei közül felfedezhetjük a Nyugat 1928-1929-es számait.
Ezek azért is érdekesek, mert ezeket még Magyarországon vásárolta vagy rendelte meg.
Főleg a nyári szabadsága alatt olvasgatta, mert a június-július-augusztus-szeptemberi
füzeteket őrizte meg. Az 1928. május 16-i kötetben, az Irodalmi Figyelő rovatban elolvasta Gyergyai Albert Lemaitre c. cikkét, kijegyzetelte, és a sajtóhibákat kijavította.
Találkozik ezekben a lapokban barátai, tanártársai írásaival, Kosztolányi és Illyés
verseivel, Tersánszky Józsi Jenő regényfolytatásaival vagy az Ady körüli irodalmi vita
részleteivel. Az 1929. július 16-i számban például először olvashatta a 64. oldalon Illyés
Gyula Elégia című versét, amelyet franciára is fordított. Számomra a legérdekesebb
élményt az 1929. június 16-i folyóirat jelentette, ahol Sauvageot is publikál egy tanulmányt, de ugyanebben a számban olvashatjuk Kosztolányi és Illyés egy-egy versét,
híradást Gyergyai Gide-fordításáról. A Sauvageot-cikk címe: Egy hű írástudó: Alain
(775-782. p. Párizs-Budapest). Alain 1917-ben tanár volt az Ecole-Normale-Supérieureön. A filozófus az illúziók ellen akarta megvédeni a lelket. Mindig és mindenben a szel-

82

tiszatáj

lem jogait védte, a polgár szabadságát, szemben a hatalommal. Inkább vállalt szerény
állást egy középiskolában, de független maradt. „Vállalta a független gondolat terhét,
minden egyéb támasz nélkül, mint maga e külső világ, s mindig ujjai közt tartva a bizonyságot, biztosan és erősen a maga emberi helyén, mindig kutatva s mindig találva,
a világgal és önmagával gazdagon." (Idézet Jules Lagneau-tól, de Alainre vonatkoztatva.)
Az idézet persze Sauvageot magatartására is igaz, s üzenet a magyar íróknak - ne
adják fel függetlenségüket, akkor a világgal és önmagukkal békében élhetnek. Hiszen
az egyén Magyarországon mindig alkalmazkodik a társadalomhoz, a konvenciókhoz,
a normákhoz, s nem mer igazi független személyiség maradni. A cikk alatt a sarokban
Kosztolányi-vers: Egy hang.
Tudod, ki vagyok én?
Meggyújtom a hajam, lobogva vágtatok,
mint eleven fáklya...
Érdekes kettősség, összetartozás. A füzet többi lapja felvágatlan, Sauvageot nem is olvasta tovább. Kosztolányi versével lezárta a kötetet.
Együtt publikált itt magyar barátaival, abban a magyar folyóiratban, amely
ugyanarra a feladatra vállalkozott a két világháború közötti időszakban, mint
Sauvageot: a közvetítésre. Sauvageot alakja ugyanis szimbolikus erejű számunkra.
Azon kevés magyarbarát franciák közé tartozott, akik nemcsak a kuriózumot keresték
a Duna mentén, s magyarság iránti érdeklődésük nem csupán kérészéletű volt. Ellenkezőleg, 1932-ben megjelent Francia-magyar, majd az azt követő 1937-es Magyar-francia nagyszótára a nyelvi szerelem bizonyítékai. De a nyelven túl Sauvageot, amit megtudott rólunk és megértett, közvetítette Nyugat felé, honfitársainak, mert úgy érezte,
nagyon keveset tudnak e nemzetről.
Hagyatéka, melyben mindent megőrzött és összegyűjtött, amellyel hozzánk kötődött, s melynek gazdagságából csak ízelítőt adhattam, ezt a missziót tükrözi.

1994. március

83

K R I T I K A

Hidak a )(Por"-ban
„Boldogságot, megnyugvást talált a földben akkor, amikor a legjobb gazdákat elűzték róla. A földműves teljes életet él, a természet megszabta rendben,
csak Istent ismeri el fölötte valónak. Ezért vették el a
paraszttól először Istent, aztán a földet a talpa alól. "
Az álmokat olyan élesre csiszolta, hogy minden
apró rezdülés látszódjék bennük, eltakarják homályba
fúlt, szinte nem is létező életét"

A mottók Temesi Ferenc két sajátságos „életrajzot" tartalmazó új könyvéből,
a Hídból valók, az első a nagyapa, a második az unoka életére vonatkozik. Akárcsak első nagylélegzetű, hatalmas sikert arató regénye, a kétkötetes Por, a Híd is különös formát választ és teljesít ki: vonzóan, autonóm módon. Míg a Por lexikon formában íródó,
szótárcikkekből összeálló város- és családtörténet, amely kibővül a szótáríró életrajzával
s a szótárregény alakulásának, íródásának körülményeivel is, a Híd szerkezetét döntően
a tarot jóskártya 78 lapja és a kínai Változások Könyve 64 kuája határozza meg!
Temesi a hetvenes években indult karcolatokkal, elbeszélésekkel; ezeknek egy
gyűjteménye teljesen visszhangtalanul 1977-ben jelent meg Látom, nekem kell lemennem címmel. Ezután hosszabb szünet következett. 3. könyv című, 1989-es kötetében
több írás (a Vissza az irodalomba című ciklus) örökíti meg ezeket a „dolgos" vagy „átivott" éveket. 1983-ban kezdte közölni a folyóiratokban a Port, melynek megjelenését
a magyar könyvkiadásban szokatlan kampány előzte meg, s végül is a Magvető ötezredik könyveként látott napvilágot 1986-ban az első kötet (A-K), de mivel a szótárakhoz
hasonlóan utalások hálója fedi át a szócikkeket, s az egyik a másikra, a harmadikra,
a negyedikre is tartalmaz utalásokat, az első kötet szinte használhatatlan volt, hiszen
hónapokkal előzte meg a másodikat...
A fogadtatás méltó volt a vállalkozáshoz, bár itt-ott azért disszonáns hangok is
színezték a „kórust"; az író, akit kissé „megviselt" a hosszas „szülés", kíméletlen módon gúnyolódik kritikusaival a 3. könyv „portörténeti jegyzeteiben" és a kritikákból,
glosszákból összeállított „jutalomjátékban"... Ami a kritikusok végletes és végzetes
„sértődését" eredményezte. Minderre Temesi még „rátett egy lapáttal", hiszen 1990-ben
az Elet és irodalomban közölt egy hosszabb csokrot a neki címzett levelekből, Elet és
irodalom címen, s 199 l-es kötetében A szív böjtjében is megjelentette. E levelek nyilván
nem közlésre íródtak, viszont az is igaz: a „műértő közönség" mindig igényt tartott az
írók magánéletének rejtelmeibe bevilágító levelekre is. Temesi bizonyára „hálátlan"
utókora elé menve, előzékenyen közli saját levelezése egy furcsa válogatását. A kritikusok után nem egy író- és költőtársát is felbőszítve...
S most vissza a legnagyobb vállalkozásra, a Porral Már megjelent számtalan részlet
- főként a Kortárs, az Új írás, a Tiszatáj és az Elet és irodalom hasábjain - , amikor
Jugoszláviában Milorad Pavic szerb író megjelentette Kazár szótárát. (Ez, címével ellentétben, nem szótár - hanem lexikon formában íródott...) A hiú Temesi szótárregénye második kötetében, egy fulmináns szócikkben egy „gyorskezű kazár tollnokról"

84

tiszatáj

gúnyolódik, s nem rejti véka alá.Jiogy az ötlet, a szótárforma ugyan a „levegőben" van,
„kézenfekvő", de mégis az övé! O írta - hiszi — a kelet-közép-európai irodalomban, sőt
az Irodalomban az első ilyesfajta románt!...
A Hét 1990-es Evkönyvében közölt esszéiben ABC betűrendbe szedett szócikkek
tárgyalják a szótárregények témáját; itt is kitértem arra, hogy Temesi egyfelől rosszhiszemű (a Kazár szótárnak semmi köze a Porhoz), másfelől tájékozatlan!... Ugyanis tegyük fel, hogy Pavic tényleg hallott valamit „harangozni" Temesi „kiteljesedő" ötletéről, s gyorsan „összecsapta" művét, hogy „megelőzze" - ennek ellentmond a szerkezet
átgondoltsága, a megírás módja, s az a hatalmas ismeretanyag, ami évtizedes előtanulmányokat igényelhetett! - , de Mircea Horia Simionescu, a „latin mesélő" (Temesi-kifejezés) már 1969-ben közzétett egy - különben franciára is lefordított - szótárformában
írt szócikkekből összeálló regényt, a Névszótárt...
Egyebekben nem hisszük, hogy „az irodalom történetében" ez lenne az „első",
már Borges ezoterikus művében, konkrétan A bábeli könyvtárban ott rejtőzik egy ilyesfajta formájú mű lehetősége. A három szótárregény különbözőségeiről, hasonlóságairól, eredményeiről A Hét Evkönyvében részletesen írtam; most Temesire visszatérve
annyit ismételnék meg: a forma hálás volt! A szerző „kis anyagokból" tudott „nagyot"
építeni. Kis pillérekből minuciózus aprólékossággal dolgozta ki a nagy íveket, s a Por
minden bizonnyal a nyolcvanas években kiteljesedő magyar regények élvonalába tartozik, olyan művek társaságába, mint Spiró György Az ikszekje, Nádas Péter Emlékiratok
könyve című hatalmas munkája, Esterházy Péter Bevezetés a szépirodalomba című, szintén hatalmas, külalakjában is lexikont formázó műve vagy Lengyel Péter Macskakő című
regénye. Ezek autonóm és magukat különböző módokon kiteljesítő műalkotások,
a Temesié még külön figyelmet érdemel az anekdotikus formák továbbfejlesztéséért s az
olvasmányosságra való fokozott törekvésért; ilyen szempontból az emlegetett regények
közül csak a Macskakő mutat rokonságot vele.
A Híd (s ez mindenki számára nyilvánvaló, aki olvasta a Port) a szegedi szótárregény „folytatásának" is tekinthető. Egyfelől a főhős, az „álmait csiszoló ifjú könyvtáros" egyenesági leszármazottja az első regény főszereplőjének (mondhatni azonosak!),
másfelől a Híd története a Port lezáró autóbaleset után kezdődik, s „Katlan" - ha más néven is - megjelenik a főszereplő álmaiban. Szeged, a szülőváros a regény másik hősének,
Tóth Pálnak az életében is jelen van, s mivel - mint már említettük - a Híd a tarot jóskártya lapjaira és a 64 kuára épül, Temesi megismételve Por-béli bravúrját, itt is „kis
formákból" (az egyik életrajz 78, a másik 64 „rövid" fragmentumból áll) teremt ¿nagyot",
kis pillérekből, téglákból rakja össze a magyar történelem újabb kori idegbeteg évtizedei
és a hetvenes évek poshadt értelmiségi állóvize fölé elegánsan boruló hídjait.
Hol vagyunk? Egy Szeged környéki faluban, a századforduló előtt. Tóth Pál
„magyar vállalkozó" születésével kezdődik a történet. Tengőd, akárcsak Porlód, az alföldi por törtető faluja. Innen indul a nagyapa. A két hős „rokonsága" - ez persze Temesi nagy húzása - csak a végén derül ki, hiszen Tóth életének dokumentumaival
a pesti könyvtárban ismerkedik meg a hős, mint egy nagy tudós szociográfiai tanulmányának „segédmunkása", akinek tisztje: rendszerezni és feldolgozni az „anyagot",
a „tudósnak" nem lévén erre sem ideje, sem kedve, sem türelme! Ismételjük, Tóth Pál,
a főszereplő már Temesi egy előző könyvének, a 3. könyvnek a végén is feltűnik egy
vallomásban (Nagyapám a reménykedők közt), ahol az író expressis verbis beígéri az új
művet: „...egyszer sokkal hosszabban (...) szeretnék szólni minderről. Es másról is. Viszontlátásra, abban a könyvben, honjaim." A tervbejelentés öt esztendővel előzte meg a regényt!...

1994. március

85

Hol, mikor vagyunk? Tengődön, a század első évtizedeiben, a két háború között,
a második világháború után. Pesten a hetvenes években. A tarot kártyák és a kua-ábrák
szisztematikusan követik és körözik le egymást. (Adott terjedelemben nem tudjuk a két
szerkezeti minta rejtelmeibe beavatni az olvasót, de első fokon úgyis az a fontos, hogy a
regény szereplőinek élete a sors szeszélyei szerint bomlik ki és alakul.) Míg a „magyar
vállalkozó" hatalmasakat bukva, de töretlen kedéllyel és mindig talpraesve harcol az őt
lebíró külső erőkkel, és igyekszik Fortuna istenasszony forgandó arcát maga felé fordítani, addig a könyvtáros-unoka egy szocialista intézmény falai közt megülő „áporodott
levegőben" - itt kulcsregényelemek is beszüremlenek, s a könyvtár akkori igazgatója,
a „filozófus" Mátrai Lászlóra még a fulminánsan szatirikus gúnyképben is rá lehet ismerni! - „képzeletében" utazgat. Kínába megy, Amerikába, azután Amszterdam következik, Helsinki, Mexico City.
A címre, a Hídra, is több utalás történik, Temesi ambiciózus szerző, kiválóan szerkeszt, elegánsan fogalmaz (a Por után itt is kihasználja a szegedi nyelvjárásnak és mentalitásnak az irodalmi nyelvtől elütő, abban külön színt jelentő jellegzetességeit!) - a címben szereplő „Híd" is többször feltűnik, mint „követendő példa" vagy „cél". Az első jelentés nyilván a „történelmi". „Hogy az ember valamelyik nemzethez tartozik, annak
olyan természetesnek kéne lennie, mint ahogy levegőt vesz. Közép-Európában egymást és a
másik kisebbségeit marcangolják a fiatalabb nemzetek, fűrészelik, gyújtogatják az egymáshoz vezető hidakat. Mi az, hogy egy nép, vagy még inkább egy kisebbség híd legyen? Járjanak
a dögnehézre hízottak a soványok hátán és röhögjenek közben? Hidat csak közösen lehet verni. Vagy a hídonjárók fizessék meg a hídpénzt." Ezt a gondolatmenetet - épp mert gunyorosan és lényegbe/lélekbevágóan eleven! - sokáig lehetne folytatni. Lássunk egy másikat: „Mintha belemélyedne munkájába, szórakozottan válaszol. Te tudod, hogy tizenháromezer híd van Magyarországon? Nem. Összesen 150 kilométer hosszúságban. A híd is az út
része." Vagy (most elhanyagolva a hídról szóló kínai példázatokat) vegyünk egy hídmegjelenést a törhetetlen kedélyű magyar vállalkozó, Tóth Pál mozgalmas, küzdelmekkel teli életéből is. ,„..már 1855-ben fölkérték egy mezőgazdasági kiállítás megszervezésére. Megcsinálta. Utána összetoborozta a Kossuth Gazda- és Olvasókört 30 fővel, egy
hidat, amelynek pillérei a mezőgazdasági ismeretek és az irodalom voltak..." Nem is beszélve a regényben is többször felbukkanó „lélek" úgynevezett hídjáról, amelyen a halandó jut át a halálba.
Temesi híd-metaforáját tehát többféleképpen is értelmezhetjük - a regény üzenete
egyértelmű. Lélektől lélekig a „megértés hídján" vonulnak a hősök Kínából Tengődre
és vissza. Az író még a Por megjelenése utáni, egy (Eszéki Erzsébetnek adott s a Magyar
Nemzetben megjelent) hosszú interjúban elmondotta, hogy Szegedre már aligha tér
vissza, felégetett maga mögött minden hidat!...
Magánemberként - tehetjük hozzá.
Mert (nagyregényében immár másodszor tér meg sikeresen szülővárosába és környékére. Szeged - ezt minden különösebb kedélyeskedés, ugyanakkor a tévedés legkisebb kockázata nélkül megjósolhatjuk - egyszer még büszke lesz Temesi Ferencre\
(Ha nem is a „bolond jelenben".) S ő is bevonul Szeged írónagyjai közé, Tömörkény
vagy Móra mellé...
De hitünk szerint addig még épül néhány „híd" a regényes „por"-ba.

86

tiszatáj

Út a hídon át
„szavaimat oly könnyű érteni
olyigen könnyű szerintük cselekedni"
Lao-ce

Temesi Ferenc új regénye, a Híd feltehetően új fejezetet nyit a magyar regény történetében. A magyar irodalomban többen írtak már családregényt, önéletrajzi ihletésűt
vagy önéletrajzot. A Híd azonban nemcsak abban különbözik az elődeitől, hogy nem
(csupán) családregény vagy nem (csupán) önéletrajz, hanem abban is, hogy szerkezete
eltér minden eddigi magyar regényétől. Nem egyetlen gondolati-történeti ív köti össze
az 1890-es évet az 1980-assal. A regényidő legalább kettős; és akár egy híd pillérei, tartja
és viszi a szöveget, az utat, amely átível a majd' évszázados eseménysorozaton.
Az első történet az anyai nagyapa története. „Az övé volt az a szerencsés nemzedék, amely két világháborút abszolválhatott, ha túlélte az elsőt." Esetében azonban
nem pusztán erről van szó. Tóth Pál uram alakjában Temesi azt az örök és kiirthatatlan
embert rajzolja meg, akit egész egyszerűen nem lehet legyőzni, mivel ez a fajta győzelem
egyáltalán nem érdekli őt. Sokkal fontosabb dolgokkal van elfoglalva. A családjával, az
álmaival, a tisztességével, a munkájával. Neki teljesen mindegy, hogy vörös vagy fehér a
divatos szín, esetleg pirosfehérzöld, 6 minden körülmények között él, nem túlél, mert
az számára kevés lenne.
Törhetetlen optimizmussal és idealizmussal éli életét Bécsben egy fitying nélkül,
a kegyetlen k. und. k. kaszárnyákban, a fehérek, majd a vörösök „börtöneiben", mikor
meghurcolják élete párját, s mikor végül el kell veszítenie őt. S még halálos ágyán is
gyermeki naivitással hódol furcsa szenvedélyének, az irodalomnak. Tóth Pál nem egyszerűen kereskedő és ember, hanem íróember, költőember, aki önmagát jelölte erre a pályára, melyen csupán a jószándékú dilettánsok sorsa jutott osztályrészéül. Művei
ilyenformán szövegek a szövegben, irodalom az irodalomban, egy olyan műben, mely
számtalan nem irodalmi, vagy félirodalmi elemet (üzlet-leltár, hivatalos levél, mondókák, grafittik stb.) is magába épít; másrészt szorosan kapcsolódnak törhetetlen életszeretetének torokszorító bizonyítékaihoz. Magabiztosságából még egy sikeresen végigvitt
félirodalmi-félpolitikai perre is futja, dacból jogi diplomát szerez.
A nagyapa történetével párhuzamosan bomlik ki unokájának, Zoltán Istvánnak
története, a magyar '70-es évek jellegzetes értelmiségi sorsa, az üres, cselekvésképtelen
nemzedéké, azoké, akik úgy érezték, hogy kihúzták a lábuk alól a talajt, mielőtt elkezdhették volna pályafutásukat. Elete megrázó, nagy tragédiája - szerelmének halála —
elől Pestre, a szellemi segédmunkába menekülő „porlódi" egyetemista Zoltán István
semmilyen cselekvésre nem képes az alatt az idő alatt, amíg sorsát az olvasó követheti.
Túl egyszerű és igaztalan lenne kijelenteni azt, hogy pontos ellentettje nagyapjának.
Inkább úgy tűnik, hogy ez a tettek helyett végül az álmaiba menekülő fiatalember
azért van hiányával a magabiztos optimizmusnak és az életrevalóságnak, mert ez a tulajdonság a kemény időkben elfogyott, elfolyt a „Tengőd"-ről „Porlód"-ra költözött
családból. Temesi regényében a család, a rokoni kapcsolatok eddig ritkán tapasztalt
fontossággal bírnak. A család, akár egy önálló élőlény, elkezd viselkedni, létezni. A falu, a község, a közösség minden rezdülését élénken követi a történet. A szociológusi
múlttal (is) rendelkező írótól egymás után kapjuk a szebbnél szebb leírásokat (a gyer-

1994. március

87

mekjátékokról, a népszokásokról), babonák, viccek, trágár történetek pontos és vérbő
interpretációját. A narrátor hol egyes szám első személyű, hol személytelen, hol megszólítja, „leszólítja" az olvasót. Az elbeszélés idejében változik jelen, múlt és jövő. Ezen
a síkon is váltakozik a mesék ideje, az adomák ideje a leírások idejével. Sokrétű szőttes,
meseszőnyeg adja a művet. Ez tart egyben két rendkívül különböző világot. Az egyik a
nyitott emberi kapcsolatok, a mindennapi, nyílt és valóságos mással való konfrontációk, vagyis a tragédia és a komédia világa; még egyszerűbben és egyértelműbben: egy
egészséges, igazi (vagy legalábbis igazibb) világ. A másik a nagyváros látszatkirakat világa. Itt az erő- és határvonalak nem rajzolódnak ki világosan, a barátság, a partnerkapcsolat kevesebbet, mást jelent, mint egy természetes szerveződésű környezetben.
„Sérült lelkek megátkozott, mohos menhelye - könyvtár a neved." - jellemzi
Zoltán István munkahelyét Temesi, de tágabb környezetéről, Budapestről sincs jobb
véleménye. A mesterségesen felpuffasztott vízfej, a főváros gyűjtőhelye mindazoknak
az embereknek, akik szülőfalujuktól/ból, részeges-erőszakoskodó apjuktól-bátyjuktól
menekülnek, és azok életét folytatják egy lefokozott szinten.
(Azt azonban meg kell jegyeznünk, hogy amikor az író Zoltán István hátterét
rajzolja, akkor nem nagyapjának, Tóth Pálnak a Pestjéről beszél. Ez a másik, újabb
Budapest már egy másik országban van, megváltozott kondíciókkal, és ezt nem szabad
figyelmen kívül hagynunk.)
Zoltán István sznob - álértelmiségi vagy félértelmiségi környezetében pedig végzetes módon át- és leértékelődnek az olyan fontos fogalmak, mint a halál, a szerelem,
a munka, a szellem, a lélek. (Természetesen nem arról van szó, hogy ezek az értékek
egyáltalán nem jelennek meg a regénynek ebben a szakaszában, hanem arról, hogy
ezeket itt nem a történet vagy annak szereplői hordozzák, hanem a narráció. Ebből
a szempontból döntő fontosságú a pillanat, amikor Zoltán István először szembesül a
távol-keleti kultúrával. Reakciója saját(os) és igen furcsa. Összefüggő álomsorában megtörténik vele az, amin Dzsuang-Dszi annak idején csak eltöprengett, mint lehetőségen:
élete és álma átfordul egymásba, az egyensúly csak a regény végére áll helyre úgyahogy, bár túlzás lenne azt mondani, hogy ezáltal valami változás állna be a fiatal
értelmiségi sorsában vagy személyiségében. Inkább arról van szó, hogy innentől, az álmok leírásától kezd kibontakozni a tulajdonképpeni önéletrajz, mintha a cselekvő, aktív író élettörténete volna Zoltán István másik, belső énje. Mintha a passzív, tehetetlen
könyvtáros lenne az író belső énje. Az olvasó innen érzi úgy, hogy elkezdődött az önéletrajz, egy olyan ember pályájának leírása, aki egyenes ági leszármazottja az életerős
Tóth Pálnak, aki tényleg elsajátítja azt a tudást, amiről másik énje csak álmodik, és
amivel valójában tartozott az irodalmi terveket szövögető nagyapának. Aki folytatja az
egykori boítosinas utazásait (melyeknek színhelye a régi Magyarország volt, az Ósztrák-Magyar Monarchia), s kiterjeszti azokat térben és lélekben, szellemben. Aki mintegy betetőzi a nagyapai álmokat és terveket, és akárcsak őse, ő se tör le, mikor a világ
minden részén megtapasztalja a poklot, hiszen ugyanott azt is látnia kell, hogy számtalan nemzet számtalan polgára életének minden napjában felülkerekedik a hétköznapok
nyomorúságán. Zoltán István életében ugyanakkor nem történik változás. Elmegy
ugyan nagyapja sírjához a történet végén, de sorsában ez az aktus sem nem végpont,
sem nem kezdet. Ugyanazt az értelmiségi tengődést folytatja, amit addig, nem képes
befogadni és magasabb szinten megélni, továbbvinni Tóth Pál szeretetre méltó és szeretetet nyújtó dilettantizmusát.
*

88

tiszatáj

Összetett módon szerveződő regény tehát a Híd, de minden bizonnyal tévedünk,
ha értelmezésünket (csak) a fenti párhuzamra korlátozzuk. A mű ugyanis nagyon mélyen gyökerezik az egyetemes kultúrában. Az emberiség évezredes szellemi örökségének két végpontján ott áll az egyiptomi-atlantiszi Tarot és a Yi-king, az ókori kínai
Változások könyve. Származásukkal, pontosabban a Tarot származásával kapcsolatban
megoszlanak a vélemények. Vannak, akik Indiába vagy Kínába teszik születési helyét.
Ilyenformán nem két végpontról, hanem egy és ugyanazon pontról van szó. Azt hiszem azonban: ez nem ellentmondás, *mert közös a kezdet és a vég a kör kerületén " ahogy Hérakleitos mondja.
A Tarot-1 és a Yi-kinget egyaránt fel lehet használni jóslásra, sőt az előbbi még
a Tóth Pál uram által oly igen megvetett kártyajátékká is lealacsonyodhatott, de mindkét könyv alapvetően szent könyv. Akárcsak a Biblia vagy a Korán. A jós bölcsességben
messze fölötte áll a hazárdjátékosnak, ám ugyanekkora távolság választja el felfelé
a Tarot-1 és a Yi-kinget olvasó és értő embertől.
Temesi Ferenc Híd című regénye a Tarot és a Yi-king kettősségén alapul. Hat kilenclapos és három nyolclapos sorban beszéli el a Tarot Tóth Pál történetét az Érme
Apródjáxól A Világig, unokájáét pedig a Yi-king hatvannégy pálcikaábrája. Mindkét
szent könyv a történet egy adott pontján konkrétan kapcsolódik az eseményláncba,
a szereplők életébe. Tóth Pál Krúdy Gyulával találkozik, aki a bordélyházban jósol neki a Tarot segítségével, Zoltán Istvánnal egy könyvtáros kollégája, a hajdani szépreményű zongoraművész ismerteti meg a kínai kultúrát és a Yi-kinget.
A Híd az a regény, amely két, egymáshoz erősen kapcsolódó szakrális szövegen
belül szerveződik, s mindkettő jelrendszere „univerzális nyelv". Ebből adódik, hogy
megértése e szent könyvek megértésén kell hogy alapuljon. A rabbinikus és kabbalista
hagyományból, valamint a reneszánsz hermeneutikájából azonban megtanultuk, a szakrális műveknek tetszőlegesen sok értelmezési módja van/lehet. Az sem biztos, hogy ez
a sokaság véges, avagy megszámlálható. Adódhat egyrészről az a megoldás, hogy az olvasó úgy értelmezze intuitíve a Híd című regényt, mint az isteni kegyelem által megérintettek. Másrészről fektessen az olvasásba temérdek munkát, türelmet, tanulást, hogy
hosszú évek alatt elérhessen az olvasatához, ami természetesen éppúgy a sajátja lenne,
mint az intuitív olvasóé, mégis más. A híd megtalálása abban az aktusban rejlik, amelyben az olvasó-értelmező felismeri a sok értelmezésben az egységes értelmet, a sokban az
egyet. Amikor meglátja, hogy „Az, ami lenn van, ugyanaz, mint ami fenn van, és ami
fenn van, ugyanaz, ami lenn van." (Hermés Trismegistos)
Ezzel azonban még nem válik teljessé az interpretáció. Az olvasónak fel kell ismernie, hogy Temesi Ferenc Híd című regénye nem okkult tanítás vagy valamely fontos
mű kommentárja, hanem maga egy olyan munka, amely a tőle telhető teljességgel fogja
össze az embert, annak életét, és életének mindenkor örök pillanatát.
A nagyapa és az unoka életútja úgy is leképezhető, mint a yin-yang halacskák,
melyek egymás számára alkotják a hidat egyetlen örök pillanatban. (Pannon Könyvkiadó, 1993.)

1994. március

89

Lajtha László emlékezete
ÖSSZEGYŰJTÖTT ÍRÁSAINAK MEGJELENÉSE ALKALMÁBÓL
Jóllehet, a születése századik évfordulójának évében rendezett előadások, hangversenyek, megemlékezések, vetélkedők és rádióműsorok, valamint a róla szóló vagy
vele kapcsolatos cikkek, tanulmányok egész sora sokat törlesztett már a régi adósságból, legtöbbet talán mégis írásainak a közelmúltban megjelent első kötete segíthet abban, hogy mindjobban megismerjük Lajtha Lászlót, a XX. századi magyar szellemi élet
kimagasló egyéniségét, a Francia Tudományos Akadémia tagját. Amit más mondott,
illetve irt róla, az lehet igaz és szép, elgondolkodtató vagy munkára serkentő, de amikor ő nyilatkozott és írt önmagáról, amikor gondolatait ő fűzte szoros egységbe, amikor
mint kiváló tudós, ő világított rá a magyar népzene még homályban maradt területeire,
és amikor mint zeneszerző-kortárs vagy barát, ő szólt Bartók Béláról, Claude Debussyről, Vaugham Williamsről, akkor mindenki másnál többet nyújtott és hitelesebb képet
adott saját magáról, Lajtha Lászlóról is.
A centenáriumnak így méltó megkoronázása az Akadémiai Kiadónál nemrég
megjelent, több mint 300 oldalas kötet, melyben Lajtha 55, korábban publikált, illetve
kéziratban maradt írását, előadását veheti most kézbe az olvasó. A válogatás és a sajtó
alá rendezés Berlász Melinda zenetörténész gondos, odaadó munkáját dicséri. A kötet
egyes fejezeteinek kijelölése, az annotált bibliográfia, valamint a különféle mutatók elkészítése példaszerű.
Igaz, a kötetet olvasva egyre közelebb kerülünk Lajtha Lászlóhoz, ám ugyanakkor egyre növekvő érdeklődéssel kérdezzük: ki is volt hát ez a páratlan, rendkívüli,
saját szavaival élve „szabálytalan" ember? Akiről, amíg itt élt közöttünk, kevesebbet
tudtunk meg, mint most, harminc évvel a halála után. Akit csendes példamutatása, vasakarata, gerinces magatartása, szókimondó stílusa, önpusztító munkamódszere, kivételes tehetséggel párosult, ernyedetlen szorgalma, ritka nagy invenciója és polihisztornak
is beillő tudása a XX. századi magyar művelődés, zeneszerzés és zenetudomány legjobbjai közé emelt. Mennyit ismert el belőle, és mennyit tanult tőle az ország? Ma már
úgy érezzük: életében - sajnálatos módon - keveset. Pedig minden leírt vagy kimondott szava, minden eljátszott vagy énekelt dallama jobbító szándékú volt.
A dolgok természetéből adódik, hogy Lajtha László nem fejezhette be egyik
munkáját sem. A néphagyomány felkutatása, megörökítése, tanulmányozása és továbbéltetése folyamatos tevékenység, melyet csak elkezdeni lehet. A kötetben megjelent
cikkek minden szavából és mondatából új témák sarjadhatnak. Lajtha érdeklődési körében több generáció terve is elfér. Akár a népi hangszerek kutatását, akár a zenei közélet vagy az egyházi zene vizsgálatát folytatjuk, az ő nyomdokain haladhatunk. A jövő
tennivalói közé sorolja a gregorián és a magyar népi dallamok kapcsolatának felderítését: Még megoldásra váró, hosszadalmas, de szép munka jut részül annak, aki majd szótárszerűen összeírja a gregorián és népi dallamegyezéseket." Már 1929-ben nagyszabású lehetőséget vázol fel: „A magyar népdalmonumenta kiadása után kezdődhetne meg igazán
sokoldalú munka. Igen fontos volna a magyar motívumszótár összeállítása. Azokra a dallamfordulatokra, azokra a melódiacsírákra gondolok, amelyek egyrészt népzenénkben gyakrabban használatosak, másrészt meg amelyek a magyar dallamok komponensei." „...felhasználhatnák anyagunkat az összehasonlító zenefolklór céljaira [...] igen érdekes volna, ha

90

tiszatáj

megrajzolhatnánk különböző népeken keresztül haladó útjukat és általában elterjedtségük
térképét" Két évtizeddel később valóságos felhívást fogalmaz meg: „A különböző
népzenék kapcsolata tanítson meg arra, hogy mi, Európa népei sokkal mélyebben vagyunk
egymás testvérei, mint ahogy azt tudnánk és hirdetnénk."
Századunk nagyjai közül Lajtha László leginkább talán Ady Endréhez vagy Illyés
Gyulához hasonlítható. Természetesen a mindvégig meghatározó, szoros francia kapcsolatra gondolunk, arra, amely mindhármuk életében döntő jelentőségű volt nemcsak
művészetük kiteljesedése, de magyarságuk megőrzése szempontjából is. A világos, a
színekben oly gazdag, a változásra, a játékra mindig kész latin szellemiségre, amely már
ifjú korukban rabul ejtette őket, részt vett egyéniségük kialakításában, s vigasztalással
is szolgált az országot mindjobban bénító sötétség idején. Európaivá válásunk első feltétele - magától értetődik - a biztos nyelvtudás. Kevesen mondhatják el magukról,
hogy úgy ismerték a francia és az angol nyelvet, mint ahogy Lajtha ismerte. Megindító
szavakkal és elragadtatással írt arról, hogy mit jelentett számára a francia „clarté", a gall
„esprit": „Megcsapott akkor Párizs szabad levegője és végtelenül megszerettem [...]Párizs valóban második hazám lett" (1937) „És szobámba varázslódon az Isten teremtette minden
szépség, mert együtt álmodtam mindent egy francia muzsikussal, akit úgy hívtak, hogy: —
Debussy." (1947) „Számomra Jannequin és Couperin a francia szellem világosságát, tisztaságát jelentik. Áttetsző, sohasem túlterhelt, mindig mérsékelt muzsikájuk [...] jellegzetesen
francia." (1962) „La douce Francé" ellenállhatatlan vonzásába került Lajtha végül is hasonlót érezhetett, mint a nagy amerikai elnök, Abraham Lincoln, aki angol-szász létére
jelentette ki: „Chacun a deuxpatries, la sienne et la Francé." A hajdani századok történeti
eseményeiben és építészeti remekeiben egyaránt páratlanul gazdag ország, mely az Atlanti Óceán sziklás-homokos partjaitól a Mont Blanc örök hóval borított csúcsáig,
a Mont Saint Micheltől a provence-i If váráig terjed, nemcsak a magyaroknak, de a
földkerekség minden népének vágyva vágyott zarándokhelye lett. Erről Lajtha így ír:
«4z igazi nagyság adni is tud, elfogadni is. Egyszerre tud nemzeti és nemzetközi is lenni.
Kitágítja a nemzeti művelődés határait, befogadja az általános emberi minden hozzája érkezőáramlását és nem is ismeri a szűk, elzárkózó, nemzetinek csúfolt gyűlölködést."
A XX. századi magyar modell, hogy a zeneszerző egyben népzenekutató is,
Lajtha egész életével példázható. Mint az egy évtizeddel idősebb nagy példaképei:
Bartók Béla és Kodály Zoltán, vagy a későbbiekben a Moldvát járó Veress Sándor,
majd a somogyi Karádon gyűjtő Dávid Gyula, a kide-i monográfiát megírt és a magyar
népdalok rendszerezésében oly nagy részt vállaló Járdányi Pál, Lajtha életében is elválaszthatatlan a kettő, „...a népzene az a zeneszerzőnek, ami a föld volt Antheusnak." mondotta 1948 telén a budapesti British Councilban tartott előadásában. A székelyföldi, a mezőségi, a palócok között végzett gyűjtése és az élete utolsó éveiben megvalósult, olyannyira szeretett nyugat-dunántúli kutatása mind gazdag eredménnyel járt,
nemegyszer addig ismeretlen hangszeres és énekelt magyar zenei hagyományt tárt fel.
A népzene felhasználásáról egy 1948-as londoni előadásában Bartók és Kodály
mellett saját magáról többek között a következőket mondta: „Magyarországon legtöbbször azt írják rólam, hogy muzsikám egyik fő jellege, hogy franciás. Franciaországban meg
még akkor is magyar folklórt emlegetnek, mikor én azt hiszem és bizonyítani is tudom,
hogy abban a muzsikában bizony semmi folklór nincsen. Ha van folklore imaginaire, úgy a
zenémben található folklorisztikus elemek ennek a folklore imaginaire-nek elemei. Azt,
hogy muzsikámnak magyar jellege van, nem tagadom. Nem is lehet másképp." Néhány
gondolattal később - meglepetésszerűen - így folytatja: „Mindezek után hadd jelentsem

1994. március

91

ki, hogy nem szeretem a folklorisztikus zenét A népzenegyűjtés elterjedésével egyre több az
olyan zeneszerző, aki ilyen vagy olyan népi táncszviteket ír. A népdal azonban nem válthat
meg senkit, nem lehet tehetség- és invenciópótlás. "
Lajtha László minden beszéde, írása és zenéje egyaránt magán viselte, illetve viseli
bonyolult, de mégis rendezett, az igazság és a szépség keresésében fáradhatatlan, ám
alapjában véve békeszerető egyéniségének számos vonását. Visszaemlékezve a vele töltött tanítási órákra, egyéb összejövetelekre, az elsők között jut eszünkbe, hogy milyen
választékosan beszélt. Nem sietett, inkább hallgatott, de tétova félmondat soha nem
hagyta el az ajkát. Szellemes és csípős megjegyzés annál több. Szívesen élt ez utóbbiakkal, mintha még élvezte volna is, hogy barátságtalan embernek tartják. Pedig belülről
mosolygott. Cikkeit olvasva egészen hasonlókat tapasztalunk. Az odaillő szavak pontos kiválasztása, a mondatok hibátlan szerkesztése, ugyanakkor a közérthetőség és a
könnyedség, valamint a szép, szellemes metaforák Lajtha írásainak mindenkori velejárói. „Mint az erdő avarja, úgy rakódnak egymásra évszázadokon keresztül a stílusrétegek,
s mint ahogy a legalsó lombrétegből idővel új életek termőtalaja válik, úgy termékenyíti meg
egy-egy rég letűnt stílus tudatalatt dolgozó életereje az élő népzenét. " Másutt - némi iróniával - így ír: „Vannak művészek, akik mindig újra megcsinálják azt, amit már tudnak
és vannak olyanok, akik mindig azt csinálják, amit még nem tudnak. " Milyen gondosan
és találóan fogalmaz, amikor megállapítja: „...a zene általában ott kezdődik, ahol a szavak, képek realitása elvész, ahol a valóságnak irrealitássá kell változnia. " Súlyos szavakba
foglalta a németek zenéjéről alkotott véleményét: „Egy évszázadon keresztül a németség
formálta egész Európa zenei nyelvét, amely a nagy géniuszok kezében oly módon lett nemzetközivé, hogy végül a zene már nem nemzetközi nyelv lett, hanem egy nemzet nyelvén
kezdett beszélni a többnyelvű Európa. " Költői és megvilágosító a városi és a falusi zenehasználatról írt mondata: A városi ember számára a zene vasárnapi kalács, a falusinak
meg mindennapi kenyér. " Egyszerre vetette-e papírra, vagy sokáig formálta-e írásait?
Nem tudjuk, de ez nem is lényeges, mert csak a végeredmény a fontos. Mint pontos,
lelkiismeretes ember, nem engedhette meg magának, hogy bár okos, de fésületlen írások maradjanak utána. Mi a franciákat - elég felületesen - könnyed (légère), bohó embereknek tartjuk. Nos, az ilyen magatartás a legkevésbé volt jellemző Lajthára. A franciáktól ő a fényt, a szabadságot, a rendet, a mindig színes változatosságot tanulta meg,
bármilyen ellentmondásban is volt ez a magyar valósággal, a magyar emberek magatartásával. Talán ide vezethető vissza az a ki nem mondott féltés, aggódás és remény,
amely cikkeiben és előadásaiban a sorok mögött gyakran meghúzódott, és időnként
még ma is ránk sugárzik. Bartók Béla halálának második évfordulóján szorongva kérdezi: „Gondolunk-e Bartók kézirataira?... Összegyűjtünk-e minden tárgyat, írást, emléket,
amik között élt? Művei, kézírása, életének minden dokumentuma olyan érték, amelyet igazában ma még fel sem becsülhetünk. " Erről - szerencsére - elmondhatjuk, hogy a családtagok és az illetékes kutatók itthon és Amerikában is mindent megtettek és meg is tesznek, ami csak lehetséges. Ezt bizonyára örömmel nyugtázná Lajtha László is.
„A népzene fogalmát pontosan meghatározni... azt jelentené, hogy valódi képét akarja
rögzíteni egy olyan folyamatnak, amely állandóan, minden pillanatban változik. " A lejegyzések tehát nem egyebek mint pillanatképek, s ezeknek a sora adja meg a népdal
igazi arcát. Ezért kell egy adott faluban, egy adott énekeshez többször is visszamenni
az évek során. „A népzene tehát kimondottan a variánsok művészete... A népzenében az
egyén csupán a közösség pillanatnyi képviselője... Minél nagyobb az egyéniség alkotó szere-

92

tiszatáj

pe... annál inkább távolodnak el a népművészet ősi és igazi atmoszférájától Rembrandtnál
az egyéni ecsetkezelés elsőrangú fontosságú... ha egy paraszt hímzőasszony egyéni munkát
igyekszik készíteni, az nem erény, hanem hiba."
Lajtha több ezer fennmaradt népdal-„pillanatképe" általában igen pontos, sok
apró részletre is kiterjedő, igaz, helyenként nem könnyen értelmezhető, de mindig jól
olvasható. Ebben is Bartókhoz állt közel, aki ugyancsak nagy pontossággal írta le
mindazt, ami a fonográf hengereken volt hallható. A metronóm-jelzések gyakori váltását és a szokatlan ritmusképleteket Lajtha talán túlzásba is vitte, mert ezeket szinte lehetetlen visszaénekelni. (Igaz, hogy lejegyzései nem éneklésre készültek, mint ahogy
Bartókéi sem, ellentétben Kodályéival!) A népdalokat hosszú éveken át saját maga tisztázta le, később, amikor a komplikált széki lejegyzések készültek, mindent újra leíratott egy kottarajzolóval. Ez is jellemző volt rá, hogy csak gondos, szép írást adott ki a
kezéből. Nagyrészt ma is ezeken táróljuk Lajtha népdalgyűjtését az MTA Zenetudományi Intézetének Népzenei Archívumában.
A kötet legbővebb fejezetének a magyar népzenéről és népzenekutatásról szóló
cikkei jól tükrözik Lajtha László idevonatkozó szilárd elméleti alapvetését és annak
gyakorlati megvalósulását. Kutatási területe mindenkinél jobban kiterjedt nemcsak a
vokális, de az instrumentális zenére is, a kezdetnek számító 191 l-es ajnácskői gyűjtéstől
egészen haláláig. Rajta kívül nem volt és ma sincs magyar népzenekutató* aki olyan
széleskörűen: Erdélytől a palócokon át Sopronig, Vasig a prímások, zenekarok vagy
más hangszerjátékosok hasonló gazdag anyagát örökítette volna meg, a népdalokról
nem is szólva. Ez nem csupán nagy érdeklődését, hanem kitűnő zenei felkészültségét is
mutatja. Csak kifinomult hallással rendelkező, művelt muzsikus tudta meghallani és leírni az immár legendássá lett „hamis" zenekari hangzást. Csak a hangszerelésben jártas
zeneszerző tudta szétválasztani a falusi bandák összemosódó szólamait. Széki és körispataki kötete a magyar népzenekutatás csúcsát jelenti. Aki gyűjtött már valaha népzenét, az tudja, hogy nem is olyan könnyű megszólaltatni, éneklésre bírni a kérdezetteket. A célirányos beszélgetés fonalának gombolyítása nagy figyelmet és ügyességet, sőt
lélektani elemzést kíván. Lajtha tanár úr ennek is értette a módját. Egy-egy órán kiderült, tudta, hogyan kell bánni a világjáró cigányprímás Buházival, és azt is tudta,
hogy egészen másképp kell szólni a soproni cimbalmos Tendl Pali bácsihoz vagy a
szombathelyi Csejtei prímáshoz.
A zenekarokkal kialakult szoros kapcsolatból egyenesen következik, hogy a népzenekutató Lajtha az első között volt, akik szívügyüknek tekintették a magyar néptáncok gyűjtését, felvételét és tanulmányozását. Már 1928-ban az I. Nemzetközi Népművészeti Kongresszuson négy pontos javaslatot tett a sürgős tennivalókra, köztük a
filmen és írásban történő gondos rögzítésre, valamint a táncok tanulmányozásából
leszűrt eredmények közzétételére. Néhány évvel később magabiztosan deklarálta:
„A magyar folklórban a zene, az ének és a tánc elválaszthatatlan hármas egység." Ezt előtte
senki sem mondta ki, mert mind csak a népdalokra összpontosították a figyelmet.
Valóban: nincsen tánc muzsika nélkül, s ott, ahol zenélnek, ott a zenét mindig kisebbnagyobb mozdulatokkal kísérik. A rögtönzésben oly gazdag hangszeres zenét és népi
táncot kizárólag hallás vagy látás útján megörökíteni lehetetlen. A dallamok apró díszítései, a ritmusok hajlékony változásai gépi felvételt kívánnak. De éppen így a táncosok
lépéseinek vagy ugrásainak robusztus vagy leheletfinom összjátékát is ma már színes,
hangosfilmmel kell felvenni. A film az énekesek, hangszeresek és táncosok magatartását és környezetét is rögzíti, s így a gyűjtött anyag a saját „világában" marad, és élet-

1994. március

93

szerűbbé válik, mintha csak papírra írott jegyzeteket készítettek volna róla. Ha azután
később többször és lassítva is levetítik a filmet, akkor már sokkal biztosabban és jobban leírhatják a hangszeresek játékát, a táncosok testének minden mozdulatát. Lajtha
nem szűnt meg állandóan hangoztatni a mindenkori legmodernebb gépek beszerzésének szükségességét.
Régebben a gyűjtésnek csak a legjavát tudtuk gépi úton megörökíteni. Többnyire
azt is csak csonkán. Ma már mindent felveszünk, még a - sokszor nagyon értékes - beszélgetéseket is. Lajtha László gondos előrelátással írta több mint hatvan évvel ezelőtt:
„Ahogyan jótörekvésű elődeink nem gondolhattak azokra a szempontokra, amelyekből ma
vizsgáljuk a népzenét, úgy nem tudhatjuk mi sem, mit hoz a jövő, mit fognak utódaink kutatni a népzenében. A mai leírás, a mai anyagfeldolgozás és csoportosítás csak a ma tudományának szól. A gépi felvételek azonban a jövőnek is anyagot adnak."
Élete utolsó éveiben Lajtha is mindig magnetofonnal, sőt egy-két fiatalabb munkatársával együtt gyűjtött. Közülük Erdélyi Zsuzsa, Gábor Éva, Tóth Margit nemcsak
a gyűjtések előkészítésében, az utazás, a szállás biztosításában, de a magnetofonok kezelésében, a jegyzőkönyvek írásában, majd a szövegek és a dallamok egyszerű lejegyzésében is segédkezett. Eközben nagy tapasztalatra tettek szert, „mert aki nem hallott
falun népdalt énekelni, a kótából nem tudja a maga valójában el sem képzelni, hogyan
hangzik az." Lajtha László útitársainak már nem kell elképzelniük, mert százszorosan
átélték, megtanulták ezt. De ennél még többet is megtanultak. Azt, hogy mi az emberi
kapcsolatteremtés, és mi a zenei igényesség kielégítésének a legjobb útja.
A nagy egyéniségek bár elmennek, de életükből mindaz, ami igazán naggyá tette
őket, az utódokra marad. Bartók és Kodály mellett Lajtha László is hatalmas szellemi
örökséget hagyott ránk. Rajtunk áll, hogyan sáfárkodunk vele.

94

tiszatáj

FEJÉR ÁDÁM

Ideológiai önigazolás
vagy szellemi szabadság
MÉG EGYSZER AZ ISZONYRÓL ÉS VISZONYAINK ALAKULÁSÁRÓL
Vekerdi László azzal tisztelt meg, hogy elolvasta a Tiszatáj júliusi számában közölt Iszony-értelmezésemet, és a decemberi számban Németh László leveleiről szóló
tanulmánya függelékeként három lapon írt róla. Miután saját kifejtésében ismerteti az
értelmezés alapjául választott kultúrtörténeti koncepciómat, és megismétli annak alaptételét, miszerint polgárszerep és értelmiségi sorsvallalás feloldhatatlan konfliktusa az
Iszonyban mint a magyar kultúra kiemelkedő alkotásában megrendítő tragikus erővel
mutatkozik meg, a koncepció igazát kétségesnek, érvényét eldönthetetlennek véli.
Amikor azt mondja: „így van-e vagy se, nem tudható" - nyilvánvalóan az eseménytörténet és a művelődéstörténet pozitív tényeire koncentráló kutató szól belőle, és adott
vonatkozásban okkal érzi magát tanácstalannak: az általam felvetett kérdésekre ezek a
tények valóban nem válaszolnak.
Az én bizonyosságom nem is belőlük, hanem a műből mint részeire vissza nem
vezethető és belőlük össze nem rakható - transzcendens - egészből származik. Eljárásomnak csupán két előföltevése van: először az, hogy Németh László regénye jelentős
alkotás, a szó itt kifejtett értelmében mű (amit Vekerdi László minden bizonnyal nem
vitat); másodszor pedig az, hogy az immanens, a művet elemeiből összerakni igyekvő
értelmezések az Iszonnyal szemmel láthatóan nem boldogulnak (aminek vizsgálatát,
a cikkemet indító dilemma intellektuális feloldhatatlanságának belátását Vekerdi László
elmulasztja).
A következő, nagyon egyszerű és kézenfekvő igazsága miatt igen nehezen félretolható dilemmáról van szó: „Hogyan értelmezendő az a tény, hogy a Kárász Nelli történetében megnyilvánuló fátumnak nincs értelmes, világosan átlátható föloldása? Vajon nem teljesen magától értetődő-e az a megállapítás, hogy ha az élet perifériájára
kerülésétől, társadalmi helyzetének elvesztésétől tartó lány elfogadja az érte rajongó fiatalember hódolatát, házassági ajánlatát, akkor neki ezt a rajta segítő és magát az ő gondjaira bízó embert meg kell kedvelnie, nem lehet, nem normális nem szeretnie kétségtelen gyengéivel, fogyatékosságaival egyetemben, és saját személyisége integritásának,
a másiknál kifinomultabb, értékesebb érzés- és gondolatvilágának védelmét mindenekelőtt nem a tőle való tartózkodás, idegenkedés által, hanem a személyes meggyőzés,
a szeretetteljes befolyásolás, vagyis a szellemi, érzelmi közösségvállalás útján kell biztosítania, a saját személyes értékeihez való hűségét - a másik lényének, adottságainak elismerése közben is - megtapasztalnia, kinyilvánítania? És nem teljesen magától értetődő-e az is, hogy ha valaki nem érez magában elég erőt, kedvet és szeretetet a másik ember elfogadására, ha úgy találja, hogy ez a másik ember visszataszító önteltséggel és
gonosz elszántsággal az ő szellemi-lelki szabadságának megtörésével kísérletezik, s ha
ezért a tőle való idegenkedés, az általa keltett undor és megvetés őt magát érzelmileg és
szellemileg megbénítja, egész lényét megmérgezi, akkor vállalnia kell a magányt, az élet

1994. március

95

mozgalmas, szórakoztató közegéből való kiszorulást, és éppen ez a világosan motivált
vállalás, a problémák értelmes áttekintése adhat neki erőt helyzetének elviselésére, sőt
esetleg éppen tartalmassá tételére? Ezen alternatíva egyértelműsége, világossága, illetve
ezen egyértelmű és világos alternatíva regénybeli kifejtésének elmaradása, az a körülmény, hogy sem a hősnő nem hárítja el segítségével az őt sújtó fátumot, sem az elbeszélés nem ítéli meg az elvárható világossággal és egyértelműséggel annak elmulasztása
miatt a hősnőt: mindez minket arra a belátásra juttat, hogy Kárász Nelli története túlmutat önmagán..."
Vitapartnerem ezt, a koncepciómat megalapozó kérdésföltevést figyelmen kívül
hagyja, nem vitatkozik vele, és még kevésbé ismeri el a dilemma félretolhatatlanságát.
Nem veszi észre azt sem, hogy a regény elemzései szimptomatikusán kitérnek a drámai
szituációban egyébként világosan körvonalazott ellentmondás intellektuális kiélezése
elől, amit, ha nem találnánk rá kielégítő magyarázatot, bizony a mű hibájának kellene
tekintenünk. Ehelyett egyszerűen közli, hogy a regényről más a véleménye, benne „az
alkalmazkodás, a tudomásulvétel, a megküzdött és megszenvedett megnyugvás, a sztoikus rezignációból fakadó derű, s mindenekfelett a helytállás és a kötelességtudás paraboláját látja".
Vekerdi László, a művelődéstörténész félreérti az én kultúrtörténeti transzcendenciával dolgozó koncepciómat, mivel azt a saját fogalmaival nem tudja megragadni.
A művel magával mint a kultúrtörténeti transzcendencia megnyilvánulásával nem törődik, és helyébe különösebb mérlegelés nélkül a számára spontán módon adódó interpretációt teszi. Az ő nézőpontjáról ítélve kultúrtörténeti transzcendencia, transzcendens értelmiségi szerep és e szerepben érvényesülő szellemi szabadság nincs, vagy legalábbis nincs értelme beszélni róla, mint ahogy az ő szemléletében de facto nincsenek a
művek mint művek, és ahogy elmulasztja műként, transzcendens egészként beszélni
Németh László regényéről. Logikus tehát, hogy az én koncepciómat sem mint valamely szellemileg szabad álláspontot veszi szemügyre (ahogy azt elvárnám, s ahogyan
természetes módon álláspontom direkt cáfolatára igényt tartanék), hanem eleve a „fonákjáról" kísérli megközelíteni, föltételezett ideologikus elfogultságaim megnyilvánulását keresve benne.
Azzal az állítással, hogy „a polgári és értelmiségi szerep - különben történetileg
tán tényleges - konfliktusában az utóbbi transzcendálása tán épp a mai (nemzeti és
liberális, kormányzó és ellenzéki) politikai elitnek az életérzését szentesítheti és misztifikálja" - megvallom, nem tudok mit kezdeni. Nem tudom, és mint az Iszony értelmezője nem tudhatom, milyen a mai politikai elit. Ha és amennyiben vállal transzcendens
értelmiségi szerepet, akkor és annyiban ez az értelmezés az elitet igazolja, törekvéseit
erősíti. Ha és amennyiben nem, kemény ítéletet mond felette. Azt a vélekedést azonban, hogy szellemi szabadság nincs, hogy a szellemi szabadságban a maga tulajdonképpeni mivoltát kinyilvánítani kívánó, szerepe transzcendálhatóságában bízó értelmiségi
csupán hatalomra törne, nyers ideologikus érdekek hordozója volna - legalábbis a kérdéssel kapcsolatos ellenvetések kifejtéséig - elutasítom. Amikor Vekerdi László azt veti
a szerepet vállaló értelmiségi szemére, hogy föltétlenül hibát követ el, amennyiben a
tömegektől őt elválasztó szakadék láttán nem saját gondolkodásán, hanem a tömegeken kíván változtatni; vagy hogy olyan helyzetet teremt, amelyben „magyarnak magyar a gyarmatosítója", vitapartnerem nem tud, nem hajlandó különbséget tenni
ideologikus átnevelés meg szellemi megemelés között, és valami okból nem hiszi el,
hogy értelmiségi szerepvállaláson én csak az utóbbit értem. Ha viszont álláspontom

96

tiszatáj

ideologikus kisajátíthatóságától tart, szabad megkérdeznem, vajon melyik szellemi pozíciót nem lehet ideologikusan elferdíteni, és vajon szabad-e, hogy minket ez a veszély
visszatartson szellemi teljesítmények vállalásától? A szellemi szabadsághoz föltétlenül
hozzátartozik az efféle kockázatok elfogadása, és a tőlük való megriadás - mint az antik sorstragédiákban történni szokott - éppen hogy reménytelenül kiszolgáltat a végzetnek. Vagy vajon nem végzetszerű-e, ha az értelmiségi szerep transzcendálásának
ideologikus kisiklatásától tartva, a „nép" (vagy a polgár) immanens kultúrateremtő,
kultúrafönntartó szerepében kritikátlanul hiszünk, ha egy másféle ideologikus eltévelyedést megkockáztatva, a nép vagy a polgár szerepét abszolutizáljuk?
Gondolatmenete végén Vekerdi László visszakanyarodik a regény anyagához, és
álláspontja igazolásául az öreg sebész főorvost idézi, aki a nála segédkező Nellit így dicséri: „Maga tisztafejű, s ami még fontosabb, tisztakezű asszony. Magával élvezet volna
együtt dolgozni." Majd a hősnőben „az ideológiába nem bonyolódó értelmiségi" példaképét látva, vitapartnerem most már a maga nevében így általánosít: „A kötelességteljesítés, a munka, a mindennapi helytállás, a józanság primátusa... csakis a tiszta fej és
a tiszta kéz óvhatja meg a beinduló circulus vitiosustól az országot."
Ami a regénybeli főorvost illeti, ő nem tud, nem tudhat Kárász Nelli sorsáról.
Mi, a regény olvasói azonban alakját értelmezve, rá ideologikus konstrukciókat építve;
nem feledkezhetünk meg arról, hogy ez a „tisztafejű" és „tisztakezű" asszony az őrülethez közelálló fölindultságában saját kezével fojtja meg a betegségtől elgyengült, és a
párna alatt fuldokló férjét. Távol álljon tőlünk, hogy a magában értékes szellemi késztetéseket hordozó, értelmiségi szerepre hivatott, de azt az életen belül, a szokásos immanens alapozással kibontakoztatni önhibáján kívül nem tudó asszony tragikus alakján gúnyolódjunk. Ahhoz azonban ragaszkodunk, hogy ha tragikus színpad híján, azaz
a jelenben adódó regénykoncepcióban a hős nem is „vakíthatja", büntetheti meg Oidipusz király módjára magát, akkor legalább a több ezer éves keresztény-zsidó kultúrhagyomány szellemében mindannyiunk és az ő érdekében, a mű értelmi egészének
föllelése céljából a hőst bűnösnek tartsuk.
Számomra nem világos, hogy az értelmező miképp ismerheti föl Kárász Nelli
szomorú sorsában a kibontakozás útját. Vajon elképzelhető a fatális kultúrtörténeti
probléma ilyen morális jellegű föloldása? A magam részéről még azt az esetleges állítást
is megalapozatlannak tartom, hogy e kétségbeesett lépés árán a hősnőnek legalább az
ideológiák bűvös köréből sikerült kilépnie. Vekerdi László maga írja, hogy Nelli férjén, Takaró Sanyin azt a „cigány elemet" érti, amelyet a legkönnyebben tud a mindenkori politikai hatalom a maga céljaira fölhasználni, s amely ily módon az úgynevezett
közép-európai nyomor legfőbb okozójának mutatkozik. Vajon a Takaró Sanyiknak a
magyar társadalmon belüli - mint a regény mutatja: kipusztíthatatlan - léte nem azt
bizonyítja-e, hogy a magyar polgárosodás folyamatának kiteljesítése a szokott immanens módon, az értelmiségi szerep transzcendálása nélkül nem megoldható?

Február 10-én 74 éves korában hosszan tartó betegség után elhunyt
Simonyi Imre József Attila-díjas költő. Eletének jelentős részét Gyulán
töltötte. Ezt a kisvárost, annak is inkább harmincas-negyvenes évekbeli világát úgy örökítette meg és emelte föl, hogy abba egy jellegzetes magyar
citoyen portréját is belerajzolta. Az utóbbi években lapunknak is kedves
munkatársa volt. „Minden a helyén áll még. / A vén óra jár... minden perc
ajándék - bár amit mutat - nem az én időm..." - írta 1992. októberi számunkban közölt versében (A Reinhardt cukrászda). Ujabb költészetünk
jelentős alkotójától búcsúzunk.
*

A Juhász Gyula Tanárképző Főiskola Irodalom Tanszéke Markó Béla-estei
rendezett február 23-án. Az RMDSZ elnökével, a kiváló költővel Bíró Zoltán
beszélgetett. Markó Béla szerkesztőségünkbe is ellátogatott.

Ára: 40 Ft

