tiszatáj
1999. M Á R C I U S

* 53.

ÉVF.

Csukás István, Lászlóffy Aladá
Nagy Gáspár versei
Ágh István, Sándor Iván essz
Szentkuthy Miklós regényrészlete
Tőzsér Árpád: Az irodalom határai
„Honnan jövünk? Mik vagyunk?
Hová megyünk?"
(Jókai Anna, Köpeczi Béla írása)

Demény Lajos
a román történelmi mítoszokról

tiszatáj
IRODALMI FOLYÓIRAT

Főszerkesztő:
OLASZ SÁNDOR

A szerkesztőség tagjai:
ANNUS GÁBOR
(művészeti szerkesztő)
HAJÓS JÓZSEFNÉ
(szerkesztőségi titkár)
HÁSZ R Ó B E R T
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 425-670. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, X m . Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 3. SZÁM
1999. MÁRCIUS
CSUKÁS ISTVÁN: Ha nem játszol ..................................
ÁGH ISTVÁN: Élni, mulandóságban (Csukás István
költészetéről) ..........................................................
LÁSZLÓFFY ALADÁR: Forgalom; „Nem elegendő hogy
kitessék”; A vadász ..................................................
NAGY GÁSPÁR: Késői hódolat; Tájkép – téli madárkikötővel; Rovások egy kivágandó csekei tölgyre
SZENTKUTHY MIKLÓS: Bezárult Európa (Regényrészlet) ............................................................................
PLUGOR MAGOR: Don Quijote terzinája ......................
SÁNDOR IVÁN: Revansország reálfantasztikumai .........

3
4
19
21
24
36
40

TANULMÁNY
TŐZSÉR ÁRPÁD: Az irodalom határai (A nemzetiségi
irodalom, a nemzeti irodalom és a világirodalom
fogalmáról Cselényi László és Grendel Lajos néhány műve kapcsán) ................................................

50

„Honnan jövünk? Mik vagyunk? Hová megyünk?”
KÖPECZI BÉLA: Románok és magyarok (Honnan jövünk, mik vagyunk és hová tartunk?) .....................
JÓKAI ANNA: – ahonnan, – ahol, – ahova .....................

69
78

NÉZÕ
DEMÉNY LAJOS: Kísérlet a román történelmi mítoszok tárgyilagos vizsgálatára ..................................... 81

„A Tisza-parton mit keresek?”
HOLLÓSI ZSOLT: „A középkori kódexfestők példája
vonz” (Beszélgetés Zombori László festőművészszel) ..........................................................................

90

Szerkesztői asztal ........................................... a belső borítón

ILLUSZTRÁCIÓ
SZENTKUTHY MIKLÓS rajzai a 18., 23., 39., 49.
és a 89. oldalon

DIÁKMELLÉKLET
NOVÁK ANIKÓ: Szerepek vagy rejtőzködések
(Viktor Szosznora Ősz Mihajlovszkojében c. verse
és Baka István fordítása)

CSUKÁS ISTVÁN

Ha nem játszol
Ha nem játszol mindig velem,
szeretetből elégtelen,
ha megbukunk szeretetből,
még az örök ég is megdől!
Komor képpel álldogálok,
az utca is lövészárok,
autó durrog s a villamos
csörömpölve megrohamoz.
Kést ránt az ág, és a bokor
nagy szájában farkasfogsor,
a szelíd fű tűként szurkál,
tőrbe lépek vakondluknál.
Lehull rólam páncélingem,
hogyha már nem szeretsz engem,
nélküled védtelen vagyok,
egy csepp vízben megfulladok.
Szeress tehát s játsszál velem,
s ölünkbe hull a végtelen,
s nem izgat már a halálom,
az egész úgyis csak álom.

4

tiszatáj

ÁGH ISTVÁN

Élni, mulandóságban
CSUKÁS ISTVÁN KÖLTÉSZETÉRÕL*
Fényképe, a hatvanévesen megörökített pillanatban, fölidéz bennem negyven valahány esztendőt, miként sok azonos helyen jártunk, az Eötvös-kollégiumban, a kávéházakban, szerkesztőségekben, s az irodalom mindenféle más terein meg az evő-ivó tanyák boldog hangulatában. Nemzedéktársam, barátom
az emberi, művészi gondban, éhkoppos korszakától eddig, mikor már kivételes életművéhez közelítek. Költő-világába invitál a garbós, ujjatlan pulóveres,
bajuszos, szilvaívszemű széles arccal, mintha Szamarkandból tévedt volna ide,
pedig csak Kisújszállásról érkezett Budapestre, Óbudára. Könnyű hozzáképzelnem termetét, mely éppen annyira magas, hogy jól bírja súlyát. Járása biztonságosan egyenes a környezet közegében. Elképzelhetem, a Kolosi téri piacról siet, s nem liheg, inkább fütyörészget, miközben tömött szatyrokkal
látható, összevásárolt mindenféle különbnél különb formájú gyümölcsöt, virágszínt, zöldségillatot, gombapuhaságot, karajbársonyt és diókeménységet, mintha a szülőföldjét szerette volna visszavenni. Ez a mostani Csukás István a Sipos
halásztanyában is megtalálható lehetett volna a közelmúltban, akkora sült
fogast fogyasztana, amekkora egy játékladik, s miközben énekelni kezd, már
tódulnak is a cigányok zeneszerszámaikkal, míg ő az irhabundára kacsint,
melyet a vonóba fűzött pénzéből spóroltak össze. Szívszerinti az a mára már
elmerült világ, a régi társak. Talán akkor kezdtek a vendéglő átalakításába, bezárták, mikor az írók, színészek, tudósok és más törzsvendégek a különteremből, besúgóikkal együtt végképp elszállingóztak onnan. Néhányan előre a nagypolitikába, ő meg „Egyre hátrább, újabb s újabb / bozótba, / elmúlt évek homályába / huzódva.”
Onnan tűnik elő a számomra első régi arcképe a négy évtizeddel fiatalabb,
egy emlékezetes antológiából, amelyben ő is megjelent, mint a tizenöt fiatal
költő közül a legifjabb, a százötből négy versével. Sovány és érettségizőként
messze tekintő, abban a világosbarna ruhában találkoztam vele először, akkor
már viseltes volt, de még sokáig úgy fejezte ki őt, mintha egyenöltönye lenne
az íróvá törekvés lázas hitében. Innen lett mesebeli kánja, királya mesebeli teremtményeinek, míg én most inkább a verseire kívánom terelni a figyelmet,
miközben elbűvöl a Mirr Murr kandur, a Süsü sárkány, a Pom Pom, a Madárvédő Golyókapkodó, a Gombóc Artur, a Pintyőke cirkusz világa, hiszen ab*

CSUKÁS ISTVÁN: Összegyűjtött versek. Kossuth Kiadó, 1996.

1999. március

5

ban is ugyanaz az alkotószellem munkál, s nevel a gyerekekből irodalomszerető felnőtteket, otthont teremt a képzeletnek, hogy a nagyok körében is megértésre találjon az, aki a gyermekirodalomban országos hírnévre tett szert.
Hinni segít az igazi költészetben, mert ha nem írna verset, nyugtalanabb
lenne a világ. Biztonságra segít, akár az egyértelmű gyermekkori évszakok.
Akár hóbaírt lábnyomokon indulnánk végig a győzelmes bimbók, lepkelevelek felé emberhez méltó vágyakozásban. Úgy vezet, mintha hétköznapokon
járnánk az idő ünnepeit. Keresetlen hívással csalogat a versbe, bár csak a piacra,
a Balatonhoz, a kutyaházhoz érkezünk.
Mert itt fent volt a mennyország,
életünk isteni része,
csupa fény és csupa álom,
csak hogy mi nem vettük észre.
1957-ben megjelent egy antológia, amely a Juhász Ferenc–Nagy László–
Simon István nemzedékét követő generációt kívánta fölmutatni, a 15 fiatal költő
105 verse című könyvben Csukás István is helyet kapott. Valamennyien az alsóbb osztályokból induló, kiteljesedést ígérő ifjak. Legtöbben eleget tettek ennek a várakozásnak. Azóta már azt is tudhatjuk, mennyire jellemző volt többségükre a kiválás, az elszakadás, a megfelelni akarás kínja, az a belső válság,
amelyet a kiválaszttattatás körülményei gerjesztettek, s fölemelkedésükben
mennyiszer aláztattak meg. Csanády János, Csoóri Sándor, Fodor András, Kalász Márton, Szécsi Margit, Takács Imre, Tornai József különbözőképpen élte
át és oldotta meg ezt. Úgy érzem, Csukás a legbonyolultabban, sokáig tartó
bűnhődéssel és vezekléssel feltörekvése miatt.
„Családomban én vagyok az első, aki nem végez kétkezi munkát. Még nem
tudom, hogy fejlődés-e ez vagy degeneráció... Ez a bizonytalanságérzés mármár pszichózissá fajul, az elszakadás lelkiismeret furdalássá – annak ellenére,
hogy mióta az eszemet tudom, el akartam szakadni... Miért akkor mégis a nosztalgia, sőt: a lelkiismeret furdalás? Ráadásul... a történelem is a kezemre játszott: utat nyitott az addig elérhetetlen kiváláshoz... s egészen kivételes utat,
mármint onnan nézve, ahonnan kiváltam. Ugyanis egy olyan képesség révén
tettem meg az első lépést (jó hallásom volt), amelynek értéke a családunkban és
környezetemben a nullával volt egyenlő, vagy még annál is rosszabb: jó hallásra, muzikalitásra a cigánynak volt szüksége, annak is csak a vályogvetési
idény után. Vagyis első lépésem iránya is eleve gyanús volt, talán még szégyellni való is...”; „lépten nyomon szemérmes, szégyenlős mosolyú, mentegetőző gesztusú feltörekvőket, feltörteket látunk (a szemérmetlenek, a nem szégyenlősek nem ide tartoznak). A generálgátlásnak a kisugárzása ez? Titkos

6

tiszatáj

működése, üzenete a lent maradt törekvőknek, hogy legalább lelkiismeret
furdalást, gátlást helyez el, táplál a belőlük kiváltókban?”
A vesztes szülők gyermekei lehetnek ilyenek inkább. Apja nem akarja elengedni a békéstarhosi zeneiskolába, úgy érzi, a fiát pontosan úgy veszik el
tőle, mint az iparát, s míg ő Sztálinvárosban gépész, az alföldi kastélyban fölkészítés folyik elárulására. A kovácsüllő helyett a haszontalan muzsikálásban
a családi hagyomány megtagadása lappang. De épp ez a családi morális örökség
táplálja az első szégyent, az erősödő elégedetlenséget akkor, mikor mindennek
a legnagyobb rendben kellene történnie. „Mindenki kedvence lettem, kivéve
a társakat, s nagy esélyem volt rá, hogy őszintén megutáljanak. Egy-két kivételezettel barátkoztam csak, szerelmeimet elképesztő önhittséggel váltogattam,
mint művész... pózoltam, ágáltam egyre nevetségesebbé válva.” „Belterjessé és
egyre irreálisabbá vált az életünk a környék szemében is... Hamar kivívtuk azt
a képtelen vádat, hogy mi olyanok vagyunk, mint a grófkisasszonyok.” Az
apja mellett töltött sztálinvárosi nyár kegyetlenül szembesíti magával, vissza
kell térnie az emberibb közösségbe, mintha hamis királyfi, álruhás paraszt
lenne a világban. A munkásszálláson letépi valaki a Befejezetlen szimfóniát sugárzó hangszórót. Őneki meg féltenie kell hegedűs kezét a szerszámoktól, s mi
lesz így ősszel? „De bírtam és csináltam összeszorított fogakkal, nyáron a téglahordást, maltercipelést, télen a hegedülést. S egyszerre lázadtam fel mind a kettő
ellen tizennyolc éves koromban.” Nem úgy lehetett abbahagyni már, hogy
visszafordul, nincs mire visszamennie, talán szakmunkás lehetne, mint az
öccse, ha nem tudatosodott volna benne a tehetsége. Ő már mesehősnek érezte
magát, aki „izgatottan olvasta a nádfedeles ház egyetlen szobájában Petőfi verseit, s eltökélte, hogy meghódítja a világot... Már nem akartam hegedűművész
lenni, már költő akartam lenni.” De az otthoniak szempontjából szerencsésebb-e ez a még fölfoghatatlanabb pálya?
Az élettől túlcsorduló fiatalember nem a művészet közvetítését, hanem
a megteremtését akarja. És ehhez számára a költészet áll a legközelebb, az anyanyelv révén fejezni ki azt a nagy gazdagságot, amit hozadékának érez. Így
a békéstarhosi zeneiskola végül is költőképzője lett. „Kodálytól nemcsak magyarul énekelni, hanem magyarul beszélni is tanultunk. A nyelv ízét, mélységét-magasságát, rugalmasságát, tömörségét, hajlékonyságát éreztük a természetesnek ható, tökéletesen ráillő és beszélő dallamban; a zenei felhangokat a közönséges beszédben is hallani kezdtük; a hangutánzó szavak zenei élményt
nyújtottak. S mennyi régi, elfelejtett szó támadt fel éneklés közben, fogantatásig érzékeny hallásunkban? Dallam és szöveg valamikori egységét sejtettük,
éreztük, tanultuk meg. S a ritmusét.”
Bölcsésznek jelentkezett, de jogásznak vették fel. Ez talán megnyugtatta
a szülőket, mégis bölcsésznek áll tovább, majd azt is otthagyja. Hiszen már
első verseit azonnal megjelentette Kellér Andor – a Művelt Nép hetilapban.

1999. március

7

Szabó István íróbarátja azt jelenti akkor Kodolányi Jánosnak a Ménesi úti
diákszállóról, az Eötvös-kollégium épületéből: „Igen mohón és kíváncsian
vetettem magamat a tanulásba, az egyetemi munkába. De rá kellett ébrednem,
hogy ez nagyon is kisstílű, néha nagyon is értelmetlen korlátolt és fájóan
nevetséges taposómalom... Egyéni terveimből nem lesz semmi. Rettenetesen
csalódtam... Szent lelkesedéssel jöttem az egyetemre, a barbár lélek alázatos
leborulásával a kultúra előtt... Sajnos mindannyian vackorba haraptunk.”
Csukás versében így emlékezik: „Tanultunk rossz szorgalommal, / bírkóztunk
sok hamis lommal... Otthagytam dacos / szívvel az iskolát...”
Úgy emlékszem arra az időre, amint az Eötvös-kollégium lépcsőjén ereszkedik lefelé és sohase tér vissza. Aztán látni lehetett a Hungária kávéházban tekintélyes írók között. Nem tűnt feszélyezettnek. Íme – mondtam magamban –
ő egy igazi fiatal költő! Eltűnt és újra megjelent kávéillattal tüntetni el albérlete
vénasszonyszagát, s némi pihenést tartva két szabadúszó karcsapás között. Állása lett, lakása, aztán minden a fordítottja. Játékosan vidámnak látszott, de
versei erről az időről egészen másképpen szólnak.
Nyugtalanságát könnyebb a körülményekkel magyarázni, az igazi okok
a lélekben rejlenek. Ha a költészet nem ragadja kizárólagosan magához, kiváló
hegedűművész lehetne vagy literátor, netán professzor is. Pályaválasztása bonyolult állhatatlansággal vegyes, szökésektől zaklatott, vagyis egyetlen hűséggel teljes. Yehudi Menuhin hegedűje döbbenti rá a Károlyi-kertben arra a kétféle lehetőségre, ahogy a zenétől „álomba bujdokol / terhe elől a lélek”, míg
a valóságban „Álom-trapéz / helyett vadabb örömmel / kapát markol a kéz.”
Ó, földig nyomott évek
kis csalása, kemény
való ellen, kijátszott
rés, skizofrén remény;
mily szégyenülten hagytam
abba – sejtettem épp:
nem tudok így kiválni,
nem lehet s nem elég,
s kiválni sem akartam
már, keményedő, zord
kamaszként én irtottam
bent az álmodozót.
Nem dac – hit temetett el,
s a versbe felszakadt
toronyló hőforrásként

8

tiszatáj
csalatlan öntudat,
az ifjúság szökésre
lódult lendületét
letiltotta keményen,
s a könnyednek remélt
mámor helyett főhajtva
ismeri el nagyobb
s óvhatatlan törvényként,
hogy kiválasztatott.

„én csak magamhoz voltam kegyetlen / és soha nem adtam fel a reményt” –
folytatja a Csak elmondani adj erőt sorsához való fohászkodásában. Olyanért
óhajtozik, ami több „a bűvész-cilinderbe fult” verseknél, mert az „álom-égben
sátrat verő kölyökidő” reményében gyökeredzik. S a tét nagyon nagy.
Már mint diákot falhoz szorított az éhség
– harcom határát én szabom meg –,
nem pénzért dobott föl a merészség,
lángszóróval pusztított terep
lehet jövőm, de gyönyörű is lehet!
Nem az én dolgom az eredményt kivárni,
mit vállaltam, kinnal veret,
csak elmondani adj erőt, sors, s jöhet rám akármi.
A Képzelt szabadság dacos életprogramja még célratörőbb, minden elgyengülést kizár, szembeszáll bármilyen alkuval. Befoghatatlan!
Sorsommal nem békülhetek, nagyobb súly
ránt talpra bókos hajlongások közt –
hiszen már: oka nem vagyok, ha rosszul
élek, ügyeskedő kis hörcsögök
örömére s senkinek bánatára:
hiszen élni nem azon a jogon
akarok, hogy a hatalom nyakára
varrom magam vagy arra alkuszom.
Mert új hit és szent hit, mely szólni
a szótlan szegényekből feldobott,
gyávult mesterek ötölni-hatolni
kész fortélyaira csak pirulok.

1999. március

9
Kinyílt, óriás borotva a tél,
szigorúan s egyértelműen vallat;
ez a parancs, s nem ostoba szeszély
metsz ki sorsomból s húsomból hatalmat.
Képzelt szabadság s elképzelt dicsőség –
ne irigyeljétek meg tőlem ezt:
albérletek és érzelmes kis nőcskék
emléke csípi számat, mint ecet.

Bőséges költői nyersanyag, amit magával hozott, de amit általa kimond, az
jóvátétel, vezeklés; városi témáival pedig az elszakadás értelmét bizonygatja.
Így lett jellemző első korszakára a megvallás, mellyel élete szakadékát próbálja
átívelni a teljes bizonytalanság és az elhagyott biztonság között. A várost
gyönyörű, veszélyes szerelemmel azonosítja, szüleiben, a kétkezi munkában,
a tájban fölnevelőjét szereti.
Én otthon voltam itt és most se vendég!
Megtisztul örökségem és a hit
szólít, hogy legyek hű növendék,
s emlékeimre megtanít.
A várost „én meghódítottam versben is. Annyi verset írtam róla, mint legalább a szerelemről... második nagy témaköröm lett a gyerekkori táj után...
Mindig is egyenesnek és töretlennek éreztem utamat a városba. Nem vágyom
innen sehova.” Az Óda Budán rajongó érzékiségén áttűnik az Ácsorgok üvegcsarnokban vallomása a pályaudvarok népéhez. A „csodálom ezt a várost mostéledő szerelemmel” bámulatát a „fatáskás véreim” honvágygerjesztő látványa
kísérti, s az a tudat, hogy bár végigdolgozzák az országot, de kétkezi sorsuk
miatt ők mégis hazamennek haza. Neki meg csupán a költészet emlékezete
marad: az apai kovácsműhely, a lópatkolás, anyai virágmúlással, befőttsustorgással. Mégis ezzel a hazai otthonossággal teszi lakhatóvá a várost. De az
Arany János-i, Kosztolányi féle városi vidékiséggel nem azonosulhat igazán,
mert hiányzik a hozzájuk mérhető egzisztenciája. Ami bennük az elveszett
ifjúság fölidézése az alföldi, vásározó szekerek látványában, a bácskai fák Üllői
úti virágzásában, Csukás esetében a jelenvaló üresség kitöltése.
Két Űr között váltogat szívem,
a gyerekkor örök ölébe már
vissza csak úgy utazhatok, mint
fölöttem a rakéta! – tükrös nyár
villog, az elveszett kölyköt mutatja,
ki voltam, végtelenbe sokszorozva.

10

tiszatáj

A vidéki fiatalember, mintha nőt hódítana meg, mikor a várost hódítja,
ahogy a szerelemben találja meg a legbiztosabb köteléket.
Én nem hadakozhatok már más módon,
érted se, csak sorsommal (pillanat
sugallta harcok kis cselét megoldom),
hozom kiéheztetett ifjúságomat,
mely országot, álmot hódítani indult,
s az örömért a szivednél kiköt –
felkönyökölve nézem éjbe fordult
hajad homlokod félholdja fölött.
Mint a bicikliversenyző, várta a startot. „Körülbelül húsz évig tartott ez az
álldogálás, ami veszélyesen hasonlított a repüléshez, s lassan-lassan önáltatássá
alakult át, hogy nincs eldöntve a verseny, hogy ott fent még minden lehet,
csak semmi kapkodás, az olcsó alkalmak helyett ki kell várni az egyetlent,
a méltót, az igazit.” Késleltetése mellőzést jelentett. Az irodalmár Czibor János
rokoni figyelmeztetésül mondta: „Téged most egyetlen veszély fenyeget, hogy
karriert csinálsz, mint pártköltő! Ideális a származásod és ideális a tudatlanságod.” De éppen a származáshoz való hűség térítette el a kétes, szégyellni való
karriertől. Az otthagyottak sorsát mondta verseiben ő, a szétszórattatott
három millió vidéki, falusi egyike a városi reménytelepen. S a volt budapesti
diák, aki átélte az 56-os forradalmat, ha ragaszkodott az igazsághoz, nem
állhatott a forradalom megtagadói, rágalmazói közé, átélte, hitte és nem
hallgatott róla. Körülírja, metaforákba, szimbólumokba rejtve mondja ki
a tiltott kimondhatatlant: „Mint rommá lőtt lakásban, ajtót nyitsz / a semmibe:
havas hullák, üszök, csönd – / úgy vagy, foszforeszkálsz csontomban örök /
bénult álomként s mindig újra nyilsz / bennem” – szólt a szerelmeséhez, s az
56-os városképpel talált rá hasonlatot. S az őszben: „Őszi könyörgés száll,
megcsalt élet / muzsikája – augusztus, szeptember... majd a kürtszónak /
októbere jön: B-dúr! harsány tornak / öröme, pirospettyes ősz a fán.”
Összecsúsztatja az időt, emlékezésnek mutatja a jelent. Rátalálhatunk a levert
forradalom motívumaira A megrontott lélek soraiban is.
Sikított a megcsusszant kés
s gerincemben a bizsergés
érzem halottsápadt lettem
pedig semmi A lány akit
bevallom nagyon szerettem
megszökött mire észrevettem
mert halálra keresték itt

1999. március

11
Cigarettát gyújtok a láng
mint üvegházban elárul
áttetsző emlékpaloták
fénylenek fel a homályból
megfagyottak merevültek
ha szólok hallom csendülnek
Sok ezer üvegcellában
fogoly-magam él bezárva
Csak úgy élek mint a többi
tudom kinek kell köszönni
kin kell mindent megtorolni
kinek mindent megokolni
kinek magamat feltárni
vagy legalább úgy csinálni
ó hogy őrzöm e látszatot
s félek most most rajtakapott
valaki míg gyufát gyújtok
s csak én érzem hogy gyanúok
s okok ölelkező lánca
mint a gyújtózsinór láza
felpiroslik a világban
majd elalszik fél útjában

Lehet, hogy az ősi nyolcas ritmusa leplezte a verset, de az is lehetséges,
hogy éppen ez a magyaros dallam ébresztette föl olvasóját: itt az ötvenes évek
végének magyar valóságáról van szó. Mindenesetre a hatalom ravasz őrei úgy
tettek, mintha észre se vették volna, mert ha nem beszélnek róla, elsikkad még
a félreérthetetlen szó is. És ami a Tornyai János című versben áll: „a legnagyobb
jogod / neked fáj az is, hogy elmondhatod, / mivé torzult míg életben maradt
/ jelen s jövő a hatalom alatt”. És Bartók, aki „erkölccsé vált és erkölcstelenné
tett / mindent, mi más ütemre ordít” – világossá teszi, melyik oldalról mondja.
Megszokottabb és hatásosabb dekadenciával vádolni, polgári individualizmussal indokolni rosszallásukat, ha indokolták vagy figyelembe vették Csukás
Istvánt egyáltalán. Valamiképpen mégis besorolták a nemkívánatos költők
közé. Azokat választotta mintának, mesternek, akiket a Rákosi-rendszer
negligált, az Aczél-korszak megtűrt, hiszen gondolkodásban és kifejezésben
azok voltak hozzá közel. A Nyugat nemzedékeinek európai stílusideálját
ötvözte a népiek természetiségével. Versek sora rokonítja Szabó Lőrinccel és
Sinka Istvánnal, a benső világ kegyetlenül őszinte feltárása együttvaló a nagy

12

tiszatáj

kollektív felelősséggel, miként „Felőlem úgy rendeltetett, hogy vihar fujja meg
a számat”. S e két végpont között megtaláljuk Vas István lírai prózaiságát,
Berda József epikureus érzékiségét, Jékely Zoltán sötét mulandóság-tónusait,
Tamkó Sirató Károly játékosságát, Weöres Sándor proteikus alkatát, a világirodalomból pedig a középkori vágáns költészetet és Villont. A megtapasztalt
valóságból érezte ki az időtlen sugallatot akkor, amikor megbélyegző fogalmak
voltak az időtlenség, a magány, a melankólia, minden, ami a lélek mélyéből tör
föl. Azért érvényes ma is a korai Őszi énekben az a nagy emberi kérdésföltevés,
amitől költővé vált a tetten ért időben, mikor kiszökve a békéstarhosi
tanteremből megállt a tetőn, s megértette a föld felől szüremlő, kifáradt őszből
a mulandóság sugallatát.
S mert mást nem tudsz nézni, önmagadba mélyedsz,
zubog a vér, kicsap: élet és enyészet!
E kettős képletű sors kísér, míg élek!
Kettős tükörben vibrál
életem, minden moccanásom, s cserélnek
forró kézzel a lét s halál –
És megyek, nem gondolnék rá, de a lélek
beleszédül néha, mint ki áll
fortyogó mélység fölött, se földön se égen –
És összegomolyog szívemben múlt s jövő,
s kijózanít ólmos, ömlő őszi eső.
Tisztán élni magamért s az életért!
a hemzsegő s összekoccanó
kusza vágyakért, e széthulló őszi tájért
– felelősség, amely a szót
kikényszeríti s leláncol, ha futni vágynék!
Az egymásra halmozódó
életekben lenni biztos ész, irányzék!
Így állok a világ kereszttüzében: mérnek!
Nyugtass meg táj, ó, emberek! Itt az őszi ének.
Évei múlása közben később is gyakran megállva eltűnődik, mérleget készít,
útjelzőket hagyva maga után; „megriadok, hogy huszonnégy évemmel nem érzem magam fiatalnak”, „Huszonhat éve csavargok / s halhatatlan szavakon tűnődöm... Haszontalan hát nem vagyok, / huszonhat évet megértem / kevés
húson, sok kenyéren, / többet ártani sem ártok, / mint a hites állampolgárok /
s erőmön felül én éltem.” A harmincéves férfi éneke valami különbékét, meg-

1999. március

13

állapodott bölcsességet jelez: „próbálok csak szerényen élni: / érdemes gondok
közt a férfi... Mert ez a kor már lehetne szép is /s lehetnék benne boldog én is,
/ ki megfürödtem hevében-havában, / a torkomig ömlő magányban.” És eljön
a negyvenedik, a férfikor nyara s változtasd meg életed jegyében. Csak fordítani kell magán, akarni kell, hogy „lehetnék boldog én is”, hát, legyen! „Mert
ez a kor már lehetne szép is”, hát, megkeresendők a szépségei.
Végre dördül a startpisztoly. József Attila díjat kap negyvenegy évesen,
1977-ben. Már nem lehetett nem észre venni. De az is jellemző, milyen nevetséges körülmények között, jelölés nélkül ötletszerűen adják, hivatalos levél helyett telefon-értesítésre, szinte zsebből fizetve.
Megtűrt költője voltam hazámnak,
tűrtem, mit tehettem volna, e hazát.
Mivel nekem csak ez az egy van, akkor is,
ha rám szól: beszélhetsz, de közben befogod a szád!
Mind a Nyugatos, mind a népi verseszmény és forma akadályozta már teljes
valójának kifejeződését. Olyanná kellett költészetét változtatnia, hogy minden
ízében személyiségéből fakadjon. Azt hiszem, a gyermekirodalom művelése
irányította erre leginkább s az a kedélybeli, képzeleti, nyelvi szabadság, ami
Csokonai, Petőfi diákos humorából, rakoncátlan szelleméből árad, továbbá
Arany János fanyar öniróniája, a népdalok hetyke bája, üdesége, s a zeneiskolai
tapasztalat, hogy muzsikája van, költői értéke lehet a közönséges beszédnek is.
Ilyen felszabadultnak érezhette magát József Attila, amikor Kassákos korszaka
után megírta a Tiszta szívvel-t és népdalszellemű szegénységverseit, így
ámulhatott el sajátos hangján, csak őt nem a férfikor delén hatotta át a döntő
élmény. A negyvenéves Csukás költészetében már a mulandóság távlatában
történik meg a világ.
A megújulás folyamatának pontos leírását kapjuk az 1980-as, Az üres papír
elégiája című kötetben. Petőfihez tér vissza itt, a legelső versélmény szelleme
éled, szinte az „ásatag ének” vonalán talál rá modern szólamára. Először még
a szerző is zavarba esik velünk együtt, aztán közösen győződünk meg az
egyszerűség mögöttes bonyolultságáról. Nézzük a Füzetkezdő verset!
Új füzetet kezdek – magam,
s nem az Isten nevében,
nem hivalkodva, de nem is
alázatos-szerényen.
A következő strófa rímein nevetni is lehetne, micsoda emlékkönyv-szinten
kaparássza az írást!?

14

tiszatáj
Habár kiment a divatból,
szívem: viharvert kalóz,
s a nagy papíróceánon
vidáman, s bátran hajóz!

Mi lesz itt, ha így folytatja: vidáman? bátran? A kalóz-hajós olyan rímpár,
amit a kisiskolások mondhatnának elbűvölően, a dilettánsok meg hősiesen és
nevetségesen.
s mintha éltem függne tőle,
fogyasztom a papirost.
Már-már a nagyképűség szégyenébe kerget: na, nézzük, mire fogyasztja?
Arra amit a Lassan húsz éve fölmutat az írás nehéz vajúdásából.
Lassan húsz éve, hogy verset
írok, bizony húsz esztendő –
mégis az üres lap előtt
úgy izgulok, mint egy kezdő.
Zúg a fülem, gyomrom szűkül,
és tériszony émelyegtet,
mint ki a tíz emeletről
rácsot fogva letekinget.
Arra fogyasztja a papirost, amit Az üres papír elégiája kötetcímmé emelt
fontos versében megír. Innen érthető meg költészetének nagy fordulata, ahogy
a szembenézéssel kezdődik, s a papíron, az írásban történik meg. „Ha szembetalálkoznék végre magammal – és mégis rettegve várom, hogy szembetalálkozom, egyszer végre és véglegesen magammal” oszlopain áll a költemény. „mint
véletlenül egy nagy szállodai tükörben / Újvidéken”, vagy „ha másképp nem
az üres papíron...” Ennek a találkozásnak itt nem a tükör, hanem a papír a végzetes lehetősége, s a papír már teleírva, melyben az egyedüli ember minden
mozdulata lelepleződik.
mégis, ha találkoznék végre magammal,
eddig mindig mással, mindig más szemében,
s elmaszatolta a képet mindig a szemérem,
bőröm mögött a bőröm, szavam mögött a szó
nem hagyja magát kimondani, pedig
Ez a pedig kötőszó a verset szabadjára ereszti:
a postás-csöngetésre is riadtan bezárkózó
ajtó mögött falat vető nyíltság türelmetlenkedik,

1999. március

15
magányomban a magányom, mosolyomban a mosolyom,
a versben versem rejtőzik kimondatlanul,
életem mélyén az igazi életem lapul,
villámlás-ajtórésben igazi alkalom oson,

S a szó mögötti szó kimondatik. Találkozott magával, mert megszületett
a vers. Itt önmagára, a Regresszív címűben a külvilágra talál rá.
Megjelenik-e szavamban, mint a kirakós kép,
megjelenik-e a világ?
---Beleakad-e kérdőjeleimbe, ezekbe az izgága kis
horgokba? Lebeg-e a feltételes mód szabad esésében
felhömbölyödve, mint a gyomor?
---Vagy másolom-e legalább sejtjeimmel, s szaporítom
vagy pusztítom, bőröm alá gyűröm vagy homlokom
mögé? Vagy csak a végén derül ki minden? Mikor
már késő? Vagy már az elején kiderül minden?
De hát olyan érdekes ez a világ?
Csupa kérdés, „izgága kis horgok”. Tegyünk helyettük pontot vagy felkiáltójelet. Így lesz a kérdésből válasz: De hát olyan érdekes ez a világ!
Olyan is, mint a Levél a nyárról története.
kisgyerekek csupasz lepke-popója világít;
s nagymama-korban levők kifehéredett halszínű bőrrel;
s csontos agár-férfi, avagy éppen nagy pocakos megy,
csattog a meztelen talp, levegőzik a bőr, a ruhátlan,
vidul a szív, kerekül a szemünk, gunyoros röhögésre
szánk, de legyőzi a hitvesi intés; nézz a tükörbe!
s renyhe humort felráz a parancs: mars krumplipucolni!
Jönnek a barátok, „rottyan a bogrács, ehető, sőt konyhaművészet”, „a nők
mosogatnak, isszuk a sört, hadonászik a kezünk, majd jót pisikálunk”! Ez
a tükörbenézés mégsem a krumplipucoláshoz fordít igazán, persze ahhoz is,
hogy a költőt a strandi lötyögésből vendégei közé vezesse. Ám, azon is túlra,
ismét a „nem fiatal, de nem is vén szívvel, épp a középen időhöz”. A negyvenedik évhez. S mintha túlélők lennénk ezután. A régebbi halálfélelem ehhez
képest naiv és komolytalan, most már nyilvánvaló a hajnali ébredésben, egy
ugró szívdobbanásban, szédülésben, remegésben, éjféli izzadásban, s a teme-

16

tiszatáj

tőkben, ahol szinte látjuk, mit művel a föld. „mindent / pontosan leírtam –
hátha kapok egy kis haladékot”. Minden versében a haladék öröme, így forog
a világ a titokzatos keleti kun-mosolyban.
Az élet és enyészet régi, az Őszi énekben megpendített szólama a múlandóság felé erősödött, az utóbbi két évtized verseiben megtalálható ihletforrás. De
Csukás István költészete mégis megunhatatlan, élvezetes, úgy játssza ki a hagyományos közhelyet, olyan artisztikummal adja elő, már-már felejteti azt,
ami a verset létrehozta, csak messziről hallik a szomorú gordonkahang, s bánatosan szűrődik át a bőséges életen, a létezés gyönyörére gondoltat inkább, mint
a halálra.
Nem is kell elkerülnie a magasztos, csorduló érzelmű szavakat, annyira
nyilvánvaló mindennapi látomása, profán szelleme, mint egy albatrosz bevásárlószatyorral. Elegendő valami bárkivel megtörténhető esemény, ha ő adja
elő, hogy megjegyezzük, s már úgy megyünk a Farkasréti temetőbe, hogy az ő
verse jut eszünkbe. „Tegnap egy költő sírját koszorúztuk / utána sétáltunk
egyet a gyönyörű temetőben.... felkerestünk minden / ismerőst, habár mindegyiknél csak pár / percet voltunk, mégis későre járt, s töprengve / álltunk
a kapuban: érdemes-e hazamenni.” Félelmes ez a humor, de úgy engedi ki a poént, hogy azért mégis elmosolyodjunk temetőközeli életkorunkon. Ne törődjünk „e fogatlan, mindent elrontó savanyú dohogással”. Inkább legyen afféle
gyermekmondóka, mint „Ments meg engem Uram, az örök haláltól”.
Lehet ám, hogy meghalok,
és ez micsoda dolog!
Isten, akkor mit csinálsz?
Nem lesz, akire vigyázz.
„Hát üdvözöllek kopogtató öregség! / Ez az egész egy borzasztó nagy hülyeség”. Súlyfürdőben képzeli el a másvilágot. A kaszárnyai, kollégiumi tusolások hangulatát engedi rá a vén testek látványára. Profán a hangulata, a témája
megrendítő, s együtthatásukból keveredik ki az az érzés, amely zavarba hoz,
kifordít és megragad bennünket.
Itt aztán már nincs mese, lehull a lepel,
piszkafát, pocakot semmi sem takar el!
Kint marad a hiúság
s az ifjúság.
Csupaszon, kopaszon, mint az Úr színe előtt.
Első nap zavarban fogom a lepedőt.

1999. március

17
Kint maradtak a menők
és a nők.
Mint egy kolostorban szűzi a hangulat,
látni lógó herét s füstös likat.
Értünk nem mond misét
a nemiség.

Antiversnek indul, s milyen igazi dallá emelkedik végül! Mindez a fölényes
mesterségbeli tudás, a fürge játékosság következtében. Az ellentétek teszik
olyan élvezetessé, s egyben megdöbbentővé az Elmúlás ellen babérlevelet című
verset. Címéből természetesen a halhatatlanító dicsőségre gondolunk, de a szövegben a babérmorzsolás miatt éppen a fordítottjára: fintorogva rágja és hozzáképzeli a bablevest. Magasról ejti a sorokat egyre lejjebb, a kutya szájáig, „adok
neki is a levélből, kiköpi s nem / képzel hozzá semmit, végül is egy kutya, / s fogalma sincs az elmúlásról.” A költő most éppen nem kívánna az elmúlásról
beszélni, csak a kutya juttatja eszébe, mert az állat, mintha a tűnő nyarat
akarná visszajátszani: „együk meg a vízcsapnál fürdőző rigókat / vagy a szomszédban szőrt meresztő macskákat / vagy kerítésre tekeredő virágokat! / Rábólintok, helyes, játsszuk azt, hogy élünk!” Aki a földi létet mennyországként
szeretné megélni, a haláltudat nélküli állattal fejezteti ki azt, ami az emberre is
olyan jellemző. S ebben az indázó szerkezetben nem találunk semmi bonyolultat, csak valami mesteri fölényt, mit is tud előképzelni a nyárvégi életképből.
Az Albatrosz bevásárlószatyorral lehetne színpadi magánszám, eltáncolt monológ. Ez a boltig vivő út nem a Csatárka utca, helye az evilági mennybemenetel jelképei között található. Mintha „az utolsó nagy utazásra” vásárolna
be. „Óvatosan kipróbálom a repülést is, / hogy ne érjen készületlenül a mennybemenetel.” Boldog és marasztaló a bolti bőség: „most nem érek rá meghalni, /
majd holnap talán! Ha lesz holnap.” Mi vele együtt úgy képzeljük mégis, lesz
holnap, bár nem árt azért vigyázni.
Két felejthetetlen versében, Hová tünt húsz kiló s a Visszatért húsz kilóban illuzionistaként teszi föl a gyermeki kérdést, és mesemondóként válaszolja meg.
Mert ez is egy nagy kérdés, a legnagyobb:
vajon ment-e vele arányosan ugyanannyi lélek?
És honnan hiányzik, ha hiányzik,
hogyan mérjem meg, hol van az a mérleg?
És ami eltünt hús és lélek, ugyan
a jobbik részem volt vagy a rosszabbik,

18

tiszatáj
fölösleges volt és azért tűnt el, netán
aki itt maradt én vagyok a fölösleges itt?
---Így múlik el, részletekben, kilónként?
s míg élek, beszélhetek-e múlt időben
magamról? Abbahagyom, még belezavarodom,
mert amúgy maradt ám belőlem bőven!

Eltűnt és visszatért valami világűrnyi hiányból. Még azt hisszük, a végső eltűnés produkcióját játszotta el, pedig csak lefogyott, visszahízott egy ember,
akinek mutatványából borzongani és vidulni egyformán lehetséges.

1999. március

19

LÁSZLÓFFY ALADÁR

Forgalom
A vonat mellett elmaradnak
a helybenélt jobbágyfüvek.
Tarts Tibernek vagy tarts Aradnak,
csak ne ragadj ott senkinek!
Biztos lehetsz, mint Csoma Sándor,
hogy soha meg nem érkezel
és máshol nem lehetsz, csak vándor,
a fű jövevényként kezel.
Ezért kapaszkodj fel a gyorsra,
maradjanak a jégkorok,
az árok bámul, az a dolga,
a zsémbes kalauz morog.
Te tarts Tibernek, menj Aradra,
és nézd, hogy változik a táj,
mert lustán rajta is maradva,
a fürge Föld meg úgysem áll.
Belehalni, mint Csoma Sándor,
csak ne ragadj ott senkinek!
Arad Tiberbe megy magától,
s van amit éppen én viszek.

„Nem elegendõ hogy kitessék”
Bizonyítottak s vállatvontak,
tárgyaltak s összedőlt a híd.
Már soha le nem zárt koroknak
felvállalod az álmait?

20

tiszatáj
Vagy megadod magad a sorsnak
s a sors neked: mit ér vele?
Öreg körhinták haldokolnak,
vidéki cirkusz bábele.
Az őseim ne bántsa senki.
Hogy élték túl – kész őrület.
A vereség nem azt jelenti,
hogy mentették a bőrüket.
A győzelem se volt megoldás.
Mi meg sem történt, az a jó.
Egy téves, tartós Magyarország
ügyében hitt a Fennvaló.
Csak rajtad látom, nem először
nem kun, román, zsidó, magyar
leteperve vagy éppen győzőn,
ki vállatvon és belehal.

A vadász
Kék téli ég, egy élénk boldog délután hetente.
A szántások helyén szentírás-hosszú árnyék.
A nyúllal szembesüt, vakít a naplemente.
De töltött duplacsövű Bársony István most kivár még.
A halál úr, a halál ír, a völgy betemetve. Benne
egy másik századvégi passzió (remény?) lezárva.
Ki folytatná, maga a vadászpuskás, bársony Isten lenne.
Már zsákmány sincs: egy tél esett száz századvégi árva nyárra.

1999. március

21

NAGY GÁSPÁR

Késõi hódolat
Szerelmes voltam én egykor az éjbe
nem mulasztottam volna el sosem
– semmiért sem! – csöndjét bevonni
gyönge lámpásom sápadt fénykörébe
aztán együtt olvastunk – vakulásig –
ezeregy ritka meséket arról
hogy nemvárt nappalunk királya
most éppen hol barangol
és didergőn merre tündököl
szárnyait letéve az őrző angyal
kinek jó-álomért imával tartozánk
de szánk némulva csúful hallgat
csak esünk esőként (és vissza-esőként!)
betűk s jelek nyomán óriás bűnbe
– csillag hull a hó hull édenünkre –
esünk zsibbasztó ámulatba...
szerelmem ében éjszakám
te mondd ki: itt a hajnal!

22

tiszatáj

Tájkép – téli madárkikötõvel
Tél: nagyhavak hava
örvénylő fehéren
habja tengerében
úszik az erdőnek
hajladozik maga
úszik az erdőnek
büszke szálfenyőfa
s magos tetejében
csüngő tobozokból
jégcsap huzalokból
tűlevél alomból
épült árbóckosár
karácsonyi fészek
mintha volna jászol
angyalok vigyázta
madarak tanyája
éghez közel eső
isteni kikötő –
ki ne is vágjátok
el ne csúfítsátok
fejszés heródesek!

1999. március

23

Rovások egy kivágandó csekei tölgyre
Nézek
körül
már
csak
halottaim
vannak
magamat
is
annak
tekintem
annak
-

24

tiszatáj

SZENTKUTHY MIKLÓS

Bezárult Európa*
(REGÉNYRÉSZLET)
Szentkuthy Miklós cím és dátum nélkül hagyta ránk ezt a kiadatlan kéziratot,
de a szöveg olvasása közben következtetni tudunk rá, hogy 1949-ben írta. A címet
pedig a szövegből emeltük ki. 162 sűrűn teleírt fóliót tartalmaz. Az első kb. 50 oldal Tarquinius Superbus, száműzött római királyról szól, valamint a római birodalom egyik „limes”-én, a Kárpátok havasaiban eldugott kaszárnya viszontagságait
eleveníti meg. Hírül hozzák, hogy Rómából magas katonai és papi küldöttség érkezik egy nagyszabású Castor és Pollux ünnepségre. Az itt közölt részletben a kaszárnya kiéheztetett legénysége nem mindennapi grandguignolos módon készült fel
a küldöttség érkezésére és a fegyvertáncra.
De talán a kútnál is izgalmasabb volt (pláne egy kamasz számára) az a titokzatos szertartás, melyet egy rejtélyes női szerzetesrend végzett Újhold idején,
mikor az még vékonyabb volt egy gyermek levágott körménél; ilyenkor kisorsoltak egy leányt maguk közül, valami ismeretlen fajtájú piros kígyót eresztettek az ölébe, az megmarta, de az a marás a parasztok és papok vakhite szerint
olyan emberfölötti gyönyörűséget okozott, hogy a Heléna-papnők beleőrültek. Ezeket a kéj-hisztérikákat aztán szent ereklye-ketrecekben valami még
titokzatosabb kolostorba szállították, ahol halálukig ölik vagy ölelik egymást
a Kígyó-Heléna nagyobb dicsőségére.
Hogy asszonyok és lányok körében a katasztrófák napirenden vannak, az
természetes: parasztgyerekek egyik gyilkos viperát a másik után aggatják magukra, abban a hiszemben, hogy hátha ez a csodakígyó. Érdekes, hogy az „áspis-mámor” és „baziliszkusz-orgazmus” a Castor és Pollux-vallás egy másik
eleménél is előfordult. Tarquinius akkor Dél-Itáliában utazott, és egy faluban
majdnem elájult a bódító virágszagtól. Szamár-kordék hozták kis kosarakban
vagy csokrokban a fantasztikus illatú virágokat: a parasztok mind esküdöztek,
hogy ez lótusz, bár Tarquinius a vázaképeken másképp látta lefestve. Mikor
ebből a virágból különböző füstös konyhákban (csak úgy egyszerűen az utcára
nyíltak) valami kábító italt készítettek – amely a morfium és a Molyneux Cinq
nevű illatszer keverékének volna nevezhető – havonta eljött egy papi kollégium érte, megvették a gyönyörű festett köcsögöket a bűvös párlattal, és szent
*
A Magyar Irodalmi Múzeum kézirattárában őrzött kiadatlan regényt sajtó alá rendezte
Tompa Mária.

1999. március

25

kocsikon, melyeket nehéz aranyláncos bivalyok húztak, hazavitték. Mikor
Tarquinius részletesebben érdeklődött a dolog után, megtudta, hogy Pollux
tiszteletét szolgálja a dolog, Polluxét, akit Dél-Itália ezen részében „Édes”-nek
neveznek, ami elég feltűnő volt az akkor még kamasz királynak, mert hiszen
Pollux addig az ő szemében a bokszoló, a kocsihajtó, a gladiátor volt. Hogy
lett most egyszerre „édes”? Később megtanulta, hogy ezek az ellentmondások
(melyek valahol persze nem is azok) a mitológia fő örömei (és egy idő elmúltával fő-fő unalmai).
Lírai szempontból semmi nehézséget nem okozott a fiatal Tarquiniusnak
(az öregnek talán még kevésbé), hogy Pollux férfias szépségét valami lótuszparfümös édességgel hozza összefüggésbe. Mondtuk már, hogy mindenféle pedantéria hiányozván belőle, nem nézte, hogy a szerelem pohara ezüstből vagy
aranyból van-e eléje tálalva.
Ebben a városban látta egy öreg patikus hatalmas cégtábláját: jobbra-balra
egy-egy kép az ajtókon, mint valami pogány szárnyas oltár egy pogány cigánysoron: természetes, hogy a patika az „Édes Polluxhoz” volt címezve, és a reklám-oltár egyik szárnyára festett Castor éppen félreérthetetlenül gyönyörködik
a másik szárnyra festett Pollux „édességében”. Az a csodálatos művész, aki ezt
a Pollux-figurát idefestette, hogy került ebbe az agyonkölnizett trágyafészekbe? – a fiatal király el se tudta képzelni. Pollux aktja háttal áll a nézőnek,
mindkét figura leheletszerű, mint egy vázakép vázlata, a fiú karcsú, kamaszos,
éretlen, olyan, mint az első utáni hűs levegő szaga, fanyar ízetlenség és mégis
erjedő kéjígéret, a fejét kissé félrehajtja, könnyű haja kevéssé megbomlik a vállán: nem lehet tudni, hogy szomorú-e, mint egy önmagát sirató Adonisz, kacérkodik-e vagy unatkozik, önmagát élvezi buja spleennel vagy a távolban zabáló csikóit nézi, mint egy bizánci mozaikon a pásztor-Jézus a bárányokat. Bal
csípőjét kissé felhúzza, oldalt egészen keveset kidomborítja, testsúlyával a jobb
lábára dől (millió szobron láttuk már ezt a mozdulatot és nem lehet vele betelni: talán nincs ennél szemérmetlenebb dolog a világon). Hátgerincének
íveltsége, alig-árka olyan volt, mint az asparagus magyar neve: nyúl-árnyék,
– valóban csak egy kékes indázó lehelet.
Közben a falu tele volt rendőrökkel, vigyáztak, hogy a kábító Pollux-ital ne
kerülhessen a parasztok kezébe, képzelhető, hogy a patikára vigyáztak a legjobban.
A városból kifelé baktatva (fájó fejjel és némi émelygéssel) elvonultak
Tarquinius szeme előtt az ő eltűnt „Pollux-édességei”. Egy hosszú-hosszú görög fiú, athéni matematikus és zenész: egy múlni nem tudó nyári estén ültek
együtt, mindenféle crucifixumokra emlékeztető lécekkel megtámasztott körtefával szemben. A fiatal görög keskeny de magas athéni támlásszéken, bő fürdőköpenyben. Oly megható volt ez a vékony gyermek az óriás karszék oroszlánfejes támasztófái között, a bő strandkabátban, melyet kétszer is körül tu-

26

tiszatáj

dott tekerni alig-ízelt nád-testén. A fürdőszoba ajtaja még nyitva volt, a függöny félig elhúzva: a tócsák és szappanhabok még éltek, és lassan, mint a lusta
teknősbékák mentek a helyükre (bizonyára mindegyik tudta, hogy merre). Jó
volt nézni a halvány-ezüstre piszkolt vizet a medencében, amely még szintén
élt a lubickáló fiú emlékétől: a csap majomfején még úgy állt a szappanhab,
ahogy szappanos kezével elcsavarta.
Tarquinius a földön ült az athéni kamasz-filozófus lábainál, még egy rabszolgalány is volt a kis teraszon, az muzsikált nekik. Az athéni nagyon szerette
a zenét, és valami szemtelen, bájos kérleléssel mindig zenét, csak zenét kért
Tarquiniustól. Egyszer nem volt otthon a király és a komisz kis athéni egy tizenkét tagú zenekart fogadott fel a király számlájára. Mikor Tarquinius késő
éjjel visszaérkezik a palotába, már messziről hallja a fantasztikus zenebonát, és
a fiatal görög, mint valami megkergült Hermés kavarja a taktust hosszú karjaival. Most megelégedett egy hangszerrel és komolyan hallgatta; volt valami gyerekesen komikus benne, így fürdés után: mosolyogni kellett hirtelen tisztaságán, és a melegvízszag, amely a bőréből áradt, valami idilli légkört teremtett
körülötte. Tarquinius a lábánál ült, átölelte térdeit és az ölébe hajtotta fejét...
„Egyikük sem mozdult, és mégis eljutott hajójuk Cythéra szigetére” – ahogy
az egyik finomkodó udvari költője fejezte ki magát.
Másik „Édessége” is szerette a művészeteket; tele volt villája képekkel,
szobrokkal, vázákkal, de talán igazi világa mégiscsak az aréna volt: gladiátorok,
úszók, kocsiversenyzők. Sűrű, tömött, fekete haj, finoman tőbetört orr, mint
a lykiai meg lydiai királyoké; egyáltalában, valami nagyon kisázsiai, örményes,
cigányosan levantei, és ugyanakkor (ez volt egyik élettani pikantériája) ordítóan nem sémita, hanem kegyetlenül, hidegen árja. Ezzel egy Nápoly-vidéki
kocsmában barátkozott össze. Sokat ittak, ették a nyakukba lógó éretlen apró
almákat, együtt is maradtak, kockajátékban elnyerték egymás ruháját vagy zálogos-játékhoz zálogba tették, már maga sem emlékezett pontosan. Látta a gladiátort késői mécs-fényben, bágyadtan görgetve kezében az óriási borostyánkockákat. Olyan színű volt ilyenkor a bőre, mint azok a görög vázák, amelyek
a „vörös-fekete” családba tartoznak; aztán látta esős, párás hajnali szürkületben, miután egész éjszaka máshol mulatott, és reggel állított be Tarquiniushoz,
megkérve, hogy nála alhasson: és anélkül, hogy a választ bevárta volna, hatalmas cirkuszi Hérakles-mivoltát végigdöntötte Tarquinius langyos lepedőjén.
És látta egy kötélcsomó tetején, napkúrázva egy afrikai hajón, hason feküdt
a pipacsvörös óriás dunyha-vitorla alatt; tulajdonképpen sohasem szerette
Tarquiniust.
Búcsúzás ide, búcsúzás oda: több Castor meg Pollux nem vonult el Tarquinius emlékezetében...
Állítólag Castor és Pollux alapították meg széles-e kultúrvilágban a fegyvertáncot, ami mindig elég szórakoztató jelenség volt Tarquinius számára, mert

1999. március

27

egy pár pillanatig izgalmas elmefuttatásokat lehetett gyakorolni arra vonatkozólag, hogy mit is jelent egy ilyen fegyvertánc? Háború és őrültség végső azonosságát? Szadizmus és kéjelgés furcsa összefüggéseit? Haláltánc és komédia-orfeum közös gyökerét? Volt itt meszelő-pamaccsal festett álarc, ázsiai ámokfutás, bordély-reklámnak beillő hastáncok, véres párbajok és strucctollas divatbemutató: szóval színház, kéj, történelem, halál-horror egyszerre. Talán
vannak, akik ebből valami tanulságot tudnak levonni, Tarquinius csak az emlékképei között válogatott. Valamelyik legenda szerint Athéna istennő maga
fuvolázott ezeken a kardos-lándzsás, pápua és nyám-nyám stílusban előadott
csata-bacchanáliákon. Öregkorában mi mást csinálhat ez az egész kultúrált
kultúra, mint amit Athéna? Fuvola-szólót játszik a barbárok haláltáncához...
Nem játszva oktató legenda?
Tarquinius egyik vén katonája mesélte a következő történetet egy ilyen
Castor és Pollux fegyvertáncról: valahol a vaderdővel és hóval borított trák
hegyek között, fent a zimankós magasban, volt egy görög határőr laktanya,
az utolsó, amelyik még Hellászhoz tartozott. Harminc-negyven ember élt itt
a zordon magányosságban, a kutya se törődött velük, se a hazájuk, se az ellenségeik, talán el is felejtették a remete kaszárnyát. A bakák élete nyomorúságos
volt, de a tiszteké paradicsom. El-elportyáztak egy kis fosztogató vagy rablókörútra (a dolog egyszerű volt: minden görögtől, akit kiraboltak, jegyzőkönyvet vettek fel, hogy kémkedésen csípték), ha különösen szép gyűrűkre vagy
aranykanalakra bukkantak, eladták ott feljebb, az ellenséges Balkánon. Néha
hadititkokat találtak ki és azt adták el a barbároknak, ezért is kaptak egy pár
füstölt oldalast vagy sózott ringyót.
Egy csikorgó téli éjszakán a kapitány a földön horkolt égnek dudorodó hasával, tátott szájjal, szétvetett karokkal. Nője (sovány, mint az akácfa-száracska, melyről letéptek már minden levelet a „szeretsz-nemszeretsz” játék végén) a szerteszórt ezüstpénzeket kotorászta elő az ágy meg a lándzsa-tartó
szekrények alól (keze fekete volt a piszoktól, térde meg céklás a durva, gyalulatlan hajópadlótól); de hirtelen abbahagyta, mert az ablak előtt hol felbukó,
hol kihunyó fényt látott imbolyogni, mintha valaki lámpával közeledne, csak
nem egészen biztos az útjában. A lány rázogatta a hortyogó kapitányt, de mit
ért ez a kis zöldbéka kéz a vaddisznó-tetemen? Pár pillanat múlva zörgettek: az
éjjeliőr volt, akinek a kapitánnyal volt beszélnivalója. Hogy egy össze-vissza
vörösborozott lepedővel takaródzó gyereklány nyitott ajtót, az fel se tűnt
neki: a Márssal társalkodó Vénusz beletartozott a szolgálati szabályzatba.
Szörnyű nagybajuszú, hunyorgó szemű, tudálékos ember volt az éjjeliőr: elérkezett élete nagy pillanata, jelenthetett valamit, amit érdemes jelenteni.
A félmeztelen lány beeresztette, visszaült az ágyra (az imént a lepedőt persze nem tisztességből, hanem csak a januári huzat miatt tekerte magára féligmeddig), és kérdezte, hogy mi van? de minek is kérdezte? mi köze volna neki

28

tiszatáj

ehhez az egész marcona butasághoz? A fontos az, hogy fölszedje, ami szétgurult, aztán biztonságban hazajusson. Hopp, ebben a pillanatban hallott valami csikorgást az őr bakancsának vasszögei alatt. Anélkül, hogy egy szót is
szólt volna, hirtelen leguggolt, kezével odébb lökdöste a sáros cipőt, – jellemző, hogy keze hátával végezte ezeket a szemtelen és undorkodó kis ütögetéseket. Miközben a gőzölgő vízimedve végre megértette, hogy mit kell tennie,
saját maga hajolt le a pénzért, de ekkor fele fegyverzete a földre meg a kapitány
fejére zuhant...
(mikor a handlé körútjáról a rongypiacra tért meg és a földre borítja talyigája tartalmát, abból potyorásznak ilyen ócskavasak).
Ki a fene fog itt ebben az elátkozott vagy elfelejtett tibetben rozsdát radírozni vagy varrni vagy kihullt szög helyébe újat srófolni? Hiába dobálták
volna az egész kaszárnya minden vaságyát a kapitány fejére, attól sem ébredt
volna fel ez a disznó. Az éjjeliőr, aki valahogy úgy nézett ki, mint Nietzsche,
ha Wilhelm Busch rajzolta volna, haptákba vágta magát, és ne adj’isten, hogy
a szobában ténfergő kis szerelmi ebihalnak mondja el a mondókáját. Ott állt,
lucskos fóka-pofával, tomporhoz ragasztott nagy kezetalpaival, kidülledt szemekkel szuggerálva a túlvilági álmában párolgó kapitányt: és mondta-mondta
a dolgot, olyan szaftos, misztikus gusztóval, mintha legalábbis sört ivott volna.
A félmeztelen, blazírt kis venerika néha odafigyelt, néha röhögcsélt, közben
szedegette a földről a lepotyogott rozsdás páncél- meg szíj-darabokat...
(azzal a finnyássággal forgatva őket a kezében, mint ahogy a frissen jelentkező cselédlány fitymálja a bonbonnièreket Faucigny-Lucinge hercegnő szobájában, jelezve, hogy ő egyáltalán nincs elájulva egy párezer éves kínai porcelántól).
Amit a szuszogó éjjeliőr elmondott, az nagyjában a következőkben állott:
egy futár jött hozzá, és jelentette, hogy holnap hajnalban katonai és papi küldöttség érkezik a kaszárnyába (több mint egy éve nem ellenőrizte őket senki!).
Holnap van Castor és Pollux legfőbb lovagi ünnepe, melyet itt fognak végignézni ezek a vezértábornagyok és „kasztrált pollució”-pápák... – hogy a bakter
mondta-e így? hogy a leányka értette-e így? avagy talán a kapitány álmodta
így? nehéz volna rekonstruálni. Szóval ezek a katonai és egyházi nagyurak itt
fogják megünnepelni Castor és Pollux harci tánc-ünnepét. Amikor az őr a jelentést befejezte, a félig döglött kapitány úgy látszik fülében megérzett valami
változást, mert egy hirtelen tuss-röffenéssel félrefordította fejét és moll-változatban kezdte témáját feldolgozni.
Aztán az őr, mint aki dolgát jól végezte, ki akart menni a szobából, de a rakosgató lány, fajtájabélieknek túlvilági nyugalmával és semmibe néző szemével
lehülyézte, magára vett valami katonai köpönyeg-félét, amit a fogasról emelt
le, rászólt a salabakterra, hogy világítson neki, és azzal átmentek a szomszéd
barakkba. Az öreg, az alig világító, de rettenetes nagyméretű lámpával állandóan morfondírozott az úton, de a lány nem törődött vele, unalmasan, de biz-

1999. március

29

tosan ment a főhadnagyi barakk felé. Most nem is fázott különösebben, – ezek
a gyermekek a finnyásságnak és váratlan fakírságnak furcsa keverékei.
A barakkban még ébren voltak. Értelmes beszédről egy ideig szó sem lehetett. Vagy húszan mulattak az asztal körül. Mikor meglátták a fura-pongyolás
nőt, neki estek, éljenezték, az asztalra emelték. Erre egy másik szuka, egészen
lisztes bőrű, fertelmesen vörös hajú kövér nő, aki eddig valami vaságyon szivarozott egy félig elrágott kincstári virsli-csutkával, felugrott, rekedt hangon átkozta és szidta a kis szalmacsontú kamaszlányt. A katonák két táborba rázódtak, ordítoztak, mialatt a bakter szertartásos körülményességgel elfújta a lámpását: „spórolni kell, ki tudja, ezek a reggel érkező urak nem rovancsolják-e
a lámpabelek és lámpaolajok könyvét?” Kurta körmeivel gondosan simogatta
a kialudt lámpabelet, hogy egy szikra se maradjon rajta. A végén még egyszer
nagyot fújt rája: ez volt a pont.
Mikor a vékony hölgy valahogy megérttette néhány józanabb katonával,
hogy komoly dologról van szó, fogták a vöröshajú elhízott messalinát, összekötözték a kezét, az egyik vaságyról letéptek egy szép stráfos lópokrócot, rádobták és kitoloncolták a disznóólba; két kutyamasót odaszögeltek az ól elé,
csillag-pákászó éktelen dzsidákkal, – odafent az istenek pasziánszozhattak azzal, hogy a disznó vagy a másik visítozott-e jobban.
A főhadnagy rendet teremtett: egyszerre mindenkit vigyázzba állított,
ő maga leült egy székre, a sovány lányt térdére ültette, ha még valahol valami
ruhadarab volt rajta, azt kadétos fricskázással ledobta róla (mint ahogy a hámozott kemény tojásról pöcköli le a hanyagul ottfelejtett héj-szilánkokat), és
rövid beszédbe fogott.
– Holnap reggel, ellenőrzés, szemle, haditánc. A vezérkar és a papság színejava jön megnézni bennünket. Csak néhány óránk van hátra. A legénység rongyos és sovány. Éveken át hiába beszéltünk reggeltől estig a fejükkel, hogy
egyenek: valami furcsa proli-dacból, csak hogy a tiszturaknak ne kelljen engedelmeskedniük, otthagytak minden finom ételt. Mi? Mi ettünk lelkiismeretesen, hogy ne maradjon pásztor nélkül a nyáj. Kis-Ázsiából, Rómából, Egyiptomból hoztuk a legszebb és legmelegebb ruhákat: dacból a bakancsukat törölték beléjük. Kénytelenek voltunk eladni az egészet a barbároknak. Még azután
is mit tettünk? a pénzt felajánlottuk nekik, szégyenteljes röhögvényt csinálva
minden függelemből és fegyelemből. Ezt nektek mondom, bajtársaim, bár fölöslegesen, hiszen úgyis tudjátok. És ha ugyanezt holnap elmondom a generálisnak, még fölöslegesebb lesz, mert ők a demagógok hatása alatt állnak és nekünk már nem hisznek egy szót sem. Parancsom tehát a következő: a legénységnek holnap reggelre meg kell híznia! Mit bámultok, mint a hülyék? Holnap
reggelre itt mindenki kövér lesz, ugyanakkor a tisztikar minden egyes tagja sovány lesz, mint a kaszás halál hosszúnapkor. Hogy ezek a seggfejű puccerok
eleven disznót nyelnek-e le egészben, avagy hogy ti a harminchárom lotyó

30

tiszatáj

párka orsójára spulnizzátok-e a beleiteket, az engem nem érdekel. Szerintem
mindenesetre át kell rohanni Bistunyiba: felharangozni a kofákat és a henteseket, rögtön, de azonnal, és a szakácsokat is. Amint megfőtt, megsült valami,
bele a kondérokba az egészet és zabáltatni a legénységet, zabáltatni, zabáltatni,
amennyi csak belefér. Egy másik különítmény épp ilyen villámtempóban ruhát szerez. Ott van az a rongyos színház, amilyen szemét bódé, annyi maskarájuk van, katonák, hetérák, erdei madarak meg puccos istenfélék: mindegy,
akármi, majd azt mondjuk, hogy a Castor és Pollux haditánc alkalmával itt ez
a helyi szokás. Ha a színészek morognak, szájonvágni őket. És van ruha a nagykuplerájban: olyan pongyolák meg pacsulis klepetusok, hogy ezek a papok elájulnak, ha meglátják benne a katonákat. Athénbe’ se fogják ezentúl másképpen csinálni! És a harmadik textildirekció: a barbárok határőr kaszárnyái.
A pénz-kérdés most, bajtársaim, nulla. Van pénz! Fizetünk annyit, amennyit
kérnek, csak adják kölcsön egy napra azt a cefet mundérjukat. Tehát a színházban kezdeni, a lányoknál folytatni, és ha még kell, akármilyen pénzért
a barbároktól kölcsönözni. Végeztem.”
(„Én még nem” – szellemeskedett a főhadnagy ölében a váratlanul felélénkült kis savanyúság.)
A szomszéd nyomorék kisvárosban a színészek bent laktak a színházban:
ruhatár, öltöző, hálószoba, háziállatkert, hangszerraktár, minden együtt. Ott
is főztek. Ez volt aztán a csendélet. Némelyik komédiás amúgy álarcosan vagy
rikító-zöld faunnak meg majomsegg-vörös pokolkutyájának kifestve kezdte
előadás után a fröccsözést, úgy is aludt el. Egy nagy Bacchus- vagy Gorgó-állatot már azért is tett a fejére, hogy a fölötte lévő emeleti priccsről a poloskák ne
közvetlenül az arca közepébe végezzék a halálugrást (lehetett hallani, ahogy
„kopp-kopp” bukfenceznek az érett csimaszok az álarc nizzai pappendeklijére). Egyáltalában aki finom, rejtett hangok ínyence volt, az itt kielégíthette
gurmandériáját: néha meg-megzizzent, megbondult egy gitár, tudniillik a húrok alatti nagy fekete lukba beleesett egy patkány; előbb megveszekedetten
körbeszaladt a hármasos-nyolcasos-csípős hangdobozban, aztán próbált visszamászni a lukon és eközben megpengette a minden krisztusoknál kegyetlenebbül megfeszült húrokat.
Egy öreg mámi, Frisier-hárpia a szanaszéjjel dobált parókákat szedegette
össze: hány ripacs-lány dobta le magát parókástul (vagy az alvásnak vagy a barátjának), és az öreg fodrász-dáma nem zavartatta magát, macska-halk flanelpapucsában odatipegett a tetves nászágyakhoz („o tymbos, o nymphaion”), és
a szerelem legőrültebb pillanataiban szép csendesen lehúzta a színésznő fejéről
a parókát, kissé odébb tolva a csókolódzó férfi fejét, mint valami buta állatét,
aki rossz helyen keresi az ételt. A nénike olyan diszkrét és finomérzésű volt,
hogy ha például egy hatvan éves, kopasz kóristanő fejéről húzta le a méteres
szőke hableány-hajat, akkor a szalmazsák mellett elfújta a szemölcsös gyertyát,

1999. március

31

hogy a hirtelen változás ne zavarja az urat. De hát a parókákat minden éjjel
sorjában, szépen ki kellett fésülni. Ez is a finom hangok világába tartozott:
ahogy lapos „paff” hanggal rádobta a lekaparintott parókát a stoppolófa-formájú műfejre, ahogy csöndes dünnyögések között végigsűrűzte a halott szőröket, és recés hüvelykujja körmén egytől egyig megvizsgálta a benne talált rovarokat, némelyiket visszaengedve az élet paradicsomába, másokat meg a kegyetlen halálba sercentve.
Volt egy bandzsa bolond zenész a társulatban, aki reggeltől estig gyakorolta
a fuvolázást (nyugodtan elmehetett volna statisztálni Picasso: „Joie de vivre”
című kentauros-szatíros képéhez); de persze ilyen vad télvízben nem gyakorolhatott nyugodtan, mert odakünn megfagyott volna, itt bent pedig nem zavarhatta az alvókat meg a szerelmeskedőket. Erre szegény hülye több lópokrócból cukorsüvegnyi sátrat formált magának, és az alatt flastromozta delírium
tremens-es ujjaival a kétágú nádsíp lyukait. Mikor már majdnem megfulladt,
kihámozta fejét a fujtó rongyokból, kirázta a nyálat a síp szopókájáról (mint
gyerekek a szappan-taknyot a szalmaszálról, mikor nem sikerült a szappanbuborék), aztán visszahúzódott szegény izzadt eszkimó csiga, és skálázott meg
modulált tovább.
Ezt a társaságot zavarták meg a katonák, hogy ruhákat raboljanak a holnapi
Castor és Pollux harci tánchoz. A fosztogatás azért tartott sokáig, mert a színház mellett volt egy ringlispiel, és a kivezényelt katonák, jóformán mind,
a tündérhintókba és a bazedovos fa-pegazusokra pattantak; sikerült megtalálniuk a rejtett kintornát, persze azt is rögtön járatni kezdték; úgyhogy míg
a részeg különítmény a vurstliban pitykézte lúdbőrösre a bódé falait a kihányt
kincstári tarhonyával, azalatt a sok színészre alig akadt két-három katona, aki
a ruhákat elvitte volna. „Ruha kell?” Ruha kell?” – csicsergett az egyik házi
ringyó; és miközben a zavaros nézésű tiszt (pupillája úgy kevergett buta szemében, mint a széthabarintott tojássárgája a rántottában) csak úgy gépember
módjára hajtogatta a kapott parancsot, – anyaszült meztelen volt. Tiszta
szerencséje volt Jehovának, hogy nem ez volt Ádám, mert ebben még egy
Évára-való csontot se talált volna. „Ruha kell? Ruha kell?” – oboázta tovább
finom gúnnyal a kis szajha, és a mafla tiszt orra előtt rakta be kardját, gatyáját,
trombitáját, osztrigahéjnál kisebb zseb-pajzsát a színészek kellékes szekrényébe, még jól meg is csörgette a kulcsokat. A pucér Achilles ordítozni kezdett
az emberei után, de azok azzal voltak elfoglalva, hogy a körhinta falovain talált szervi hiányosságokat pótolták szőrös sisaktaréjjal felbokrétázott fejszékkel, meg kajla kürtökkel. Végül találtak egy öreg trotlit, olyasféle volt, mint
egy Ezopus-szobor a panoptikumban (annyira púpos, hogy szemérmes fügefalevele az ádámcsutkája táján fityegett); ennek a hátára raktak hetéra- meg istenkosztümöket, egy jó-füttyű ostorral a szegény öreg bokája közé sóztak, azzal
„Achilles” vitte a zsákmányt. Amikor a körhintások nagy nehezen leszédültek

32

tiszatáj

a lovakról, rögtön ott helyben „beöltöztek” a Castor és Pollux-tánchoz. Szőrösmellű mangalicák rétestésztára szaggatott nimfa-kombinékat húztak magukra,
fiatal fiúk hófehér párkaparókát csurgattak a fejükre, az egyik mázsás mellpáncélja fölé valami melltartót ragasztott, mint holmi pókhálós napszemüveget
a szivikéje védelmére, – a vezérkari tábornok holnap meg lehet elégedve.
A nyilvános-házban még könnyebben ment a dolog. Ugyanis éppen azon
éjjel volt a kötelező fürdőnap. Ezt az öreg tulajdonosnő fenemód komolyan
vette. Aznap az egész Vénusz-templom zárva volt; a lányok (lányok? ilyen bókot se kaptak még életükben szegény háj-banyák...), a lányok maguk mentek
az erdőbe fát szedni, hogy tüzet rakjanak a vízmelegítéshez. Dézsákat kértek
kölcsön a savanyúkáposztás kofáktól, és üres hordókat a kocsmárosoktól,
mert nem volt elég kád a szentélyben. Reggel a lányok a tulajdonosnőnek szépen sorjában leszurkolták a szappanpénzt, – azt az öreg néni maga vásárolta,
nehogy az elefánt-csordára emlékeztető bajadérok lecsapják. Este aztán gőzölögtek a nagy bádogfazekak a konyhában, szuszogva cipelték a lányok, a fürdésnek már félig nekivetkőzve, izzadt hajakkal és lógó vállpántokkal („Cila,
húzd föl ezt a vacakot a vállamra, idegesít, ha könyökömre csúszik, nem tudok
dolgozni... édes vagy, köszönöm”). Az öregasszony kiosztotta a szivacsokat is
és a – barátfüle tészta nagyságú – törölközőket, aztán sorba vizitálta ezeket
a gyűrűs húsú háj-buddhákat, hogy lelkiismeretesen tisztálkodnak-e. Néha stichpróbákat végzett, úgy ahogy a pedáns háziasszonyok végighúzzák ujjukat a faragott szekrény legrejtettebb vájulatain, hogy lássák, rendesen törülgetett-e a cseléd, ugyanígy a nénike is végzett ilyen villám-kísérleteket, utána órákig szagolgatta az ujját (mint aggályos fogorvos azt a ronda tűt, amelyek a szuvasodott
lukban kotorászott), és még egy öblítést vagy szappanos irrigálást parancsolt.
Mikor a részeg katonák betörtek, a dézsában lubickoló nők azt se tudták,
örüljenek, hogy ennyi férfi jött hozzájuk, vagy elrabolt ruháik után sikongassanak. Ha most jött volna a vezérkari tábornok és a legszentebb papi kollégium, bizonyára szebb Pollux-táncot látnak, mint holnap reggel: a bakák berontottak a nők fülledt kis gyufáskatulya szobáiba, a szekrényeket ki se nyitották, hanem csak úgy lyukasztották (mint a befőttes üveg pergamenjét, ha a háziasszony türelmetlen a spárgát kibogozni), – húzták kifelé a mucsai pongyolákat, és ezeket felhúzva kezdték riszálni magukat a dézsákban dinsztelődő
hölgyek előtt.
A piac alig négy-öt bódéból állott, azokat könnyű volt kimagozni. Némelyik kofa zsákjai meg ládái között dudált a hópelyhek és a csillagok felé (az égnek fordult csizmaorrokon kis tornyokat rakott már a szelíd cukor-hó). A részeg bakák vagy beléjük rúgtak, vagy lándzsával bökték oldalba őket (mintha
kopogtatnák, hogy jól kisült-e már egyik felük és nem kell-e megfordítani).
Közben a teherhordó szamarak ott álltak libasorban a nyomorult kis hegyi
úton; egy félkegyelmű szolga pukkadásra duzzasztott pofával fújta le a havat

1999. március

33

a szamarak hátáról, aztán elővett egy kis kefét, azzal a legválasztékosabb Figaromozdulatok kíséretében elválasztotta a szőröket szegény didergő csacsik hátgerincén; persze, mikor észrevette, hogy a szomszéd állatot pillanatok alatt ismét elborította a hó, eszelős ijedtséggel odaszaladt, és kezdte elölről a fújdosást: hogy majd ha a csomagok jönnek, tiszta legyen minden.
A piac mellett volt egy óriási szemétláda: nagyobb volt, mint bármelyik
bódé körülötte. Persze a katonák annak estek neki, mert azt hitték, ott van elrejtve a kincsek kincse. A legkisebb zavart az okozta, hogy egy dúsgazdag vén
krumplis kofa-asszony fiatal férjét ott találták százíves újságpapírokba csomagolva, méghozzá egy ifjú delnővel, aki nappal fagyasztott húst árult egy – párizsi café-asztalnál is apróbb – márványpultocska mögött. Mikor a hölgyet kisöpörték az óriási ládából, csak úgy potyogtak róla a dinnyehéjak meg cipőfűzők. Ki kellett nyitni a boltját, hogy a lila marhaszegyeket, meg kecskecsülköket a katonák sorba legombolhassák és a szamarak hátára rakják.
Nem volt nagy a zsákmány: szárított halak, keményebbek, mint a pénz, és
íztelenebbek, mint egy rozsdás kés; egy pár hordó savanyú káposzta, meg vastag falú fazekakba fojtott uborka, meg bolondzöld kecskeszarvú paprika; zsákokba fagyott krumpli, üveges és édes, megevés nélkül is elég gusztustalan
volt. A boltozatos pincekonyhákban megindult a főzés: a rántás már csirizzé
fagyott, de a tűz nem volt megrakva, a katonák hozták a lángoló fidibuszokat,
de aprófának még a hírét se látták. Dobverővel keverték a levest és csípővassal
emelgették a lányok szoknyáját, egészen a nyakukig, és percek alatt olyan füst
támadt a szénné égetett húsoktól, hogy az egész legénységnek ki kellett rontani
az udvarra. Mondani se kell, hogy csak a félkegyelmű csajka-szolga maradt
a konyhában, és ugyanazzal az akkurátussággal, ahogy előbb a havat fújta le
a szamarak hátáról a hóviharban, most a füstöt fújta, fújogatta kifelé, lépésről
lépésre, mint valami lelkiismeretes sekrestyés, aki szent Orsolya mind a tizenegyezer szűzének szent képéről akarja egyenként lefújni a port.
Közben fent a hálószobákban fújták veszettül a riadót: a legények álombandzsán, csipásan, izzadtan és kócosan kapkodtak a fegyvereik után. Hiába fordította ki a torkát egy kis pepita-sarzsis irodista, hogy nem rohamra, hanem
extra-zabálásra kell menni, ebből szegény katonák nem értettek egy szót se,
mert a hosszú, folyósó-formájú hálóterem két végébe állított kürtös olyan
furorral trombitálta a riadót, hogy egy ilyen kis félcédulás szúnyogot valóban
még a szomszédja se hallhatott. Képzelhetjük, mi lehetett szegény bakák fejében, mikor riadó után a következőket látják: izzadt trógerek óriási kondérokat
cipelnek tántorogva a hálószobába, kegyetlenül rúgják félre az útjukból a rozoga vaságyakat, bablevest szétlocsolva a dunyhákon és szalmazsákokon, utánuk röhögve és padlást lyuggató kurjongatással káplárok és őrmesterek, a színészek és kapcsolt lányaik legfarsangibb kosztümjeiben és álarcaiban, és mindennek tetejében az egyik százados (közismerten a legkövérebb), jóformán pu-

34

tiszatáj

céron, de egy (lapos X-ekben összepertlizett) alkony-rózsaszín nagy fűzőben,
magasan a feje fölött tartott ezüstrámás kézitükörben nézegeti magát: ordít és
átkozódik, hogy még mindig nem elég sovány, szabad kezével pofozza tisztiszolgáját, végig a hálószobán, keresztül paszulylevesen, dunyhán, Pallas Athénaálarcon... csak a plem-plem altiszt nem veszíti el nyugalmát és hidegvérét: ott,
ahol a szétpofozott tisztiszolga lába nyomán sár maradt a padlón, leguggolt,
és mint egy nagyképűen aggályos biliárdozó, mikor céloz, fújja, teljes erőből
a port a fekete-fehér kockás kőpadlóról.
(Tarquinius már nem emlékezett pontosan, hol látta sok-sok utazása közben azt a jelenetet, hogy egy pékműhelyben, hosszú asztalnál állnak sorba
cipó-dagasztó kis vajdlingjaik mellett a munkásasszonyok, és az asztal végében
áll egy kretén kis munkavezető, aki háromrojtos kis pojáca-ostorkával veri
a taktust, ami szerint jobb ököllel vagy bal marokkal, greifolólag vagy döfködőleg kell a tésztába nyúlni. Hát erre a jelenetre – Egyiptomban volt talán?
– emlékeztetett a legénység éjjeli etetése: parancsra meghízni éjjel egytől hajnali
ötig.)
A nem nagy sikerrel soványra fűzött tisztek állandóan ellenőrizték az etetést, vezényelték a kanalakat és a csajkákat, hol részegen csókolgatva kapacitálták evésre a katonákat, hol meg sarkantyúikkal perforálták egy kicsit a vádlijukat, mintha legalábbis postabélyeget akarnának metélni belőlük.
Reggelre az egész társaság hullazöld és hullafehér volt a szakadatlan hányástól és hasmenéstől. Mikor az első hivatalos szemlét tartották (a generál-major
és a papi kollégium megérkezése előtt), az emberek úgy tántorogtak raportra,
mint a tejfölös legyek, vagy mézbe-sántult szeptemberi darazsak, még a kaszárnya-udvaron is öklendeztek meg egyebeztek. „Siralomház? – az nem, szó!”
– mondta bölcsen a parancsnok. És a völgyből hangzott már a muzsika, jönnek a papok és főfő-kapitányok. A legénység sápadt, mint a vérszegény meszes-gödör, és soványabb, mint a rosszul mért halszálka. Be köll festeni őket és
a mellvértek alá párnát, dunyhát vagy akár fél szalmazsákot szíjazni. Hogy legyen idő, egy rögtönzött követséget küldtek a völgybe, forró italokkal meg
gőzölgő mustáros, köményes virslikkel: talán míg ott egy tábori sátorban elfogyasztják villásreggelijüket, sikerül az egész határőrséget pirosra festeni és
dunyhákkal megtokázni. A szegény kolerás bogarakat megint sorba állították,
a sor egyik végén egy öreg színész kezdte a szakszerű rúzsozást, a másik végén
egy (másra már úgyse használható) örömlány. Mikor a sor közepén az öreg ripacs és a vén szajha összetalálkoztak, szalutáltak, bokáztak, kezet fogtak, majd
együtt jelentették az ügyeletes tisztnek, hogy a legénység piros, mint az élet.
A völgyből mind erősebben szólt a zene: talán azt a Heléna-himnuszt is
énekelték, amelyet előbb memorizálgatott az öreg Tarquinius? Egyszer csak
feltűnt a párás hajnalban közeledő menet: „a nagy szent papi kollégium és a főfőtábornokok díszmenete” – kiáltott fel egy lelkes őrmester. A felhők alul sö-

1999. március

35

tétkékek voltak, aztán egy egészen éles vonal után aranyosak és rózsaszínek,
jegygyűrű- és vadrózsa-színűek; ebbe a – Turner ecsetje alá kívánkozó „rose
d’or” háttérbe rajzolódtak a falevelek fekete és néma árnykép-kivágásai; körülöttük némi foszló köd, ilyesmi marad a piócák flaskájában, úgy látszik, ez
a váladékuk.
Az éjjeliőr, aki az egész készülődésről a legelső jelentést tette, állt legelöl,
egy meglehetősen hosszú és rozoga lépcsősor alján, melyen művészet volt feljönni, kivéve az eltévedt kőszáli zergéknek. Olyan formán volt csámpájára
csorbulva, mint a lányok szép harmonikásra plisszírozott szoknyája, ha sokat
csintalankodtak benne. A miederbe drótozott és spárgázott tiszt urak a felső
bástyán várták a díszmenetet. Az éjjeliőr nézett, nézett és érezte, rémületes
balsejtelemmel, hogy elkövetkezett élete utolsó pillanata. A menet már csak
pár lépésre volt tőle. Nem volt ott sem elefánton himbálódzó főpap egyiptomi
eunuch-legyezőkkel, nem voltak itt se görög, se római papok baldachinjaikkal,
hó- és esernyőikkel, mint régen. Katonát sem látott egy felet sem, sem érdemrendekkel (cseréptető módjára agyonpikkelyezett) főhadtestparancsnokokat, se
mitugrász stréber kengyelfutókat... amit látott, pocakjánál is jobban kidülledő
szemekkel: az egy hosszú libasorban kanyargó paraszt-temetés volt. Ezeket
nézte ő földre szállt Jupiternek és udvari istennőnek? Nem is mert ott a lépcső
aljáról felpislogni a bástyára, ahol a pirosra mázolt katonák rogyadoztak, mintha
viaszból készült sakkfigurák volnának egy jól bedurrantott tűzhely tetején.
A szegény parasztok meg csak jöttek, jöttek, nem nézve se jobbra, se balra,
de lógó fejekkel, imádkozva, tilinkózva, szinte öntudat nélkül bandukolva.

MAGYAR

NAPLÓ

A márciusi szám tartalmából

Válogatás a mai dán irodalomból,
Tornai József, Oravecz Imre versei, Majoros Sándor és Szabó Gyula prózája
Interjú Szabad Györggyel
A Nemzeti Színház és amiről nem beszélünk – Kerényi Ferenc vitaindító
tanulmánya
Irodalmi fejtörő
Kritika Fehér Béla, Géczi János, Gereben Ferenc és Hász Róbert könyvéről
Magyar Égtájak – határon túli lapok szemléje
A folyóirat megrendelhető: 1406 Bp. Pf. 15.

36

tiszatáj

PLUGOR MAGOR

Don Quijote terzinája
Peng a ruhám, csizmám! megvadít,
aki eddig voltam, most koncán
ragadom a csúfság dalait!
zsákos tolvajként, én-madonnám,
szélbe szórom a törmelékét,
s vissza ne hordják újra hozzám
az utak: körbejár a kék ég,
és nem tűnhetünk szeme elöl –
könyvből tudom az ilyesfélét:
megmutatják mint tündököl
az égbolt, és mi odavontat,
az élet… a malmára fütyöl.
Csizmapengés – ott fönn – nem nógat,
és a kebles Múzsa, mint befőtt,
hókarján olvasztja a hókat,
gebém, Rosszín végy levegőt,
futamodj! mielőtt az öreg,
borongós létem, e magvetőt
leadom… okított a szöveg
és az eleai eleink,
forogva mint egy öleb,
akit saját szíja bekerít.
Itt toporgok az útnak mentén,
és már egy sóhaj is kimerít!

1999. március

37
megtalállak akárhol, meg én,
hanem rengve növekedő torzsám
a levelekkel tűzbevetném!
égi tünemény, te, madonnám,
gyötrő leküzdetlen kínom,
állna beszéddé e szófoszlány,
de csak úgy áll, hogyha írom,
dongó rúdhoz, robogó göncöl...
csillagom, én mennyei bíróm,
ha forró föld esőtől füstöl
szivárványba mártsad kardomat:
s a hasadt kékből fény kifröccsöl,
tevetérdű már e gondolat,
náderdőd víz és didid szénsav,
farom fojtó napodig tolat,
és a tűz cikázva belémcsap,
húsodba markolok... carpe!
erős vagyok, jó vagyok és szép nagy:
magom már sietve szórnám, de
fordulsz donnám és megelőzöl,
hatalmas nő, jaj, veni tante...
ég bennem a kéreg, ég a bőr:
hajó vagyok, székláb, hússzelő,
s te tizenkét csípőjű állatkör,
kupolamellű, dóm-éhező
lucskos nyereg, mi tömjént, arzént
tüzel, ezer kerek kő, te nő!

38

tiszatáj
Összeomlok hajnali falként,
vértelen csüng a szalonnám,
s egy zsírcsepp követi a napfényt.
Hol vagyok, hol talállak donnám?
a húsom füstbevetett sonka,
és csak oldalas a bordám,
a vágy élésre akasztotta,
és kerget kamrából pitvarba,
hogy vágja, nyesse borotva,
és nyíljon, mint pohárban barka,
a piros hús tiszta csontokon…
eltévedtem vagy készakarva
tűntél el, és már csak gondolom,
hogy engem szülsz mindigegyem
erre a világra, – hogy szokom
meg ilyen repedt, rima rímeken?
se szó, se jaj, tiszta semennyi.
Legott egy ködkép jutna nekem,
lovagja legyek! és így enni,
aludni: úgyse jöhet ennél
több semmi s kevesebb szemernyi...
kívánom, esedezem: lennél!
és olyat bújnánk verőfénynél,
mielőtt a föld föd, eltentél,
és itthagy lovastul faképnél.
S ha nem? hát ennyi s ennyi jár a
mindenségért lent a térnél:

1999. március

39
addig fúlnék Dulcineámba
amíg fölfordulna a szobám,
akár egy mézeskanál számban.
Szétszóródtam, mint a dohány,
s alakra kap füstje!... kardélre
kell hányni. Lesz a béke porán
még por, s te boldogulj az égben.

40

tiszatáj

SÁNDOR IVÁN

Revansország reálfantasztikumai
Nem szeretem a besorolásokat. Ezért nem mondanám, hogy a kilencvenes
évek szellemi megközelítésének csak az a három útvonala van, amelyek számomra a legszembetűnőbbek. Az egyik az események között elevickélő, a jelenségekről valamit mindig mondani tudó bölcselkedés, amely ugyan beszél, de
nem jut el következtetésekig; a másik éles kritikát gyakorol a vele szemben
álló nézetek fölött, de ennyi azért kevés ahhoz, hogy elérjen a korszak alapjaihoz; a harmadik képviselői találnak ugyan új nézőpontokat, azonban a változásokat a használatban elkoptatott fogalmakkal és nyelvvel közelítik meg.
Mondom, nem szeretem a besorolásokat, más bizonyára más megközelítéseket is észre vesz. Rám azonban azok vannak hatással, akiket az új fogalmak
és új szintaxisok kialakításának próbatételei foglalkoztatnak. A „kemény
munka”, amelyről Nelson Goodman azt mondta, hogy addig kell tanulmányozni azt, amit magunk elé állítunk, amíg „képessé válunk olyan vonások és
struktúrák megpillantására, megragadására, amelyeket azelőtt nem vettünk
észre”.
Az alapokig való visszabontással és az újbóli összerakással kialakítható radikális rámutatás jellemzi például az osztrák regényírót, Robert Menassét.
Azokhoz az írókhoz tartozik, akiknek közös találkozóhelye a „rendszeres eszszézés, a regényeket megelőző tájékozódás és iránykeresés kísérleti terepe, ahol
nem átallnak merész hangon reflektálni... bárminemű, de leginkább kínos
nemzeti és politikai problémákra” (Bombitz Attila).
Menasse az osztrák identitás vitájában, párhuzamba állítva a mai Ausztriát
azzal, amelyet Musil A tulajdonságok nélküli emberben írt le, kinyilvánította,
hogy Ausztria tulajdonságok nélküli ország, ami azt jelenti, hogy a korszakhoz
való viszonyának, mentalitásának lényege: felejteni, ismételni, magyarázkodni.
Ő, és a kilencvenes évek eseményeire reagáló más írótársai, nemcsak a mai,
egymás kritikájába fúló, de a megelőző, Claudio Magris nevével jelezhető
struktúrákat is felülbírálják. Lebontásra kerül az, ami elfedheti egy korszak
valóságát, illetőleg átvilágításra kerül a szerepük a hamis helyzetek folyamatos
kialakulásában.
A magyar szellemi életben ugyanezek a kérdések, küzdelmek, s ugyanennek
a „kemény munkának” az igénye került napirendre. Nem egyszerűen a töprengések, a felismerések szükségessége, hanem olyan szellemi struktúrák megalkotása, amelyekről a hamis kiindulópontig visszabontva, gyomlálással, feltöl-

1999. március

41

téssel, a „korrodeált anyagok” kiiktatásával, teherbíró „szerkezetek” megépítésével, el lehet jutni a kihívások igényszintjén új fogalmakig, új szintaxisokig.
Ilyen munka Poszler György új könyve, a Duna-völgyi reálfantasztikum.
1.
Ma már közmegegyezés van abban, hogy az első világháborúig, illetve a rákövetkező megoldatlanságokig kell visszabontani ahhoz, hogy megközelíthetőek legyenek a mai európai változások alapdilemmái. Abban is közmegegyezés van, hogy nekünk, akár még tovább, azoknak a struktúráknak és mentalitásjegyeknek a forrásáig kellene visszamenni, amelyek egy részét – minden hatás nélkül – Bibó István már félévszázada elemzett. A hiábavalóságoknak nem
valami „átok”, „nemzeti hiba” az oka. Van, amikor a hatalmi helyzetek természete, az élet nyomorúságai már eleve lehetetlenné teszik a rávilágítások eredményességét. Ilyenkor azt tapasztaljuk, hogy a „meg nem hallás” is, a „megmutatás” is ugyanannak a struktúrának a része, – jól el vannak egymással,
a nélkül, hogy párbeszédük eredménnyel járhatna. Ez persze ironikus szituáció, amiként az a „tulajdonságnélküliség” is, amelyről Menasse beszél.
Az ilyen ironikus helyzet azonban inkább borzongást kelt, semmint mosolyt. „A világ egyetlen országa sem foglalkozott olyan kevéssé a problémáival
és alapvető önreflexióival, mint a Második Osztrák Köztársaság” – fakad ki
Menasse. Erre persze csóválhatják a fejüket többen nem osztrákok, és nem
csak a perifériák szellemi emberei. A korszak ironikus szituációja ugyanis a hamis helyzetek világszituációja.
Mit segíthetnek ilyenkor a könyvek? „Ha az osztrák identitás fogalmát
szemléltető sötét szobában felismerni vélnénk egy könyvekkel teli polcrendszert, rajta néhány ismerős könyvgerincet, s egy fénysugár Musil regényére
esne, máris az lenne a benyomásunk, hogy valamivel világosabb lett, a viszonyok meghittebbnek tetszenek...”
Mi az elmúlt tíz esztendő, az elmúlt nyolcvan esztendő terepén az alapokig
visszabontva, a tapasztalatok egyikeként, nem ám valamiféle tulajdonságnélküliséggel találjuk magunkat szembe, hanem az egyik korszakból a másik korszakba átnyomuló, illetőleg a soronkövetkező korszak szerkezetét is meghatározó revansmentalitással és mechanizmusaival.
Timothy Garton Ash, akit tájékozott szellemnek ismerhettünk meg, nemrégiben feltette a kérdést: a jövő felől majd, vajon melyek bizonyulnak a huszadik század eseményei közül a legjelentősebbeknek? Úgy látta, hogy amit
a századunk embere a leglényegesebbek között tart számon, érvénytelenül régi
eseménysor lesz. „Hitler, Churchill, Mao nekik majdnem olyan távoli alakok,
mint Napóleon, Dzsingisz kán, vagy Caesar; a berlini fal darabja olyan, mint
egy pompeji maradvány, ... a kezdődő huszonegyedik század problémái nem

42

tiszatáj

valami új totalitarizmusból fognak eredni, hanem a többé vagy kevésbé liberális, a többé, vagy kevésbé demokratikus kapitalizmus győzelméből... Mostantól nem Hitler, Sztálin, az 1944-es partraszállás, vagy a holocaust számít jövőt
alakítónak, hanem az antibiotikumok, a sugárhajtású repülőgép, a televízió és
a mikroprocesszor feltalálása...” – és azok a korszakos újdonságok, amelyek
mindegyike ugyanannyi problémát is támaszt, mint amennyit megold. Ama
ironikus szituáció nálunk most abban jelentkezik, hogy miközben a jövő század számára „pompeji kövületek” lesznek a huszadik századot meghatározó
események, erre felé a revansretorika, a revansmechanika kódolódik bele annak a legfiatalabb államirányító nemzedéknek a gyakorlatába és mentalitásába,
amelyik – mint a Kádár-korszak utáni első másféle nemzedék – ettől mentesnek hirdette magát.
Poszler György könyve kitüntetett helyet foglal el azok között a két borítólap közé zárt gondolatsorok között, amelyektől valamivel világosabb lesz, és
„a viszonyok meghittebbnek tetszenek”, ugyanis a szövevények alapjaihoz
bont vissza.
2.
A gondolkodástörténetnek minden bizonnyal egyik fordulópontja az, amikor a realitás-fantasztikum viszony úgy rajzolódik át, hogy a fantasztikum irrealitásában egyre nagyobb szerepe lesz annak, amit „nem kívánatos valóságnak” nevez a kultúrhistória.
Az Aristophanész- (és mondjuk) Cervantes–Marquez ívben a „kívánatos valóság” jelenik meg a fantasztikumban, kívánatos alternatívákat sorakoztatva
fel. Fantasztikum és valóság szembesülésében azonban az egyik „nem valóságos” jellege, és a másik valódi jellege nem cserélendő fel.
Az Ovidius- (és mondjuk) E. Th. A. Hoffmann–Kafka ívben a „nem kívánatos valóság” jelenik meg a fantasztikumban, a nem kívánatos alternatívák
mélyére pillantva. Az egyik „nem valóságos” jellege, és a másik valódi jellege
itt sem cserélhető fel.
Az átrajzolódás akkor történik meg, amikor a „kívánatos” értéktartalom
(Aristophanész–Cervantes–Marquez) irracionalizmusként jelenik meg, ám
a „nem kívánatos” értéktartalom (Ovidius–E. Th. A. Hoffmann–Kafka) fantasztikuma: életrealitásként. Ez már századunk leleménye.
A mai szellemi ember helyzetéről szóló „nagy-történetnek” mondhatjuk azt
az eseménysort, amelyben Poszler György rátalálva egy elfeledett könyvre beszélni kezd erről az átrajzolódásról. A „nagy-történet” két centrumból indul.
Az üzenetkereső szellem felől, és az üzenő gondolat felől. Borges paradigmaértékű novelláját idézi, a Bábeli könyvtárról. „Geometrikusan elrendezett labirintusban sokmilliónyi egyforma könyv. Egyikben a sokmilliónyi egyforma

1999. március

43

könyv között, a titok. Melyikben, ki találja meg? Keresni nem elég. Aki nem
tudja, legalábbis sejti, mit keres, nem talál meg semmit... Gyanítom, nem én találom meg a könyveket. A könyvek találnak meg engem...”
A helyszín, a Múzeum-körúti könyvvásár. Új, megmaradt, eladhatatlan
könyvek. Itt talál rá Krenner Miklós (Spectator) könyvére. Benne a reálfantasztikum fogalmára. Azt jelöli, ami „a józan ész törvényei szerint lehetséges lenne.
De gyakorlatilag az esztelen indulat törvényei szerint lehetetlen lesz. ’Világállapot’, amiben a realitás fantasztikum, a fantasztikum realitás...” A fogalom
Krenner telitalálata, a huszadik századi magyar történelmen és közgondolkozáson való végigvonulásának elemzése Poszler teljesítménye. Krenner a kisebbségi kérdésről, a reformprogramokról, a Duna-völgyi népek közeledéseiről
írva a harmincas évek Erdélyében mutatja meg a reálfantasztikum hatástörténetét. Poszler a közép-európai dilemmák analízisében, az 1918-cal kezdődő
nagy ív, és az 1989-cel kezdődő kis ív történetében, a szellemi impérium világában, a művészetben végbemenő eseményekről írva beszél róluk a kilencvenes évek végén. Elmondja, hogy mit jelent az „inkább legyőzni a másikat”,
mint közösen kiutat keresni. Ahhoz, amit Krenner az első világháború utáni
határkérdésről szólva, nem a teljes megoldás illúziójában gondolkozva, de
a jobb megoldás „fantasztikumát” a realitás lehetőségének remélve elmond, hozzáteszi: „teljes béke és megnyugvás nem lett volna a szívekben. De kevesebb
békétlenség és nyugtalanság maradt volna a szívekben. A realitás közelebb maradt volna a realitáshoz, távolabb a fantasztikumtól. A fantasztikum közelebb
maradt volna a fantasztikumhoz, távolabb a realitástól.” És minden maradt
mára is úgy, ahogyan elkezdődött és folytatódott. „A realitás ma is fantasztikumként kezelhető. A fantasztikum ma is realitásnak álcázható. Ezért tart
a régió, a Duna-völgy ott, ahol tart. Nem vívtuk ki a szavak, fogalmak önazonosságát. Maradt a gondolat és ellengondolat helyett az indulat és ellenindulat
hegemóniája.”
3.
Miképpen illeszkedik a régió Európa ezredfordulójához? Az bizonyos,
hogy „pompeji fogalmakkal” nehezen lesz megközelíthető az, ami a soron
következő nemzedékek számára akár „realitás”, akár „fantasztikum”. Poszler
György könyve arról beszél, hogy nálunk – tágabban a régióban – együtt él
a volt, a van és a lesz. Ez sehol sem szokatlan. Nálunk, felénk azonban mást
jelent. Erről mondjuk, hogy a határokon át való kapcsolatkeresés, egyúttal
a feléledő nacionalizmusoknak is a korszaka, a mikroprocesszorok és az antibiotikumok világa a megőrzött hamis helyzetek világa is. Errefelé más a század
mechanikája. Ezért elvégzendő a „Századvégi zárszámadás”, és felderítendő
a „század szerkezete”. (Fejezetcím A Duna-völgyi reálfantasztikumból.)

44

tiszatáj

Megint egy sors a kiindulópont. A konok demokrata, antináci és antibolsevista Gáspár Zoltán haláláról – mondja el Poszler György – két történet kering. Az egyik szerint Pest ostromának utolsó napjaiban lelőtte egy járőröző
német katona, a másik szerint egy részeg orosz katona lőtte le. Az eset mögött
Poszler vázlata arról szól, hogy milyen a régióra jellemző vonásokat tartalmaz
a század szerkezete. 1914-től a kapitalizmus leplezhetetlen betegségéről van
szó, amelyben a centrum fejlettsége a perem fejletlenségével jár együtt. Utána,
mindmáig az „össze nem illő dolgok összeillesztésének álságos logikájában”
alakul a szerkezet: birtoklás és demokrácia együtt. A centrumban több a birtokolni való, s így a demokrácia is; a peremen mindkettőből kevesebb van.
További jellegzetességek: a győztesek nem megnyirbálják a vesztesek részhatalmát, hanem kiszorítják őket a hatalomból; a vesztesek bosszúvágya nem
részt követel, hanem magának követeli az egész hatalmat; a század végére
a demokráciák megnyernek két „forró” és egy „hideg” világháborút, s a megoldhatatlanságok tekintetében visszahátrálnak odáig, ahol a század elkezdődött,
a birtoklás és demokrácia ellentétéhez. A régióban ezt megterhelik a „sajátosságok”. Közülük nálunk ott van „Bolond Istók” is, és „Hűbele Balázs” is, vagyis
a kérdés: miért alakul úgy a történelmünk, hogy bizony elmegyünk minden találkára? Talán nem kellene – mondja Poszler. Akkor talán volna más alternatíva is, mint az Istóké és a Balázsé. „Bolond Istók ijedten elmenekült a találkára
hívó Klárcsi elől. Hűbele Balázs meg akarta erőszakolni az eléje vetődött Etelkát. Külön egyik sem jó. Esetleg el se menekülni, meg se erőszakolni? Alkalmanként másképpen?” (A magyar ember a találkán című esszéből).
Poszler György harminchárom írásában azon töpreng, hogy a szellem mai
dermesztő magányában hogyan lehetne valami új és más szerkezetű épületet
emelni a pompeji téglákból.
4.
Közben a mindenkori építőmesterek az esztendők különböző emeleteit
mintha ugyanazzal az eljárással építenék tovább. Mintha csak a „revanstechnológiával” lehetne dolgozni. A magyar történelem revansszakaszai 1918 óta évtizedekre elnyúltak. 1990 óta a parlamenti demokráciában nem csak az elektronikus korszak hozta változások, az életritmus, az utca képe mutatja az általános felgyorsulást. Az is, hogy több évtizedes revansszakaszok négy évre zsugorodnak. Történelmi utójátékok évadját éljük, csak röviden, a félálom ködében
– mondja Poszler a Mennyi mult kell a jövőhöz? alcímű esszében. 1990–1994:
„Egy letűnt világ spontán önkarikatúrája. Egy dilettáns politika spontán utójátéka. Önmagában tragikomikus kísértetjárás.” 1994–1998: „Egy eltűnt világ
spontán önkarikatúrája. Egy csődöt mondott politika spontán utójátéka. Inkább lehangoló, mint tragikomikus kísértetjárás... Történelmi utójátékok? Bi-

1999. március

45

zony azok. De történelmi hamistudattal, vagy álhamistudattal. Történelmi előjátékká maszkírozva...”
És az épület 1998–2002-es emelete? Egy új nemzedék az építőállványokon.
Az elsők tehát, akiket nem terhel a múlt, sem egy letűnt világ (1990–1994),
sem egy eltűnt világ (1994–1998). Ők azok, akik az államvezetés korszerűsítésében, politikai kultúrában, az önszembenézésekben új szintaxist teremthetnének. És mit látunk? Ez a minden „régi tehertől” önmagát mentesnek hirdető
garnitúra energikusan kódolja be munkájába mindazt, amitől meg kellett volna
szabadulnia. Revans-Magyarország telünkben is virágzik. Az előzményeket
Poszler György egy dermesztő esszében gondolja át. Az esszé alcíme: Magyar
horror.... (így folytatódik:) sok áldozattal.
Fotókiállítás a Dorottya Galériában. Kilenc politikus portré a XX. századból: Tisza István, Károlyi Mihály, Kun Béla, Bethlen István, Horthy Miklós,
Szálasi Ferenc, Rákosi Mátyás, Nagy Imre, Kádár János. „Nos, a portrék alanyai ősellenségek, törlik, leváltják, lecsukatják, száműzik, felakasztják egymást... Két akasztás, Szálasi és Nagy (egy kivégzés, egy gyilkosság). Két gyilkosság, Tisza és Kun (egy közvetlen, egy közvetett gyilkosság). Négy száműzetés, Károlyi, Bethlen, Horthy, Rákosi, egy – Bethlen – gyilkossággal felérő
száműzetés. Egynek ítélethirdetés (saját »ágyban«, saját »párnák közt«). A történelem ítéleteként (Kádár János)... Valami kifordulást (»kizökkent időt«) mutatnak a hazai történelemben.”
Lehetségesek a régi „technikák” helyén másfélék? A parlamenti demokráciában, szerencsére lehetségesek. De ehhez a revansmódszereket nem „munkatárgyként”, hanem, kövületként kellene kezelni. Úgy, ahogyan az európai politikai gondolkozás a berlini fal tégláit kezeli. Poszler azt mondja a magyar
horror 1989 előtti iszonyatának feloldásáról, hogy az csak a tisztázással, a kimondással lehetséges. De ehhez a mindenoldalú önszembenézés kívántatik.
„Sokan tudni vélik a másik felelősségét. A sajátjukat kevesen.” Pedig be kellene
látni, hogy mindenki vesztes, hogy nem csak a másik a felelős. Ezt az 1989
előtti múltról mondja. De az 1989 utáni évtizedre is érti.
5.
A feszes gondolati rendszerre épülő esszésorozat három főútvonalat jár végig. Az egyik, a történelem értelmétől – történetfilozófiai kérdésfeltevéssel –
a magyar történelem időszerű kérdéseihez vezet; a másik a Szép Szó 1937-es különszáma, és a Magyar Szemle 1939-es kötetének kérdésfeltevéseitől – „mi a magyar?”, „milyen a magyar?”, „ki a magyar?” – a „mi a magyar most?” kilencvenes évekbeli válaszáig vezet; a harmadik a rossznak, a gonosznak, illetőleg a velük szembeni ellenszegülésnek a metafizikai kérdésfeltevéseitől a kultúra-művészet ezredfordulós kérdéséig terjed. Csak jeleztem ennyivel a kötet gazdag
témavilágát.

46

tiszatáj

A megközelítések elevenségét az adja, hogy ezekkel a kérdésekkel, mint az
útjába kerülő mindennapos jelenségekkel találkozik. Ő hívja elő valamennyit?
Azok járulnak eléje? Ez azért sem elhanyagolható kérdés, mert összefügg azzal,
hogy ez a magas könyv mennyire földközeli, továbbá azért sem, mert
miközben a választott témák rámutatnak a kiválasztó karakterére és ethoszára,
egyúttal a még lehetséges kapcsolatra is, a szellem és a korszak között.
A Magyar jellem, vagy magyar jelen? című esszét választom ki az egész kötet
beszédmódjának-problémakutatásának-feleletkereső szenvedélyének megmutatására.
Az első lépés az egy a század második-harmadik évtizedén végighúzódó dilemma forrásának megkeresése. A „tárgy” megtisztítása, mondhatnám, a gondolkodástörténetben és tágabban a közvéleményben rárakódott hordalékoktól.
Két híres kötetet húz maga elé. A Mi a magyar most? a Szép Szó különszáma
harminchétből, a Mi a magyar? a Magyar Szemle könyve harminckilencből. Az
első lépéshez tartozik annak kimondása, hogy a „mi a magyar?” kérdés nem
azonosítható a „ki a magyar?” kérdéssel. Mert az első kérdés „azt kérdezi: milyen a magyar? Milyen a magyar jellem? A második azt kérdezi: ki lehet magyar? És főként, ki nem? A Mi a magyar? nemzetkaraktert kutat. A Ki a magyar? nemzeti identitást. A milyen és a milyen nem legfeljebb pontatlan kérdés.
Nincs rá egyértelmű válasz. A ki és ki nem bizonyára „ordas” kérdés. Nincs rá
emberséges válasz.” Illyés a kivétel. Ő azt mondta: magyar az, aki vállalja. „És
hozzá is tette. A vállalás emberség kérdése... ezzel az etnikai ténykérdést, etikai
értékkérdéssé emelte.”
A második lépés a két kötet tanulmányainak elemzése. A Mi a magyar?
szerzőinek központi kérdése, a magyar jellem. A másik kötet szerzőinek a mi
a magyar most? Poszler azt mondja, hogy az előbbi teoretikus-históriai félsiker,
az utóbbi teoretikus-politikai félsiker. Az első alapdilemmája a saját kérdése,
a nemzeti jellem meghatározhatatlansága körül van. Erről minden szerzője mást
mond. A második nehézsége, a saját alapkérdése, a magyarság helyzetének
meghatározhatósága körül van. Erről is mást mond minden szerzője.
A visszabontás eredménye – a probléma és értelmezéseinek megtisztítása
után – a rámutatás az igazságkeresések különböző változataira, és arra, hogy
a két kötet szerzői azonosak a félmegoldásokban. A további következtetés és
értelmezés: ugyanez a felemásság érvényesül félévszázadon át azokban a gondolkodástörténeti folyamatosságokban, amelyek a két kötet útjain haladnak,
s ugyanaz a zavar mutatkozik meg a tágabb közgondolkozásban, mint annak
idején: „eddig a két kötet. Végigolvastam, végiggondoltam. Nem oldottam meg
semmit. Talán nem is akartam megoldani. Csak végigolvasni-végiggondolni.”
Erről van szó: a végiggondolásról. Aminek eredményeként azt mondja,
hogy a magyar jelen konkrét folyamatokban megragadható, a magyar jellem
azonban megragadhatatlan, legfeljebb csak absztrakt közhelyek felsorakoztatására

1999. március

47

alkalmas. Ezért a Szép Szó kötetben, ami igazán jó, az a kérdésből jó, a Magyar
Szemle kötetben, ami igazán jó, a kérdés ellenére jó.
Nincs szó igazságosztásról. A Tiszta helyzet megteremtéséről van szó,
amelyből meg lehet kísérelni a továbbhaladást. Poszler ilyen ajánlatot tesz:
„Tehát kérdezni kell a magyar valóságra szüntelenül. De nem a Mi a magyarra?, azaz a magyar jellemre. Mert a kérdés tartalmilag és módszertanilag
megválaszolhatatlan. De a Mi a magyar most?-ra, azaz a magyar jelenre. Mert
a kérdés tartalmilag és módszertanilag megválaszolható.” Az első kérdésfeltevés
csak általánosságokhoz, a második egyértelmű tényekhez vezethet.
6.
Poszler György a magyar gondolkodástörténet legjobb hagyományait viszi
tovább, amikor az uralkodó retorikus, illetve ismétlő-elvonatkoztató fogalomképzéssel-nyelvvel szemben olyan univerzális kiindulópontokat és értelmezési
módszereket helyez szembe, amelyek világosan rámutatnak a korszak színjátékainak technikáira. Egy kezünkön meg tudjuk számolni ma a hasonló
színvonalú teljesítményeket a kötet témaköreiben. Ez a beszédmód és elemző
technika a maga toleranciájával is élesen szemben áll azzal, amelyik a hamis
helyzeteket megkerülve önmaga kurzus-igazságait tekinti cáfolhatatlannak.
Szembeszegül azzal az önsajnálattal is, amelyik a „megreformálhatatlan történelem kiiktatásával” és a sajátmaga éteri tisztaságának kinyilvánításával fordul
el a mindennapoktól. De idegen tőle az a megközelítés is, amelyik a század históriai-politikai megoldatlanságait a múlt kacatjának tekinti, lidérceivel nem
számol, s nem vet számot azzal, hogy habár a következő nemzedékek valóban
archaikumként kezelhetik a huszadik század legtöbb dilemmáját, ám a „pompeji évtizedek” átvilágítása nélkül a maguk kötelezően elvégzendő fogalom és
nyelvteremtő „kemény munkáját” sem tudják elkezdeni.
Abban, hogy elkerüli ezeket az alternatívákat, nem az a teljesítmény, hogy
az önmagában való állandó kételkedés során, a kilátástalanságok miatti nem
titkolt letöréseiben mindezek a lehetőségek érintetlenül hagyják. Az volna
a hamis helyzet, ha ezeket eltitkolná. Az itt a teljesítmény, hogy a szellem
„padlórakerülésének” megvallása-leírása közben és árán jut el a vakvágányok
kikerüléséhez. Vállalja a korszak nyűgeit-megoldatlanságait, őt is bénító kilátástalanságait, ám végül is föléjük tud kerülni. Azt hiszem segítik őt ebben
erdélyi gyermekkorának felejthetetlen emlékei és az Erdély-probléma jelenével
való összeforrottsága. Azt hiszem, jótékonyan érvényesülnek évtizedes és mai
budai élethelyszíneinek meghitt inspirációi is, Budapesthez fűződő etikai-szellemi identitása.
Ha korábban a ponderáció volt az egyik legkarakteresebb vonása gondolkozásmódjának, írásainak, akkor most az jellemzi, amit lassításnak neveznék.

48

tiszatáj

Ez gondolkodásban, értelmezésekben, egész szintaxisában érvényesül. Még
a mondatkapcsolatokban, az egyes mondatokon belül is. Az ilyen lassítás, mint
a visszabontó, ám az így kialakított másféle alapokon máris építkező szellem
„mozgása” arra emlékeztet, mint amikor egy-egy filmszalagot újra és újra viszszajátszunk. A lassítással, visszajátszásokkal, ismétlésekkel a pergő életesemények közepette érzékeit vesztett olvasó is bevonható az együttgondolkozásba.
Egy ponton aztán megáll, hogy – mint Antonioni fotósa a kirakott képkockák
újra és újra összerakott montázsában – megtalálja a „holttestet”, illetőleg a „holttest” eltüntetése után üresen maradt helyet.
Ebből a könyvből azt is jól érthetjük, hogy habár a szellem dermesztő magányában élünk, azért a gondolatok hiábavalósága nem a régió sajátossága. És
arról sincs szó, hogy ez a históriai-gondolkodói szituáció valamiféle végjáték
volna. Mindez a korszak sűrű, változó valóságához tartozik hozzá. Poszler az
élendő élet lehetőségeit keresi. De nem titkolja el a szövevényt, ami feltárul
előtte. Hasonlóképpen mai tisztánlátó európai kortársaihoz.
Nézzünk csak körül. Figyeljünk a szellemtársak üzeneteire. Az angol
Timothy Garton Ash azt mondja: „Míg tehát úgy tűnik, hogy a legfontosabb,
amit a XX. század a XXI.-re hagy, nem a politika, hanem a tudományos és
technikai változás, ez ugyanannyi problémát támaszt, mint amennyit megold.
S a politikának majd szembe kell néznie ezekkel a problémákkal.” A lengyel
Adam Michnik azt mondja: „A tekintélyelvű megoldások csábítása és a korlátlan szabadság logikája közötti választás dilemmája föltehetőleg állandóan gyötörni fogja a demokratikus civilizációt... nem szabad megfeledkeznünk arról,
hogy az ellenség démonizálása után, csak egy lépés, hogy angyallá avassuk magunkat.” Az osztrák Robert Menasse elmondja, hogy Michael Powolnyt, aki
1923-ban az építőművészeti főiskola tanára volt, megbízták az Első Köztársaság érdemrendjének tervezésével. „A Monarchiában többek között ő tervezte a
császárkoronás kávéscsészéket, de a Bécsi ügetőpálya császári tribünjének frízét
is, a rendi állam idején a Dollfus-szarkofágot, a nácik idején a Wermacht-épület
homlokzatát, a sast a horogkereszttel, a Második Köztársaság idején a schilling
érmét (az ördögöset), és mindenekelőtt a ’Soha nem elfelejteni’ feliratú emlékmedáliát.” A német Ralph Dahrendorf azt mondja: „A következő évtized
olyan jelenségeket hoz magával, amikkel szemben nehéz lesz egyszerre megvédeni a jólétet és a szabadságot. Ugyancsak nehéz lesz megvédeni a XX. századi európai értékrendünket, a szabadságot, a szolidaritást... az európai demokrácia a felismerhetetlenségig megváltozott...” Hozzáteszi: döbbenten veszem észre, hogy magam is természetesnek tekintek olyan praktikákat, amelyek ellen néhány évvel ezelőtt hevesen tiltakoztam volna.
Az európai szellem önfelismerése szólal meg Poszler György könyvében is.
Mindezek a gondolatok minden bizonnyal odakerülnek ama titkokat rejtő
rejtelmes borgesi könyvtár polcaira. Habár... Talán a titkok már nem is titkok.

1999. március

49

Az ember a lehetséges világait mindig maga csinálta. Ezt a mostanit is, amelyben élnie-élnünk kell. Akartuk-nem akartuk, tudtunk róla-nem tudtunk róla...
Mindannyiunkban, minden kor emberében van valami Oidipuszból. A titok felfedése sokáig várat magára. De egyszer eljön az idő és megkéri az árát.
A kilencvenes évtized az európai, a magyar szellem nagy felismeréslehetőségeinek évtizede. Az emberek pedig közben születnek és meghalnak; húsz évesek
lesznek, meg harmincévesek, meg ötvenévesek. Megkérdezik maguktól: hogyan éljek? mire törekedjek? mit tartsak szem előtt? A regényírók meg lesik
ezeket az embereket. Megírják, hogy mit éreznek, mit gondolnak, milyen a sorsuk? Emberek maradnak-e? Olvasnak-e majd még? Egyáltalán: milyenek lesznek a könyvek?
Most kezdünk felocsúdni. Már kitapintható nem egy titok.
És mi történik a felismerésekkel, a rámutatásokkal? Az, ami Oidipusz
felismeréseivel is történt. A titok feltárása után, annak súlya alatt kellett
továbbélnie. Polyneikész pedig újra harcba szállt a mindenki mást kizáró
hatalomért.

TANULMÁNY
TÕZSÉR ÁRPÁD

Az irodalom határai
A NEMZETISÉGI IRODALOM, A NEMZETI IRODALOM ÉS A VILÁGIRODALOM
FOGALMÁRÓL CSELÉNYI LÁSZLÓ ÉS GRENDEL LAJOS NÉHÁNY MÛVE KAPCSÁN
Előszó helyett
A dolgozatom címében szereplő „határai” szót tegyük lélekben idézőjelbe, hisz épp
az irodalom „határtalanságáról” kívánok itt értekezni. Az idézőjelet persze kitehettem
volna valóságosan is, de a címben a magyarázkodás – így az idézőjel is – mindig
kontraproduktív. A cím ne magyarázkodjon, egy előszó már inkább megteheti ezt.
Joszif Brodszkij mondja: „A nyelv, és úgy gondolom, az irodalom is, ősibb, szükségszerűbb és tartósabb a társadalmi szervezet bármely formájánál. Az irodalomban gyakorta kifejeződő felháborodás, irónia vagy közöny az állam iránt lényegében az állandó, jobban
mondva a végtelen reagálása az ideiglenesre, a behatároltra”.1 Az olyan fogalmak, mondom most már én, mint a „kisebbségi irodalom”, „nemzetiségi irodalom”, „nemzeti
irodalom”, szintén a „társadalmi szervezetek” bizonyos formáihoz kötődnek, s a jelző
nélküli irodalom számára valami „ideiglenesnek”, „behatároltnak” tűnnek, vagy –
ahogy e dolgozat címe jelzi – „határokként” működnek. Munkám e „behatároltságokra” való „reagálás”, vagy ha úgy tetszik, a fentebb felsorolt irodalomelméleti és irodalomtörténeti fogalmak részleges revíziója kíván lenni.
Kisebbségi, nemzetiségi, nemzeti irodalom? Első hallásra, olvasásra az olvasó azt
hihetné, poros, provinciális kérdések taglalásával akarom untatni. Akinek esetleg ilyen
sejtése van, az se tegye félre a dolgozatomat! Hátha az eszmefuttatásom végén az irodalmi provincializmusok ellenszerének tudott „világirodalomról” is kiderül, hogy az
irodalom egésze ma már azt is „ideiglenesnek”, „ behatárolódásnak” érzi!

Szlovákiai magyar irodalom – to ti?
Az ún. határon túli (értsd: Magyarország határain túli) magyar irodalom (irodalomrészek) és az „anyaországi” magyar irodalom kapcsolatrendszerének, összetartozásának vagy különállásának az elméleti alapjai még a mai napig sincsenek megnyugtatóan tisztázva, s kérdéses, hogy lehet-e egyáltalán ezt a bonyolult problémát elfogadhatóan elméletbe foglalni.
Egy dolog viszont biztos: a kommunista totalitarizmus ezen a téren is durván egyszerűsített, mikor az ún. nemzetiségi irodalom kategóriájának a bevezetésével megoldhatónak vélte a kérdést, s a Magyarország határain túlra szakadt magyar néprészek
irodalmának az „anyaország” irodalmától való különállását s a „befogadó” állam irodalmának kontextusával való szervesülését kész ténynek vette.
Pédául Dionýz Ďurišin, aki szlovák részről eddig a legkimerítőbben foglalkozott
a témával, 1985-ben kijelenti: „Mivel a nemzetiségi irodalom az adott államközösség irodalmának szerves része, más nemzeti irodalmakhoz fűződő kapcsolatait annak az iroda1

Idézi: ESTERHÁZY PÉTER: A halacska csodálatos élete. Budapest, 1991. 43.

1999. március

51

lomnak a kapcsolatai határozzák meg, melynek teljes értékű alkotója.” Majd ugyanannak
az írásának más helyén: „A cseh-szlovák irodalommal egységet képező magyar nemzetiségi
irodalomnak a céljaiból és rendeltetéséből következik, hogy nem lehet a magyar nemzeti
irodalom szerves része.”2 Dionýz Ďurišin és mások az ilyen kategorikus kijelentések
megfogalmazása során feltehetően abból a kardinális marxista tételből indultak ki,
hogy a lét határozza meg a tudatot (így az irodalmat is), s a lét alatt természetesen az
ideológiák közvetítette társadalomszerkezeteket s nem az ontológiai értelemben vett
egzisztenciát értették. Az irodalom „célja és rendeltetése” e szerint a marxista episztemológia szerint a társadalom és a társadalmilag meghatározott ember tükrözése, s a szlovákiai magyar író magától értetődően a szlovákiai szlovák, illetve a szlovákiai magyar
embert tükrözi. S az a nyelv, amely mindezt „közvetíti”, csak valamiféle (változatlan
formában adott) eszköz.
Jellemző, hogy az ilyenfajta elméleteket pont azok a szlovákiai magyar írói körök
tették magukévá a legsimábban – s már jóval előbb a Ďurišin-féle összefoglalások előtt
–, amelyek pedig egyébként a magyar nemzeti hagyományok és a nemzeti közösség
védelmére rendezkedtek be, s (az irodalmat e védelem eszközeként használva) tulajdonképpen szemben álltak a minden hagyományt és hagyományos értéket manipulálni
igyekvő szocialista és csehszlovák hatalommal. Ezek a körök ugyanis pontosan olyan
inadekvát, irodalomidegen eszközökkel próbálták meghatározni a szlovákiai magyar
irodalom fogalmát, mint maga a politikai hatalom (pontosabban az annak megfelelő
irodalompolitika és irodalomtudomány). Így születtek meg a különféle kisebbséginemzetiségi irodalmi paradigmák, mint például a „kisebbségi messianizmus” formulája,
továbbá a „híd-szerep”, a „szlovákiai magyar regény”, a „helyi színek”, a „valóságirodalom” elmélete stb.
Ezeknek a részletes ismertetése és elemzése nem feladata jelen dolgozatomnak, de
összefoglalóan megállapíthatjuk róluk, hogy többé-kevésbé társadalmi küldetést, elkötelezettséget fogalmaztak meg irodalmunk számára, s az irodalom immanens minőségeinek, elsősorban a nyelvnek mint kommunikációnak és egyben kommunikációs
tárgynak másodlagos szerepet tulajdonítottak.
Csak természetes hát, hogy mikor egy olyan szlovákiai magyar írói nemzedék jelentkezett, amely nyelvközpontúságánál fogva nem fért, nem férhetett bele a felsorolt
paradigmák egyikébe sem, a hazai kritikai élet képviselői felhördültek. Például az
1970-ben megjelent Egyszemű éjszaka című versantológiában debütáló kilenc fiatal költőt olyan kritikai össztűz, dühödt ellenállás fogadta, amilyenre azóta sem volt példa
irodalmunkban.
Pedig az ún. szövegköltészet (nyelvközpontú poétika) nem ővelük jelentkezett először a szlovákiai magyar irodalomban: Cselényi László nyelvfilozófiai-szövegelméleti
ihletésű verskísérletei már a hatvanas évek közepén, a költő első párizsi tartózkodása
(1965–66) idején megíródtak, s kéziratban elég széles körben ismertté váltak itthon is.
(Nyomtatásban csak 1968 decemberében jelenik meg belőlük néhány rész, Összefüggések címmel, a párizsi Magyar Műhely című folyóiratban.) Csakhogy Cselényi kísérleti
költészetének akkor a mi fórumainkon még egyáltalán nincs kritikai visszhangja. Párizsban nem sokkal azelőtt zajlik az a Racine-vita, amelynek során Roland Barthes kijelenti, hogy a szöveg csak az értelmezés eredményeképpen létezik, azaz olvasás és kritika nélkül nincs mű, nálunk pedig – mintegy Barthes elmélete illusztrációjaként –
Cselényi nagyszabású szövegkompozíciói látványosan „nem léteznek”. Tudunk róluk,
2

Magyarul: DIONÝZ ĎURIŠIN: A nemzeti irodalom mint irodalmi egység. Kontextus, 1985/1.

52

tiszatáj

de hiányzik az a nyelv, amelyen értelmesen lehetne róluk szólni. S paradox módon
Roland Barthes neve s az irodalmi alkotásnak az a tőle származó definíciója, amely
szerint a mű pusztán „verbális lehetőség”3, nem Cselényi László szövegei kapcsán íródik
le nálunk először, hanem az említett antológia, az Egyszemű éjszaka előszavában, 1970ben.4 (S a véletlenek egybeesése folytán épp e sorok írója írja le.)
Ez persze mitsem változtat a tényen, hogy a szlovákiai magyar írásbeliségben5 már
a hatvanas évek közepétől alakulóban van a műveknek egy olyan vonulata, amely
a szöveg, a nyelv immanenciáival határozza meg magát. Művelői nem fordulnak tételesen szembe a hivatalos, szocialista elkötelezettségű irodalommal, az irodalomtól a tételességet (a „nemzetiek” ellenzéki tételességét is) idegennek tartják, s az alkotást inkább
alternatív, mintsem valamivel szemben kifejtett tevékenységnek fogják föl. Megintcsak
Roland Barthes jegyében, akinek egy másik formulája szerint az írás a szabadság modellje, de természetesen ilyen minőségében is mindenekelőtt olyan nyelv, amely sohasem lehet azonos a hatalom nyelvével.
Ez az irodalmi vonulat a „szlovákiai magyar” jelzőt sem társadalmi meghatározottságként és elkötelezettségként vállalja föl, hanem valahogy úgy, ahogyan azt az Amerikában élő szlovák képzőművész, Koloman Sokol egy alkalommal minden ún. határon túli művész nevében érvényesen megfogalmazta: A művésznek egy bizonyos közösséghez tartozását nem az határozza meg, hogy ez a viszony megfogalmazódik-e
a művében, hanem az, hogy az illető közösség el tudja-e sajátítani a művész alkotását,
fel tudja-e fedezni benne a saját arcát. (A gondolatot emlékezetből idézem, a lelőhelyét
sajnos nem tudom megadni, de hasonlóan vélekedik az agg művész abban az interjújában is, amelyet Huszár Tibornak adott, s az OS c. folyóirat 1997 áprilisi — nulladik —
számában jelent meg.)6
Szögezzük le mi is: ha eddig szlovákiai magyar irodalmat mondtunk, szóhasználatunk egyrészt hipotetikus volt, mert hisz csak ezután vizsgáljuk meg, hogy mennyiben
van e kifejezésnek mai érvénye, másrészt azt akartuk vele érzékeltetni, hogy létezik
egy magyar nyelvű közösség, amely – az idő- és térbeli kapcsolatok miatt – a szlovákiai
magyar szerzőkre és műveikre fokozottabb mértékben odafigyel.

Szabadság és nyelvlényegűség
Cselényi László és Grendel Lajos jelentkezése és kitörése a szlovákiai magyar irodalomban/ból

Egy irodalom másságtudata akkor megalapozott, ha bizonyos viszonyító pontoktól
is visszaigazolt. S az irodalom esetében hol lehetnek ezek a viszonyító pontok, ha nem
magában az irodalomban (az illető nyelv irodalmának az egyetemében, hagyományaiban és jelenében, az ún. világirodalomban stb.) és az olvasóban. A „szlovákiai magyar
3
4

5

6

ROLAND BARTHES: Az írás nullfoka. In: A líra ma. Gondolat, Budapest, 1968. 203.
Egyszemű éjszaka. Fiatal szlovákiai magyar költők. Összeállította és az előszót írta: Tőzsér
Árpád. Madách, Bratislava, 1970.
A „szlovákiai magyar írásbeliség” kifejezést a „szlovákiai magyar irodalom” helyett szándékosan használom, hisz dolgozatom éppen a „szlovákiai magyar irodalom” autonóm létének
a problematikusságát vizsgálja. Ha ez utóbbi kifejezést időnként mégis leírom, akkor az egyszerűség kedvéért teszem, s mindig „szlovákiai magyar írásbeliséget”, azaz Szlovákiában született írásműveket értek alatta.
KOLOMAN SOKOL: Oral History. (Az interjút készítette Huszár Tibor, szerkesztette Eugen
Gindl.) OS, 1970/0.

1999. március

53

irodalom” azonosságtudatát illetően is az látszik helyes kérdésfeltevésnek, hogy tud-e
ez az irodalom a szűkebb és tágabb irodalmi és olvasói környezetével recepciós viszonyban állni.
S le kell szögeznünk: ebből a recepciós elvből kiindulva a „szlovákiai magyar nemzetiségi irodalom” távolról sem látszik olyan szuverénnek, szűkebb és tágabb környezetével partneri viszonyban álló irodalmi formációnak, mint ahogy azt a szocialista
vagy akár a nemzeti irodalmi dogma képviselői annak idején látták. Ha nem a szervezeti, intézményes, állami hovatartozását vizsgáljuk (amely hovatartozásnak az irodalom minőségeit és természetét illetően természetesen nincs különösebb szerepe), akkor
ezt az irodalmat lényegében (azaz a kivételektől eltekintve) olyan helyi érdekű és értékű írásbeliségnek kell tartanunk, amely a nemzeti és társadalmi didaxis, hasznosságelv kötöttségeit a Barthes-i szabadság- és nyelvlényegűség irányában csak esetenként,
bizonyos korszakokban (és bizonyos alkotók oeuvre-jében) képes meghaladni.
Az 1945 és 1997 közötti szlovákiai magyar irodalomnak két ilyen markáns korszaka volt: az első a már említett Egyszemű éjszaka című antológia megjelenését követő
két-három év, amikor is a hagyományos témákat és formákat egyaránt elvető, s meghatározóan a nyelvi anyag öngenerálódására hagyatkozó Varga Imréék és Tóth
Lászlóék költészetét – a hazai negatív fogadtatás után – a budapesti kritika az erdélyi,
jugoszláviai és magyarországi magyar líra összefüggésrendjében értékelte. A másik pedig a hetvenes évek vége, illetve a nyolcvanas évek első fele, amikor CSELÉNYI LÁSZLÓ
a korábbi keltű neoavangárd szövegkompozícióit egybegyűjtötte és kiadta (Krétakor,
1978, Téridő-szonáta, 1984), illetve a nálánál tíz évvel fiatalabb GRENDEL LAJOS a három ismert kisregényét (Éleslövészet, 1981, Galeri, 1982, Áttételek, 1985) tüneményes felfutással megjelentette, s ezzel mindkét szerzőnk olyan recepciós sikert aratott, amelyre
irodalmunk elmúlt fél évszázadában még nem volt példa. E két alkotónk befogadását
(kritikai visszhangját és külföldi sorsát) méltán nevezhetjük olyan áttörésnek, amellyel
a szlovákiai magyar irodalom hosszú évekig meghaladni látszott a regionális hasznossági
elvet és belterjességet, és környezetével partneri (recepciós) viszonyba került.
S ezúttal ezt a „környezetet” és „partneri-recpciós viszonyt” távolról sem csak az
obligát Pozsony-Budapest és bizonyos történelmi események, közéleti aktualitások relációjában kell elképzelnünk. Igaz, az Egyszemű éjszaka megjelenése és botránya megmaradt magyar-magyar ügynek, s az 1968-as történelmi eseményekhez kötődő irodalomtörténeti érdekességnek, de Cselényi és Grendel máig legreprezentatívabb műveit
már 1985-ben, illetve 1987-ben szlovákra fordítják, sőt Grendel Lajos Éleslövészet c.
kisregényét franciául, s néhány elbeszélését más nyugati nyelveken (például németül,
angolul, olaszul) is megjelentetik, s ezek a művek ma is időszerűek, ma is hatnak.
S éppen ilyen vonatkozásban merül föl az a négy kérdés, amelynek megválaszolása
jelen dolgozatom feladata lesz.
A négy kérdéskört pedig a következőkben foglalhatnám össze:
• Milyen külső (történelmi és irodalmi) körülmények motiválták, segítették
Cselényi László „kitörését” a szlovákiai magyar irodalom kereteiből a hatvanas,
illetve a hetvenes években s Grendel Lajos látványos „világirodalmi” felfutását
a nyolcvanas évek elején?
• Melyek műveik azon legáltalánosabb értékei, amelyek ezeket a műveket egy tágabb irodalmi kontextusba emelik?

54

tiszatáj

• Mennyiben sajátították el a különböző közösségek (a szlovákiai magyar s általában a magyar nyelvű olvasóközösség, a szlovák társadalom stb.) ezeket a műveket, s mennyiben segítik őket az önértésben?
• Az európai típusú kultúrák radikálisan megváltozott struktúrájában van-e még
értelme a „kisebbségi irodalom”, „nemzetiségi irodalom”, „nemzeti irodalom”,
„világirodalom” kifejezéseknek, s ha van, akkor szerzőink a felsorolt irodalmak
közül melyiknek a rendszerébe sorolhatók be?
A következőkben lássuk az első két kérdéscsoportra adható lehetséges válaszokat.
A hatvanas évek magyar (magyarországi) irodalmában az ötvenes évek szimpla,
ideológiai ihletésű kvázi-realizmusával szemben (a politikai rendszer „lágyulásának”
megfelelően) egy olyan realista, valóságleképző irodalommodell válik meghatározóvá,
amely a korábban tabunak számító társadalmi „igazságok” kimondásával legitimálja
magát.7 Ezt a realista kánont a kimondottan szociográfiai indíttasú, klasszikus népi
irodalom még élő képviselői, valamint az abból kinőtt fiatalabb nemzedékek, elsősorban az ún. népi szürrealisták irodalma nem ellensúlyozza, inkább csak a palettát színezi, hisz egyiknek sem maga a kimondás, a nyelv a problémája, hanem a kimondott,
a leírt tárgyba kódolt társadalmi-erkölcsi elkötelezettség.
Azt a magyar irodalmat, amely számára a kimondhatóság, a nyelvi megfogalmazhatóság jelenti egyben a világ megfogalmazhatóságát is, ebben az időben, ha nem is
mindig külföldön írják, de többnyire külföldön, mégpedig a Párizsban megjelenő Magyar Műhely és a jugoszláviai Újvidéken kiadott Új Symposion című folyóiratokban
publikálják. Mindkét fórum avantgárd, illetve neoavantgárd hangolású, de – amint az
köztudott – helyt adnak azoknak a nem avantgárd hazai (magyarországi) szerzőknek
is, akiket az otthoni irodalompolitika – a szocialista és realista elkötelezettségektől teljességgel idegen forma-elkötelezettségeik miatt – csak megtűr, de nem preferál.
Erre az időre esik az akkor még egészen fiatal Cselényi László két párizsi tartózkodása: első alkalommal (1965–66-ban) egy évet, majd 1968–70-ben két évet tölt költőnk
a francia fővárosban. Itt jegyzi el magát – a Magyar Műhely külső munkatársaként –
életre szólóan az avantgárddal, illetve neoavantgárddal, s lesz – ahogy Esterházy Péter
mondta egyszer róla – a mai magyar irodalom „legmakacsabb avantgárdistája”.
S Esterházy Péter neve s a „makacs” jelző itt beszédes kifejezések. A „makacs”
ugyanis arra utal, hogy indulása idején még magában Esterházyban is sok az avantgárd,
illetve neoavantgárd vonás (az 1979-ben megjelenő s később posztmodern iskolát teremtő Termelési-regényt mi itt, Pozsonyban például bizony sokáig teljességgel neoavantgárd kísérleti szövegként olvastuk), s csak később alakult attitűdje véglegesen
a posztmodern világlátáshoz. Cselényi viszont máig érzéketlen maradt a programszerű
posztmodern szívóerejével szemben, s a posztmodern „újat-alkotó” konzervativizmusa
és töredékessége helyett változatlanul az avantgárd „újat-alkotó” aktivizmusát és
a mega-struktúrákat részesíti előnyben.
S ahogy a hatvanas évek második, s a hetvenes évek első felében (műveinek immanens értékein túl) az biztosított neki megkülönböztetett helyet a közép-európai magyar nyelvterület irodalmában, hogy – a magyarországi Erdély Miklósék underground
avantgárd iskolájától távol – magánosan művelte azt a szöveg- vagy jel-szerű neoavantgárd költészetet, amelyet Nyugat-Európában a francia Tel Quel (illetve a Magyar Mű7

Vö. KULCSÁR SZABÓ ERNŐ: A magyar irodalom története 1945–1991, 74.

1999. március

55

hely) képviselt (a már említett s szintén neovantgárd irányoltságú újvidéki Új Symposion gárdája akkoriban inkább az ún. kiáltás-szerű neoavantgárdot művelte8), úgy a hetvenes évek második felétől máig pontosan az Esterházy-megnevezte „makacs” következetessége ad oeuvre-jének – megintcsak belső értékein túl – plusz-sajátosságokat. Mára
ugyanis az avantgárd művelőinek a száma (a posztmodern dominanciája mellett)
a magyar irodalomban is jócskán megcsappant: a jugoszláviai Új Symposion legjelentősebb alkotói Magyarországra (esetleg nyugatra) települtek, s ma már inkább szintén
a posztmodern iskolákban jeleskednek; a párizsi Magyar Műhely – részben – Budapestre
költözött, alapító költő-szerkesztői áttértek a vizuális-számítógépes költészet gyakorlatára, magyarországi – egészen fiatal – munkatársai pedig egy könnyedebb, sajnos, sokszor nagyon is könnyed, felületes, sőt olcsó neoavantgárdot-performance-t művelnek;
az egykori magyarországi unterground-avantgárd csoport vezéregyénisége, Erdély
Miklós és a csoport egyik kitűnő tagja, Hajas Tibor meghalt, társaik (Balaskó Jenő,
Halász Péter és mások) pedig elhallgattak. S ezen a teljesen átrajzolódott avantgárd
térképen Cselényi László költészete ma szilárd letéteményese, szinte legletisztultabb
gyakorlata annak a programnak, amelyet a párizsi Magyar Műhely hőskorában a lap
teoretikusai fogalmaztak meg, s amely szerint az avantgárd vers olyan játék, amely lemond az ún. valóság sémáiról, s önmagából önmagát táplálva, pusztán afféle nyelvben
megvalósuló aktivitásmodell.9
Lapozzunk bele a költő Téridő-szonáta című mintegy három és fél ezer soros kompozíciójába, vessünk egy pillantást arra a formálási aktivitására, amelynek alapján
a fentieket elmondhattuk.
A kompozíció címe, a Téridő-szonáta kettős jelentésével (téridő+szonáta) a belső és
külső forma ambivalenciájára látszik utalni. A „téridő” kifejezés azt jelzi, hogy a költő
a kötet szövegeinek belső világát a modern fizika téridő elmélete szerint kívánja szervezni, a „szonáta” pedig a külső forma zenei tagolódására utal.
Jól szervesül – paradox módon – a nyitottságot, többértelműséget szervező elvvé
emelő belső formával az alapjában véve zárt szonátastruktúra mint külső forma.
A négytételesség ugyanis ide kapcsolja Heidegger „négy egyszerűségét”, a létezés négy
részre (égre és földre, illetve szellemre és emberre) tagolódásának gondolatát, s így
a szonátaforma a zártságában is a végtelenség, a fogalmilag zárt, mert nyelvi formulákba fogott, de gyakorlatilag nyitott (mert a végtelen) világmindenség képzetét sugallja. A nyelvi anyag szervezésében a szonátaszerkezetnek pedig inkább a ciklikussága
érvényesül, s nem a linearitása. A reexpozíció, a variációk stb. jól segítik az egyes
képsorgenezisek kiteljesedését és a kezdetekhez való visszakapcsolást. E ciklikusságon
belül valósul meg a külső forma másik alapvető fontosságú – és szintén zenei fogantatású – elve: az aleatória, a nyelvi véletlen adta új jelentés befogadásának, műbe építésének „megkockáztatása”. (A latin „aleatória” kockázatot jelent. Véletlen-e vajon, hogy
Mallarmé – akit Cselényi a költő-ősei között tart számon – egyik főművének a címe:
Egy kockavetés...? ) Ennek a nyelvi aleatóriának, „kockavetésnek” az eszközei elsősorban a szójátékok, hangegyezések, a csonkolt, szándékosan befejezetlenül hagyott
grammatikai szerkezetek, a szavak jelentéshalmazzá bontása s az ellentétezések.
8

9

Amint az köztudott, Szabolcsi Miklós osztja föl a neoavantgárd költészetet „jel-szerű” és
„kiáltás-szerű”(anarchista) irányzatokra. Vö. SZABOLCSI MIKLÓS: Jel és kiáltás. Gondolat,
Budapest, 1971.
Vö. pl. PAPP TIBOR: Szöveg-Szójáték, Magyar Műhely, 1978/56–57.

56

tiszatáj

Summa summárum: a Cselényi „kitöréséről” leírtakat összefoglalva úgy is fogalmazhatnánk, hogy költőnk útja az avantgárd Párizson keresztül vitt a szlovákiai magyar irodalom viszonyait meghaladó irodalmi kontextusba.
S ha ezek után Grendel Lajos „kitörésére” kérdezünk rá, akkor azt mondhatjuk: az
ő „Párizsa” – pályájának első szakaszában – a „posztmodern” Budapest volt. De Budapest „posztmodern” jelzője – talán, s főleg a pozsonyi Grendel Lajos viszonylatában –
némi magyarázatra szorul.
1918-ban, a polgári Csehszlovákia megalakulásával Magyarország olyan szomszédot
kapott, amelynek szelemisége bizonyos értelemben katalizátora lett a magyar szellemi,
elsősorban irodalmi életnek. A két háború között a magyarországi ellenforadalmi
kurzus természetesen szemben állt mindennel, ami csehszlovák volt, de Karel Čapek
művei Magyarországon is hatottak, Jiři Wolker, Vitězslav Nezval, Petr Bezruč,
František Halas, Anton Sova verseit a kor legnagyobb magyar költői, József Attila,
Szabó Lőrinc, Illyés Gyula fordították. S a hatvanas években – az ötvenes évek internacionalista kölcsönösségének szomorú-unalmas intermezzója után – ez a termékenyítő hatás folytatódni látszott: a magyar szellem megint természetes érdeklődéssel
fordult a cseh kultúra szenzációi, elsősorban a filmesek, Forman, Menzel, Chytilová
„új hulláma” felé, de a magyar író számára az irodalmi új hullám képviselőinek, Milan
Kunderának, Josef Škvoreckýnak, Bohumil Hrabalnak, Vladimir Holannak, Jiři Kolářnak a neve is ismerősen csengett.
A hetvenes évek végén, amikor Grendel Lajos debutál (első könyve, a Hűtlenek
című elbeszéléskötet, 1979-ben jelenik meg) ez a csehszlovák>magyar irányú hatásmechanizmus első ízben fordul meg: míg a korábbi fejlődési szakaszokban Csehszlovákia nemcsak földrajzi, hanem átvitt értelemben is „nyugatabbra” feküdt, mint Magyarország, most hirtelen Magyarország csúszik nyugatabbra. A kádári „gulyás-kommunizmus” és a husáki „sötétség-korszak” társadalmi és gazdaságpolitikai fáziskülönbsége
a kultúrában is kezdi éreztetni a hatását, s fokozatosan a magyar szellemiség kerül a liberalizmus, a kísérletezés, a pluralizmus pozíciójába. Az addig magyar tájakon szinte
kötelezően csodált cseh irodalom az irodalmi konvenciók, sőt szocialista realista doktrínák letéteményesévé lesz.
Véletlenül és szerencsésen esett össze ez a változás a neoavantgárd és a posztmodern
őrségváltásával, szerencsésen főleg olyan szempontból, hogy a cseh<>magyar irodalmi helycsere ezzel látványosabb lett. A hetvenes évek második felében, s főleg
a nyolcvanas évek elején Konrád György, Mészöly Miklós, Ottlik Géza, Mándy Iván,
Esterházy Péter, Nádas Péter nemcsak témáik szokatlanságával, bátorságával „újak”
Csehszlovákiában (műveik főleg a Szabad Európa Rádió cseh és szlovák adásának, de
cseh és szlovák fordításaiknak köszönhetően is ismertek), hanem azért is, mert egy új
szellemiség, új irodalmi irányzat: a posztmodern képviseletében jelentkeznek. S ez
– paradox módon – akkor is így van, ha posztmodern szerzőnek valójában csak (részben) Mészölyt és Esterházyt tarthatjuk a sorból.
Grendel Lajos irodalmi indulását (a világirodalmi hatásokat és a magyar klasszikusok hatását természetesen leszámítva) ez a magyar posztmodern motiválja.10 És még valami: a Mozgó Világ.
10

Grendel maga Faulknert, Musilt, Kafkát, Hrabalt, Kosztolányit, Török Gyulát, Krúdyt, Mészölyt említi néhány írásában, mint akik a klasszikusok közül leginkább hatottak rá.

1999. március

57

Szerzőnk szempontjából egyáltalán nem elhanyagolható tény, hogy az indulása
egybeesik ennek a kitűnő folyóiratnak a fénykorával. S az még kevésbé, hogy szoros
személyes kapcsolatok és eszmei rokonság fűzte a lap szerkesztői és szerzői köréhez.
S természetesen ez a kapcsolat is hatott az indulására.
De tévednénk, ha úgy gondolnánk, hogy a sok hatás közepett maga Grendel, sajátos helyzeti energiáival, „nemzetiségi”, azaz egyidőben külföldi és belföldi létével, egzisztenciájával teljesen feloldódott, beolvadt a magyarországi posztmodern irodalmi
kánonba. A Mozgó Világ gárdájától ugyan valóban minden megtanulhatót megtanult,
mindazon a filozófián (elsősorban Kierkegaardon és Heideggeren), szociológián, lingvisztikai irányzaton átrágta magát, amely a „Mozgó” kitűnően képzett teoretikusait is
ihlette, de míg a „Mozgó” iskolájában jelen volt valami posztmodern erkölcsi relativizmus, sőt etika-ellenesség, Grendel az ott tanultakhoz annyival több etikai pluszt
adott, amennyivel a husáki „sötétség-korszak” sötétebb, demoralizálóbb volt, mint
a kádári „gulyás-kommunizmus”. S elsősorban ez a differenciált, sokszorosan „áttételes”11 etikai érzékenység (amely természetesen távolról sem jelentett semmilyen néven
nevezendő tételességet) s a „Mozgó” képviselte irodalommodell „etikaellenessége” közötti feszültség lett a sajátosan grendeli regényminőség alapja. Ennek az alapnak a jegyében Grendel jelentősen átrendezte magában a „Mozgóban” tanultakat, s csak azt
a legáltalánosabb posztmodern közös nevezőt hagyta meg trilógiájának számlálója
alatt, amely szerint a regényben az ábrázolástechnika egyrészt az ábrázolás tartalmává
válik, másrészt viszont egyfajta jelentésnyitottságnak, rugalmas „lehetőségmezőnek”
(Umberto Eco) a kialakítását célozza.
A három könyvnek a szlovákiai magyar irodalomra vetített nagy fontosságát abban
kell látnunk, hogy a szerzőnek sikerült benne olyan epikai hőst teremtenie, akit nemcsak egy szűk közösség, hanem az egyetemes emberi létezés képviselőjének is érzünk.
Ez a hős a kor reprezentatív tudása és történelmi emlékezete birtokában igyekszik
a kor nagy kihívásait, kérdéseit ha nem is megválaszolni, de legalább egyfajta rendbe
állítani magában.
Márai Sándor írja egyik Naplójában: „Amikor (Nietzsche) kimondta, hogy a görög
tragédia hőse ’azért hős, mert a győzelem reménye nélkül harcol’, kimondott egy szót,
amelynek olyan felszabadító ereje (vagy pusztító hatása) van, mint a nukleáris energiának.”12 Grendel ilyen értelemben Nietzsche- és Márai-tanítvány is.
Az Éleslövészetből idézek: „Ám az elbeszélő nem bízik logikus, megmagyarázható,
megnyugtató és végső fokon igazságos végkifejletek eljövetelében, sem általában, sem az ő és
hozzátartozói konkrét sorsát illetően. Bizonyos értelemben éppen az ellenkezőjét érzi kötelezőnek a maga számára. Akiket szeret és becsül, lebeszélni a logikus, megmagyarázható et
cetera végkifejletekbe vetett oktalan és jámbor hitükről. Mert ha ez sikerül, akkor talán lehet kezdeni már valamit. Vállalni is lehet egyet-mást.” S a Galeriban a Nietzschétől és
Máraitól tanult életfilozófia kulcsszavát szó szerint leírja: „EL érezte, hogy a nullapont
közelébe érkezett, ahonnan már jól látni a valóságos arányokat, a dolgok autonómiáját és
zsarnokságát; a tekintet tiszta lesz, de a remény megbénul, és kiölti nyelvét, mint az akasztott ember.”

11
12

Grendel trilógiája harmadik kötetének a címe bizonyosan nem véletlenül Áttételek.
MÁRAI SÁNDOR: Napló 1968–1975. In: M.S.: Breviárium. Madách, Bratislava, 1992. 253.

58

tiszatáj

Íme, a huszadik század polgára, aki a remény illúziója, ha úgy tetszik: Isten nélkül
akar élni, mert csak illúziók nélkül „tiszta a tekintet”, s csak így lehet „kezdeni”, „vállalni”, azaz: tenni valamit.
Tenni, de ki ellen vagy mi érdekében? Grendel polgára – intellektualizmusával,
iróniájával – az arc nélküli tömegembert, a saját létét pillanatonként feladó, a társadalmi léttel megalkuvó „galeri-tagokat” (és saját magát is) egyértelműen elítéli, de azt,
hogy minek a jegyében ítélkezik, inkább csak felvillantja. Mintha azt mondaná: Ember
küzdj, de ne bízz!, s ennek megfelelőn életének esztétikai és etikai stádiuma mellől hiányzik a kierkegaardi vallási stádium, a beteljesülés. Helyén egy gesztust (a gyermekének – aki előbb az anyjával Csehországba távozott – visszafogadását) és egy fohászt találunk: „Csak most segíts megtisztulni.” Mindkét elem egy olyan Heidegger-féle Isten
nélküli „ateista vallás” irányába vág, ahol az ember maga „pásztorolja” a létet. De ebben
a vallásban – miután a racionalizmus eredményei az előbbi stádiumokban alaposan relativizálódtak – a ráció leköltözik a polgár agyából a polgár szívébe, s ha el akarjuk
képzelni a trilógia utolsó oldala után következő oldalakat, akkor képzeljük el a szeretet
által „pásztorolt” teljes (egzisztenciális és társadalmi) lét történeteit, tetteit, vállalásait.
Összegezve az elmondottakat: Grendel Lajos és Cselényi László „kitörését” a szlovákiai magyar irodalom keretei közül a mai magyar irodalom két legjelentősebb
irányzatának, a posztmodern és avantgárd (neoavantgárd) iskoláknak a felfutása és felhajtó ereje motiválta a legerősebben. Szerzőink ma e iskolák sajátos és meghatározó
egyéniségei.
Befogadás és önértés
Mivel a két szerző fentebb jelzett műveinek a magyar kritikai irodalma meglehetősen nagy, sőt talán (főleg Grendel trilógiájának az esetében) adekvát is, e művek részletes elemzésétől itt most eltekintünk, s rátérünk a bevezető négy kérdéskörünk harmadik körére: mennyiben sajátította el a szlovákiai magyar s általában a magyar nyelvű
olvasóközösség, a szlovák társadalom stb. ezeket a műveket, s mennyiben segítik őket
az önértésben?
A 80-as években szinte nem volt magyarországi irodalmi fórum és jelentős irodalomkritikus, amely/aki ne írt volna Grendel művéről, s a szerzőt ne a magyar regénynyelv megújítójaként s magát a művet ne bátor irodalmi és társadalmi tettként értékelte volna. Azóta megjelent az íróról egy kitűnő monográfia is (Szirák Péter: Grendel
Lajos; Kalligram, 1995), s a magyar Grendel-recepciónak e műben közölt részletes ismertetése, bibliográfiája feleslegessé teszi, hogy mi itt a szóban forgó Grendel-trilógia
magyarországi fogadtatásával külön foglalkozzunk. Írjuk ide viszont a három kisregénynek azt a minősítését, amelyet Kulcsár Szabó Ernő írt le az irodalomtörténetében – úgy tűnik, időtálló érvénnyel –, s amelyet a 80-as évekbeli Grendel-irodalom
mintegy összefoglalásaként is fölfoghatunk: „Beszéd és ellenbeszéd ideológiai eredetű diszkurzusmintáit a nouveau roman elbeszélésmódjára emlékeztető eljárásokkal sikerült olymértékig oldania (ti. Grendelnek, T. Á.), hogy valóban új regényformák kialakításának
küszöbéig jutott el.”13
13

Vö. KULCSÁR SZABÓ ERNŐ: A magyar irodalom története 1945–1991. Argumentum, Budapest, 1993. 167. – Az igazsághoz viszont az is hozzátartozik, hogy a 90-es évek kritikairodalmának néhány képviselője ezt az „időtálló érvényt” már megkérdőjelezi. Szilágyi Márton
például az Együtt – egymásért? c. írásában valamiféle „poszt-népi” „csapdahelyzetről” beszél,

1999. március

59

Ezzel szemben a Grendel-regény szlovák recepciójáról el kell mondanunk, hogy az
zömében nem volt adekvát, s nemcsak azért nem volt az, mert az adott társadalmi-irodalompolitikai feltételek mellett a mű bizonyos jelentéssíkjairól nem lehetett beszélni
(1985-ben járunk!), hanem azért is, mert a bírálók többnyire a hagyományos módon
keresték a jelentést benne, s nem vették észre, hogy olyan nyitott struktúráról van itt
szó, amely valószínűleg a történelem minden szakaszában más jelentést talál majd magának. Egy írószövetségi vita résztvevői például Ladislav Ballek és Ivan Hudec regényeihez hasonlították Grendel könyvét, s Ballekkal kapcsolatban már máshol megfogalmazott jelentéseket igyekeztek felfedezni benne, ahelyett, hogy a korral szembesített saját énjüket és intellektusukat próbálták volna megfogalmazni a kapcsán.14 Mert
hisz Grendel (és általában a „nyitott mű”) célja elsősorban természetesen nem valami
külsőnek, a világban adottnak a leképezése (ahogy az már az eddig elmondottakból is
kiderült). Egy „dél-szlovákiai város kispolgárainak a képét”15 a trilógia csak felvázolja,
s – a befogadásesztétikának megfelelően – „inkább az elképzelés és észlelés feltételeit képezi
le, hogy a jelben elgondolt tárgyat (mint olvasók, T.Á.) a magunk számára létrehozhassuk”.16 Azaz Grendel Lajos regényét vagy olyan sajátos nyelvként (jelrendszerként)
fogjuk föl, amely úgy teszi anyagává magát a tárgyát (az objektív világot) is, hogy az
olvasó azt is jelként érzékeli, s az így kialakult nyelv-mű segítségével a „világba vetett”
önmagát próbálja megérteni, vagy csak hagyományos tartalmakra lelünk benne.
Voltak azért olyan szlovák kritikusok is, akik Grendel művét nem másokéhoz, hanem önmagához mérték, s nem azt keresték benne, ami a „szlovák és magyar népet
összeköti”. (Ugye, emlékszünk még erre az internacionalista ideológiai szlogenre?!).
Peter Zajac például (ugyancsak az írószövetség szóban forgó vitájában) így értékeli
Grendel prózai teljesítményét: „...a szerzői intellektus intenzív tagadása s egyidejű gyönyöre adja azt a különös feszültséget, amely Grendelnek a cseh és szlovák irodalom kontextusában sajátos helyet biztosít”.17 Tehát: nem a téma hasonlósága, nem a környezetazonosság, s még csak nem is a kifejezésbeli esetleges egyezések, hanem az „intellektuális
szerzői teljesítmény”, a „különös feszültség”, a „sajátszerűség” azok az értékek, amelyek
a szlovákiai magyar szerzőt ahhoz a bizonyos szlovák kontextushoz vezetik.
Jozef Bžoch még konkrétabb, mikor leszögezi, hogy Grendel művében „...az elbeszélő viszonyulása a valósághoz, a ’tartalomhoz’ fontosabb, mint maga a tartalom”,

14

15
16

17

amelyből „azáltal vélték kiszabadítani az új próza kritikusai a határon túli prózaírók újabb
nemzedékét, hogy néhány reprezentánsukat – voltaképp alaposabb elemzés nélkül – a paradigmaváltás gárdájához tartozóként kezdték emlegetni. Ez adta meg aztán Grendel Lajos (…) hazai tekintélyét, noha művei(…) ennek a várakozásnak egyre kevésbé tudnak megfelelni.” (Szilágyi
Márton: Kritkia berek. Balassi Kiadó, 1995. 32–33.) Az ilyenfajta vélemények – megítélésem
szerint – legalább annyira általánosítanak „lefelé”, mint amennyire az általuk bírált kritikusok – az induló Grendelt értékelve – esetleg „fölfelé” általánosítottak. Az alaposabb elemzés
valószínűleg Kulcsár Szabó Ernőnek adna igazat, azzal a megszorítással, hogy Grendel későbbi művei már valóban hagyományosabb értékeket képviselnek irodalmunkban, mint az
itt elemzett trilógiája.
A vita anyagát lásd a Romboid c. folyóirat 1986/11. Számában: Kritici diskutujú o Lajosovi
Grendelovi! A továbbiakban: Kritici.
Ez utóbbi kitétel I. Sulíktól, a Romboid-vita egyik prominens résztvevőjétől származik.
WOLFGANG ISER: Der Akt des Lesens. 1976. 107. Idézi: Kulcsár-Szabó Ernő: Műalkotás-szöveghatás. Magvető, Budapest, 1987. 446.
Peter Zajac in: Kritici. Romboid, 1986/11.

60

tiszatáj

s hogy itt „A tettetett és valós, a bizonytalan és biztos, a feltételezett és igaz, az ember kis
történetei és az ún. nagy történelem állandó szikrázó egymásbajátszása bizonyítja a dolgok
kétértelműségét, sőt többet, a világ relativitását”. S Jozef Bžoch – közvetve – arról a bizonyos kontextusról is fontosabbat mond, mint Ďurišinék mondtak: „Ilyen intellektuális alámerüléshez, bizony, nem vagyunk szokva (értsd: a szlovák literátorok, T. Á.), sem
ilyen magas fokú szellemi kulturáltsághoz, sem ilyen stílushoz, amely (...) gondolkodásra késztet, amelyik maga nem hazai szinten gondolkodó, ám mégis a hazai szintből kinövő.” 18
Grendel Lajos ugyanis úgy lett része a „szlovák irodalmi kontextusnak”, hogy arra
részben vissza is hatott. Bizony, a nyolcvanas évek szlovák posztmodern irodalma jóval szegényesebb lenne Grendel szlovákra fordított regényei és elbeszélései nélkül,
s a szegényesebb kontextus valószínűleg a szlovák posztmodern próza jeleseinek, Pavel
Vilikovskýnak, Martin Bútorának, Dušan Dušeknek és Dušan Mitanának a műveit is
szegényesebb jelentésekkel töltené föl.
De Grendel hatása a szlovák prózairodalom fiatalabb évjáratainak a műveiben
mérhető le a legegyértelműbben. Elég csak Václav Pankovčin, Vladimír Balla, Pavol
Rankov, Peter Pišťánek vagy Ján Litvák novelláiba beleolvasnunk, hogy lássuk:
Grendel „úgy bizonyította be művei életképességét”, és teremtett szinte iskolát a fiatalabb
szlovák írók számára, ahogy azt (az irodalmi szintézisről elmélkedve) F. X. Šalda már
évtizedekkel ezelőtt papírra vetette: „Az igazi szintézis ott van jelen, ahol olyan mű jött
létre az alapján, amely azzal bizonyította be életképességét, hogy egy sor új mű születésének
lett ösztönzője; olyan új művek születésének, amelyek aztán becsülettel megvédik jogukat az
élethez és napfényhez.”19
S ezzel a ténykedésével szerzőnk jelentősen beleszólt abba a vitába is, amely az ún.
nemzetiségi irodalmak mibenlétéről s ezen irodalmaknak a nemzeti és többségi (a
szlovákiai magyar irodalom esetében az „anyaországi” magyar és a szlovákiai szlovák)
irodalmakhoz való viszonyáról folyik nálunk évek óta. Műveinek két- és többirányú
hatásából ugyanis egyértelműen következik, hogy az irodalmilag valóban „életképes”
műveket, attól függetlenül, hogy „nemzetiségi” vagy „nemzeti” viszonyok között születtek, nem lehet nemhogy „nemzetiségi”, de még „nemzeti” keretek közé sem zárni,
mert igaz ugyan, hogy az irodalmi mű egzisztenciálisan kötődik egy konkrét nemzeti
nyelvhez, de mintha a konkrét nemzeti nyelv fölött létezne még egy másik nyelv is,
amelyet nem is nyelvnek, hanem inkább olyan jelrendszernek kellene neveznünk,
amelyben minden személy, fogalom, tárgy, elmélet és gyakorlat, amellyel az ember (és
az emberi civilizáció) valaha is találkozott, s neki jelentést tulajdonított, jelnek minősül. Sőt: az irodalom – ahogyan azt már dolgozatom más helyén is jeleztem – ilyen vonatkozásban olyan nyelvvel való manipulációnak tűnik, amelynek során a jelentés
visszaváltozik egyrészt konkrét dologgá (személlyé, fogalommá, tárggyá, elméletté,
gyakorlattá stb.), másrészt jellé (azaz most már jelentéssel bíró valamivé) szublimálódik. Az irodalom, a jó irodalom, a nagy irodalom mintegy ennek a nemzeti nyelvek
fölötti nyelvnek a jelrendszerét bővíti, tágítja, s talán mondanom sem kell, hogy ilyen18

19

JOZEF BŽOCH: Grendelove Odtienené oblomky (Grendel Árnyalt töredékei). Ľud, 1986. május
24. 120. sz., 4.
FRANTIŠEK XAVER ŠALDA: O smyslu literárních dějín českých. (A cseh irodalomtörténet
értelméről.) In: F. X. Šalda: Studie literárně historické a kritické (Irodalomtörténeti és kritikai
tanulmányok). Melantrich A. S. Praha, 1937. 129.

1999. március

61

formán ez a bővítés, tágítás az illető irodalomnak egyben értékmérője is, s hogy „nemzetiségi” irodalmi művet épp úgy, mint „nemzetit” csak ilyen igénnyel érdemes írni,
s ami ezen a mércén alul van (legyen az – eredetét tekintve – „nemzetiségi” vagy „nemzeti”), így is, úgy is pusztán helyi értékű írásbeliség.
Ezt a „bővítést” persze nagyban segítheti vagy gátolhatja a mű fordítása (amelynek
köszönhetően a mű abba a bizonyos „nyelvek fölötti jelrendszerbe” – amit pontatlanul
„világirodalomnak” is szoktunk nevezni – vagy bármely másik nyelv irodalmába bekerülhet), s Grendel trilógiájának szlovák változata (s a változatnak a szlovák irodalmi
kontextusba kerülése) vonatkozásában azt kell mondanom, hogy az írónkat nemcsak
a tehetsége, hanem a szerencséje is segítette, mert Karol Wlachovský nemcsak kitűnő
fordítója, hanem szinte szerzőpárja is lett. Ugyanis amellett, hogy az eredeti mű esztétikai értékeit szinte maradéktalanul visszaadta, a mű jelentésszintjeit meg is toldotta
eggyel (a fordításhoz csatolt Edičná poznámka — szerkesztőségi megjegyzés – tanúsága
szerint a szerzővel egyetértésben): az „uhorský” (Hungarus) és „maďarský” (magyar)
kifejezések, s a belőlük következő kettős nyelv-, hagyomány- és történelemszemlélet
mesteri váltogatásával ugyanis Grendel Elbeszélőjét olyan polikultúrájú írástudóvá
transzponálta, aki mai identitását tekintve magyar, de 1918 előtti történelemtudatát illetően inkább „Uhor” (Hungarus), mert a történelmi Uhorsko (Hungaria) teljes kultúráját képes befogadni.20 [Ezt a „kettős identitású” szlovákiai embertípust a szlovák irodalomban általában lekezelik, esetenként sértő szándékkal „maďarónnak” (szlovákból
elfajzott magyarnak) nevezik, de újabban – hála Istennek – nem kevés azoknak a tekintélyes szlovák értelmiségieknek a száma sem, akik pozitív programjuknak tartják
az „Uhorsko” közös történelmi hazaként való vállalását.] Grendel-Wlachovský
„Uhor–magyar” Elbeszélője – a többnyelvűségénél és többkultúrájúságánál fogva – simán beleilleszkedik a mű posztmodern strukturáltságába, végletes nyitottságába, erkölcsi és világszemléleti relativizmusába, a szlovák olvasó számára pedig plusz jelentéseket is hordoz.
Nem volt ilyen szerencséje a fordítójával dolgozatunk másik „hősének”, Cselényi
Lászlónak, akinek a fentebb jelzett kompozíciójában sikerült egy legalább annyira nyitott s így többértelmű műstruktúrát létrehoznia, mint amilyet Grendel trilógiája képvisel, fordítója, Marta Podhradská azonban a fordításában (László Cselényi: Sonáta
časopriestoru, Bratislava, 1987) ezt a nyitottságot, többértelműséget nemhogy tovább
nyitotta, bővítette volna, hanem – minden igyekezete ellenére is – inkább szűkítette,
az eredeti szöveg irritáló, új meg új értelmezéseket provokáló éleit lekerekítette, egyetlen jelentések irányában értelmezte. Nem véletlen, hogy mikor a szlovák kritikusok a
Romboid c. folyóiratban Cselényi Téridő-szonátáját vitatták, akkor Tibor Žilka ezt
mondhatta: „A szöveg szlovák változata – Marta Podhradskának köszönhetően – a befogadást tekintve megközelíthetőbb, mint maga az eredeti. 21 Nem kétséges, hogy Žilka a fordítás elismerő minősítésének szánta a kijelentését, de én Podhradská szövegének ezt
a „recepciós megközelíthetőségét” inkább negatívumnak érzem, mintsem pozitívumnak. Cselényi ugyanis – Grendelhez hasonlóan s szintén W. Iser recepciós esztétikájának vonatkozó passzusával jellemezhetően – nem a „jelben elgondolt tárgyat”, hanem
20

21

A szlovák nyelv az „Uhorsko” és „Maďarsko” kifejezésekkel megkülönbözteti az 1918 előtti
és utáni Magyarországot.
Tibor Žilka in: Kritici diskutujú o Lászlóvi Cselényim (Kritikusok Cselényi Lászlóról vitáznak). Romboid, 1988/5.

62

tiszatáj

csak „az elképzelés és észlelés feltételeit képezi le”, Podhradská ezzel szemben mindig egy
feltételezett-előlegezett tárgy és jelentés, azaz egy zárt interpretáció irányában alakítja
Cselényi szövegszerkezeteit. S a mű makrostruktúráját ugyanúgy, mint a mikrostruktúráit.
Feltételezem, nem szándékosan, hisz a mű fordításához csatolt Náhoda alebo
zákonitosť (Véletlen vagy törvényszerűség) című utószavának tanúsága szerint ő maga
is tisztában van Cselényi művének jelentésbeli és „szövegi polifóniájával” , s le is írja,
hogy költőnk „szonátája” egyszerre játszódik „A legbensőségesebb térben és az emberiség,
a nagyvilág terében”22, mégis, mikor az eredeti szöveg transzlációjára kerül sor, akkor
Cselényi nyitottsága és többértelműsége, ha nem is sikkad el, de valami fordított
trendbe áll: mintha bezáródni igyekezne, illetve az egyetlen konkrét jelentés felé konvergálna.
Néhány példa az elmondottakra: A mű árvíz-motívumáról Ján Buzássy (a Téridőszonáta talán legértőbb szlovák recipiense) így ír: „...úgy gondolom, hogy e költemény
a részleteit tekintve ugyan bonyolult, de mint egész, áttetsző. A kevésbé iskolázott olvasó is
megérti, hogy nem a valóságosan megtörtént árvízről szól. Tulajdonképppen a világmindenség metaforája ez, s nem csak a Csallóközé vagy azé a néhány emberé, akiket az árvíz
közvetlen érintett.”23 Ugyanez az árvíz-motívum Marta Podhradská fentebb idézett
utószavában így konkretizálódik, szűkül a csallóközi árvíz tényére (és csak arra):
„Cselényi versvilágának valamennyi jelentéssíkját egyetlen központi motívum kapcsolja
össze: az 1965-ös nagy, dunai árvíz. Abban az időben Cselényi újságíró volt, s mint a keserves események szemtanúja egész sor riportot írt a csallóközi tragédiáról.”24
Még nyilvánvalóbb a konkretizáló, az egy jelentés irányába törő műfordítói reflex
magukban a versfordításokban. Lapozzunk bele Podhradská fordításkötetébe, s hasonlítsuk össze, mondjuk, a 4423 számú strófát (csak úgy találomra ragadom ki e részt!) az
eredetijével. (Egyébként a strófa száma helyesen nem 4423, hanem 4/4/2/3 lenne;
Cselényi Wittgenstein Tractátusa számozásának mintájára jelzi szövegeit. A magyar
Téridő-szonátában ez a szakasz a 1/1/2/3 jelzést viseli.)
Az eredeti szöveg:
Tüskeágy tövises képzelet

kénytelen képzelet trilla-sokk
Magasfeszültség-hegy többlet-egy
tekercs-ária kettészakadt
A bőr alatt feszülő hengerek
telepített gondolat hiány-fa
Feszíti az izmait dühös
vita-kín a bőre elszakadt

22

23

24

MARTA PODHRADSKÁ: Náhoda alebo zákonitosť (Véletlen vagy törvényszerűség). In: LÁSZLÓ
CSELÉNYI: Sonáta časopriestoru. Slovenský spisovateľ, 1987. 121.
Ján Buzássy in: Kritici diskutujú o Lászlóvi Cselényim (Kritikusok Cselényi Lászlóról vitáznak). Romboid, 1988/5.
Marta Podhradská: i. m., uo.

1999. március

63

Podhradská fordítása:
Pichľavá predstava lôžko z tŕňov

násilná predstava po/hod/a – šok
Vrchol napätia v prebytku /jed/nej
v polke cievky ária rozťatá
Pod kožou napnuté valce stromy
chýbajúce ú/toky myšlienok
V zúrivom spore napínajú sval
v utrpení praskajúcej kože25
Aki nem tud magyarul, s csak a szlovák fordítást érti, azt hihetné, egy Breton-szöveget, afféle „ľ union libre” -t olvas. A szürrealista szabad asszociációkat összefogja, egy
jelentés felé tereli az egyetlen állítmány, a „napínajú sval” (feszítik az izmot): a költő
felsorolja, hogy mi minden és hol „napína sval v zúrivom spore” (feszíti az izmot dühödt vitában). Az eredeti szövegegyüttesnek viszont három állítmánya van („Kettészakadt”, „feszítik”, „elszakadt” ), s mind a három más irányba lendíti ki a jelentést. De ami
ennél is lényegesebb: a szövegegyüttes strukturáló energiája éppen a szavak mondattá
szerveződésének az állandó akadályozása, az esetleges jelentéscsomósodások azonnali
szintaktikai ellenpontozása, s az így számtalan mondatlehetőséget magában hordó dúsított szöveget (afféle nyelvi hasadó anyagot) egyetlen szabályos mondatként értelmezni és fordítani, enyhén szólva is az eredeti mű stílusszintjeinek a gyöngítése. Például: a „Bőr alatt feszülő hengerek” szerveződő félmondatát azonnal szétrobbantja
a mondattanilag értelmezhetetlen „telepített gondolat hiány-fa” szóegyüttes, a „Pod kožou
napnuté valce stromy” (A bőr alatt feszülő hengerek fák) sort viszont mondattanilag
szabályosan tovább fejleszti a „ chýbajúce ú/toky myšlienok” (a gondolatok hiányzó folyamai/támadásai) sorzárlat. (A jelentéstani pontatlanságoktól most eltekintünk!)
Marta Podhradskának persze nem volt könnyű a dolga: az a szlovák versnyelv
ugyanis, amelyre Cselényi szövegeit le lehetne fordítani, egyszerűen hiányzik. Mint
ahogy hiányzik például az a szlovák konkrét költészet is, amelyet a cseh lírában Jiří
Kolář, Ladislav Novák és Josef Hiršal teremtett meg. (A szlovák irodalomtörténetek
néha „konkretistáknak” nevezik az ötvenes évek második felében színre lépő Ján
Stachót, Ľubomír Feldeket, Ján Ondrušt, Jozef Mihalkovičot, az ún. trnavai csoport
tagjait, pedig 1997-ből visszanézve, az akkori költészetük inkább a 30-as évekbeli szlovák „nadrealizmus” – szürrealizmus tovább fejlesztésének tűnik.) Márpedig annak
a konkretista hagyománynak és „önmagát generáló” szövegköltészetnek az ismerete
nélkül, amely a mondatot szavakra, sőt hangokra, betűkre bontja, majd az így nyert
nyelvi elemek szöveggé vagy grafikai képpé strukturálásánál a véletlenszerű megfeleléseket érvényesíti, s ezzel tulajdonképpen a nyelvet teszi meg egyetlen tárgyává, ennek
a költészetnek az ismerete és felhasználása nélkül Cselényi költészetét valóban csak
a szürrealisták nyelvére lehetett lefordítani.
A létező szlovák versnyelvek közül talán még leginkább Ján Ondruš mai, a jelentéstől teljességgel izolált jelekből összeállított, erősen fragmentális nyelvén lehetne elképzelni, dehát akkor a fordítást magának Ondrušnak kellett volna elvégeznie, s akkor
25

Marta Podhradská szlovák fordításait a következő kiadás alapján idézzük: LÁSZLÓ CSELÉNYI: Sonáta časopriestoru (Téridő-szonáta). Fordította: Marta Podhradská. Slovenský spisovateľ, Bratislava, 1987.

64

tiszatáj

a szlovák Téridő-szonáta ma valószínűleg még annyira sem volna Cselényié, mint
Marta Podhradská fordításában.
Az elmondottakat összefoglalva kijelenthetjük, hogy Cselényi László költészete ma
még a meglévő recepciós kezdemények ellenére is nagy ismeretlenje, felfedezendő területe a szlovák irodalmi kontextusnak.
A mű magyar fogadtatásáról dolgozatunk bevezetőjében már szóltunk. Elmondtuk, hogy Cselényi szlovákiai magyar recepciója a hatvanas években és a hetvenes évek
első felében szinte a nullával egyenlő, s nem sokban különbözik ettől az akkori magyarországi kritikai visszhang sem. Ebben az időben a költő pályájának az alakulását
inkább csak a nyugati magyar fórumokon (párizsi Magyar Műhely, a Szabad Európa Rádió magyar adása stb.) kísérik figyelemmel. Az áttörés 1978-ban következik be, amikor
a szerző tizenhárom éves szünet után (az 1965-ben megjelenő Erők című kötetét követően) új kötettel, a Krétakor című gyűjteményével jelentkezik.26
E műre – húsz év távlatából is úgy tűnik – érdemes volt tizenhárom évig készülni:
grandiózus, csak a Téridő-szonáta mércéjével mérhető vállalkozás. Első darabja azon
változatok hosszú sorának, amelyeket a költő egy bizonyos „megíratlan” és megírhatatlan költeményhez azóta is folyamatosan ír. S ráadásul egy olyan kitűnő értelmező
tanulmány kíséretében jelent meg, amely ma is a Cselényi-recepció egyik alapműve.
Szerzője Zalabai Zsigmond 27, aki már akkor elég pontosan beméri a Cselényi-féle költői kísérletezés irányát, mondván, hogy a Krétakor szabálytalan eposz (azaz tulajdonképpen olyan mű, amely az eposz keretei között az eposz mai lehetetlenségét demonstrálja), s egyszerre jellemző rá a megszerkesztettség és a szabad rögtönzés. S bizonyítja az állítását Zalabai olyan mikrofilológiai felkészültséggel és pontossággal, ami
bizony akkoriban a mi tájainkon még eléggé ritka madár volt, s mint ilyen már önmagában is minősítette, megemelte a tárgyát.
Zalabai kritikáját aztán – főleg a magyarországi irodalmi sajtóban – az értő és elismerő Cselényi-kritikák meglehetős rendszerességgel és elég nagy számban követték
és követik. Sőt az elismerés ezekben a kritikákban – épp a Zalabai differenciált szemléletű első dolgozatát leszámítva – talán kicsit túlzó is, hisz Cselényi kompozícióiban általában – újdonságuk és megformáltságuk ellenére is – vannak üresjáratok, olcsóbb
megoldások.
A Cselényi-kritikai recepció másik hiányossága, hogy szinte kizárólag az avantgárd
iskola feltétlen hívei írják, így hiába keressük bennük annak a transzgresszív kapcsolódásnak a nyugtázását, amely Cselényi avantgárd és neoavantgárd kísérleteit a posztmodern iskolákhoz közelíti, illetve fordítva: a magyar posztmodern irodalmat az
avantgárd és neoavantgárd áramlatához (s így Cselényi szövegeihez is) köti. [Annak az
általánosabb jelenségnek egyik konkrét esetéről van itt szó, amelyet Balassa Péter 1987ben így fogalmazott meg: „Nálunk (...) a posztmodernnek tulajdonított radikálisan új (...)
valójában egy (...) vétkesen elhallgatott hatvanas évekbeli, késő avantgárdnak, talán ezúttal
valódi neoavantgárdnak köszönheti mindenét: újdonságát, viszonylagos elfogadottságát, saját magát.”28] Ennek a kapcsolódásnak a vizsgálata viszont, úgy tűnik, már a kutatókkritikusok újabb nemzedékeire vár.
26
27

28

CSELÉNYI LÁSZLÓ: Krétakor. Madách, 1978.
ZALABAI ZSIGMOND: Utószó avagy egy szöveg olvasata. In: Cselényi László: Krétakor. Madách, 1978. 163–174.
BALASSA PÉTER: Plusz-mínusz posztmodern. In: B. P.: Hiába: valóság. Jelenkor, Pécs, 1989. 184.

1999. március

65

E fejezet befejezéseként jegyezzük még föl a Cselényi-irodalomból a költő művének értelmezései közül a két legérdekesebbet és egyben legjellemzőbbet.
Nagy Pál, a párizsi Magyar Műhely szerkesztője 1984-ben azt az érdekes s ma már
kuriózumnak ható kérdést vizsgálva, hogy „Van-e strukturalista regény, mint volt ’új regény’? Vers? Balett? Színpadi mű? Strukturalista zene?” – arra a megállapításra jut, hogy
ilyen strukturalista képződmények természetesen nincsenek, viszont – jegyzi meg –,
arra a kérdésre, hogy „vannak-e strukturalista jegyek a mai magyar irodalmi alkotásokban, igenlő a válasz”.29 S mikor az észrevételéhez példákat keres, akkor elsőként
Cselényi László neve jut eszébe (másodikként és utolsóként a bostoni Bakucz Józsefé),
s leírja vele kapcsolatban a több mint érdekes, de még máig sem végiggondolt mondatot: „Alkotó módon járult hozzá a kor egyik áramlatának, a strukturalista és nyelvfilozófiai, szövegelméleti ihletésű modern költészet kiteljesedéséhez.” 30
A másik mindenképpen megemlítendő, Cselényiről szóló tanulmány a debreceni
Alföldben jelent meg Szilassy Zoltán tollából, s inkább összefoglaló, mint felfedező jellegű, de mindenképpen Szilassy bizonyítja be először adekvát elemző apparátussal,
azaz hitelesen, hogy Cselényi életművében tulajdonképpen a Duna, illetve Közép-Európa modern mítosza van megépülőben.31

A szöveg visszatérése a nyelvbe
S ezek után – mintegy a dolgozatunk befejezéseként – tegyük föl az utolsó kérdésünket: irodalomtörténetileg hová, melyik irodalom rendszerébe sorolhatók hát be
a két szlovákiai magyar szerző itt tárgyalt művei?
Mielőtt valamiféle összefoglaló választ próbálnánk a kérdésre kreálni, szögezzük le:
az ilyen problémák tisztán elméletiek, az alkotók számára nem valósak. Az írók mindig az adott nyelvből és jelentéseiből építkeznek, s nem magyar vagy szlovák nemzetiségi vagy nemzeti irodalmat akarnak alkotni, hanem magyar vagy szlovák vagy angol
stb. nyelvű verset, prózát, drámai művet írnak. A helyzet akkor és ott válik problematikussá, mikor a belőle adódó elméleti kérdések az irodalom teoretikusai számára sem
jelentenek kihívást.
Konkrétan és érthetőbben: az elmúlt évtizedekben egyre-másra íródtak térségünkben (a Kárpát-medencében) a magyar nemzetiségi irodalomtörténetek és lexikonok,
s közben egyetlen összefoglaló elméleti munka, monográfia sem vizsgálta meg az ún.
határon (értsd: Magyarország határain) túli magyar irodalmiság elméleti alapjait, senki
sem tette föl magának a szókratészi kérdést, a „to ti?”-t úgy, hogy megnyugtatóan meg
is válaszolta volna azt. (A bevezetőben említett Ďurišin-tanulmány s a hasonlóan kisebb terjedelmű, inkább csak problémafölvető alkalmi írások, cikkek természetesen
nem helyettesíthetik a tudományos monográfiákat.) Irodalomtörténészeink olyasmivel
foglalkoztak hát, amiről nem tudhatták biztosan, hogy létezik-e egyáltalán. Természetesnek vették a „határon túli magyar irodalmak” autonóm létét, azt a valamit, ami már
akkor (a szocializmus bezártsága idején) sem igen volt természetes, most, a határok átjárhatósága, spiritualizálódása korában meg egyenesen szembeötlő a problematikussága.

29
30
31

NAGY PÁL: Kortárs eszmei áramlatok és a mai magyar irodalom. Magyar Műhely, 1984/69.
Nagy Pál: uo.
SZILASSY ZOLTÁN: Duna menti krétakör. Alföld, 1987/4.

66

tiszatáj

De most meg aztán azt vesszük természetesnek, hogy a szóban forgó irodalmak (illetve alkotóik) az ún. egyetemes (egyetlen?) magyar irodalom részei. Holott erre a bizonyos „egyetemes magyar irodalomra” ugyanúgy rá lehetne (és rá kellene) kérdeznünk, hogy „mi ez?”, mint a „nemzetiségi irodalmak” fogalmára.
A Magyar Tudományos Akadémia Irodalomtudományi Intézetének tekintélyes folyóirata, a Helikon, 1992-ben, illetve 1996-ban tematikus számokban foglalkozott az
ún. frankofón irodalmak sajátosságaival, illetve a német nyelvű irodalmak „egységének” a problémájával. A magyar nyelvű irodalmak „egységének”, illetve „egyetemességének” a problémája szintén megérdemelne az akadémiáink részéről egy kis figyelmet.
Ellenkező esetben most majd „egyetemes” magyar irodalomtörténetek születnek úgy,
ahogy korábban „nemzetiségi irodalomtörténetek” születtek: elméleti alapvetés nélkül,
a tárgy létkérdéseinek, problematikusságának a tisztázása nélkül. Az „anyaországi” és
„határon túli” magyar irodalmak esetében ugyanis szintén arról a kérdésről van szó
(s még akkor is, ha a színjáték nálunk kisebb színpadon játszódik), mint az angliai és
egyéb angol nyelvű, a németországi és egyéb német nyelvű s a franciaországi és egyéb
francia nyelvű irodalmak esetében: egy nyelven belül elképzelhető-e egyáltalán több
autonóm, saját értékrendű irodalmi közösség; más szóval: jelenthet-e valami meghatározó sajátosságot (s ha igen, milyet) a svájci német irodalom számára a svájcisága,
a guadeloupe-i francia irodalom számára Guadeloupe, s a szlovákiai magyar irodalom
számára Szlovákia határai? S ha nem, illetve ha az egyetlen (közös) nyelv immanenciái
annyira meghatározzák a nyelv valamennyi részirodalmát, hogy ezek autonómiája illuzórikus (sőt amennyiben a provinciális beszűkülés irányába mutat, egyenesen káros),
akkor az ún. nemzeti irodalom vajon ezen a meghatározottságon belül meddig terjed,
s mi van rajta túl, mi van a nyelv határai és a nemzet határai közötti terra incognitában?
A probléma sokágú, bonyolult és ellentmondásos (csak egy példa az ellentmondásosságára: a guadeloupe-i irodalomnak a saját és sajátos mitológiája külön jelrendszert
s így külön „nyelvet” is jelent/jelenthet a francia nyelven belül, míg a szlovákiai magyar
irodalomnak ilyen saját mitológiája természetesen nincsen), de éppen a bonyolultsága
és ellentmondásossága miatt igényelne a tárgy tudományos közelítést.
Az ilyen tudományos előkészítés, az elméleti alapok lerakása nélkül lehetetlen
a megnyugtató irodalomtörténeti besorolása Cselényi László és Grendel Lajos műveinek is. Mert az az elemzéseinkből és elméleti fejtegetéseinkből – azt hiszem – kitűnt,
hogy a nemzeti és társadalmi didaxis s a tükrözési és helyi hasznossági elv által meghatározott ún. szlovákiai magyar nemzetiségi vagy kisebbségi irodalom kereteit mindkettő túlnőtte, de az már kevésbé derült/derülhetett ki, hogy hová, mibe nőttek bele?
A magyar nemzeti irodalomba? S ki vizsgálta meg alaposan, hogy 1998-ban mi az,
hogy „nemzeti irodalom”? Ki mérte ki – ismétlem –, hogy egy nyelv határain belül
meddig nemzeti irodalom a nemzeti irodalom akkor, amikor a nemzet maga már régen nem azonos azzal a klasszikus nemzetformációval, amely az újkori nemzeti irodalmakat megteremtette? Ki gondolkodott el a „nemzeti irodalom” esetleges metamorfózisain akkor, amikor mondjuk, az ugandai angol nyelvű irodalom semmiképpen sem
sorolható az angol nemzeti irodalomhoz az egyik oldalon, a másik oldalon viszont
a goethei Weltliteratur már csaknem kétszáz éve fungál (úgy-ahogy!), s legújabb fejezetében az intertextualitás olyan hódításokat végez, hogy a szövegközi utalásai miatt
lassan már a hagyományosabb nép-nemzeti irodalmi alkotást is csak a világirodalom
ismeretében lehet értelmezni.

1999. március

67

Én a magyar irodalomtudományban egyedül Szegedy-Maszák Mihálytól olvastam
idevágó eszmefuttatásokat, s ő úgy látja, hogy „A nemzeti jelleg (az irodalomban, T. Á.)
ugyanúgy elhalványulhat, mint ahogyan a nyelvjárások veszítettek az önállóságukból, már
csak azért is, mert a katonai s gazdasági egyeduralom a civilizáció egyetlen mintájává
emelheti az Amerikai Egyesült Államokat”.32
A „nemzeti irodalom” fogalma tehát – valljuk be – ma lassan már ugyanolyan
problematikus, mint a „nemzetiségi irodalomé”, a szerzőink irodalomtörténeti besorolása körüli ellentmondások feloldására tehát ez sem alkalmas.
De problémák vannak a világirodalom goethei formulájának mai működése körül
is. Goethe ugyanis annak az angol nyelvű Schiller-életrajznak az előszavában, ahol először írja le a nevezetes Weltliteratur kifejezést, végig a „befogadás szellemi igényéről”33
beszél. (A skót Thomas Carlyle Schiller-életrajza is azért lelkesíti, mert „ez az idegen
Schiller műveit tulajdon művei forrásaként” is „becsüli és tiszteli”.34 ) Az azóta eltelt kétszáz esztendő alatt viszont a „világirodalom” kifejezésen mi, kis népek egyre inkább
valamiféle szellemi „árukivitelt” értünk (az „árukivitel” is Goethe kifejezése): adva
vannak a nemzeti irodalmak, amelyek afféle „fejlődő országokként” el akarják adni
termékeiket az irodalom világpiacán „a szellem tőkéseinek”. Csak azt nem tudjuk,
hogy hol van ez a „világpiac”. Ugyanis sajnos, vagy éppen hála istennek, olyan egyetemes világnyelv és világirodalom, mint amilyen a középkorban és a humanista reneszánsz idején a latin nyelv és irodalom volt, ma nem létezik, anélkül pedig a „Weltliteratur” természetszerűen vált egyfajta elvont paradigmává, kánonná, a különböző
nyelvű irodalmak fölött lebegő értékrenddé. Tudunk róla, hogy van, de hogy kik az
alakítói, az nagyon véletlenszerű, változó, s így meglehetősen rejtélyes valami. Megfoghatóvá mindig az egyes nyelvekben megképződő (mert ott a fordítások s a nyelv és
irodalomanyag kondíciói révén művek rendszerében is megjelenő) „világirodalom”
konkretizálja. Eszerint viszont annyi „világirodalom” van, ahány fordításra képes
nyelv és irodalom létezik.
Ez utóbbi mondatot pedig úgy kell értenünk, hogy a műfordítás (a művészi fordítás!) nemcsak információ egy idegen nyelvű mű létéről, hanem újraalkotása is az eredeti műnek. Mégpedig olyan módon, hogy az új alkotásban egyaránt érvényesül a forrásnyelv s a célnyelv géniusza, valamint a szerző és a műfordító tehetsége. Sőt a Weltliteratur eredetileg (azaz Goethe elképzelése szerint) esetleg nem is volt más, mint ennek a négy (esetleg több) irodalmi-alkotói tényezőnek az összjátéka. Goethe csak azt
felejtette el megjegyezni, hogy ez az összjáték mindig egy konkrét nyelvben valósul
meg, válik alkotó energiává; a „befogadás szellemi igényét” csak egy konkrét nyelv képviselheti, sohasem valamiféle elvont kánon, értékrend. Pontosabban nem is egy nyelv,
hanem a nyelvek, kultúrák sokasága, amelyek – ahogyan azt napjainkban Derrida már
pontosabban megfogalmazta – egytől egyig fordításra vannak ítélve. Olyan „fordításra”
persze, amelybe beletartozik a derridai dekonstrukciós folyamat, az emberiség műveltségének újraírása, az intertextualitás, a vendégszövegek, az allúziók, a palimpszesztus
rendszerszerű alkalmazása, egyszóval a kultúrák párbeszéde is.

32
33

34

SZEGEDY-MASZÁK MIHÁLY: Az összehasonlító irodalomkutatás időszerűsége. Literatúra, 1994/2.
GOETHE: Thomas Carlyle: Schiller élete. In: Goethe: Irodalmi és művészeti írások. Európa, Budapest, 1985. 257.
Goethe: i. m. 258.

68

tiszatáj

S ha a világirodalmat ilyen tágan értelmezett „műfordítói” folyamatként, olyan széles körű világ-világműveltségértésként és önértelmezésként fogjuk föl, amely egy végletes nyitottság, befogadókészség alapján, de egy konkrét nyelvben képződik meg, akkor
talán ezeknek a konkrét magyar, szlovák stb. „világirodalmaknak” az irodalomtörténetei lehetnének azok a rendszerek, amelyeket az ún. határon túli szerzőink sem éreznének Prokrusztész-ágynak.
Ezekben a külön-külön megképződő „világmagyar”, „világszlovák” stb. irodalmakban könnyűszerrel elhelyezhető lenne a mi szerzőink, Cselényi László és Grendel
Lajos Téridő-szonáta”, illetve Éleslövészet-Galeri-Áttételek c. műve is, amelyek ugyan
annak a bizonyos elvont világirodalmi kánonnak vagy paradigmának az alakulásába,
amelyet általában és pontatlanul – ahogy azt fentebb már elmondtam – világirodalomnak nevezünk, eddig még nem szóltak bele, de az biztos, hogy a magyar és szlovák
nyelvben megképződő „világirodalom” náluk nélkül nem lenne az, ami. Nyitottságukkal és befogadóképességükkel e szerzők az itt tárgyalt műveikben a kultúrák világirodalmi dialógusát teremtették meg, mégpedig úgy, hogy ennek a dialógusnak a magyar (és a szlovák fordításaik révén a szlovák) nyelv immanenciái is részesei.
S most talán külön kellene még szólnunk arról, hogy melyek ezek az „immanenciák”, de ez egyrészt túl messze vinne bennünket az eredeti témánktól, másrészt –
érintőlegesen – a két mű részletes elemzése során már szóltunk is róluk. Itt és ilyen
vonatkozásban csak annyit jegyezzünk még meg – részben bizonyos magyarországi
irodalmi vitákra is utalva –, hogy az elemzett két mű nyelve egyszerre szövegszerű és
világszerű, más szóval Cselényi és Grendel nyelvének immanenciájába egyaránt beletartozik a jel és jelentés.
Mégpedig úgy, hogy az a természetes, a beszélt nyelvben is folyó oda-vissza játék,
amelynek során a jelentés szakadatlanul puszta jellé (szimbólummá), a jel pedig (egy
más) jelentéssé próbál visszaválni (ezt a folyamatot nevezi Gadamer „a szöveg visszatérésének a nyelvbe”35), itt sűrítve és az intellektus magas fokán valósul meg. Cselényi
nyelvben realizált zenei struktúráinak, szövegmontázsainak, csonkolt mondatainak,
szóbontásainak, bábelének a jelentése például a Téridő-szonátában először az apokalipszis jelévé válik, Grendel El-jének vagy Bohuniczky bácsijának a tudatfolyama meg
egyfajta túlélés-filozófia szimbólumává, közben pedig fölsejlik bennünk az a bizonyos
határtalan világmagyar (világszlovák stb.) jelrendszer, amelynek jelállománya ezekkel
a jelekkel a szó szoros értelmében (mennyiségileg) bővül és minőségileg finomul, hogy
aztán végül az így felidézett „nyelv” újból jelentéssé váljon számunkra, olyan jelentéssé, amely csak ezen a nyitott és határtalan „világnyelven” (jelrendszerben) mondható el, mert ez a jelentés, ez a nyitottság ezúttal a modern (avantgárd) és posztmodern
(posztindusztriális) világ apokalipszisére és arra a világ-vegetációra való nyitottság,
amely valószínűleg ezt az apokalipszist követi majd.

35

A.-G. GADAMER: Szöveg és interpretáció. In: Szöveg és interpretáció (több szerzőtől). Cserépfalvi, 1991. 33.

GAUGUIN : D’où venons-nous ? Que sommes-nous ? Où allons-nous ?

KÖPECZI BÉLA

Románok és magyarok
HONNAN JÖVÜNK, MIK VAGYUNK ÉS HOVÁ TARTUNK?
I.
A Tiszatáj kérdés-feltevése nem az egyéni sorsot, hanem a magyar nemzet múltját,
jelenét és jövőjét érinti, magam mégis a személyes élményekből indulok ki, amikor
ehhez hozzászólok.
A román uralom alatti Erdélyben Nagyenyeden születtem 1921-ben. Már gyermekkoromban szembetaláltam magam nemcsak az egyéni gondokkal, hanem az erdélyi népek, románok, magyarok és szászok közös és eltérő érdekeivel.
Erdélyben túlsúlyban volt a románság, elérve a lakosság 58%-át, 27%-os volt a magyarság, 10%-os a szászság és a svábság.
A román lakosság nyert az új államban. A parasztság megőrizte a patriarchális körülményeket, még ha bizonyos hasznot is húzott a földreformból. Gyermekeit anyanyelven taníthatta, közülük sokan szakmunkások, iparosok és hivatalnokok, nem kevesen, főleg a tanítók és a papok fiai, egyetemet végeztek.
A magyarok vesztettek. A parasztság folytatta szokásos életét, még ha némelyek az
erdélyi városok vagy Bukarest cselédjei lettek. A munkások egy része részt vett a románokkal együtt a munkásmozgalomban, az iparosok és kereskedők igyekeztek fellépni a kiszorító intézkedésekkel szemben. Az értelmiség egy része elment Magyarországra. Kevés fiatal csatlakozott a megmaradottakhoz, hiszen magyar egyetem nem
volt, román vagy magyarországi egyetemekre lehetett csak beiratkozni. A szászok és
a svábok úgy vélték, hogy az impérium változása számukra kedvezett s alkalmazkodtak az új körülményekhez.
A román értelmiséget ideológiájában a nacionalizmus, Lucian Blasga és misztikus
filozófiája, a harmincas években Zelea Codreanu vasgárdája befolyásolta. A magyar értelmiség a transzilvánizmusban keresett vigasztalást, de némelyek, mint Makkai Sándor, Magyarországra költöztek. A román értelmiséget nem foglalkoztatta a transzilvanizmus s így nem is alakult ki együttműködés a román és magyar írók és művészek
között, bár erre kísérletek történtek. A szász értelmiség körében a hitleri politika
hatott, a harmincas évektől úgy vélték, hogy különleges hely illeti meg őket Romániában.
A kulturális különbségeket döntően befolyásolták az egyházak. A görögkeleti az
állam vallása lett, de kiváltságos helyet kapott a görögkatolikus is, amely igyekezett

70

tiszatáj

fenntartani kapcsolatait Rómával. Ezeknek az egyházaknak az iskoláit államosították
és továbbfejlesztették, egyes vidékeken az ottani magyarok beolvasztására használták
fel. A magyarok megoszlottak a katolikus, református, evangélikus és unitárius egyház
között, megőrizték felekezeti elemi és középiskoláikat, érettségit azonban román bizottság előtt kellett abszolválni.
A szászok és a svábok evangélikusok és katolikusok voltak. Fenntartották egyházi
iskoláikat az említett feltételek mellett.
Az egyházi megoszlás eszmei irányzatokat is jelentett: a románoknál az orthodoxia, illetve a katolicizmussal való együttműködés, a nem románoknál a római egyház és a protestantizmus új szemléleteinek érvényesülése.
A kulturális életet differenciálta a kapitalista vállalatok tevékenysége, a színházak,
a mozik, a sajtó, a könyvkiadás, amelyek igyekeztek állami vagy egyházi és magán támogatással ellátni feladataikat. Az állam ideológiáját az oktatás, a katonaság, a hivatalok és a román nyelv használata útján érvényesítette.
Ezekből a személyes tapasztalatokból ismerhettem meg e három nép nyelvét és
kultúráját különböző fokokon. Alapvető élményem az agresszív nacionalizmussal való
szembenállásom volt. 1940-ben a második bécsi döntés után Budapesten Eötvös kollégistaként a Pázmány Péter tudományegyetemen a román–francia szakot választottam.
Ez meghatározta tevékenységemet s arra indított, hogy az egyetemesebb francia
kultúra mellett a román–magyar történeti, irodalmi és nyelvi kapcsolatokkal foglalkozzam.

II.
Hogyan alakult a románság és a magyarság sorsa a XIX. század óta? Az 1848-49-es
szabadságharc és forradalom idején került sor a két nép fegyveres összeütközésére, bár
már a Horia vezette jobbágyfelkelésnek is voltak nemzeti vonásai. 1848 magyar reformnemzedékének nagy eredménye volt, hogy Magyarországon és Erdélyben felszámolta a feudalizmust, megszüntette a jobbágyságot, földet adott a parasztságnak és
a polgári demokrácia keretei között egyenlő jogokat biztosított minden nemzetiség
számára. A magyar liberálisok elfogadták nemcsak a polgári demokrácia eszméit, hanem a francia polgári forradalom által meghirdetett nacionalizmust és egy többnemzetiségű államban akarták ezt a nemzeti, tehát magyar liberalizmust megvalósítani. Ennek a felfogásnak az eredménye volt Erdély uniója Magyarországgal, amellyel a liberalizmust kívánták megtámogatni a magyar konzervativizmussal szemben, méghozzá éppen egy többnemzetiségű tartományban.
A jobbágyok többsége Erdélyben román volt, s egy részük 1848-ban szembe találta
magát a magyar nemesekkel, akik nehezen akarták feladni kiváltságaikat. Az összeütközés tehát társadalmi volt, de igen hamar nemzetivé vált. Az erdélyi román értelmiség a liberalizmus eszmekörét tette magáévá, de csatlakozott maga is a nacionalizmushoz, és szembeszállt a magyar nemzeti liberalizmussal, ellenezte tehát Erdély unióját, fenn akarta tartani a Habsburgok uralma alatt az erdélyi fejedelemséget, politikai,
nyelvi és kulturális jogokat követelt. Ilyen módon ez az értelmiség, melynek jó része
papi családokból származott, a nacionalista ideológiát egyeztette a jobbágyok társadalmi követeléseivel. A bécsi udvar ezt az ellentétet használta ki és erdélyi hadserege
felfegyverezte a románokat a magyar szabadságharc ellen. Véres ütközetekre került
sor, amelyekben elpusztultak olyan magyar radikálisok is, mint Vasvári Pál.

1999. március

71

Alesandru Papiu Ilarian, aki részt vett az erdélyi román felkelésben, 1851–52-ben
Bécsben kiadott egy könyvet Istoria Romanilor din Dacia Superioară (A románok története Felső-Dáciában) címmel, amely ismerteti a reformkori irányzatokat s ezen belül
részletesen foglalkozik a magyar reformnemzedékkel. Kiindulópontja a románok erdélyi többsége, ezen belül a jobbágyok elnyomása, felszabadításuk és nemzetiségi jogaik
megadása. Történeti háttere a dákó-román kontinuitás, tehát az a felfogás, amely szerint Trajanus császár óta egy neolatin nyelvű lakosság maradt Dácia területén a magyarok bejöveteléig. Ezt a már mítosszá vált felfogást I. Micu-Klein és követői, S. MicuKlein, Gh. Şincai és P. Maior fejlesztették ki nyelvészeti források és a humanista történetírók állításai alapján. Ezzel az elmélettel a vitát a XVIII. század végén a szász történészek kezdték el s ebbe később kapcsolódtak be a magyar és más népek nyelvészei
és történészei, akik azt állították, hogy a rómaiak Krisztus után 271-ben elhagyták Dáciát és hogy a román nép őshazája a Balkán volt, ahonnan fokozatosan telepítették be
a hajdani Dáciát, így Erdélyt is a XII–XIII. században. Papiu ezzel a történelmi mítosszal
támasztotta alá a maga liberális politikáját és szállt szembe a magyar nacionalizmussal.
Könyvében – mint említettük – elemzi az 1848 előtti magyar politika törekvéseit és
arra a következtetésre jut, hogy mind Széchenyi, mind Kossuth az ún. „ungurizmust”
hirdették, tehát a románok elmagyarosítását, az egyik toleráns módon, a liberalizmus
eszközeivel, a másik erőszakosan, a forradalommal. A beolvasztási folyamatot, a magyarnak, mint államnyelvnek a bevezetése jelenti, amellyel szembeállítja a románok és
a szászok nyelvi és kulturális egyenjogúságát. Felsorolja Széchenyi, Kossuth és Wesselényi írásait, amelyek a beolvasztási politikát kívánják szolgálni és tiltakozik nézeteik
ellen. Ő is azt vallotta, mint 48-ban a balázsfalvi iskola tanára, Simion Barnuţiu: „Minden nemzet szabadsága csak nemzeti lehet.”
A vita valóságos volt, hiszen a magyar liberálisok úgy gondolták, hogy a liberalizmus útján létre lehet hozni, magyar vezetés alatt, egy soknemzetiségű államot. Kossuth
1848. október 10-én felhívást intézett a románokhoz, amelyet így fogalmaz: „A jobbágyság eltöröltetett a magyarok és az oláhokra nézve, az adó terheit egyenlően hordozza nemes és nem nemes, magyar és oláh, s egyenlőjoggal bír saját dolgainak intézésében, nincs kizárva sem közhivatalból s nyitva áll a becsületes kenyérkeresetnek minden neme előtte is, mint a magyarok előtt.” Tehát a liberális polgári Magyarország
képe ez, de nincs szó a románok nyelvi és kulturális jogairól. Ez a felfogás jellemzi
a régi Hungáriát megtartani akaró magyar liberálisokat, akik később is kifogásolják,
hogy a románok nem elsősorban magáért a liberalizmusért és annak előnyeiért harcoltak.
Érdekes, hogy Papiu nem veszi tekintetbe a szabadságharc megegyezési kísérleteit.
Dragoş képviselő szerencsétlen küldetését Avram Jancuhoz és főleg Bălcescu 1849 júniusi szegedi megegyezését Kossuthtal, amely többek között az erdélyi románok
nyelvi és kulturális jogairól is szólt. Bár ismeri a magyar és a külföldi forrásokat, egy
szóval sem szólt Kossuthnak az emigrációban 1851-ben kidolgozott dunai konföderációs tervéről. Számára ezek a kísérletek nem léteztek, a felkelést akarja előtérbe állítani
és a szembenállást a magyar nacionalizmussal. (Erről a munkáról is részletes ismertetést adtam A nemzetképkutatás és a XIX. századi román irodalom magyarságképe című
kötetemben. Budapest, 1995.)
Ettől kezdve a román közvéleményben a nacionalista ideológia uralkodik. Erre jellemző M. Eminescu: A szárnyaszegett géniusz című regénye, amelyet életében nem jelentetett meg és amely az 1848–49-es harcokról szól, szembeállítva a felkelő románokat
a magyar nemességgel, egy szentimentális regény keretében. Cikkem, amely az emlí-

72

tiszatáj

tett kötetben jelent meg, román irodalomtörténészek körében vitát váltott ki Eminescu idegengyűlöletéről, pedig a célom az volt, hogy a később más nézeteket valló kiváló költő 1870-es évekbeli felfogását a valóságnak megfelelően ismertessem.
Ez az ideológia befolyásolta I. Slavici fellépését a Tribuna hasábjain és ezzel értett
egyet a század elején O. Goga az Adyvel kialakított kapcsolatai ellenére (nézeteiket
ugyanebben a kötetben elemeztem).
Ezzel szemben jelentkezett az agresszív magyar nacionalizmus, amely a XIX. század végétől az első világháborúig a román értelmiségi és hivatalnok réteg beolvasztására törekedett, kevés sikerrel. Kevés olyan magyar politikus akadt, mint Mocsáry Lajos,
aki kiállt a nemzetiségi jogok mellett és szűk volt az az értelmiségi kör is, amely Jászi
Oszkár vezetésével a XX. század elején a kisebbségekkel való kiegyezésre törekedett.
1916-ban Románia bekapcsolódott az antant oldalán az első világháborúba és sok
viszontagság után a győzők közé került. 1918-ban létre jött Nagyrománia, amelynek
létét a trianoni békeszerződés pecsételte meg s amely a nemzetiségi jogokat elfogadó
gyulafehérvári határozat ellenére ugyanúgy az agresszív nacionalizmust szolgálta, mint
hajdani magyar megfelelője.

III.
1940-ben a fasiszta hatalmak – Németország és Olaszország – a második bécsi döntéssel Magyarországhoz csatolták Erdély egy részét, az északi magyar városokat és
a Székelyföldet, de 1 millió románt is. Dél-Erdélyben a román többség mellett 500 ezer
magyart, valamint a szászság és a svábság nagy részét hagyták. A magyar soviniszta
propagandának nem sikerült elérnie a hajdani magyar állam visszaállítását, a határokat
ez esetben is, főleg az etnikai viszonyok határozták meg. Az észak-erdélyi román értelmiségiek és hivatalnokok Dél-Erdélybe menekültek, a dél-erdélyi magyarok pedig
Észak-Erdélybe. 1940-ben az Észak-Erdélybe bevonuló magyar hadsereg bűntetteket
követett el a románok ellen, 1944-ben a Maniu-gárdisták ugyanezt tették az észak-erdélyi magyarokkal szemben. A román közvélemény ma is elítéli a honvédség szégyenletes cselekedeteit, érdekes módon ugyanezt nem teszi a román agresszív nacionalistákkal szemben.
A magyarság számára a változás előnyt jelentett a nyelv és a kultúra szempontjából.
Megjelent ugyanakkor Észak-Erdélyben is az agresszív magyar nacionalizmus és az a barokkos mentalitás, amely ebben az időben Magyarország vezető rétegeit jellemezte.
A románság számára a változás vereséget hozott. A parasztságot, amely folytatta
régi életét, az elnyomás és a gazdasági gondok gyötörték. Az elemi iskolák anyanyelven tanítottak, de mindenütt bevezették a magyar nyelvet is. Kevés gazdasági és kulturális intézményük működött.
Ez történt azzal a magyarsággal is, amely Dél-Erdélyben élt. Az észak-erdélyi románokat és a dél-erdélyi magyarokat ugyanazoknak a zaklatásoknak tették ki, munkaszolgálatra hívták be őket és gazdaságilag is igyekeztek háttérbe szorítani.
Magyarországon a hitleri Németország bíztatására, de a magyar hatóságok közreműködésével elrendelték a zsidók kitelepítését. Románia területén a zsidóktól minden
jogot megvontak és a román hadsereg Ukrajnában részt vett üldöztetésükben. A Ceauşescu-propaganda a magyarországi üldöztetést igyekezett kihasználni s bizonyos rokonszenvet is kiváltani a nyugati országokban. Közben a hitleri Németország minden
eszközt kipróbált, hogy szembeállítsa a két országot: a háborúban való aktívabb részvételtől függően ígérte egyik vagy másik félnek a határrevíziót.

1999. március

73

1944 őszén Románia szembefordult a hitleri Németországgal és a Szovjetunió oldalán részt vett a háború utolsó szakaszában, sok embert áldozva, többek között magyar
földön is. Észak-Erdélyt a szövetségesek visszaadták Romániának s ezt a lépést az 1946-os
párizsi békeszerződés megerősítette. Előzőleg a hadicselekmény zavartalan biztosítása
érdekében 1944 végén a szovjet hadsereg elrendelte, hogy Észak-Erdélyben közös
román–magyar közigazgatás alakuljon, s csak 1945 tavaszán a Groza-kormány megalakulása kapcsán került sor a román közigazgatás bevezetésére.
A megosztott Erdélynek ez az emléke mély nyomokat hagyott a román és magyar
közvéleményben és felébresztette a régi sérelmeket, amelyek ma is hatnak.

IV.
1945 után úgy tűnt, hogy az új társadalmi rend, amelyet szocialistának neveztek,
a gazdasági, társadalmi és kulturális fejlődést állítja előtérbe, és háttérbe szorítja a nemzeti ellentéteket. Ezt vallotta az erdélyi magyarság haladó rétege és sok felvilágosult
román s ezért lelkesedett a magyarországi értelmiség is. Magam a Valóság 1946 októberében megjelent cikkemben az új együttműködés lehetőségére hívtam fel a figyelmet,
hangsúlyozva ugyanakkor, hogy a múltat az igazságnak megfelelően kell bemutatni,
még akkor is, ha egyes jelenségek sértik a környező népek tudósainak túl „érzékeny
nacionalizmusát”.
Ezekben az átmeneti időkben Romániában a Magyar Népi Szövetség kialakította
szervezeteit, részt vett az ország politikai, társadalmi és kulturális fejlődésében. A román jobboldal ezt a periódust azon az alapon támadja, hogy a hatalmat Észak-Erdélyben a magyar kommunisták gyakorolták a román többséggel szemben. Az igazság ennél ellentmondásosabb, hiszen már ebben az időben is jelentkeztek román nacionalista
megnyilvánulások.
1948-ban megtörtént a kommunista hatalomátvétel, amely bevezette az egypártrendszert, megszüntette a Magyar Népi Szövetséget és a magyar autonóm tartományt,
megkezdte a mezőgazdaság kollektivizálását és az ipar egyoldalú fejlesztését, s ezzel
együtt az erdélyi városok románok általi betelepítését, olyan oktatási és kulturális politikát folytatott, amely az államszocializmus román változatát érvényesítette. A Securitate egyszerre börtönözte be a románokat és magyarokat, akikről valamilyen ellenállást tételezett fel. Ez a változás súlyosan érintette a magyarság oktatási és kulturális viszonyait, amelyeknek egyik megnyilvánulása volt a középiskolák román nyelvű
szakmai átalakítása és a Bolyai Egyetem megszüntetése.
A román agresszív nacionalizmus Ceauşescu idején kifelé az ún. szuverenitásra
épülő politikában érvényesült, befelé egy olyan szocializmusban, amely az ipar feszített fejlesztésével kizsákmányolta a lakosságot és a nemzetiségi politikában a kisebbségek beolvasztására törekedett.
A zsidókat Izraelbe telepítették át, az erdélyi szászokat és a svábokat a nyugatnémet kormány anyagi juttatása fejében Németországba. Mindezzel jelentősen megváltoztak az erdélyi etnikai viszonyok.
Ez a politika bizonyos fenntartásokat mutatott a Szovjetunió irányában, így pl.
nem vett részt 1968-ban a Csehszlovákia megszállásában. Az Egyesült Államok és
Nyugat-Európa üdvözölte ezt az állítólagos önállóságot, nem sokat törődött az emberi
jogokkal és a kisebbségek védelmével.
Ami Magyarországot illeti, Romániához politikai, gazdasági és katonai szerződések
kötötték, amelyek a szocialista országok között egységet voltak hivatva biztosítani.

74

tiszatáj

A hatvanas évektől kezdve a két uralkodó párt politikáját gazdasági és kulturális ellentétek határozták meg. Az MSZMP elfogadta a piacgazdaság egyes elemeit és művelődési
kapcsolatokra törekedett a nyugati országokkal. A Román Munkáspárt fejlesztette
gazdasági együttműködését a fejlődő országokkal és ideológiáját az agresszív nacionalizmusra építette.
Magyarországon, mint általában a volt szocialista országokban, érvényesült az a felfogás, hogy a kisebbségek ügyét az illető államnak kell megoldania, tehát másoknak
nincs lehetőségük a beavatkozásra. Ez visszalépést jelentett az 1918 utáni állapotokhoz
képest, amikor a nemzetközi szervezetekben mód nyílt arra, hogy az érdekelt állam
felemelje szavát a kisebbségek dolgában, ha nem is nagy eredménnyel. Ezt a jogot
a II. világháború után a párizsi békeszerződések sem garantálták.
Ilyen körülmények között kulturális téren került sor néhány olyan intézkedésre,
amelyek valamelyest segítettek a romániai magyar kisebbség nehéz sorsán. Az ötvenes
évek elején létrejött a román–magyar közös könyvkiadás, tehát annak lehetősége,
hogy meghatározott esetekben román kiadók megrendelhettek Magyarországon kiadott könyveket, amelyekért cserébe román szerzők magyar fordításait, illetve ottani
magyar írók műveit és kisebb részben magyarországi kiadók bérmunkáit adták. Voltak olyan kiadványok, amelyeket a román kiadók történeti vagy politikai okok miatt
nem voltak hajlandók átvenni s ez vitákat váltott ki. Végül is az a helyzet állt elő, hogy
Magyarországon sok román klasszikus és mai szerző fordított művét lehetett megkapni. Romániában kevés magyarországi író munkáit jelentették meg fordításokban és
főleg a klasszikusokat. A keretek szűkek voltak s ennek következtében Romániába
sokkal kevesebb magyar könyv került, mint 1940 előtt. Állandó gondot jelentett az újságok és folyóiratok romániai terjesztése, amelyet ugyancsak keretekhez kötöttek.
A Magyar Rádió híreit Románia sok vidékén nem lehetett fogni, így kevés magyarországi információ jutott el. A személyes érintkezés javult, még ha gyakran meghívóhoz vagy szállodai elhelyezéshez kötötték az utazásokat.
A kulturális egyezmények keretében színházi előadásokra és kiállításokra került
sor, Erdélyre mindezeket nem terjesztették ki. A bukaresti és a budapesti kulturális intézetek létrejötte állandó nehézségekbe ütközött. Az 1977-ben a Kádár és Ceauşescu találkozón elfogadott debreceni és kolozsvári konzulátusok megkezdték működésüket,
de a román kormány előbb a debreceni román, majd a kolozsvári magyar konzulátus
működését felfüggesztette.
A két ország közötti tudományos együttműködés keretében kell megemlíteni
a román–magyar történész vegyesbizottság megalakulását, amely főleg gazdaság- és
társadalomtörténeti témákkal foglalkozott, de a két történetírás közötti vitákat nem
érintette. Közben román történészek sorra jelentették meg Erdély történetéről szóló
írásaikat, amelyek a dákó-román kontinuitást, a románok etnikai túlsúlyát és a magyar
elnyomást ismertették.
A hetvenes évek második felében a Magyar Szocialista Munkáspárt Agit. Prop. Bizottságának javaslatára sor került a szomszédos országokban élő magyarság kulturális
helyzetének megvizsgálására Béládi Miklós és munkatársai segítségével. A felmérés
megállapította, hogy a magyar kisebbségek nehéz helyzetbe kerültek és javaslatok születtek kulturális viszonyaik előmozdítására.
Ennek kapcsán merült föl annak szükségessége, hogy meg kell jelentetni egy, a magyar történetírók által írt Erdély történetét. 1976-ban a Magyar Tudományos Akadémia Történettudományi Intézete szerkesztőséget hozott létre a feladat megoldására és

1999. március

75

ennek vezetésére kértek fel engem is. A szerzőgárda elhatározta, hogy a tényleges objektivitás keretei között készíti el a munkát, tehát ismerteti a vitás kérdéseket és bemutatja nemcsak a magyarok, hanem a románok, a szászok és a svábok etnikai, gazdasági, társadalmi, politikai és kulturális viszonyait is. Elutasítottuk azt a megközelítést,
amely a mai helyzetből kiindulva, tehát anakronisztikus módon mutatta volna be
a hajdani etnikai viszonyokat és a létrejött államalakulatokat. A munka lassan készült.
Minden írást megvitattunk: egységesen foglaltunk állást a vitás kérdésekben, ahol
szükségesnek tartottuk, egyeseket nyitva hagytunk. A Magyar Szocialista Munkáspárt
Politikai Bizottságát tájékoztattuk az előkészítésről, amely elfogadta programunkat és
csak az 1945 utáni rész vizsgálatát javasolta. Óvári Miklóst bízta meg ezzel a feladattal.
A híresztelésekkel ellentétben nem került sor semmiféle politikai beavatkozásra. Minden szerző saját álláspontját képviselte és ez áll az 1945 utáni időre is. Az 1918 utáni
részhez a felkért szerző lemondta a megbízatást, s magam vállalkoztam a szerkesztő
bizottság egyetértésével és közreműködésével a fejezetek összeállítására. Az 1945 utáni
részről bizonyos távolságtartással szóltam, a rendelkezésre álló hivatalos adatokat felhasználva ismertettem az etnikai, gazdasági és kulturális körülményeket, fenntartással
fogadva a hivatalos politika álláspontját. Ezt a részt elolvasta a Politikai Bizottság
megbízottja és a szöveggel egyetértett.
A három kötetes munka 1986-ban jelent meg és nagy feltűnést keltett itthon, ahol
több kiadást jelentettek meg, és Romániában, ahol azonnal lefordították és megindult
ellene a szervezett kampány. Egyrészt úgy, hogy a Times Literary Suplementben román
történészek fizetett tájékoztatást jelentettek meg, amely a munkát történelmileg hamisnak és románellenesnek tartotta, másrészt úgy, hogy Romániában összehívták
a Nemzetiségi Tanácsot, ahol a magyar képviselőket arra kényszerítették, hogy elolvasás nélkül ítéljék el azt. A román hatóságok a kiadványt hivatalosnak tartották, miután
a főszerkesztő művelődési miniszter volt. Az igazság az, hogy a megbízatás jóval előbb
keletkezett s engem a román nyelv, történelem és irodalom szakértőjeként kértek fel.
A kötet rövidített kiadása 1989-ben magyarul, majd németül, franciául és angolul is
megjelent. Amikor 1992-ben a Párizsi Magyar Intézet a rövidített francia kiadást megvitatásra kitűzte, meghívott román és magyar történészeket, és olyan franciákat
– Jacques Le Goff vezetésével –, akik a kérdéshez hozzá tudtak szólni. A vita egyik témája a román pásztorkodás ügye volt, amelyet egyes román történészek a magyar
szerzők megvetéseként fogtak fel. A francia történészek tanúságtétele kellett ahhoz,
hogy egy józanabb álláspont alakuljon ki. A vitában megmaradtak a régi szembenállások a dákó-román kontinuitással, 1848/49 értelmezésével vagy a trianoni szerződéssel kapcsolatban. Ez a vita is azt bizonyította, hogy rendszerváltástól függetlenül
a két évszázad alatt kialakult román történeti ideológia tovább él, és hogy az nemcsak
szakmai, hanem politikai érdekeket is szolgál.

V.
1989 rendszerváltozást hozott Romániában és megkezdődött a gazdaság kapitalista
átalakítása, a többpártrendszer kiépítése, az emberi jogok és a sajtószabadság érvényesítése. Megalakult a romániai magyarok politikai szervezete, az RMDSZ és szélesebb
egyházi-kulturális tevékenységbe kezdtek a magyar egyházak. Az Iliescu-kormány bukása után az RMDSZ a román kormány tagja lett, de újból és újból szembe találta magát a jobboldali pártok nacionalizmusával és a kormányon belüli ellentétekkel. A ro-

76

tiszatáj

mán közvéleményt a magyar kérdéssel könnyű befolyásolni: egy 1994-es közvélemény-kutatás szerint, amely a Korunkban jelent meg, a románok 70%-a attól tart,
hogy a magyarok vissza akarják szerezni Erdélyt. Ennek a feltételezésnek az integrációt kereső Európában nincs semmi értelme, mégis alkalmas a közvélemény befolyásolására.
Magyarország alapszerződést kötött Romániával s ez lehetőséget ad a két ország
politikai és gazdasági kapcsolatainak fejlesztésére, módot nyújt a kisebbségi jogok érvényesítésére, de arra nem, hogy ezeket megvalósítsa, ez a többségi népnek és kormányának a feladata.
Iliescu és az egykori román kormány tagjai gyakran hivatkoztak arra, hogy a francia–német példát kellene követni a román–magyar viszony alakításában. Ez a példa
azonban sok szempontból nem helytálló. Németország és Franciaország között a vita
Elzász-Lotharingia kérdése volt, ahol a franciák mellett másfél millió német lakik.
A terület a XVII. század végétől Franciaországhoz tartozott, 1871-től 1918-ig és 1940-től
1944-ig viszont Németországhoz. E németségnek, amely anyanyelvi szinten az Elsasserdeutschot és a Lothringerplatot beszéli, köznyelve a német, de tud franciául és
többsége francia orientációjú. A második világháború után a két ország közötti megegyezést Franciaország politikai és gazdasági fejlődése támogatta, amely segítette a franciaországi németek beilleszkedését is, annak ellenére, hogy a francia kormányok sokáig
meglehetősen szűken értelmezték a nemzetiségi jogokat.
Ha most ehhez hasonlítjuk Románia és Magyarország kapcsolatát és ezen belül az
erdélyi magyarság ügyét, akkor a különbségek szembetűnők. Mint láttuk, 1848/49-től
a román–magyar viszonyt alapvetően befolyásolta a nacionalizmus, s ez a politika
meghatározta nemcsak az értelmiség, hanem a lakosság többségének magatartását. Az
erdélyi magyarság történelmi szerepe is másként alakult, mint a franciaországi németeké. 1526-tól kezdve az Erdélyi Fejedelemség az Ottomán Birodalom fennhatósága
alatt, a magyar uralkodó osztály vezetése mellett fejlesztette az ország gazdaságát és
kultúráját, ez utóbbi esetben a románokét is. Kulturális szempontból az erdélyi magyarság jelentős szerepet játszott a magyar művelődésben, nemcsak a XVI. és XVII.
században, hanem később, a XIX. és XX. században is. Ilyen módon azt lehet mondani, hogy az erdélyi magyar kultúra az összmagyar műveltség része lett, nem úgy,
mint a franciaországi németeké.
Véleményem szerint itt a közép- és kelet-európai államok területén érdemes a többség és a kisebbségek közötti összefüggéseket tekintetbe venni. Ezekben az államokban,
az esetek többségében, olyan kisebbségek élnek, amelyek, ilyen vagy olyan módon,
részt vettek az országok fejlődésében, múltjukkal és jelenükkel részesei a nemzeti kultúrának, ugyanakkor szembe találják magukat a többség agresszív nacionalizmusával.
Világos, hogy a mi régiónkban ezek után csak a politikai, gazdasági és kulturális integráció tudja szolgálni a kisebbségi politika értelmes megoldását.
Amíg az említett integrációra sor kerül, folytatni kell és fejleszteni a két ország közötti kulturális kapcsolatokat. A román kulturális életet elsősorban a francia és csak
kisebb mértékben a német, angol, amerikai vagy az olasz kapcsolatok jellemzik. Természetesen Romániában is megjelent az amerikai eredetű tömegkultúra, amely a zenén, táncon, a filmen és a televízión keresztül érvényesíti a maga általánosító hatását.
A román értelmiség, az erdélyiek egy részének kivételével, kevés kapcsolatot tart Magyarországgal és ezen az elmúlt rendszer hivatalos érdeklődése sem sokat változtatott.

1999. március

77

Vajon lehet-e állandó kulturális együttműködést kialakítani a közép-európai regionalizmus jegyében? Alapvető kérdés ez, hiszen segítheti a politika egyéb megnyilvánulásait is.
Ehhez nem kis segítséget nyújthat a romániai magyar értelmiség, amely tájékozott
a román kulturális életben és (főleg az irodalomban) jelentős helyet vívott ki magának.
Mindkét országban a nyelvek megtanulásával, az élethelyzetek megismerésével, a szervezett találkozásokkal és az értékes alkotások terjesztésével lehet tovább fejleszteni
a kapcsolatokat.
Ide kötődik a romániai magyarok oktatási és kulturális helyzetének javítása a sokhelyt elfogadott európai normák alapján. A kérdés az, hogy a román kormányok készek-e elfogadni a magyar anyanyelvű oktatást az óvodától az egyetemig? Az anyanyelvű oktatás teremti meg az egyes emberek és a közösségek számára nemcsak a
nyelvi alapot, hanem a szükséges ismereteket és hozzájárul az identitás kialakulásához.
Mindez nem zárja ki a multikulturális hatás érvényesülését, hiszen az erdélyi magyarok megtanulják az állam nyelvét, elfogadják annak törvényeit és beilleszkednek Románia életébe és kulturális viszonyaiba. A multikultúra először anyanyelvi kultúrát jelent és ehhez járul hozzá a többi nyelv és műveltség megismerése. „A nyelv abból
a kultúrából él, amit kifejez” – mondja Claude Hagège a Le français et les siècles című
könyvében, megjegyezve, hogy olyan kultúráról van szó, amely egyetemes értékeket
fejez ki. Véleményem szerint ilyen a román és a magyar kultúra is Európának ebben
a részében, még ha értékei nem is váltak általánosan ismertté.
A román agresszív nacionalizmus lényegében a beolvasztási politikát kívánja megvalósítani s így hivatkozik nyugat-európai példákra és a már homogenizált nemzeti államok létrejöttére. A vita valóságos: az egyik oldalon a nemzeti állam, a másik oldalon
az integráció által módosított, a kisebbségeket is magába foglaló türelmes nemzeti állam politikája érvényesül. Természetesen szükség van e mellett magyar nyelvű kulturális intézményekre, kiadókra, sajtóra, színházra, rádióra és televízióra. A már említett
tömegkultúra hatása itt is jelentkezni fog, értelmes korlátozását az erdélyi magyar intézmények befolyásolhatják.
A két nép közötti együttélést és a régi sztereotípiák eltűnését segítheti a történelem
objektív bemutatása. A tankönyvekben el kellene mondani, hogy a dákó-román kontinuitás mellett felmerült a románok betelepedésének feltétele, hogy az erdélyi fejedelemség hozott gazdasági és kulturális eredményeket, még ha a nemesség el is nyomta
a román és magyar jobbágyokat, hogy a magyar 1848–49-es forradalom és szabadságharc
szembe találta magát a Habsburgok által támogatott román felkeléssel, amely joggal
követelte a nemzetiségi jogokat, hogy 1867 után a magyar liberalizmus az agresszív nacionalizmust képviselte, de hozzájárult az erdélyi román gazdaság fejlődéséhez, hogy
a trianoni béke etnikai alapon megteremtette Nagyromániát, de ugyanakkor elősegítette a kisebbségek elnyomását. Az objektivitás tehát az ellentétek szembeállításából
következik, az interpretálás az egyének és a közösségek joga. E szembeállítás nélkül
nem lehet valóságos történeti tudatot kialakítani Közép-Európában és nem lehet az
ellentétek feloldásához kiindulópontot találni.
A mentalitás kialakításához szükség van a régi sztereotípiák háttérbe szorításához
és a másság elismeréséhez. Vitatkozni lehet arról, hogy a népek között ki az agresszív
és ki a békés, ki a lusta és ki az aktív, ki a barátságos és ki az ellenszenves. Ez esetben is
a szembeállítás segít és azoknak a fejlődési irányzatoknak a felvázolása, amelyek

78

tiszatáj

mindkét nép életét, szellemét és néha jellemét is befolyásolták. A személyes kapcsolatok segíthetik ezt a tájékozódást, még ha természetesen bizonyos fenntartások meg is
maradnak.
*

Honnan jöttünk, mik vagyunk, hová megyünk? A Tiszatáj ezeket a kérdéseket
tette fel, amelyekre magam a román-magyar kapcsolatok szempontjából válaszoltamÚgy vélem, hogy magyar részről ebben a vonatkozásban folytatni kell azt a munkát,
amelyet a harmincas években a Szép szó és József Attila vagy Németh László képviseltek.
Természetesen a megváltozott környezetben és sok esetben újabb eszközökkel.

JÓKAI ANNA

- ahonnan
- ahol
- ahova
A tárgyszerű kérdés (honnan jöttünk, hol és kik vagyunk, hova tartunk) többféle
síkon értelmezhető. A válaszadót jellemzi, mit választ; a lehetőségek közül melyik érdekli a legforróbban: a magyarság nép- és nemzettörténete, az európai szellem története, a tudomány- és művészettörténet, vagy a szánalmas világpolitikai kísérletek, esetleg a személyes családi história... Nekem a mindezt beölelő, mint okozatot létrehozo
ok, - az ember története a legfontosabb. Minden más ebből keletkezett hajdan, s keletkezik folyamatosan.
Az ezredfordulón megszaporodnak a nyilatkozatok, mindenkinek van mondanivalója, kapósak a próféciák, a körkérdésekkel Dunát lehet rekeszteni. Tömött szövegek sikerednek, amelyeket alig is olvas el igazán figyelmesen valaki. Ha mégis, hát kiderülnek a már-már egyhangú egybecsengések: félünk, kételkedünk, de okosságunkban nem adjuk alább, érvekkel bizonyítunk, a tényekkel szembesítve intünk óvatosságra; idézzük elhalt nagyjainkat, hivatkozunk erre vagy arra a forrásra...Senki sem
akar a névsorból kimaradni, a vélemény égetően szükségesnek látszik, mintha az
utolsó szó jogán hangozna el. Mintha 2000 után automatikusan új világ venné kezdetét;
mintha törvényszerű volna, hogy a rossznak el kell végre sorvadnia és a jónak kell
végre felvirágoznia. Vagy éppen az ellenkezője: hiába, nincs mit tenni, a pusztulás közelít, nincs ereje, falra hányt borsó a szó. Azt azonban bajosan hazudhatjuk - az ezredvég hulladékában gázolva - , hogy íme, a megvalósulás a létben idáig tökéletes, már
csak valamiféle babramunka van hátra, cizellálás az emberi művön. Nincs hurrá-hangulat, hacsak mesterségesen nem keltik, akiknek érdekében áll, hogy az elfekvő petár-

1999. március

79

dákat kápráztató tüzijátékban hasznosítsák. Holmi katsztrófa-érzet viszont lábra kap:
miszerint amit eddig megúsztunk, a jövőben már nem lehet megúszni, a karneváli
maszkok szétrongyolódtak vagy rásültek az arcra; a graciőz francianégyes, a romantikus bécsi keringő, a pattogó magyar csárdás, az érzéki spanyol tangó, a buja lambada,
a heavy-metál monoton tamtamja egyetlen haláltánccá olvad össze... Hullámzik
a „danse macabre”, s az az őszinte, aki csontváz-jelmezében ugrabugrál, önfeledten.
A végletek közt nehéz mértékre lelni. A kétségbeesés, a megadás csábító. A szintetikus eutófia pedig nagyon is kéznél van. Az ezredvégi közember gondolkodásra fáradt. Kiváltképp meghúzódni szeretne egy biztonságos és kényelmes, szélvédett vacokban. Bélelt odú az ideálja. Honnan? hova? – csak ezt ne! Semmi faggatózás, semmi
töprengés. Emberünk nem igen hagyja magát kiráncigálni – maximum a karneváli forgatagba. Ott aztán felélénkül, ész nélkül járja kakasszóig.
– ahonnan, amiből jöttünk, elhomálylott. Aki úgy véli, az állatvilágból fejlődtünk
fel, még büszke is a sikerre. Aki úgy érzi, a magas Istenség öléből elbitangolva azóta is
csak kallódunk – reménytelenül szomorú. A paradicsomi létállapot: kinek dajkamese,
kinek hieroglifa. A mesét lenézik, a hieraglifát lusták megfejteni. Az emberkezdemény
– az időtlen időben – felelősség nélkül lebegett a makrokozmosz áldozati lényeiből kiválva, mintegy gyámság alatt; majd megajándékozottak lettünk az Én-nel: szabad és felelős munkatársai a Teremtésnek.
– ahol, amiben vagyunk, kitüntetett helyzet. Nincs még egy individualitás a Kozmoszban, akire annyit bíztak volna, mint az emberre: nekünk nincs, amit valamiféle
isteni beprogramozottság szerint kell megtennünk – nekünk szabadságunkban áll választani a rossz és a jó között. Az égi Hierarchiák lényei kötelezettek az engedelmességre; nincs képességük bűnbe esni – nem tudnak nem-szeretni sem, csak az embernek
lehetséges elrugaszkodni a szeretettől, vagy éppen szabad akaratából a végtelen szeretetbe lépni. Micsoda előlegezett bizalom, milyen fenséges felruházottság! S milyen nehéz ennek megfelelni! Van, aki – már vagy még – nem is tud a megbizatásról, van, aki
az „új szövetség” realitását nem ismeri fel, van, aki gőgjében Istenével helyet cserélne,
van, aki a Sátán zsoldjába szegődik, mivel minden, ami gonosz, rövid távon látványosabb és sajnos, érdekesebb... érdekesebb az erőszak, a mánia, a rögeszme, a hisztéria,
a gyűlölet, mint a határozottság, a megfontolás, az átgondolás, a nyugalom és a jóakarat.
Hagytuk a pozitív fogalmakat unalomba fulladni, ahelyett, hogy leporoltuk volna
őket vagy eredeti szépségüket az óhatatlanul rárakódott maszattól megtisztítva mutattuk volna fel újra. Szilárd hithű helyett szédült hiszékenyek lettünk, egészséges kételyeink pedig átcsusszantak cinizmusba. Szerelmi-családi viszonyaink, mint a fűrészpor,
ízetlenné, nyögve-nyelőssé váltak – vagy kriminalizálódtak a gáttalan szenvedélyben.
Akinek briliáns esze van, eltompítja a szívét, szégyelli. Az irgalmas szívű, az önzetlen:
kisebbrendűségi érzetbe szorított, az eszére hagyatkozni egyáltalán nem mer. A művész: vagy demagóg diktátor akar lenni, vagy csetlő-botló bohóc a manézsban.
A mérték veszett el – az a fix pont, amihez képest. Népet, nemzetet szeretni áldozatosan, természetesen: gúny tárgya. Divat lefitymálni a valamibe-valahova kötöttséget.
A védekezés gyakran túlzást szül; nemzeti gőg nem azonos a nemzeti büszkeséggel.
Ragaszkodni nyelvhez, hazához nem jelenthet eltaszítást – becsülni a magunkét, de
mást sem becsmérelni, meg kéne tanulni végre. Ez a század felgyorsulva bebizonyította, képességeiben milyen nagyszerű és milyen aljas lehet az ember. Párhuzamosan!
A nyugati szabadság-ideákat vad egoizmussá aláztuk – a keleti testvériség-eszméket ordas vérközösséggé nyomorítottuk. Mindent feltaláltunk, amivel kellemesebb lehet az

80

tiszatáj

élet – s mindent felhasználtunk, amivel az életet tönkre lehet tenni. A nácizmus fajelmélettel gyilkolt, a bolsevizmus osztálytudattal. Fölrobbant az atom, kilyukadt az
ózonpajzs, tombol a promiszkuitás bosszúja, az Aids... Semmi sem szent többé. Terv
a futószalagon klónozott ember, a Teremtés paródiáját már rendezik. Hírlik az előre
megrendelhető, szerencsés gén-összetételű magzat, ami eleve kilúgozza a gyógyuláshoz
szükséges egyéni sorsot. A matériába-dugult személy nem szimplán tagadja a halhatatlanságot, hanem elszakítja lélektől-szellemtől; borzalmasat mível: lefagyasztja a holttestét, hogy majd változatlanul újraéledjen egy más körülmények között egzisztáló
Földön, amikor már „megoldott” lesz a halál...
Európa szintézis-feladatát talán betölti, talán nem. Talán felhasználja a kelet-európai népek szenvedéseinek tapasztalatát; talán ellenáll az olyan globalizációnak, ami
összemos, karakternélkülivé tesz – talán lesz ereje nem amerikanizálódni, de nem is
balkanizálódni, hanem azzá válik, amire népszelleme, a korszellem szolgálója szánta:
ő lesz a méltósággal telt Közép. Talán átszűri a világ négy tája felől áramlót: nem akar
Észak lenni, ahol a bőség ragyogása fagyos és részvéttelen; nem enged Dél túlhabzó indulatának (mert a magárahagyott nyomor mindig, törvényszerűen fellázad); nem nyújtózik el Kelet tevékenység-ellenes, elavult teóriáiban; s nem ugrik be Nyugat kísértetének sem, a gépszerű, olajozott pótcselekvésnek.
– ahová, amibe megyünk, még csak körvonalaiban kirajzolt. Ez a reményünk, de ez
a kockázatunk is. Senki az ember helyett nem csinálja meg a jövőt. Soha nem volt aktuálisabb az intelem: „Segíts magadon, Isten is megsegít.” Nem lehet többé a felelősséget az égi hatalmakra hárítani. Utópisztikus vágyálmok elő-képzelése persze felesleges
– a megvalósulásban mindig van valami meglepő; a legprecízebb elme és a legihletettebb látomásos szív sem produkálja pontosan ugyanazt, ami a Föld -és embertörténetben végül megtörténül. De a két út már világosan megképződött: a célba vezető és az
eltérítő. Az egyik útnak sugárzó Napja van, a másik útnak vakító reflektorai. S nem
mindegy, mi fénylik és miért.
Emberpróbáló idők. Kinek-kinek a maga helyén, a maga bőrében. Nekünk itt,
a szabott részben, Magyarországon, az igét éppen ezen az árnyalatosan édes nyelven
szólva. Van saját feladatunk az egyetemesség körében. Van szerencsére edzettségünk is,
„gyakorlatunk” a gyakorlatban. Persze erő kell hozzá, mert a restség általános: hiszen
a kaptató, fölfelé, izom-munka. Csak a lejtő sokszorozza meg a kezdeti sebességet – az
ember egy-kettőre, hipp-hopp lent terem. S józanodva aztán csüggesztő megint elölről
kezdeni. Az ismétlés nemcsak a tudás anyja – hanem olykor ravasz ördögivadék.
– ahonnan jöttünk –
nem rajtunk múlott

– ahova hívnak –
nekünk kell rátalálni
– ahol megrekedtünk –
mi formáltuk

NÉZÕ
DEMÉNY LAJOS

Kísérlet a román történelmi mítoszok
tárgyilagos vizsgálatára
Az utóbbi években a román kutatók körében mind több szó esik arról, hogy a román történetírás a mély válság korszakát éli. Ha ezt 1995-ig még nagyon kevesen merték kimondani, s ők is kizárólag az 1989. évi fordulat utáni időre korlátozták a szerintük már le nem tagadható jelenséget, ezzel szemben viszont az utolsó két-három évben
mind a tudományos tanácskozások, mint az egyes időszaki kiadványok állandóan napirenden lévő kérdése. Igaz ugyan, hogy tüzetes vizsgálatától a tudományos folyóiratok elzárkóznak, a népszerűsítő kiadványok egyszerűen tudomást sem vesznek róla,
a középiskolai és nemegyszer a felsőfokú oktatásban pedig folytatódik az 1989 előtti
nézetek kultiválása néha még szélsőségesebb változatban, de az is elvitathatatlan, hogy
a szakkörökben folytatott vitákban már a válság mélyebb gyökerei és szélesebb összefüggései is felbukkannak, és szóhoz jutnak a kiútkeresés szorgalmazói. Akad a román
kutatók sorában olyan is, aki belátta, hogy távolról sem kielégítő a válság visszavetítését kizárólagosan az 1989 előtti egyeduralmi nemzeti-kommunista rendszer által a román történetírásra ráerőszakolt pártállami ideológiára korlátozni. Szerintük ennek
mélyebb gyökerei vannak, amelyek a múlt századi romantikus történelemszemléletig
nyúlnak vissza. A XIX. század derekán Havaselvén virágkorát élő erdélyi fogantatású
román romantikus történetírás a mítoszok teremtésével szerzett magának hírnevet.
A különbség az egypártrendszer idején újra felvirágzó mítoszimádattal szemben csupán
abban a nem elhanyagolható mozzanatban rejlett, hogy a múlt század második felében
a Titu Maiorescu nevéhez fűződő Junimea kritikai szemlélet is szóhoz jutott. A századfordulón pedig a román historiográfia fejlődését meghatározó olyan egyéniségek léptek
fel mint Ioan Bogdan, Constanti Giurescu, Dimitrie Onciul és A. D. Xenopol. Közülük Ioan Bogdan, az egész európai szlavisztikában számontartott tudós, meghonosította és megalapozta Romániában az ószláv nyelvű okleveles források máig sem túlhaladott kritikai közlését. Constantin Giurescu ugyanezt végezte el az elbeszélő kútfők terén. A bécsi iskolázottságú Dimitrie Onciul a középkori források kritikai elemzésével, A. D. Xenopol pedig a történelmi fejlődés és történetírás elméleti kérdéseinek
európai visszhangra talált vizsgálatával és főleg a 14 kötetre terjedő román történelem
összefoglalójával szerzett magának elévülhetetlen érdemeket. De ugyanazon időben
Nicolae Densuseanu munkásságában a mítoszteremtés élt tovább, és nem hiányzott az
önimádó romantikus nézőpont felkarolása Nicolae Iorga óriási, ám ellentmondásoktól
terhelt életművében sem, akinek meghatározó szerepe volt a modernkori román történetírás, történelmi szemlélet és a máig élő politikai gondolkodás kialakításában.
Mindent elsöprő tekintélyén az sem tudott csorbát ejteni, hogy a két világháború közötti fiatal történész nemzedék legmarkánsabb képviselői (P. P. Panaitescu, C. C. Giurescu és mások) alapos kritikai elemzés tárgyává tették románticizmusát.
A román historiográfia egész fejlődését meghatározta szerintem a nemzeti öndicsőítéstől és kizárólagosságtól fűtött romantikus mítoszteremtés és a korszakonként lát-

82

tiszatáj

szólag felülkerekedő kritikai szemlélet kettőssége. Ezen kettősség állapotában találta
a román történetírást a második világháború után berendezkedő kommunista rendszer.
A leegyszerűsítő proletkultos sugallatú primitív történetszemlélet, melyet a Mihai Roller szerkesztette 1947. évi Románia története testesített meg, csak rövid időre tudta
szőnyeg alá söpörni a már említett kettős vonulatot. Az ötvenes évek derekán a politikai irányváltás nyomán újra éreztette hatását a nemzeti kizárólagosságra való törekvés.
Ennek magyarázatát abban vélem fellelni, hogy a vele szemben alkalmazott kizárólagosan erőszakos módszerek jogosan csaptak át az ellenszenv felerősödésébe. Az ellenszenv annyira felülkerekedett, hogy elhallgattatta a különben sem kedvelt kritikai
szemléletet. Az 1955-ben párthatározat nyomán kezdeményezett eredetileg öt kötetre
tervezett összefoglaló első kötete az ötvenes évek végére már készen volt. A következő
kötetek kéziratai is a megvitatás és véglegesítés stádiumában voltak. 1959 végétől jómagam is szemtanúja lehettem a román történetírásban lüktető életnek. A Román Akadémiai Kiadó és a kiadvány szerkesztőjeként résztvettem a szűkebb körökben zajló vitákon. Ekkorra már újra kezdett felülkerekedni a kizárólagosan nemzeti szemlélet.
A hatodik évtized végén a román történetírás és a nemzeti szocializmus irányába
fejlődő politika közötti szakadás kezdeti jelei bukkantak fel. A historiográfia egyre inkább lemaradt, elannyira, hogy az említett szintézis a pártpolitikai elvárások szempontjából már megjelenése pillanatában elavult lett. Az 1878 és 1944 közötti korszakot
felölelő V. és VI. kötet – kinyomtatásuk ellenére – már nem kerültek forgalomba.
Közben a Román Akadémia azt a feladatot kapta, hogy az újabb, most már tíz kötetre
tervezett összefoglaló megírását és kiadását irányítsa. Alig két-három év leforgása alatt
készen állott ebből nyolc kötet kézirata. A Dionisie Pippidi akadémikus és neves
ókorász szerkesztette I. kötetet 1.000 példányban belső használatra ki is adták. Szedés
alatt volt Ştefan Pascu akadémikus szerkesztésében a II. kötet is. A kinyomtatott első
kötet azonban nem került a könyvesboltokba. Ellene feljelentés került a volt diktátor
asztalára azzal a váddal, hogy beállítottságában és szemléletében nem eléggé hazafi, sőt
szerkesztője egyenesen hazaáruló, mert nem hajlandó a román nép kizárólagosan trák
(géta-dák) eredetét s így többezeréves folytonosságát „kellő érvekkel alátámasztani”.
Nicolae Iorga veje megérte azt is, hogy a korabeli sajtóban megpengették görög származását, ami úgymond magyarázná hazafiatlanságát.
Tudni kell azt is, hogy időközben a hetvenes évek első felében a nemzeti kommunizmustól uralt pártállami önkényuralom annyira szédületesen váltott irányt, hogy azt
már a szakmai felkészültségére valamit is adó történész követni nem tudta. A „legfrissebb” történelemszemléleti fordulatot a XI. pártkongresszuson elfogadott pártprogram
fémjelezte. A román történészek között „trákomániának”, „dákomániának” nevezett
irányzat elvetette az eredetkérdésben a dák-római szintézis elméletét, vagyis azt, hogy
a román nép ősei a dákok és rómaiak. A szélsőségesen nacionalista és sovén fogantatású szemlélet a mítoszteremtésben messze túlszárnyalta még a múlt századi romantikus történetírást is. Leegyszerűsítő, nemegyszer primitív érvrendszerével zsákutcába
vitte az egész román történetírást, megkérdőjelezte annak tudományos jellegét. A román historiográfia válsága tehát nem az 1989 decemberi fordulat után következett be,
csupán csak annyi történt, hogy akkor került felszínre, illetve akkor nyílt lehetőség rá,
hogy valós helyzetét a bátrabb román történészek is megállapítsák és kimondják.
Az általunk vázlatosan és ebből kifolyólag leegyszerűsített formában bemutatott
román historiográfiai fejlődés nyomán jogos a kérdés, hogy miért kell bátorság az
annyira nyilvánvaló tényállás rögzítéséhez és főleg a belőle fakadó következmények

1999. március

83

levonásához? A kérdés mégis jogos, mert a történelmi mítoszoktól terhelt történetszemlélet mélyen bevésődött a román köztudatba, mondhatni meghatározza azt. Túl a
historiográfiai örökségen, a középiskolai és felsőfokú oktatásban évtizedeken át kultiválták az idegengyűlölettől fűtött történelmi mítoszokat, amelyekhez bizonyos nemzeti előjogok, érdekek is fűződnek. E téren az 1989. évi váltás nem hozott semmilyen
változást, sőt talán még nyíltabb, leplezetlenebb lett a mítoszok táplálása. Elég ennek
bizonyítására a mai egységes és kötelező történelmi tankönyveket szemügyre venni,
azt is megemlítve, hogy az alternatív történelmi tankönyvek kidolgozását, engedélyezését minden eszközzel akadályozzák. Kilenc év eltelte után Romániában nem jelent
meg egyetlen a románok történelmét tárgyaló alternatív tankönyv sem. Ennél fogva
szélesebb társadalomtudati összefüggéseiben a román historiográfia válsága messze túllépi a történetkutatás berkeit. A kritikai önvizsgálat közege kedvezőtlen. Hozzá valóban férfi kurázsira, alapos felkészültségre van szükség, különösen akkor, ha a válsággal
való szembenézés kísérlete átfogóan elemző és nem korlátozódik a tényállás puszta
megállapítására.
Erre a nehéz munkára vállalkozott a Bukaresti Tudományegyetem Történettudományi Karának professzora Lucian Boia a Történelem és mítosz a román köztudatban
(Istorie şi mit în conştiinţa românească) című könyvében. Kötete a Soros Alapítvány
támogatásával látott nyomdafestéket a bukaresti Humanitas Kiadó gondozásában 1997
nyarán.
Néhány szót a szerzőről: Született Bukarestben 1944-ben. Itt végezte felsőfokú tanulmányait az egyetem Történettudományi Karán 1967-ben, ahol azóta is dolgozik.
Tanársegédi beosztásban egy évig az Egyetemes Történelem Tanszékén, majd Románia Történelme Tanszékén folytatta munkásságát. Kezdeti tanulmányai, könyvei és
doktori disszertációja (1972) a hagyományos beállítottságra vallanak. Tárgyuk a múlt
századi erdélyi román nemzeti mozgalom, mégpedig abban a szellemben, ahogyan azt
a román historiográfia nemzeti vonulata a kezdetektől tárgyalta. A tanszéken a román
és egyetemes történelem historiográfiai szemináriumát vezette. 1975-ben kiadta kurzusa első részét A román historiográfia fejlődése (Evoluţia istoriografiei române) címen.
A szerző mostani könyvében maga utal arra, hogy nézeteit később revízió alá kellett
vennie. Történelemszemléletében a gyökeres változást, ha úgy tetszik a váltást a hetvenes évek végén hosszabb ideig tartó nyugat-európai tanulmányútja hozta meg.
Az 1980-ban Bukarestben megrendezett Történészek Világkongresszusán javaslatára létrehozták a Nemzetközi Historiográfiai Bizottságot, ennek főtitkára, majd elnöke lett. Szerkesztette az 1989-ben és 1991-ben az Egyesült Államokban és Angliában
kiadott kétkötetes Great Historians from Antiquity to 1800 és Great Historians of the
Modern Age című nemzetközi történész-szótárt. A címszavak megírásában több mint
kétszáz szerzőt vont be a világ negyven országából és tájegységéről. A nyolcvanas évek
közepén beindult munkálatok idején az említett szótár összeállítása révén kerültünk
közvetlenebb kapcsolatba, ugyanis a magyar történészekre vonatkozó címszavak tetemes részének megírására engem kért fel. Nyitottsága kellemes meglepetés volt számomra. Jelezte, hogy foglalkoztatja a történelmi mítosztok teremtése. Azóta hosszú
idő telt el. 1989 után véglegesíthette és véglegesítette is kéziratait, újabb tanulmánykötetek szerkesztését és kiadását gondozta. Közöttük az 1995 és 1997 között megjelent
három kötetet, kettőt A román kommunizmus mítoszai (Miturile communismului
românesc) és egyet A román történelmi mítoszok (Mituri istorice româneşti) címen.
A bennük közölt tanulmányok abban a műhelyben készültek, amelyet a professzor

84

tiszatáj

hozott létre fiatal tanársegédek és végzős diákjai közül az egyetem Történettudományi
Karán. A Képzeletbeli Történelem Központja néven ismert műhely vezetője maga Lucian Boia. A nemrégen nyomdafestéket látott könyvét nem csak olvasmányai (a mítoszok tárgykörében) és a már említett tanulmánykötetek szerkesztése előzték meg,
hanem a professzor tanulmányai is, közülük közvetlenül a román történelmi mítoszokról írt tanulmánya, vagy a Párizsban 1993-ban kiadott tanulmánykötetben közölt
esszéje Les Roumains et les Autres. La quêt des modèles dans la société roumaine des XIXéme et XX-ème siècles címen.
A széles közvélemény, de még a szűkebb szakkörök sem figyeltek fel Lucian Boia
kiadványaira míg azok külföldön, idegen nyelveken vagy az országban a Bukaresti
Tudományegyetem Kiadójának gondozásában és kis példányszámban, csak az egyetemi belső könyvesboltban kerültek forgalomba. Amikor azonban a rangos Humanitas Kiadó jelentette meg könyvét és aránylag nagy, háromezres példányszámban, már
kulturális hetilapokban is visszhangra talált, csak a kimondottan tudományos folyóiratok hallgattak róla, ami eléggé sokatmondó.
Lucian Boia egyetlenegyszer sem ejt szót a román történetírás válságáról, de azt
már a könyvhöz írt bevezetésében kiemeli, hogy a román historiográfia a „szükséges
kritikai revízió fázisában” van, és következésképpen szembe kell néznie a „történelem
és a képzelet viszonyát” meghatározó jelenséggel. „Kísérletünk – állítja a szerző – szokatlannak tűnhet”, de más történetírásokban „ez már nem számít lázadónak”. A kérdés szerinte csupán az, hogy a román közvéleményben mély gyökereket vert az „objektív történetírás illúziója, amelyet az egyetlen és tagadhatatlan igazság hangoztatásával a kommunizmus csak megerősített”. Következésképpen, ha a kommunista ideológia nem hamisította meg lényegében a történelmet, nincs mit revideálni, ha pedig igen,
akkor a történészek feladata megállapítani az „Igazságot”. Boia professzor kijelenti,
hogy nem tartja feladatának „a román történelmi mítoszok lerombolását”. De azt már
határozottan megállapítja, hogy „a jelenben mesterségesen táplálnak, sőt eltúloznak bizonyos történelmi és politikai mítoszokat”, ami a hamisan hangoztatott hazafias jelszavak leple alatt távoltartja a román társadalmat a modernizálástól, a demokratizálástól és a versenyképességtől. „Az önkényuralmi és idegengyűlölő sugallatú nacionalista
mítoszok nem a legjobb útitársak” az európai felzárkózáshoz vezető úton.
Egyik nem régen tett nyilatkozatában bevallja, hogy a hozzá hasonló nézeteket
valló történészek Romániában aránytalan kisebbségben vannak. „Ez azonban nem rettent el. Hiszek a történettudományi megközelítésmódozatok sokféleségében... és mihelyt ... ezt az egyszerű dolgot tudatosítjuk, akkor talán megtehetjük az irányváltást is
az eddigi monolitikus elképzelésekkel szemben.” Szerinte a mai román történetírásban
„intelligenciahiány mutatkozik”. Az a baj – jelenti ki Lucian Boia – hogy sok, egyénileg intelligens román történész ellenére, „még nincs intelligens történetírásunk”, pedig
erre felette nagy szükség lenne. Ezen ő az olyan történettudományt érti, amely állandóan új és új kérdéseket, problémákat vet fel és ezek megoldásában „minél eredetibb és
szigorúbb módszertant követve jár el”. Lucian Boia kiemeli, hogy a román történetírás
„még mindig hangsúlyosan tekintélyelvű”, a román nép „nagy szimbólumai még mindig az önkényuralkodó fejedelmek”. Közöttük Vlad Ţepeş, XV. századi kegyetlenségeiről hírhedt havaselvi vajdát nevez meg, a nemzetközi köztudat Drakul néven ismert
szörnyetegét. A mai román köztudatban elég gyakran említik a nevét mint olyanét,
aki a „nemzetmentő politikus”, vagy éppenséggel „a demokrácia lehetséges védnöke”
számára példaadó lehetne a mai Romániában.

1999. március

85

Lucian Boia szerint a mítoszok „egyaránt lehetnek pozitívak és negatívak. A nemzeti eszme ... egy időben inkább pozitív szerepet töltöttek be”, különösen a XIX. században és az európai állami struktúrák kialakulásában. „Ám szintén a nemzeti ideológia felelős az első világháborúért meg mindazért, ami utána következett. És ugyanaz
a nemzeti ideológia – ha a tizenkilencedik századi értelmében fogjuk fel – útjában állhat
Románia haladásának, az európai integrációnak”, mert szerinte a román köztudat még
ma is sok mindent feláldoz „egy XIX. századi mitológia oltárán”. Azt is kiemeli, hogy
Romániában a történetírás inkább függ a politikától, mint a politika a történetírástól.
Képletesen ezt úgy fejezi ki könyvében, hogy nem a történészek emelnek vagy döntenek le szobrokat. Bizonyára itt arra a romániai helyzetre utal, amikor majdnem minden városban óriási méretű bronzszobrokat állítottak Mihály vajdának. A történelemre való hivatkozással is gyakran visszaélnek a politikusok. „Megdöbbentett például,
amikor a tanügyi törvény vitájában – a történelem és földrajz román vagy magyar
nyelven folyó oktatása kapcsán – nemrég Ionel Brătianura (a két világháború közötti
román liberális politikus és miniszterelnök – D. L.) hivatkoztak. Hát mi köze van
Ionel Brătianunak ehhez az egészhez? Ha már a múltra hivatkozunk, akkor idézzük
fel Ştefan cel Maret (a XV. századi moldvai vajdát – D. L.), és tanítsunk ószláv nyelven, a magyarok pedig tanuljanak latin nyelven... Vagy megtudnánk egyezni, és mindnyájan latin nyelven végeznénk az iskolát, a magyarok úgyis a latin kultúrkörhöz tartoznak, mi pedig a rómaiak leszármazottai vagyunk. Úgyhogy történelmi szempontból minden igazolt, csak éppen az ilyen tárgyalásmód értelmetlen.”
Lucien Boia a könyve megjelenése után kibontakozott eszmecserében a Vázlatos
román mitológia címen rövid cikket közölt. Ebben sűrített formában és lényegretörően foglalta össze a román köztudatban élő politikai mítoszokat, válaszolva az önmagának feltett kérdésre, hogy a románok képzeletbeli világukban miben is különböznek más népektől?
Érdemes odafigyelni az eszmefuttatásra, mert szoros kapcsolat áll fönn a politikai
és történelmi mítoszok között olyannyira, hogy néha ötvöződnek. Tehát a román
„nem tartozik a szerencsés nemzetek közé, mindig mindenkinek útjában állt”. Ezen
mítosz annyira mély gyökeret vert, hogy van rá egy sajátosan román kifejezés: în calea
tuturor răutăţilor, amit én így fordítanék magyarra: minden rosszak útjában. A sok átvonuló nép földet és vizet kért és vitt, de ezt a román nem tette, mert mindig „mérsékletes és béketűrő” volt, ám másokkal szemben „sohasem agresszív”. Örökké védekezni
volt kénytelen. Védte magát és egyben egész Európát. Ha a Dunánál le nem állították
volna az oszmán hódítókat, azok az Atlanti-óceánig jutottak volna és Nyugat nem
építhette volna fel békében székesegyházait, virágzó városait. Ez a hálátlan Nyugat
soha ki nem elégített adóssága a román néppel szemben. Ellenkezőleg eladta őt az oroszoknak és lám ma is elzárja előle a NATO és az Európai Unióba vezető utat. Eme
sok „hátrányos megkülönböztetés ellenére a román nép mindig vendégszerető volt,
nagylelkű és az is marad. Ember a szó legnemesebb értelmében”. Ezen „gyöngeségét”
az idegenek alantosan kihasználják, noha „illenék tudniuk, hogyan viselkedjenek egy
olyan házban, amely nem az övék”. Ők mindannyian később érkezett jövevények.
„Csak a román volt itt öröktől fogva”.
Romániában „még a kommunizmus is emberséges volt vagy idővel azzá vált”. Az
ötvenes évek románokat sújtó sok igazságtalansága mégsem „jellemző a románok magatartására”. Ezeket kizárólag a szovjet megszállók és bérenceik követték el. Elévülhe-

86

tiszatáj

tetlen érdeme „Gheorghiu-Dej és Ceauşescu politikájának”, hogy érvényesítette „a nemzeti érdekeket”. Bűnei ellenére a kommunizmus románná lett, ami megmagyarázza,
hogy távolmaradt 1968-ban a Csehszlovákiába való intervenciótól.
Nincs semmi alapja – szól a mítosz – a téves nézeteknek, miszerint Romániában „el
kell távolítani a szovjet maradványokat”. Hiszen köztudott, hogy „már Gheorghiu-Dej
kiadta útjukat, Ceauşescu pedig ugyancsak”. Ha ezek szerint Románia 1989-ben meszsze járt a szovjet sztálini modelltől, „vajon milyen mintához közeledett?” – teszi fel
a kérdést Lucian Boia. Válasza egyértelmű: „Nyilván nem a nyugati demokráciához...,
talán a Burebista (dák király – D. L.) vezette ősi, egységes és központosított dák állam
modelljéhez, amelyet olyan büszkén emlegetett a nyolcvanas években az ország akkori
vezetője és hadura” – jegyzi meg nem kis iróniával a szerző.
Minden más néptől eltérően a román nép másik döntő jelentőségű tulajdonsága az
egység és az összefogás tudata. A román történelem legfőbb jellemzője, s ez megint minden más nép történelmével szemben, hogy végigvonul rajta az egység megnyilvánulása,
mert a „döntő pillanatokban a románok mindig egyet akartak”, a közös nemzeti célok
és nem a magánérdekek határozták meg magatartásukat, ami bizonyára „dák-géta
örökség”. Még akkor is egységes volt a román nép, amikor az idegen betolakodók országhatárokkal osztották meg.
Az igazi román – szól tovább a mítosz – csak ortodox, görögkeleti vallású lehet,
a görög-katolikusok „csak megközelítően románok (még akkor is, ha a román nacionalizmus éppen az ő találmányuk volt vagy kétszáz évvel ezelőtt), a többiek – római katolikusok, baptisták, jehovisták – még kevésbé (vagy egyáltalán nem)” románok.
„A román nép ortodox kereszténynek született.” Minden más népnél korábban volt
keresztény, mert azok mind „később vették fel a keresztséget”. A kereszténységet a románok megintcsak „géta-dák őseiktől örökölték”.
A románok felette értelmesek, intelligensek és találékonyak. Igaz ugyan, hogy nem
a legszorgalmasabbak, „mert valami hibájuk csak kell hogy legyen”. A mítoszok szerint a lustaság is összefügg „a rendkívüli intelligenciával”. Nincs szükségük szorgalomra, mint a náluknál kevesebb leleményességgel megáldott németeknek, akik kénytelenek eme hiányukat munkával, szorgalommal pótolni. A románok lustasága „bizonyos értelemben erény, mivel a tiszta értelem gyakorlásának is meg kell fizetni az árát.
Ez a mi büszkeségünk – rögzíti a továbbiakban a mítoszok teremtette román öndicsőítést Lucian Boia – ,nem vagyunk hatékonyak, ám értelmesek (ami bizonnyal többet
ér, ritkább és becsesebb tulajdonság a közönséges és gyakorlatias hatékonyságnál)”.
A románok szeretik magukat „rendkívül erős egyéniségű” népnek feltüntetni. A sok
rendkívüliség mítoszi hiedelme Lucian Boia szerint veszélyes éppen a román népre
nézve, mert „válaszfalat” emel a románok és a többi európai nép közé. Túl azon, hogy
ez „nem a legjobb útja az Európához való felzárkózásnak”, kiélezi a különbségeket,
növeli a másokkal szembeni ellentéteket ahelyett, hogy tompítaná azokat. A szerző
szerint „nem ártana lemondani egy és másról legjellegzetesebb román vonásaink közül,
amelyek egyébként jórészt mitológiai fogantatásúak. Ajánlatos lenne például, hogy
kevésbé tüntessünk eszünkkel, de egy árnyalattal hatékonyabbak legyünk”. Nem ártana elsajátítani valamit a „német viselkedési mintából”. Szerinte a román nép hasznára
válna, ha szembenézve önnön hibáival és ne keresné a nehézségek és hibák okát mindig másokban, ne hárítaná értük a felelősséget a szomszéd népekre. „Jó lenne már megszabadulni üldözési mániánktól és attól a manicheista történelemszemlélettől, amely
szerint a gonosz idegenek mindig a derék románokra fenik fogukat.”

1999. március

87

Lucian Boia szerint a már vázolt öndicsőítés egy ellentmondásosnak látszó komplexusnak, egyszerre felsőbb- és alacsonyabbrendűségi tudatnak a szüleménye.
A mítoszok, bármennyire is képtelenek egyre gyarapodnak, válnak szétágazottabbakká, a társadalmi tudatban szervezett formát öltenek, rendszerré szerveződnek, kikristályosodott, csiszolt formát öltenek s egy adott pillanattól kezdve helyettesítik
a valóságot, maguk válnak „tényekké”. Ellenállhatatlan nyomást gyakorolnak a köztudatra, de magukra a mítoszok megteremtőire is. Nemegyszer lehettünk tanúi annak,
hogy a mítoszteremtőt magát állította falnak a közvélemény, mert úgy látta, hogy
meghátrál az, akinek „túllicitálják” eredeti elgondolásait. Így került egy-egy mítoszteremtő saját mítoszának csapdájába.
Lucian Boia könyvének érdekessége éppen abban áll, hogy az egész új- és legújabb
kori román történelmi gondolkodás átfogó elemzésére támaszkodik. Előzmények nélküli ez a román történetírás fejlődésében. Tudni kell ehhez, hogy a historiográfiai kutatások egyik gyenge oldala volt a román történetírásnak, hiányzanak a historiográfiai
feldolgozások, még annyi nekirugaszkodás után sem jelent meg a román történetírás
bibliográfiája, a források bemutatása. Ezen segédeszközök hiányában nehéz az önvizsgálat, szinte elképzelhetetlen a modern alapokra fektetett kutatás. Alig másfél évtizeddel ezelőtt kezdtek megjelenni a Iaşi városában élő Alexandru Zub professzor historiográfiai monográfiái és alapos elemző tanulmányai. Tudtommal Lucian Boia az első,
aki meghonosította a román felsőfokú oktatásban a rendszeres historiográfiai szakkurzust és szemináriumot. Könyvében nyomon követhette és követte is a román történelmi mítoszok útját, a velük való szembenézés kísérleteit, de azt is, hogy a román
nemzeti kommunizmus korszakában miként lett belőlük egységes és megfellebbezhetetlen történelemszemlélet.
A szélesebb politikai, ideológiai és tudati összefüggések bemutatása után Lucian
Boia könyvében tüzetes vizsgálat tárgyává teszi a fontosabb román történelmi mítoszokat.
Mindenek előtt a Mihály vajda mítoszt veszi szemügyre, főleg azt, hogy miként lett
belőle nemzeti egységtől vezérelt egyéniség. Jelzi egyben azt is, hogy Mihály vajda valóságtól elrugaszkodó ábrázolását az idegengyűlölet szítása kísérte. Hogy ebben a források félremagyarázása és meghamisítása is szerepet játszott, azt már nem kellett külön
bizonyítania. Mihály vajda mintájára minden jelentősebb moldvai vagy havaselvi vajda
nemzeti hős lett, illetve cselekedeteit a nemzeti egység eszméje vezérelte. Mircea cel
Bătrân már nem maradhatott bătrân (=öreg), hanem mare (=nagy), Ioan Voda cel
Cumplit sem maradhatott cumplit (=rettenetes), hanem viteaz (=vitéz), Drakula, azaz
a XV. századi havaselvi vajda a rend és tisztesség, a becsület, a jogegyenlőség bajnoka stb.
Lucian Boia kritikai vizsgálat tárgyává teszi a román nemzeti egység történelmi mítoszát is, melynek értelmében az egész román történelmet az egyszínűségig menő egység jellemezte. Igaz, hogy maga sem szabadul Erdély = román ország mítoszától, de
már nem hallgatja el az egység-mítosz képtelenségeit. Finom humorára vall, amikor
megemlíti, hogy ezen mítosz értelmében még az időjárási jelentésekből is eltűntek az
ország jellegzetes tájegységei. Az eső nem eshetett példának okáért a Bánságban, hanem csak Románia délnyugati tájain. A tényekkel szemben 1848-ban a románoknak
egyetlen és egységes forradalmi programjuk volt. Élcelődve teszi fel a kérdést: miként
lehetett egyetlen program, amikor közismerten legalább négyről tudunk.
Könyvének sarkalatos pontját képezik a román nép eredetéről vallott mítoszok.
Maga tételesen nem száll szembe sem a dák-római eredet, sem a folytonosság, őshonos-

88

tiszatáj

ság elméletével, de megemlíti a túlzásba vitt mítoszok vadhajtásait, hajlik azon nézet
felé, amelynek értelmében a románok, legalábbis részben, a Dunántúl délre fekvő területekről vándoroltak mai hazájukba. Jelzi az egész eredetmítosz ellentmondásait, s ezt
az egész román tudományosságban fellelhető, eltérő, sokszor szembeszegülő nézetek
bemutatásának a keretében. A román történészek és nyelvészek szerinte maguk sem
tudtak egy tudományosan megalapozott álláspontra jutni, s így nincs szükség az idegen
szakemberek sorában keresni az „ellenségeket”. Szerinte nyitott a kérdés és nincs értelme politikai fegyvert kovácsolni belőle. A román sem nem kizárólagosan római,
sem nem dák származású, és kialakulási területe is vitatott és vitatható. Ebben megintcsak a XX. század derekáig élő és alkotó román szakemberek körében megfogalmazott
ellentmondó nézetekre utal. Bár Lucian Boia tagadja, hogy a román történelmi mítoszokkal való szembenézéshez bátorságra lenne szükség, mégis szerintem civil kurázsi
kellett ahhoz, hogy román történész kimondja: a mai román történetírásban és köztudatban a román nép eredete mítoszoktól terhelt és elkerülhetetlen a higgadt önvizsgálat. Nézete és részletesen kifejtett véleménye e kérdésben nem hoz népszerűséget
a szerzőnek. Hosszú évtizedek óta az általa vázolt mítoszok tudata uralta és uralja még
ma is a román közvéleményt és magát a román történetírást is. E mítoszok szellemét
kultiválják a román történelem mai tankönyvei, tagadhatatlan tényként kezelik mindazt, amit Boia professzor mítosznak nyilvánít. Lucian Boia az egyedüli az egész román történetírásban, aki széles összefüggéseiben vizsgálva a kérdést mindezt ki is
merte mondani! Még akkor is a bátorság jele ez, ha a román nyelvészek, legalábbis
a két világháború között csaknem egyöntetűen vallották, hogy a románok a Balkánról
vándoroltak be mai hazájukba. Elgondolkoztató, hogy mennyire heves támadás érte
ezelőtt tizenkét évvel Romániában a Magyar Tudományos Akadémia gondozásában
megjelent háromkötetes Erdély története szerzőit főleg azért, mert a román történelmi
mítoszok alkotta képet tudományos elemzés tárgyává merték tenni. A román nyelv
minden negatív jelzőjét a fejükre olvasták, és íme, ma egy román történész még náluknál is többet mond. Akadt könyvének különben elég szűkkörű méltatói között egy
olyan is, aki Boia művét a kötelező olvasmányok közé ajánlotta az egész román közoktatásban. Igen ám, de akkor ki kellene vonni ebből azt a kilenc történelem tankönyvet, amely folytatja a mítoszok táplálását, az önimádatot a román elemi és középfokú oktatásban a IV. osztálytól a XII. osztályig. Folytatja, mégpedig az egyedül kötelező taneszközök státusában. Ez már elképzelhetetlen.
Mindennek ellenére biztatónak tartjuk, hogy Boia professzor könyvét megírta és
azt az egyik legrangosabb kiadó, a Humanitas ki is adta. Talán évtizedek múlva Andei
Cornea javaslata valóra válik, de ehhez gyökeres váltás szükségeltetik mind a román
történetírásban, mind pedig az egész román köztudatban.
Lucian Boia a mítoszok sorába utalja azt a nézetet is, melynek értelmében a románok egyedül védték az oszmán-török hódítókkal szemben Európát, s amíg ők ezt tették, a nyugat-európai népek békében építhették katedrálisaikat, városaikat. A bökkenő
az egészben – írja Boia professzor – csak az, hogy a XIV. században megalakult
havaselvi és moldvai két román vajdaság még csak nem is létezett akkor, amikor Nyugaton a katedrálisak és városok már rég felépültek. Kiemeli a szerző ez esetben is azt,
hogy észrevétele sem nem eredeti, sem nem ő az első a román történészek közül, aki
ezt leírja. Megírta, hogy több mint ötven évvel ezelőtt a hazafiatlansággal igazán nem
vádolható P. P. Panaitescu professzor, a szélsőségesen sovén vasgárda mozgalom egyik

1999. március

89

ideológusa hívta fel a figyelmet a valóságos tényállásra. Még szerinte is a teljesen alaptalan mítoszok kompromittálják mind a román történetírást, mind a román köztudatot.
A román történelmi mítoszok közegében vizsgálja Lucian Boia az idegengyűlölettől súlyosan terhelt képet azokról a népekről, etnikai közösségekről, amelyekkel történelmük folyamán a románok kapcsolatban álltak és ma is egymás mellett kell élniük.
Bár elemzése elnagyolt, mégsem hagyhatjuk szó nélkül az általa említett negatív képet
a görögökről, de még inkább a zsidókról, magyarokról és cigányokról. A cigánykérdés
aggodalmakat okoz a román köztudatban, de rendezése szóba sem jöhet, legfennebb az
a lehetőség foglalkoztatná, hogy miként lehetne tőlük megszabadulni, mert veszélyesen nagy közöttük a szaporulat. Csak sajnálhatjuk, hogy a témáról francia nyelven írt
és Párizsban kiadott tanulmányát nem vette fel kötetébe. Főleg az antiszemitizmusról
és a cigányokról papírra vetett véleménye tanulságos lehetett volna a román olvasó számára, mert látható, hogy mítoszainak, idegengyűlöletének mily súlyos következményei lehetnek.
A hosszúra nyúlt beszámoló ellenére sem merem állítani, hogy Lucian Boia könyvét sikerült bemutatni. Távol áll tőlem ennek még az igénye is. Nem ejtettem szót
azokról a kérdésekről sem, amelyekben nézeteink eltérnek. Magát a csaknem 400 oldalas könyvet kell elolvasni! A készülőben lévő magyar fordítás kiadása lehetővé teszi
majd, hogy a románul nem olvasó magyar közönség is megismerkedjék vele. Szerintem érdekfeszítő és tanulságos olvasmány lesz.

90

tiszatáj

„A Tisza-parton mit keresek?”
Ady Endre izgatott kérdését/felkiáltását valószínûleg minden olyan mûvész és tudós magáénak érezheti, aki vidéken próbál – olykor méltánytalan helyzetben – jelentõset, a „helyi értékrenden” messze túlhaladót alkotni. A Tisza-parton azonban nemcsak a lelki nyugtalanság,
hanem az elszántság verse. Ezért is választottuk a híres sort sorozatunk címéül, melyben
a magyar kultúra és tudományosság Szegedhez is kötõdõ jeleseit kívánjuk megszólaltatni.

„A középkori kódexfestõk példája vonz”
BESZÉLGETÉS ZOMBORI LÁSZLÓ FESTÕMÛVÉSSZEL
A kortárs szegedi képzőművészet egyik meghatározó egyénisége, Zombori László
festőművész pályakezdése idején, a hatvanas években főként konstruktív szellemű,
figurális és dekoratív jellegű képeivel vált ismertté. A hetvenes évek végétől már az
expresszív töltetű, romantikus és realista tájpiktúra egyik legkiválóbb képviselőjeként
tartották számon, művészete népszerűvé vált, jelentős közönségsikert aratott. Országszerte számos önálló kiállítással jelentkezett, több kollektív hazai és külföldi tárlaton is
részt vett. Többször festészeti díjat kapott a Szegedi Nyári Tárlaton. Koszta-plakettel,
Szeged Város Alkotói Díjával és a Juhász Gyula-díjjal ismerték el munkásságát. A Művészeti Alap – illetve jogutódja a MAOE – és a Magyar Képzőművészek Szövetségének
tagja, valamint megalakulása óta tagja a szegedi SZÖG-ART Képzőművészeti Egyesületnek is. A kilencvenes évek első felében nagy meglepetést keltett megújult, korszerű,
avantgárd formát öltött festészetével, amely egy friss szellemiségű, kísérletező kedvű és
önmagával szemben roppant igényes alkotóművészt jelzett. A kitárulkozást, a nyilvános szereplést nem kedvelő Zombori Lászlóval csöndes móravárosi műtermében szegedi gyökereiről, pályájáról és alkotói munkájáról beszélgettünk.
– Egy Ady-verssor – „A Tiszaparton mit keresek?” – interjúsorozatunk mottója. Ezt a kérdést egy tősgyökeres szegedinek talán nem is érdemes feltenni...
– Néhány évvel ezelőtt körkérdést intézett a város kulturális vezetése a szegedi képzőművészekhez, amelyben többek
között az a kérdés is szerepelt,
mi köti ehhez a városhoz. Hangzatos, szép mondatokkal is lehetett volna válaszolni, én csak
annyit írtam: ide születtem.
Ez valóban így van, 1937-ben,

1999. március

91

Móravárosban láttam meg a napvilágot, s azóta is ezen a környéken lakom. Egy rövid
és kényszerű alsóvárosi kitérő után nemrégiben újból móravárosi lettem.
– Annak is jelentősége van, hogy melyik városrészhez kötődik?
– Számomra komoly jelentőséggel bír. Annak idején nagyon is számított, hogy
a város melyik részén nő föl az ember. A móravárosi gyerekek nem olyanok voltak,
mint az alsóvárosiak vagy a fölsővárosiak. Egyfajta területbirtokló szemlélet uralkodott akkoriban. Diákkorunkban bizony meg kellett gondolni, hogy meddig mehetünk
el, ha egy kislányt haza akartunk kísérni egy másik városrészbe. Ha túlléptük a határt,
előfordulhatott, hogy kemény fiúk fogadtak. Ennél persze döntőbb volt, hogy ez
a külvárosi terület bennünket, gyerekeket a szabadság és a tág horizont felé indított el.
Paradicsomunk a közeli Sancer kubikgödre volt. Meg a várost övező körtöltés vidéke
a feledhetetlen téli szánkózásokkal. Később nagy kerékpártúrákkal a körtöltésen túli
terület becserkészése következett. A Sancer-tó – amely annyira közel áll hozzám, hogy
a „vizes” témájú tájképeim nagy része erre az élményvilágra vezethető vissza – rendkívül
érdekes tó. Emlékszem, 1946–47 nyarán igazi szabad strand volt. A családok pokrócokkal, elemózsiával vonultak le oda, úgy használták, mint a belvárosiak a Tisza-parti
strandot. Természetesen, ahogy nőttem, tágult a horizontom, és egyre jobban vonzódtam a belvároshoz. A Somogyi-könyvtárat nagyon hamar fölfedeztem. A Móra Általános Iskolában kitűnő rajztanárnőm volt, aki az irodalmi háttérre is felhívta a figyelmem, s elmondta, hol juthatok hozzá a képzőművészettel foglalkozó könyvekhez.
Nagyon jól emlékszem, hogy hetedikes koromban vettem ki a könyvtárból a „Hogyan
fest arcképet László Fülöp” című kötetet, ami roppant izgalmas olvasmánynak bizonyult. Táblánként bemutatta, hogyan alakul ki egy kép a fehér vászontól a végkifejletig. Főként akvarellekről szóló szakkönyvek, művészéletrajzok álltak az érdeklődésem
középpontjában. Móravárosi szemmel nézve a belvárosi paloták csodálatosaknak tűntek. Nem fogalmazódott meg bennem soha, hogy milyen szép ez a város, inkább csak
belülről éreztem. Szegedhez való kötődésemet sohasem tudtam hangzatos dicséretekben kifejezni. Magamban hordozom azokat a többnyire kellemes élményeket, amelyek a városhoz kötnek.
– Mikor gondolt arra először, hogy képzőművészettel szeretne foglalkozni?
– Az általános iskolában Holló Mihályné volt a rajztanárnőm, aki Szentendréről
jött Szegedre. Nagy tehetségnek tartott, mindenáron azt szerette volna, hogy a budapesti képzőművészeti gimnáziumban tanuljak tovább. Igyekezett erről a szüleimet is
meggyőzni, de több okból is nagy ellenállásba ütközött. Akkoriban édesapám betegeskedett, ezért szüleim nem merték vállalni a pesti taníttatásom anyagi terheit, másrészt
a vidéki emberek szokásos szemléletével el sem tudták képzelni, mi lenne velem szinte
gyerekként a nagy fővárosban. Közben a Képzőművészeti Főiskola akkori párttitkára
tehetségkutató körúton járt az országban, s hozzám is eljutott. Felfigyelt az akvarelljeimre, s felvitt Budapestre, megmutatta a főiskolát is. Óriási élmény volt látni a rengeteg nagy képet, úgy éreztem, ez az én világom. Végül azonban a nagy családi tanácskozások után magam is úgy döntöttem, itthon maradok. A Radnóti Miklós Gimnáziumba kerültem. Ezt később nem bántam meg, mert nagyon erős iskola volt, s olyan
komoly általános műveltséget adott, amit később jól tudtam kamatoztatni. A gimnáziumi évek nem voltak könnyűek, mert közben mindennap a városi képzőművészeti
szabadiskolába jártam rajzolni és festeni.

92

tiszatáj

– Kik tanítottak ott?
– Az akkori szegedi mesterek többsége. A szabadiskola a mai képtár egyik emeletén
működött. Óraadóként Vinkler László, Dorogi, Erdélyi, Tápai dolgozott ott, s Vlasits
Károly volt az iskola vezetője. Néha furcsa dolgok történtek, előfordult, hogy egy délután négy mester váltotta egymást, így egy fej megrajzolása közben óránként más instrukciókat kaptunk. Később, amikor már egyedül Vlasits Károly irányította az iskolát,
mindez megváltozott. Egyébként egészen a főiskola végéig kitartottam a képzőművész
kör mellett.
– Ha jól tudom, érettségi után a szegedi tanárképző főiskola rajz-földrajz szaka következett. Meg sem fordult a fejében, hogy a Képzőművészeti Főiskolára menjen?
– Dehogyisnem! Felvételiztem is. Az első héten túljutottam a fejrajzon, ahol már
nagyon sokan kiszűrődtek. A következő héten az aktrajz következett. A kicsit prűd
vidéki szemlélet miatt a felvételi előtt mindössze egy hónappal kaptam rá lehetőséget,
hogy a kollektív műteremben aktot is rajzolhassak. Az akt látványát Szegeden nem
a diákoknak tartogatták. Így ebből a témából néhány kisebb tanulmány után meglehetősen felkészületlenül mentem. Ahogy visszaemlékszem, konzervatívabb szemléletű,
szikárabb grafitrajzot produkáltam. Amikor körülnéztem, láttam, hogy a Török Pál
utcai művészeti gimnázium tanulói szénrudakkal, lazán, foltokkal, nagy rutinnal rakták föl az aktot. Akkor már gondoltam, hogy baj lesz. Igazam lett, nem vettek föl. Bíztattak ugyan, próbálkozzam a következő évben is, de ez az elutasítás számomra olyan
mérhetetlen csalódás volt, hogy eldöntöttem, nem lépem át többet a Képzőművészeti
Főiskola küszöbét. Talán az volt a baj, hogy Szegeden túlontúl hittek bennem, ennélfogva én is kezdtem hinni magamban. Biztos voltam benne, hogy föl fognak venni.
Ezért a csalódásból egy életre elég volt. Ma már tudom, nem így kellett volna gondolkodnom, hiszen akadtak a felvételizők között olyanok is, akik a hetedik-nyolcadik
próbálkozás után jutottak be a főiskolára.
– Mit adott a tanárképző főiskola rajz szaka?
– Be kell valljam, már az első év után ott akartam hagyni a főiskolát, nem mentem
be a vizsgákra sem. A krízis azzal zárult, hogy behívattak, leszidtak, és azt mondták,
mehetek traktorosnak. Végül azzal fenyegettek meg, hogy vissza kell fizetnem a tandíjat. Ez döntő érvnek bizonyult a maradás mellett. A rajz tanszéken Buday és Major
tanár úr voltak a mestereim, Vinkler László csak műtörténetet tanított nekünk. Soha
nem éreztem, hogy a főiskola nagyon sokat adott volna. Tágította a látókörömet, de
érzelmileg nem kötődtem hozzá. A főiskolás évek alatt beletörődtem, hogy tanárként
fogom megkeresni a kenyerem. A diploma után úgy éreztem, el kell mennem a szülői
házból, sőt a szülővárosomból is. A magam erejéből önálló életet szerettem volna élni,
ezért önként vállaltam Csongrádon tanári állást. A tanári munkát mindvégig komolyan vettem, többnyire rajzot kellett csak tanítanom. Szerettem a gyerekeket, úgy
éreztem, megkedvelik általam a rajzot, a képzőművészetet. Nem sokáig bírtam Csongrádon, már a harmadik év után nagyon hiányoztak a szegedi festőkollégák, az induló
pályatársak, barátok, többek között Dér István, Zoltánfy István. A csongrádi magányomban nem éreztem olyan fejlődési lehetőséget, ami egy fiatalember számára nagyon fontos.
– Olyan volt a visszatérés, amilyenre számított?
– 1962-ben kerültem vissza Szegedre, ahogy körülnéztem, fiatal, tehetséges művészgárdát találtam. Ez nagyon jó volt, mert engem is inspirált. Szinte versenylázban

1999. március

93

égtünk akkoriban, mindannyian meg akartuk mutatni, mit tudunk, mennyit érünk.
A Kolozsvári téri általános iskolában kaptam rajztanári állást. Tizenhat évig tanítottam
ott, az utolsó négy-öt évben már csak félállásban. Abban az időben a monopolhelyzetben lévő Képcsarnok Vállalat felvette a festményeinket, rendszeresen kiállításokat rendezett számunkra szerte az országban. Az életmódom lassan megváltozott, lépésről-lépésre felhagytam a tanítással, és 1979-től a szabadúszó lét mellett döntöttem. Szegedi
festőművész kollégáim, Novák András és Pataki Ferenc esetében a szabadúszó életforma választása természetes dolog volt, mert a Képzőművészeti Főiskolán szerzett
diplomájukkal kiforrott művésztudattal kezdték a pályájukat. Természetes volt számukra, hogy festőművészek, s ebből kell megélniük. Mi pedig, akik tanári oklevelet
kaptunk, jó ideig alázattal viseltettünk a szakma iránt. Ez háttérbe szorította azt a „művészöntudatot”, ami pedig nagyon fontos ahhoz, hogy bátrabban, határozottabban
vállaljuk a bizonytalant, az előre nem láthatót. Előbb-utóbb azonban rá kellett jönnünk, a tanítás – ha igazán komolyan műveljük – hosszabb távon szellemileg és fizikailag is olyan kimerítő munka, hogy mellette nagyon nehéz érdemi művészi alkotómunkát is végezni.
– Pályája kezdetén kik voltak azok a meghatározó mesterek, akik művészetükkel a legnagyobb hatást gyakorolták Önre?
– Mindenekelőtt Barcsay Jenőt említeném, aki 1956 után újból középpontba került. Csodáltam hatalmas tudását, az anatómiai atlaszát bámulva forgattam. Ennek ellenpontjaként a konstruktív művészete is rendkívüli módon hatott rám. A fiatalemberek többnyire szeretnek határozottan, keményen fogalmazni, s az akkori Barcsay-képek, mintha pontosan ennek a tükrei lettek volna. Magam is próbáltam akkoriban
konstruktív képeket festeni. A következő mester Kokas Ignác volt, aki országszerte
nagy hullámokat vert a piktúrájával, s nagyon sok fiatalt megragadott. Ahogy teltek az
évek, éreztem, hogy ezeknek a hatásoknak egy része túlzottan átvett, jobb, ha az ember önmaga élményeiben, saját eszközeivel próbál új utakat keresni. Úgy gondolom,
ezeket a hatásokat időben sikerült levetkőzni, „kiheverni”. Ezzel nem voltam egyedül,
hiszen kezdetben pályatársaimnál is hasonló folyamatokat lehetett megfigyelni. Volt
persze haszna is ennek az időszaknak, mert megtanultuk, mire kell vigyázni, mit nem
szabad. Megértettük, mennyire fontos, hogy szuverén piktúrát próbáljunk megteremteni. Még ha az nem is olyan nagy kaliberű, mint a példaképeké...
– Tulajdonképp egész festészetének alapja, kiindulópontja a természetelvűség...
– Biztosan vannak ennek gyerekkori gyökerei is, hiszen közvetlen volt a kapcsolatunk a természettel. Azok a festői példák, amelyeket a műtörténetből láttam és szimpatizáltam velük – a magyar tájképfestők, Szinyeitől Mednyánszkyn át a későbbiekig –,
mind a természetre válaszoltak. Amikor pedig áttértem a szigorúbb vázrendszerű,
konstruktív megfogalmazásra, átmenetileg talán szüneteltettem a korábbi élményeket,
s helyette szellemibb, kigondoltabb módon próbáltam dolgozni. Hamar hiányérzetem
támadt, mert nem telítődtek meg úgy a képeim, ahogyan szerettem volna. Ellenhatásképp újra visszanyúltam a természetbe, próbáltam onnan meríteni. Egy viszonylag
hosszabban tartó képcsarnoki munka következett, amelynek persze hátrányai is voltak, hiszen egy idő után hajlamos arra az ember, hogy rutinból fessen tájképeket. Hamarosan újra éreztem, hogy nem lesz jó ez az irány, hiszen ellaposodhat így a festői
elképzelés. Erre az érzésre volt válasz az 1993-as Rácz Galéria-beli tárlatom. Már öt évvel korábban forgattam a fejemben, hogy ezzel a kiállítással másfajta képi világot mutatok be.

94

tiszatáj

– Nagy meglepetést keltett az a tárlat...
– Egyfajta dac eredménye volt. A nyolcvanas évek második felében ugyanis elég
sok kritikát kaptunk. Azt vágták a fejünkhöz, hogy a Képcsarnok számára festett képeinken a rutin jelei mutatkoznak. Ha valaki tájképpel próbált megjelenni egy komolyabb tárlaton, akkor a zsűri kidobta. Azt mondták, ezek kereskedelmi képek. Hovatovább kezdtünk lelapulni, szinte már azt éreztették velünk, hogy alantas festők vagyunk.
– Volt valamennyi jogos is ebben a bírálatban?
– Biztosan volt benne jogos kritika is, főleg akkor, ha valaki szériában festette a képeit, azaz majdnem ugyanolyanokat tömegével gyártott. Kaptunk a fejünkre a tájképeinkért, pedig ha annak idején szocialista témájú képeket festettem volna, nem tudom,
azok vajon ma hol lennének... A tájképeimet viszont esztétikailag ma is vállalhatom.
– Mennyire nyitott ma a közönség, mennyire lehet szabad egy alkotóművész?
– A piac diktál, a legjobb galériáktól a futkározó ügynökökig, mindenki az eladhatót keresi. Hogy milyen kép az eladható? Roppant nehéz lenne megmondani. Az ország legkülönbözőbb vidékeiről származó tapasztalatok azt mutatják, a közönség kiszámíthatatlan. Ma az emberek többsége nem határozott elképzelések szerint vásárol
képzőművészeti alkotásokat. Meglátnak valamit, s ha megtetszik, megveszik. Mindegy, hogy nonfiguratív vagy a legkonzervatívabb fotórealista képről van szó, az a fontos, valamiféle találkozást jelentsen.
– Ennek előnyei is lehetnek, hiszen szabadságot adhat az alkotók számára...
– Szinte korlátlan szabadságot jelent. Mint a képpiac mutatja, a legegyértelműbben
néven nevezhető giccstől kezdve az igényes, komoly művészi produktumokig minden
megtalálható. A festőnek arra kell vigyáznia – bármilyen módon dolgozik is –, hogy
igényessége, mértéktartása megmaradjon. Profi festőként, a művészeti alap és a képzőművészeti szövetség tagjaként, önálló és kollektív tárlatokkal magunk mögött nem
tehetjük meg, hogy gátlás nélkül bármiféle igényt kiszolgálunk. Tudomásul vesszük,
hogy ma az igényeknek roppant széles skálája alakult ki, de bizonyos szint alá nem
mehetünk. Ma már nem kell semmiféle „jogosítvány” ahhoz, hogy valaki a műtárgypiacra vigye az alkotásait. Így aztán boldog-boldogtalan megpróbálkozik vele. Akit
nem köt valamiféle szakmai igényesség, a hovatartozás felelőssége, az bármit hajlandó
produkálni. Egyre gyakrabban előfordul, hogy látnak egy „menő” művészt, akinek
nagyon viszik a képeit, ezért gátlások nélkül másolni kezdik a stílusát, modorát.
– Hallani olyan véleményeket, hogy a szegedi festőművészek a hazai képzőművészeti
életben kicsit a perifériára szorultak. Nem képeik művészi minősége miatt, hanem valahogyan nincsenek benne a vérkeringésben, a rangos díjak is valahogy elkerülik őket...
– Nem ismerem a fővárosi helyzetet, azt sem tudom, hogyan ítélnek meg bennünket. Abban azonban biztos vagyok, változatlanul az a helyzet, hogy aki reflektorfényben akar élni, annak Budapestre kell mennie. Ennek ellenére szegedi kollégáim szinte
mindannyian itt maradtak. Kicsit el vagyunk zárva a fővárostól. A pestiek nem vonatoztatnak vagy kocsiztatnak le egy külföldi galéristát, hogy megnézze a szegedi festők
munkáit, amikor helyben is ezernyi műterem, galéria között választhatnak. Amikor
vállaljuk a vidéki életformát, akkor kimondva, ki nem mondva belenyugszunk abba,
hogy nem szállunk be a különböző díjakért, bemutatkozási lehetőségekért folyó
harcba. Ezekből kimaradunk ugyan, cserébe viszont csendes, nyugodt munkalehetősé-

1999. március

95

get kapunk. Úgy érzem, az a legfontosabb, hogy az ember festeni tudjon, mert mindenekelőtt önmagának alkot. Amikor dolgozom, sohasem jut eszembe, hogy elismerés
járna érte. A munka egyedül engem vált meg. Ha valakinek még jelent valamit, az persze nagyszerű érzés.
– Hogyan látja, mennyire fontos az avatott képzőművészeti kritika?
– A kritika egy olyan ember látószöge, aki nem rabja a műtermi elszigeteltségnek.
Ha valaki bírálatot mond egy kollégája munkájáról, azt nehéz objektív véleményként
elfogadni. A kritikus mentesülhet a szubjektív elemektől. Ha van érzéke, tartása, akkor fölülről, átfogóan látja a viszonylatokat, ennélfogva az értékítélete nagyon fontos.
Persze a mai világban nem tudom, mennyire hallgatnak a kritikára a szakmán kívül
álló emberek. Ez persze inkább a kritikus aggálya lehet. Vajon eljut-e az emberekhez
amit írt, meg tudott-e mozgatni bennük valamit. Az a gyanúm, nemigen. Ez a szabados világ fölszabadítja az öntudatot az emberekben, hogy ízlésük, elképzelésük a művészetről nem vitatható. Senki sem szereti, ha a felvett nyakkendőjéről valaki azt
mondja, túl cicomás, ilyen vagy olyan. Neki az tetszik, s nem érdekli, hogy mit mondanak róla. Ugyanezt érzem a művészetről szóló kritikával kapcsolatban is. A kritika
ugyan lehúzhat egy tárlatot, mert valamiért rossznak tartja. Ez azonban a vevőt, akinek épp olyan kép kell, fikarcnyit nem érdekli. Hozzá kell szoknunk, hogy az emberek felszított szabadságérzete sok tévedéssel is járhat. Ezért nagyon fontosnak tartom,
hogy megfelelő szintű legyen a vizuális nevelés és a művészeti oktatás. Azt tapasztalom, a szegedi művészeti gimnáziumban a jó értelemben vett konzervatív oktatás alapjai mind a mai napig fellelhetőek. Ezen azt értem, hogy klasszikus módon megtanítják
rajzolni a diákokat, megismertetik velük az ábrázolás tradicionális elemeit. A tanárképző főiskola rajz tanszékén pedig egy átfogóbb, a mai törekvésekből többet bemutató
szemléletet közvetítenek, ami a pályakezdő rajztanárok számára nagyon fontos.
– Mit gondol, a televíziós, multimédiás kultúra uralkodóvá válásával nem csökkennek
a festészet esélyei?
– Úgy tűnik, az embereknek változatlanul van igényük a festményekre. Lehet,
hogy épp a hihetetlenül gyorsan változó vizuális látványtömeg ellenpontjaképp jó és
megnyugtató a falon lévő, mindig állandó képre tekinteniük.
– Milyen alkotói módszert, munkarendet alakított ki; mikor szeret legjobban dolgozni?
– Mindig napfénynél szerettem festeni. Nyáron egyszerűbb ezt megoldani, hiszen
korán kel a nap. Általában hajnali három órakor ébredek, s fél négykor már az állvány
előtt állok. Ez nagy nyereség, mert reggel nyolc órára az aznapi munka felével már
végzek. Ezután a kellő napfénynél délig korrigálom a színeket, hangulatot, amit a villanyfénynél esetleg nem megfelelően tettem le. Délután már legfeljebb csak apró dolgokat javítok, teszek-veszek, alapozok. Ahogyan korosodom, egyre inkább szinte rajta
csüngök a képeimen. Ha ott vagyok a műteremben, ha nem: mindig velem vannak.
Egyre többször tapasztalom magam is, hogy a befelé fordulás egyfajta összefonódást,
szimbiózist jelent a munka tárgya és a művész között. Festés közben zenét hallgatok,
hajnalban alig várom, hogy megkezdődjék a Bartók Rádió műsora. A szerkesztők
jobbnál jobb muzsikát válogatnak össze nekem. Hálás hallgató vagyok, mert a szimfonikus zenétől az operáig mindent szeretek. Elsősorban hangulatteremtő héttérzeneként hallgatom a rádiót – nemes, ünnepélyes közegben érzem így magam. A festői
munkának vannak olyan fázisai, amikor minden idegszálammal, gondolatommal csak
a képre, a vonalakra, színekre összpontosítok. Adódnak persze olyan időszakok is,

96

tiszatáj

amikor nincs szükség ilyen koncentrált figyelemre. Ilyenkor elkalandozom, a politikától a művészeti élet kérdéseiig jobbnál-jobb gondolatok jutnak az eszembe. A napi politikai fejtegetéseket is meghallgatom, de ha nagyon elegem van belőlük, kikapcsolom
a rádiót. Amikor nyilvánvalóan hazudnak – ez nem ritka a mai politikai gyakorlatban
sem –, nagyon dühös tudok lenni. A hazudozásnál még a rossz híreket is jobban el tudom viselni, ha valós okokkal megmagyarázhatók. Valószínűleg azért nem fáraszt
annyira a hosszú munka, mert közben a gondolataim szabadon kalandozhatnak. Nagyon élvezem ezt az életformát, el sem tudnék képzelni már mást magamnak.
– Mennyire vesz részt a helyi művészeti közéletben?
– Az utóbbi időben talán kicsit visszahúzódtam. Képeimet olykor elküldöm
a SZÖG-ART tárlataira. Még odatartozónak érzem magam. De nem vágyok arra, hogy
intenzívebben bekapcsolódjam valamelyik művészeti körbe. Ebben biztosan közrejátszanak korábbi csalódásaim, rossz tapasztalataim is, amelyeket nem könnyű kiheverni.
– Mikor találkozhat a közönség legközelebb önálló kiállításon is a képeivel?
– Önálló tárlatra most nem készülök. Azok a képeim, amelyekből kiállítást rendezhetnék, nehezebben indulnak el. Nemrégiben találtam egy felújítható kis öreg házat, így egy rövid kényszerű kitérő után visszaköltözhettünk Móravárosba. Most újból úgy érzem, megfelelő környezetbe kerültem. Mindez nagy anyagi áldozattal járt.
A munkálatokat csak úgy tudtam finanszírozni, hogy a képzőművészeti piac számára
festettem képeket, amelyek kitöltötték a napjaimat, nem jutott idő a magam számára
elképzeltekre. Nem tudom, ha ez a szorítás enyhül, hány év múlva tudok újból egy kiállításra való, kedvem szerinti anyagot összeállítani. Bár abban sem vagyok biztos,
hogy ez olyan fontos lenne. A barátaim tudják rólam, kicsit tárlatellenes vagyok.
Önálló kiállításra mindig is nagyon nehezen tudtak rábírni. Ott szembesült az ember
azzal, mit képzelt el, s mi az, ami realizálódott. Nem mindig volt egyértelműen pozitív
az egyenleg önmagam számára. Akkor sem, ha a kívülállók mást mondtak. Alkatilag is
olyan ember vagyok, aki nem szeret kiállni, akitől távol áll, hogy ünnepeltesse magát.
A középkori kódexfestők példája vonz: végezték a munkájukat, rajzolták, festették az
iniciálékat, de sohasem kellett tárlatot rendezniük, kiállniuk a közönség elé. Mégis
pompás életük volt, azt csinálhatták, amit szerettek. Abban bízom, sikerül még néhány elfogadható képet festenem, s ez fontosabb, mint a kiállítások. Végül úgyis az
utókor ítél. Az az igazán izgalmas, hogy amikor majd ötven-száz év múlva valaki viszszatekint a mai szegedi piktúrára, fennakadunk-e a rostán, vagy sem.

Hollósi Zsolt

MÛVÉSZET

Kedves olvasónk!
Szívesen vennénk, ha azzal a bizonyos egy százalékkal a lapunk megjelenéséről
gondoskodó Tiszatáj Alapítványt segítené.
Adószámunk: 1 9082349 1 06
Az adóokmányokban található rendelkező nyilatkozatot tegye egy postai szabvány méretű borítékba. Ahhoz, hogy rendelkezése teljesíthető legyen, a nyilatkozaton a Tiszatáj Alapítványnak és adószámának kell szerepelnie. A borítékon az
Ön nevét, lakáscímét és adóazonosító jelét pontosan tüntesse fel.

*

A szerkesztőség

A hódmezővásárhelyi Németh László Városi Könyvtár január 29-én könyvbemutatót rendezett. Grezsa Ferenc „A mintaélet forradalma”. Írások Németh Lászlóról c. művét, mely a Tiszatáj Könyvek sorozatban jelent meg, Olasz Sándor és Vekerdi
László mutatta be. Lakatos István Németh-kronológiájáról Monostori Imre beszélt.
*
Márciusi számunkban két füzetet találnak olvasóink. A Diákmellékleten kívül
a Tiszatáj 1998-as, 52. évfolyamának tartalommutatóját is most jelentetjük meg.

*

Néhány szerzőnkről. KÖPECZI BÉLA akadémikus, nyugalmazott művelődési miniszter a háromkötetes Erdély története főszerkesztője. DEMÉNY LAJOS történész
Bukarestben él, főként a 15–18. sz. művelődéstörténetével és a korszak parasztmozgalmaival foglalkozik. PLUGOR MAGOR Szegeden tanít, édesapjával, Plugor Sándor
grafikusművésszel közös kötete nemrég jelent meg Sinkapuszta címmel. NOVÁK
ANIKÓ a szegedi bölcsészkaron végzett magyar–orosz szakon, jelenleg az Ifjúsági Ház
munkatársa.

Áprilisi számunk tartalmából:
HATÁR GYŐZŐ, KOVÁCS ANDRÁS FERENC, SULYOK VINCE,
SZÖLLŐSI ZOLTÁN versei
FERDINANDY GYÖRGY novellája
Mai belga költők versei
VEKERDI LÁSZLÓ: Helyi gondok – világösszefüggések árnyékában
„A Tisza-parton mit keresek?”
(Beszélgetés Juronics Tamással, a Szegedi Kortárs Balett vezetőjével)

