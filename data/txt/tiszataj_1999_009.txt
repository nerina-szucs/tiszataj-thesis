tiszatáj
1999.

SZEPT.

* 53. ÉVF.

^

Oravecz Imre, Utassy József, Király László,
Térey János, Veress Miklós versei
Claudio Magris esszéje
Bozai Ágota, Határ Győző,
Tandori Dezső prózája
Fried István és Kulcsár Szabó Ernő
„beszélgetése"
Diákmelléklet: Vadai István
Weöres Sándorról

tiszatáj
IRODALMI FOLYÓIRAT

Főszerkesztő:
OLASZ SÁNDOR
A szerkesztőség tagjai:

ANNUS GÁBOR
(művészeti szerkesztő)

HAJÓS JÓZSEFNÉ
(szerkesztőségi titkár)

HÁSZ RÓBERT

(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a H Í R K E R Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XHI. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 9. SZÁM
1999. SZEPTEMBER
ORAVECZ IMRE: Aggastyán monológja ......................
UTASSY JÓZSEF: Éjszakától délig; Ne csalogass!; Jé!;
Rigók; Montázs ......................................................
HATÁR GYŐZŐ: Szent Oroszország (Álomtörténet) ..
TANDORI DEZSŐ: Hitman ............................................
CLAUDIO MAGRIS: Michelstaedter és az „igazi életet”
kereső közép-európai nagy generáció .....................
VERESS MIKLÓS: Kép-nap-tár-kép .................................
SZEPESI ATTILA: Liget és vadon ....................................
PETŐCZ ANDRÁS: Orlando keresése; Orlando mondja;
Orlando visszatér .....................................................
TÉREY JÁNOS: A romlékonyságról; Túlélő ezüst .........
LAKATOS MIHÁLY: Selyemzsinór .................................
KIRÁLY LÁSZLÓ: Sókert (I. A sánta könyv; II. Jó reggelt; III. A vistai harangláb; IV. Az ajtó) .................
SULYOK VINCE: Norvég hegyi erdőn; Fogyó életem ....
BOZAI ÁGOTA: tranzit glória ........................................
MARGITTAI GÁBOR: Orpheus-táncok (Dráma és akrobatika) ..................................................................

3
5
7
14
20
26
37
40
42
44
49
53
55
71

TANULMÁNY
FRIED ISTVÁN: Az alakzat(ok) megértése(i) (Kulcsár
Szabó Ernő tanulmánykötetének margójára) .........
KULCSÁR SZABÓ ERNŐ: Kontextus és (hagyomány)összefüggés (Széljegyzetek Fried István kritikájához) ..........................................................................

80

95

KRITIKA
HOLLÓSVÖLGYI IVÁN: Más szóval ugyanaz minden
(Térey János: Térerő című kötetéről) ..................... 101
SÁNTA GÁBOR: [I]gazság és [kozm]etika (Szörényi
László Delfináriumáról) .......................................... 106

MÛVÉSZET
KÁNTOR LAJOS: Fekete-fehérben a világ ...................... 111
Szerkesztői asztal ........................................... a belső borítón

ILLUSZTRÁCIÓ
HEIM ANDRÁS grafikái a 6., 19., 70., 79., 110.
és a 112. oldalon

DIÁKMELLÉKLET
VADAI ISTVÁN: Bóbita

ORAVECZ IMRE

Aggastyán monológja
Itt ülök az ablaknál,
ahova ültettek,
nehezen lélegzem,
és mindig fázom,
sűrűn elbóbiskolok,
olyankor előre csuklik a fejem,
de többnyire ébren vagyok,
és a kinti cseresznyefa tar ágait figyelem,
vagy a kezem nézegetem,
mialatt magamban motyogok,
olvashatnék is,
szemüveggel még látom a betűket,
de nem fogom már fel a mondatok értelmét,
és erőm sincs tartani a könyvet,
sajognak az izületeim,
szúr a mellkasomban,
fáj a fejem,
néha szédülök is,
és rettent, ami rám vár,
mégis leginkább az foglalkoztat,
mikor kapok enni,
mozognak körülöttem,
néha hozzám jönnek,
megigazítják a térdemen a takarót,
megtörlik az orromat,
és beszélnek hozzám,
játékosan megfeddnek valamiért mint egy gyereket,

4

tiszatáj
vagy bizalmaskodva kérdeznek valamit,
amire nem felelek,
nem mindig ismerem fel a környezetemben lévőket,
és az is előfordul,
hogy nem tudom,
ki vagyok és hol,
olykor próbálok az életemre gondolni,
arra, hogy hol, mikor, mi történt és miért,
de nem nagyon emlékszem rá,
vagy ha mégis eszembe jut valami,
összekeverem a dolgokat,
a halottakról azt hiszem, hogy élnek,
az élőket pedig holtaknak vélem,
de ez egy cseppet sem zavar,
mert nem veszem észre,
tiltakozom,
mikor beesteledik és lefektetnek,
alig várom,
hogy megvirradjon és visszakerüljek ide.

1999. szeptember

5

UTASSY JÓZSEF

Éjszakától délig
Se hold, se csillag.
Cigarettám parazsát
szítom csak egyre.
Hajnal rigói,
keltsétek föl a Napot!
Megyek aludni.
Nézd hamutartóm!
Ötven szál cigarettát
szívtam el újra.
Sárgarigófütty,
déli harangszó zeng-bong.
Ébredek én is.

Ne csalogass!
Didereg házam.
Ne csalogass, barátom!
Szakad a hó ránk.

Jé!
Jé, a Nagy Parlag!
Mintha ló legelészne.
Nézd sziluettjét!

6

tiszatáj

Rigók
Üdvözlitek-e,
vagy kifütyülitek a
Fölkelő Napot?

Montázs
Füstölög a Hold.
Színültig tele csikkel
réz hamutartóm!

1999. szeptember

7

HATÁR GYÕZÕ

Szent Oroszország*
ÁLOMTÖRTÉNET
Cirillbetűs komputerproblémáimat beszélem meg a rokonszenves Volodjával, akit alig ismerek és csak néhanapján alkalmatlankodom nála, tabáni, sárgaemeletes, lomb-lugasos házában, amely hivatala is. Barátságos, készséges; mindig visszafogva diskurálunk, nem akarjuk elmélyíteni, ami nincs. E nagy rezerváltság ellenére valahogy kiderül, hogy Volodja szörnyen érdeklődik az
orosz internet iránt és kirillikája is van (ami nekem nincs, nem is kell). Vigyázatlanul elkottyantom, hogy értek oroszul, hiszen valamikor, az elbűvölő
Nadjezsda Ivanovnával, öt évig felejthetetlen mézesheteket töltöttem és
rámragadt a nyelv meg a Család, a Családon keresztül egész Szent Oroszország
– no de hagyjuk ezt, még belegabalyodunk: csak semmit, senkinek. Az orrára
kötni. Az én Volodjám felmelegszik, begerjed, hol-merre-hány-de-hány levelező partnere van, de még mennyire! akarom az e-mail címüket, hányat adjon?
Szeretne találkozni velem, egyszer hosszabban, ahol leülhetnénk és kibeszélhetnénk orosz-rajongásunkat – és Miskolcot ajánlja, ahol az Intézet főhadiszállása van. Én és orosz-rajongás? Miféle intézet? Már húzódnék vissza teknőchéjamba, de Miskolc megüti a fülemet. Miért éppen Miskolc? Honnan tudja
Volodja, hogy Miskolchoz engem gyengéd szálak fűznek? Volodja (mondja):
miért, ott is volt nője, ha nem veszi tolakodásnak? Dehogy veszem, nem veszem semminek, nekem seholsem volt „nőm”, még „nejem” is csak elvétve, különben is, én vagyok az idősebb, nem tegeződünk. Nem mondok Volodjának
se igent, se nemet s ezenközben – mert ez a dogok miértje: Volodja Miskolcon
tartja az internet cirill kukacát és billentyűzetét – ezenközben (üres szájjáratás
közben) felbukkan Bogárka, a Gyönyörű.
Mert arra embernyelven nincs szó, Bogárka, a maga ezüstpézsma bundájában hogy milyen haláli-gyönyörű; csak éppen irinkó-pirinkó és agyonfestett
(a körme rézezüst-fekete, a topánja toronyplattform: koturnusza magasabb,
mint ő). Bogárka Soros-ösztöndíjjal csavarta el annak az ogyesszai pénzmágnás*
… Elküldöm ezt az apróságot, ha egyébért nem, hát azért, mert valami burkolt
célzás felbukkan benne Baka Pistára, és ezért az volna a helyénvaló, hogy nálatok
lásson napvilágot. Álom-fogantatású, de meg kell mondanom, hogy abból az álomból
megrökönyödve ébredtem, megrökönyödve írtam, amit írtam, s utána váltig azon
töprengtem, mondhatja-e a szerző valamelyik írásáról, hogy „nem vállal vele közösséget”…? Máig sem tértem magamhoz a meglepetéstől s rád bízom, hogy egyáltalán közölnéd-e vagy sem. Jómagam – nem tudok mit kezdeni vele. (Határ Győző)

8

tiszatáj

haramiának a fejét, aki a minap a slágerlista tetejére ugrott, aranylemezes és
Bogárkának teljes szabadságot ad. Bogárka épp csapongó kedvében van és lecsapni készül: tanulni készül ogyesszául (már megvolt a nászbibi, de csupán
mutogatónyelven, némajáték s finoman szólva, így nem dugás a dugás –
aszongya:) elszegődnék-e mellé, adnék-e orosz leckéket, ha egyebek közt ráérünk arra is? Parányi bundáját szétlebbenti, hogy lássam, mi vár rám: kísértésnek parányi s honnan tudjam, nem kétnyelvű-e, mint jómagam és csak
rámtelepített újorosz kémnek adok maffia-órákat? Bogárka kitérő válaszaimat
halogatásnak/beleegyezésnek veszi, ide-oda követ és jól időzíti gyanús felbukkanásait. Most is, most is: amilyen magasközéposztály és édesen szórja a pénzt.
Elárulja Felső Kapcsolatát, meg hogy őt a Nagyorosz Megújulási Mozgalomban Mílocska Kapílocskának nevezik, ami Elromlott Vízcsapot jelent.
Hogy Volodja volt-e vagy Kapílocska terjesztette, Tabán-szerte elterjedt
a híre, hogy érdeklődöm Szent Oroszország iránt. Interneten neszét veszem,
hogy Nagyorosz Megújhodási Szimpóziumra készülnek a Dürer-fasor AjtósiIntézetében (melynek hátsó bejárata a Tabánnal határos); nem bizonyos, hogy
ülőhelyem is lesz – hacsak a Földet nem tekintjük egyetlen, székekre-oszthatatlan, nagy Ülőhelynek – de mint rajongót, szívesen látnak. Alighogy kitöröltem a komputeren, teljesen megfeledkeztem az üzenetről, nem szondázom
tudatalattiságomat s a Szerzők Totál Megszűnte után magam sem tartom magamat annak (mármint e sorok szerzőjének), de tény és való, hogy történetesen akkor találtam arra tévedni – tán épp Volodjával akadt sürgős értekeznivalóm – amikor épp megejtették az összeröffenést és hogy mikor kezdődhetett, azt sem tudom: épp javában állt. Ugyanazok az öröksárga tabáni falak,
egy emeletes labirintus-udvar gondozatlan cserjékkel, elcsenevészesedett fákkal, lerobbant padokkal. Köröskörül ülnek, a korláton kilógnak, aki éppen
beszél, a fényszóró a fracniját kikapja a tömegből (mely hézagos és csak amolyan mondvacsinált sereglet).
Még fel se ocsúdok a meglepetésből, félrehúzódni sincs időm és a bőrzekés
kecskeszakállas Vasziljenko, az ukrán, kezembe nyom két teletőgy üvegzacskót degeszre tömve titkos citromírással: a tűz fölött egyszeri olvasásra, mielőtt
elhamvad. Az Ukrán Megújulás Titkos Tervei abházul, grúzul és franciául.
Igaz örömömre szolgál, motyogom a kezemet szorongatónak, gratulálok.
Vasziljenko (mondja:) tartsa meg: önnek hoztam, az öné. Nemes Ügy s Ön
amilyen Nagy Lélek, bizonyára tenni fog valamit az Ügy érdekében. Ódát és
Eposzt a Megújhodásról. Vasziljenko: bírom ígéretét? Bírja ígéretemet. Odatúlról Mílocska Kapílocska igéző szeme-tüze. Körüljártatom a tekintetem.
Ugyanazok az öröksárga tabáni falak, a tornácemeleten Volodja integet: akkor
Miskolcon, ugye? Elígérkezéseimet nem győzöm számontartani. Köröskörül
a nyakakon csupa gimnasztyorka, ingen csupa színarany mellhímzés, a lányok
szemérmetlenül mellesdiznek, akár a sztroboszkóp forgófénye alatt a diszkó-

1999. szeptember

9

ban, és odatartósan, hol a fenekükkel, hol a didivel, hol az éppen szólásra
emelkedőnek a szája-tátogásával, a körbe-karikába küllőző lapátfény meg-megvillan. Viharvert fiatalok, világjáró hálózsák-göngyölegek; ideházasodott-ittfelejtkezett régi emigránsok a Gumigyárból, a Gombüzemből, a tabáni Tescóból, mindenki.
A közfigyelem felémfordul, túzokhajzatom felkelti érdeklődésüket, nocsak,
vengerszkíj piszátyelj, ihaj-csuhaj-egzotikum. Nagy tisztelettel faggatóra fognak, Nu-ka, nu-da, röpködnek az orosz kérdések; a lányok hadarnak, a szleng,
a divatszavak egymáson gurulva hemperegnek. A szemem kigúvad, a fülbevalóim kipotyognak, a varkocsom kibomlik. Krampusz-grabanccal, készületlenül s hiszen ha ötölni-hatolni tudnék: de csak állok kukán s a közderültség
közepén már tárgyalják is szégyenletes felsülésemet: amit mondok, az csipuha,
aki mondja, az nyigodgyáj, nyicsevo nye znajot: úzsasz agyin. Ki tudja, mit
értett a kérdések pergőtüzéből. A semminél is kevesebbet. A közderültség
közröhejbe fullad, a közhangulatot foglalja össze, amikor Bakhtin-szakértőjük,
Nagykucsmás Kondrátyevics Kanurin, láncon melléreejtett pápaszemmel egy
magas körszakállas tanárfigura, a fulladásig röhécselve, amilyen kibökhetetlenmulatságosnak a maga sutkáját tartja, elsüti a maga sutkáját és elmondja a nagynevű, múlt századi, Goncourt-díjas költő, Mélancourt esetét, aki NOVGOROD
OSTROMÁRÓL quatrain-ekben eposzt írt és nem hogy azt se tudta, melyik ostrom, amiről ír, de azt sem, hogy Novgorodot merre keresse a térképen. Se a varangokról, se a svédekről-litvánokról, a tatárdúlásról semmit-de-semmit. „Novgorod Ostroma”? Hahaha, bruhaha: hogy ki gályáit égette fel kicsoda melyik
folyón: annyit se! A balti bárók, a Hanza-városokkal hogy mikor-merre-mit kereskedtünk! Alexander Nyevszkíj! Batu Kán, aki a jégolvadás elől a mocsarakról eltakarodott, meg hogy Gyimitríj Danszkoj: Atyuskám! Se erről, se arról:
Monsieur Mélancourt Novgorodról az égadta világon semmit nem tudott. Hahaha, bruhaha!...
A Nagykucsmás Bakhtin-szakértő a végén ujjával is rám mutogatott és majd
eldőlt a röhécseléstől, amely ragadt: röhögőgörcs és vészjósló tömeghisztéria
lett belőle. A hahota valóságos viharát váltotta ki a professzor sutkája s mintegy a porond közepén, a leöntött-lesajnált pojáca szerepében ott álltam én
megkoppasztva, tollban-kátrányban meghempergetve és csak azért nem sülylyedtem a föld alá szégyenletemben, mert éreztem, az elnadrágoláshoz Szent
Oroszország Megújhodása túlságosan jelentéktelennek tart: mi egy vengerec,
ha nem – tetű?
Amiben sok igaz volt; s nem tudtam mire vélni a csodát, hogy egyáltalán
még ennyire méltatnak, amilyen gőgös a nagyorosz lenni tud, ha felbőszül;
mert csodák-csodájára valamelyikőjük, tán a Bakhtin-epigon, vagy tán az ukrán Vasziljenko, azt találta megkérdezni tőlem, hogy miután arra is fény derült, hogy Szent Oroszország Anyánkat illetőleg minden tekintetben teljes tu-

10

tiszatáj

datlanságban leledzem, pa russzki nem potyeszolok és ha azt mondják rólam,
hogy imposztor vagyok, hát az is sok, annyit sem érdemlek, akkor voltaképp
mondjam meg igaz huligán lelkemre, hogy ebben az érdemdús és emelkedett
gyülekezetben mit is keresek és a továbbiakban, ha számomra egyáltalán lesznek továbbiak, tulajdonképpen mit akarok?
A kérdés telibetalált s amilyen váratlanul ért, olyan hirtelen végiggondoltam, mert nagyon belémdöfölt. Hirtelen, végig, az egészet. Mind. A sziblyá
hliszcsu/Hreszta iscsu orosz flagellánsokat. Avvakum protopópát és lázadozásait. Az óhitűeket, akik odahalnak, ha nem dvumjá paljcami vethetnek keresztet. A kiszárított mocsarakra épített palotasort. Az Érclovast a sziklán. A gigászi regényíróként is gonosz politológust, azt, aki a világot szegénnyé és pravoszlávvá akarta tenni orosz főség és fennhatóság alatt. A Kátorgát; a Gulágot.
A kilencvenmillió halottat. Az illúziók Dzsingiszt megszégyenítő koponyagúláit. A legyilkolt színe-virága lengyelség hekatombáit. A hopakot, a Dubinuskát. A vén reumás Paskijevicset, aki tábori bádogfürdőkádját végighurcolta
a Kárpátok úttalan útjain és a poroszok ellen akarta tartalékolni Atyuska erőit,
de Atyuska kierőszakolta a világosi fegyverletételt. Mindez végigvillant bennem s magam is megütköztem rajta, amit hallanom kellett tulajdon számból,
minekutána illendőképp megvártam az elcsendesedést és a fülek hegyező kelepelését a hatásszünet végén, hogy én mit is akarok.
Ha egyáltalán számít, hogy jómagam akarok-nem akarok és mit, akármivel.
Én, hogy én mit akarok Szent Oroszországgal? Felejteni. Elfelejteni, Hagymakupolástul-pópástul, Kazáni Szűzestül. Zoszima sztárjecestül. Nyelvestül-irodalmastul. Istenküldte-istenátka Szolzsenyicinestül. Földrészközi rakétástul,
maffiástul. Teljes-tökéletesen. Arra az életidőre, ami nekem még hátra van.
Felejteni. Elfelejteni.
Zabity, zabivaty. Érthetetlen módon erre a harminc másodpercre megeredt
nagyorosz nyelvgyököm, visszatért szentorosz nyelvismeretem, a maguk anyanyelvén hallhatták, amit hallani akartak, hogy mit akarok. Hát most hallották.
A dermedt csendben, ami szavaimat követte, sikerült kihátrálnom a körből.
Elsomfordáltam Tabán jótékony sötétjén, még minekelőtte meglincselhettek volna.
*
No de nem addig a', tudtam, hogy ilyen olcsón meg nem úszom, ilyen szárazon el nem viszem. A világoló utcalámpák lengedező sötétjén valahogyan az
én Tabánom meredekebb volt a szokottnál, a szakadékos buktatók-zuhantatók
egyre sűrűbben futottak a lábam alá s néhol alig átfogható, túlvastag indákba,
szakadozó sziklacserjékbe kellett kapaszkodnom, hogy alá ne suvadjak. A távoli, környező felhőkarcolók bambán, lélektelenül világítottak (égve hagyni
olcsóbb, mint lekapcsolgatni) és az archeológusok épp veszekedtek az ÉjjelNappal Bankpalota építőkkel, azért a kis haladékért, hogy kikaparhassák a nép-

1999. szeptember

11

vándorláskori avar sírt, amire bukkantak, addig falatozzanak a toronydaruk.
Az alapárkok/bástyák/parkolófolyosók kőlépcsői kilazultak, a fosóhomok,
amire kerültek, előre-nem-látható fosóhomok volt és aki jobb híján errefele oldott kereket, a menekülő nagyokat csúszott/bukott. Imitt-amott már meredeztek az üvegfalak/plasztik falköpenyek, iránytű-ösztönömmel úgy igyekeztem,
hogy zsákutcába ne kerüljek. Egy betonkeverő felborult roncsánál ért utol –
nagy lihegve utolért Vasziljenko, máig sem tudom, mert látni nem láthatott,
hacsak nem a kutyaszimatja után ment, a tele két üvegpapír-tőgyet messziről
lobogtatva:
Itt van mind! Az ukránok istene tartsa meg nekünk Önt és Nemeslelkűségét: ottfelejtette. Ihol van, jól őrizze meg! És tegyen valamit a Jó Ügy Érdekében!
Az Ukrán Megújhodás Titkos Tervei abházul, grúzul és franciául; citromírásban – hogy lapjait a tűz fölé tartva, felizzó betűit egyszer és utoljára még
elolvashassam.
Megköszönni sincs időm a bizalmat, Vasziljenko alakja lealszik a sötétben –
már nem láthatja, hogy amilyen ügyetlen vagyok, a nagyértékű titkos Alapokmány lapjait egyenként potyogtatom el a sár és a fosóhomok hasadékaiban.
A szemem szikrát hány, homlokdudoromon fogom fel a pörölycsapást, amivel
találkozom. A forgóállvány majd elüt – toronydarut forgatnak rajta – ha félre
nem ugrom, kész, vége, kaput. A vaslap, amivel megütköztem – istenesen szájonvágott. A magasból a nyakamba csördített káromkodást szinte hálásan fogadom: hallom, tehát élek. De fejbekólintva is, mintha mindegyre szólongatnának is valahonnan, egy fiatalos-fátyolosan csengő lányangyal hang, tán a lépcsőforduló alsó sötétjén. A tenyeremmel elernyőzöm szememet, hogy a tabáni
felhőkarcolók ne vakítsanak s látom is már.
Bogárka, abban a Vogue-ból kivágott ezüstpézsma bundájában, a HaláliGyönyörű.
Bogárka! Maga itt?
Magának csak Mílocska Kapílocska. Az Elromlott Vízcsap, az a hülye nő.
Nem fél? Szóbaállni a Közmegvetés és Közundor Tárgyával, amíg a tabáni
Nagyorosz Szümpozion tart?
Nem. Nem érek rá: szerelmes vagyok.
Mílocska! Hallom a hangján! Maga sír?
Igen. Elsiratom, aki maga nekem lehetett volna.
Én, a vengerec: egy tetű?
Nekem a mindenem volt, amíg nem adta vissza a micsodát: mit adnak
ilyenkor vissza?
A babaruhát? Hát én, azt, hogy visszaadtam volna? De Gyönyörűm!
Bánomisén. Magát, meg az egész világot. Hangosan is, és szűkölök is, mint
az elvert kutya. Aki vagyok.

12

tiszatáj

Bogárka, nekünk beszélnünk kell. Eztán ha még élek, azért élek, hogy letöröljem a könnyeit. Itt nem messze, tudok egy csigalépcsős kis zugot, a benyílóban a cukrászdának emelete van – …
Hogyisne, nyalom-falom. Tudom, mi annak a vége. És különben is: rajtam
a Piros Király.
De Darógaja Moja! Az istenért! Én? Álmomba se! Mivel gyanúsít?
Maga csak ne mondjon nekem ilyeneket, az egy, akit bevallott, a maga
Nadjezsda Ivanovnája, de rajta kívül hány volt?
Jövök, csak ebből a zsákutcából egyszer kikeveredjek, jövök és megölelem –
Csak semmi cukrászda: akkor jó volt, nem volt baj, hogy nagyorosz, akkor
kellett, ugye, a maga Nadjezsda Ivanovnája! Akkor jó volt! A „Család”! Hogy
„elnyelte”! De a blinit, azt megette, a pirogot, amit sütöttek magának, a két
kezével tömte a szájába, az jó volt, azt megette? Igen?!
De Bogárkám, nem egyről beszélünk, másról van itt szó –
Nem egyről? Hát miről? Másról? Szégyellje magát!
Nem gondoltam komolyan. Kiszaladt a számon.
Kiszaladt? Mert amilyen hülye, mert ilyen hülye, aki magának nem szent,
de nekünk az, amilyen hülye ez a Szent Oroszország: hogy maga megtagadja,
kitaszítja, elveti, és az a kitaszított, az az elkergetett magát még mindig szereti!
Ugyan-ugyan! Mért szeretne s ugyan mit, rajtam? Mílocska!
Amit rajtam. Hogy megtanultam a maga nyelvét, ezt az utálatosat, mert
utálatos egy nyelv a magyar, ezt vegye tudomásul. Énekelhetetlen –
Énekelhetetlen? A magyar?!
Mert eddig titkoltam, de volt kedvesem Pétervárott, egy vengerec, ha maga
nem is ismerhette, Sztyepán Pehotníj. A kedvese voltam, ezerszer nekiadtam
magam és adnám ma is; de ő nem volt ilyen hálátlan.
Háládatlan – én?
Háládatlan vagy hálátlan, fene a maguk bikkfanyelvét, mondja, aminek
akarja. Amit magára Mátuska Rasszíja tékozolt: mert adta magát, odaadta, a bölcsőjénél is tudom, egy bábuska ringatta, odadúdolta, hogy bájuski bajú!
Nem emlékszem. Botfülű vagyok.
Botfülű? Hát akkor miért játszotta tönkre azokat a lemezeket a maga
özönvíz előtti gramonfonján: Korzakovot, Glinkát, Ljadovot? És az az óriás,
akit a szovjetek ha a sárba-lucsokba nem tapossák, mindannyiuknak fölébe nő:
Ljeszkov! A Varázslatos! Aki a maga Milán bácsijának a bálványa volt, pedig
nem olvashatta eredetiben, mert úgy nem tudott, maga meg ronggyá olvasta
eredetiben: eltaszítja Ljeszkovot?
Nem taszítom.
Eltagadja Csehovot? Sesztovot? Hodaszevicset?
Ki az? Nem is tudom, sose hallottam –

1999. szeptember

13

Lgún! Lgún! Hát még hazudik is?!
De Kapílocska, Édes egyetlenem! Mílenyka! Isten az atyám –
Magának: istene? Sose volt. Tudja, hogy a Nagyszentfelséges a Magasságban: a mi teremtő istenünk maga is, aki ezt a nekünk-teremtett világot nekünk
teremtette: az is. Ő is. Orosz! Orosz! Igenis, hogy az!
Ezt nem tudtam –
Hát most tudja! És feltámadt! Magának is ő hozza az Üdvöt! És harmadnapon vaszkreszje! És maga eltaszítja?!
Jaj dehogy-dehogy.
Hát akkor? Tán a maga szép szeméért gebedjünk meg, vagy azt hiszi, Szent
Oroszország a maga krokodilkönnyeire kíváncsi? Csak azért, mert maga többé
nem hajlandó látni azt a szerencsétlen országot, csak felejteni akarja? Felejteni,
hogy akinek a kincseit eddig odatékozolta: a nagyvilág eddig Szent Oroszország Anyánktól mit kapott?
Maradjon ott, ahol van: már látom, merre van a jó lépcső: jövök! Milenyka!
Majd még meg is várom, a lábam is földbegyökeredzett: a ronda vengerec
aki vagy, ahányan vagytok, a vengerec ronda bandája!... Szvólocs agyín! Szvólocs! Szvólocs!
A lány mintha rámigézett volna: megkövülten hallgattam átkozódásait.
A bántások miatt volt-e, meglelte túlérzékenységem idegpontját, vagy mert
hogy nemzeti törpeségem a fejemre olvasta: „ronda bandástul” aki vagyok. Fájdalomsújtottan álltam, könnyfutotta szemmel kerestem a sötétben, nagyorosz
gőgjével hogy hol-merre van.
Beláttam, hogy zabity, zabivaty: lehetetlen felejtenem. Bárhogy küzdöttem
ellene: újra megjelent. Ott, ahol századról-századra feltalálta önmagát.
Berzenkedni ellene? Meg se próbáltam.
Világtérképemen, kedvem ellenére – feltündökölt Szent Oroszország.

14

tiszatáj

TANDORI DEZSÕ

Hitman
„Hitman” nincs a szótárban, a szótárban nincs.
De hát ember nem ad lónak olyan nevet, hogy Úgy Jól Ötvenen Túl.
*
– Nem ad, öreg, lónak ember olyan nevet, hogy... – mondom. Mondja
a haver: – Te csak...!
*
Hogy én csak tudom, én tudnám, tudhatnám. Én még Diana testőrének is
elhiszem, hogy nem emlékszik; nekem „ami történt, nem történt”, ezt én inkább tudnám lónak névül adni, névül, azaz hogy minden elévül, Ami Történt
Nem Történt.
*
– Na, csak annyi történt, hogy nem emlékszek. – Ezt is a kocsmában mondom, egy másik nap, a haver bólogat.
*
– Onnat – mondom, így mondom –, hogy leléptem a járdáról, semmire se.
– Ha emlékszel, mi!? – mondja a haver, kér nekem még valamit, amit akarok, amit G. úr a pult mögül úgyis adna szívesen ingyen, de jó, legyen megkérve.
*
– Nincs az – mondom megint egy másik nap –, hogy valami nagy nap lett
volna az a nap – mondom –, mindegy, hogy most akkor a táskámban ott volt,
hogy „Friss földszagok”, olyan nincs – mondom a havernak –, hogy az ott
akkor véd, de hát – (vagy; már nem tudom, hogyan mondtam) – az is lehet,
nem volt olyan nehéz a kézirat.
– A Hitman már benne vót? – kérdi a haver; mert két nap múlva mindenki
tud a balesetről.
*
– Nem volt benne a Hitman, az már a következő lenne – mondom egy másik havernak választékosabban –, az az a könyv lesz, hogy nekem nem kell,
tudod – mondom –, az van, hogy ha a hármasbefutót kombinálják, és van,
mondjuk – mondom egy havernak, aki odalép hozzánk, és fogalma sincs az
eddigiekről; nem baj! mondom –, az van, hogy van tizenöt ló, mit tudom én,
van, mondjuk, tizenöt, erre te egyet kiemelsz első helyre – és biztosítom őket,

1999. szeptember

15

én sosem játszom ilyet, én teljesen egyhúrú vagyok, én vagy egyet megrakok,
vagy jól, vagy kicsit, vagy nagyon, vagy rosszul –, mondom (mondom neki),
itt nem rakok gondolatjelet, mit tudom én, forog a gyomrom, nem az emléktől, mondom, nem emlékszek, össze se kavarodik, csak fekszem aztán az előszobában, senki nincs itthon, mikor magamhoz térek rám van dőlve egy svéd
asztal, egy Ikea, tiszta rozoga, nevetünk. Aki ló neked nem kell, haver, mondom, és itt már összeverekednek a dolgok, mindenek, aki neked nem kell, hát
arra mondod... (Nagyon jól lehet beszélgetni velük. Egyből mondja az első
haver, hogy „erre mondod, hogy nekem nem kell”.
*
Mondom, erre mondom, és egy másik alkalommal kérdi egy másik haver,
„és neked erre ez kifújt, a Hitman miatt...bocs, a baleset miatt”.
Mondom, Hitman az „elütő”, „slágeres”, „sikerfiú”, „bérgyilkos” megsatöbbi (így mondom) jelentésben van, de mondom, a szótárban nincs; kérdik,
akkor honnan tudom, hogy ez a lónév, bocs, ez a szó, mondja a negyedik haver (nem számozom őket tovább!), milyen jelentésben van. Hát ez az.
*
– Azt akarod mondani – mondja a haver –, hogy kihagytad a Hitman nevűt, ott mindent visszanyertél volna, még nem volt késő, és utána is csináltál
ezt-azt, jót, de a vége az lett, hogy mindent elvesztettél, csak ültél a padon az
utolsó előtti nap, számoltad a fekete autókat, a piros autókat, a lapos autókat,
a magas autókat, és hazudtál egyet a Királyi Léginek, hogy baleset érte a mamát otthon, egy autóbaleset, és hogy te akkor megalkudtál istennel, mikor
a Hitmant nem játszottad, akkor alkudtál meg, hogy az autó nem vágott el elvágólag, mondja a haver, nem gyűrt be, repültél csak egyet, felmentél, végigestél az előszobában, magadra rántottad a svéd asztalt, magadra és a táskádra,
amiben ott volt a Hitman-kézirat...
Nem, mondom a havernak, a Hitmant még meg kell írnom, abban a síri
kéziratban („Friss földszagok”) ez még nem volt ott, nem is lehetett.
*
Hahaha, mondja a haver, nem kellett neked a Hitman, aztán (a haver horgász) ekkorát nyert (mutatja), és most, hogy ez egy alku volt.
Így, ez a havertól egy mondat. Fogalmam sincs, nem tudom. Valakinek elmesélem, hogyan volt pontosan a verseny; a poén nem ez lesz.
*
Mondom, júliusban és sose szokok (így mondom) oda menni, oda kellett
menni, előtte máshol voltam, minden jól sikerült, egyből sejtettem, a főpróba
sikerül, az előadás beszarol.
Besszarábia, mondja a haver. És, mondja, mind elvesztetted, amit a főpróbán nyertél, mi, és amit tavaly óta.

16

tiszatáj

Mondom, mind, de, mondom, itt vagyok, a glazúr ment le épp csak a könyökömről, két hétig sánta voltam a bal lábamra, de még csak az se volt, hogy
jobbról rántott volna meg a Trabi, ahol a sérvhegem van, balról rántott meg;
na persze, mondja a haver, egy Trabi balról, a másik azt mondja, írd bele
a novellába, hogy neked csak egy Trabant jutott.
*
Most ezt beleírtam a novellába, egy novella furcsa dolog. Lányok ebbe a novellába nem véletlenül nem férnek, Lochsong, a Nagy Lány, az Öreglány, akit
szintén nem fogadtam vén fejjel lett sztár a sprintben, ennyi minden van, kétezer ilyen dolog van, a haveroknak tizet se lehet elmesélni, már mennek bulira, az ásatásokhoz napszámba, vagy dartozni. A novella furcsa dolog, mert
a novellával ki lehet b...ni, ha nem írod meg, hogyan sütött a nap a Fő Kensington Utcán, mikor már Sambashalambát kihagytad lezseren, rajta visszajött
volna az előző napi alap vesztés, eleve nem kellett volna kimenned a szerepre,
nem fizettek semmit, szinte semmit, és már a múltkor is tudtad, hogy te nem
hogy szerepre, de annyira nem akarsz menni, hogy találkozzunk a Kálmán utcában fél nyolckor. Olyan is lett. Emminaskarmasupert játszottad, mert felébe
kellett játszani, duplájába ennek kellett volna a Sambashalambát, az lett volna
egy indulás. Egyből eldobtál egy összeget, a pénzre mondtad, hogy nekem nem
kell. Ezt már magamban mondom, rég eljöttem a kocsmából. Úgy is végezted,
mondom vigyorogva. Mert ép minden tagom. Ép minden tagom, de nem mindegyik kell (nekem).
*
Mesélem ezeket a gondolataimat a havernak, azt mondja, ne példálózz, én
húztalak fel. Mondom, honnét? Azt mondja, az úttestről. Mondom, ez aztán
a novellának jó fordulat. Ilyet kitalálni se lehetne.
*
Mondom, álljunk meg. Elmondom neked a Hitmant. De a haver olyan,
hogy nem lehet neki ilyeneket elmondani. A házunkat homokfújta, a kő alapzatot, amit a falfestők két hónap múlva felfalfirkálnak megint olyanokkal,
hogy BMO, értsd, Budakalászi Művész Osztag, és SEán és bAmfiSH és Fuijh
és ChOAl. Ezeket firkálták eddig, és a haver, persze, a mi pénzünkért, homokfújta a dolgokat, mi fizetjük. A Hitmanen meg mindenen (lónévnek nem jó –
pláne így – a SEán és a Huhi és a Cruáth) ezért kéne nyerni, kellett volna. De
a havernak nem bírom elmondani, hogy nekem ez a lelki életem van.
*
Hogy van az, hogy a Hitman és Társai vesztési ügylet (elvesztettem, amit
tavaly szeptembere óta építgettem, holott nem akartam építgetni), ahogy istennel megvolt (holott a franc akarta) az alku, hogy ez nekem, mit tudom én,
jó-e még a mondat, a jó mondat külön nem kell nekem, hogy ez nekem azt

1999. szeptember

17

hozta, hogy végképp hírem-közöm nem lesz Hitman és Hochsong dolgokban.
Ilyen fegyelmezetten tanáros visszacsatolással fogalmazok. Különben is gondom lesz rá a – kurta – továbbiakban, hogy elbeszélésemet példanovellaként
lehessen oktatni. Ha arra sor kerülhet.
*
Sok kerülhet-e arra, nem kérdezi így ezt a haver, dehogy provokatív (még
annyit is hagy, nyögjem ki, poénkodásnak, hogy a „Friss földszagok” kézirat
volt a táskámban, oldalzsebében meg Black Death cigaretta, hahaha), nem
mondja, hogy már ő mondaná, mi is volt, de az Olvasót is nyilván ez fogja
érdekelni. Mintha ebből egy francokat is megtudna azt, helyre tolhatna bármit
(helyre, tétre, befutóra).
*
Most már én is könnyen tréfálkozom, hogy „én születtem befutóra tolni
azt”. Csak befutót játszom, mindig. Nekem csak egy Pismány van a világon,
egyszer egy Pismány nevű lovat eltaláltam, 787-et dobott 10-re, de nem innen
van ez. Alapállagom győzedelmeskedik.
*
Elnézem, Szimpire gyújtva, az aszfaltot, ahol egy ellapított galamb hever, és
pontosan tudom, mi a hely a fentebbi szellemeskedésnek, Omagh, Tüköry(i)
utca: végtagok szanaszéjjel, végtagjáték, mondom intellektuálisabb havernak.
Itt lehettek volna a vérfoltok, ezen az aszfalt a Trabit le kellett volna emelni
rólam. De így se érzek semmit.
*
Az messze volt attól, mondja a haver, nem ez volt. Egy, mondja, azt tudod,
hogy tök be voltál b...va. Mondanám, ez nem lényeg, mert voltam már tök be
sokszor, és 59 éve járok át itt, kevés híján 59 éve, így, és tudom, amit tudok. Be
szoktam tudni saccolni a kocsikat, mondom így.
*
Tudsz, amit tudsz, mondja a haver, és emeli poharát, de azt nem tudod, mi
történt. Nem, mondom, egy óra alatt viszont kialudtam magam, leráztam
a svéd asztalt, utána megnéztem a Rex felügyelőt. Na, az volt, mondja a haver,
hogy a Trabant is hibás volt, te meg hát nem a zebrán akartál át, mondja. Itt
senki se megy a zebrán át, mondom, de hagyom ezt, a zebrán is ütnek el, vili,
mondja a haver, valaki más mondja: „Rohannak, mint az állatok! Még hogy
zebra...” – „A zebra is állat”, mondja valaki. Nem intellektuális a társaság, bár
a homokfúvó haver nagyapja orvos volt, és ő bőven intellektuális, most ez
mégse az, senki se mondja pl., hogy „elszaladt vele a zebra”. – „Az égbe, egyenest isten elébe.”
*

18

tiszatáj

Mondom, alku volt ez istennel, ha van ilyen, vagy tök véletlen volt, mert
kaszinó kártyajátékot játszunk itthon (és pont senki se volt itthon! mi lett
volna? Senkimet se találták volna meg, ha begyűr a Trabi, a haver azt mondja,
még az se igazán fenyegetett, „most elmondjam?”, ezt kérdezi), és én a Hitman
helyett egy Casino Captive-ot játszottam. Már túl voltunk a Tüköry(i) utca
robbantásán, „hitman”, aki azt csinálta, nekem nem kellett. De kaszinók előtt
járok el minden nap, nekem azok se kellenek, a Hitman 4/1 állt, négyszeres
pénz, a Casino Captive (jó eséllyel) 8/1, 10/1, hát persze, hogy őt pakoltam
meg, fele pénzzel, mint a Hitmant kellett volna, én barom, reggel a szaklapban
egyből a Hitman képét láttam, egy öklömnyi dinamit, az a kép, aligha bízza
a véletlenre, ilyesmi az aláírás. És M. J. Kinane viszi, az ír champion, direkt
átjön ezért a lovaglásért, múltkor is ő nyert a Hitmannel, szintén a szuper „B”
kategóriában, és Rockstar Lady, akinek a neve előtt kilenc (!) győzelem áll,
kilenc darab egyes, mind az E és az F kategóriákban, messze „lent” érte el
a sikereit, tiszta megtévesztés, hogy egyáltalán indul, és a tulajék ráadásul azt
mondják: „Rockstar Lady nem tartozik nekünk semmivel”, vagyis bőven a várhatók felett teljesített már. De erre én, a Tüköry u. miatt, meg mert én barom,
hát én barom, kihagyom a Hitmant.
*
S hát, így kezdi mondatát egy tizenhetedik haver, s hát isten épp ezért
mondta (na, ez nagyon intellektuális), tartozom én ennek a hapsinak.
Most érdekel akkor, mi történt veled ott, vagy nem érdekel.
*
Érdekel, érdekel, mondom a havernak, aki felhúzott a járdára (bár már magamtól is felszökkentem volna). Semmi se derül ki az elbeszéléséből.
Biztos piás volt ő is (vagy sem), de itt nem a pia számított. A park felől jöttél,
mondja, beléptél, a zebránál járt a Trabi. Későn fékezett, mondom. Az lehet,
mondja a homokfúvós haver, aki felhúzott akkor (jó vicc, „az lehet”, így aztán az
egész – hát mi az egész, így mi), és fékezett, aztán már fékezett, „nem akart
elütni” (még szép), de ahogy fékezett, a kocsi kormányozhatatlan lett. Nem,
nem, így a homokfúvós haver, az a hapsi tök rosszul reflexolt. Ezt mondja.
Mintha üldözőbe vett volna téged, arra nyomult, amerre menekültél. Ebből se
emlékszem semmire. De, de! A végén vízszintesbe állt, igaz? Így van, mondja
a homokfúvós haver. És megérintett? Meg, meg, elütött, de csak épp hogy.
Mondtam neki, így a homokfúvós haver, kell itt magának egy helyszínelés,
zsaruk, mentők, minden? Látja, saját lábán megy be a kapun. Hála az égnek,
mondta a hapsi, fejcsóválva elhajtott.
Most így látom kettőnket: saját lábamon megyek be a kapun, a Trabantban
pedig egy fej csóválódik. Fújatok a homokfúvós havernak egy szódát a borára,
rendelek neki még egy nagyfröccsöt, meg is volnánk.

1999. szeptember

19

Szerencse, hogy nem volt nehezebb a táskám, mondom, de hát olyan boldog voltam a kézirattal, hogy nem lett volna szívem bármit melléje pakolni,
így a bevásárlást – krumpli, egyebek – elmellőztem.
*
Bukás Hitman kihagyásával, mesélem hülyén nevetgélve (megint valaki
mással álldogálunk a pultnál, hallgatóság is van), de akkora, mint egy divatos
BUXI-DAXI, bukás az úttesten. De talpraálltál, mondja valaki, nem volt nagy
az ütés, na. A hit. Nem viccelődünk olyan értelemben, hogy „nem volt nagy
a te hited”.
Ősz jön, tél, kibírhatatlan összezártság (magammal, másokkal), nem tudok
hová menekülni, mibe, kikhez. A lovak kifújtak, mondom nyakra-főre. Azt
viszont, hogy „nincs hová”, nem mondom. Azt röstellem. Tele lesz, ennyit
mondok csak, emberi közelséggel az életem, hahaha, gitt-remény-szeretet. Nézegetjük majd a fotókat „az én Londonomról”, válogatunk, mi jó a könyvbe.
De utcám filmje üres.

20

tiszatáj

CLAUDIO MAGRIS

Michelstaedter és az „igazi életet” keresõ
közép-európai nagy generáció
Biagio Marin – ez az 1985-ben, kilencvennégy éves korában elhunyt rendkívüli tehetségű, de alapjában véve még mindig kevéssé ismert költő – egyik régi írásában felidézi találkozását Carlo Michelstaedterrel: a század elején történt, a goriziai gimnázium
udvarán, a tízórási nagyszünetben. Az udvari csap előtt áll Michelstaedter, négy évvel
idősebb és máris valódi mítosz az egész gimnáziumban, spanyolosan félrecsapott kalapja markáns, elragadó arcába húzva, lényén csábító zsenialitásával; majd invitálón int
Marinnak, hogy igyék, de látva, mennyire meg van szeppenve az előtte álló fiú, hát
ő iszik, aztán hátba veregeti és azt mondja neki kedves unszolással: most rajtad a sor,
igyál.
Abban a pillanatban ez a friss vizet jóízűen kortyoló, de a sorára is készséggel várakozó Michelstaedter tökéletesen megtestesíti és kifejezi azt a legjobb értéket, amelyet
egész gondolkodásával és életével követni fog: s ez nem más, mint a meggyőződés, más
szóval „jelen életünk birtoklása”. Abban a pillanatban, a gimnázium udvarán ő meg
van győződve magáról, teljesen önmaga, elégedett abban a jelenben, nem égeti a jövő
pillanat várása. A szomjúság nem kívántatja meg vele azt, hogy már ivott, nem áldoztatja fel vele a pillanatot a türelmetlenség oltárán azért, hogy kielégítsen egy szükségletet. Néhány évvel később, 1910. októberében Michelstaedter – aki pedig elítélte az
öngyilkosságot, mint a meggyőződés hiteltelenségét és hiányát – megöli magát egy
pisztolylövéssel. Huszonhárom éves volt. Nem sokkal korábban fejezte be a Firenzei
egyetemen szakdolgozatát A meggyőződés és a retorika címmel. Ez a szakdolgozat nem
kerül megvédésre, nem szerez neki doktori titulust, mégis századunk még felfedezésre
váró nagy könyvei közé fog tartozni. Michelstaedter 1887-ben születik Goriziában – az
osztrák birodalom Nizzájában, ahogy éghajlata miatt nevezni szokták – olasz zsidó
családból. A régi Osztrák–Magyar monarchia hanyatló időszakában születik, mégpedig
a monarchiának azon a perifériáján, amely oly érzékenyen reagált a civilizációt uraló
értékválságra. Nem csak Bécs, ahogyan Karl Kraus mondta, nem csak Budapest és
Prága, hanem az egész birodalom, és különösen a határvidékek „a világvége meteorológiai állomásai” voltak, ahol érzékelni lehetett egy több évszázados rend összeomlását,
s ahol ismételten el is játszották annak a végnek a főpróbáját, hogy legalább egy kicsivel eltolják valóságos történelmi színpadra vitelét. Musil Cacaniájában a Ferenc József
ünnepségeket előkészítő bizottságban nekilátnak, hogy megkeressék azt a centrális értéket, azt az alapot, amelyen a civilizáció épülete nyugszik, de nem találják. S így rájönnek arra, hogy a világnak nincs alapja, hogy a valóság nem nyugszik semmin, hanem „a levegőben lóg”. Ez a kultúrától lecsupaszított élet hasonlít arra a gyűrűre, amit
Musil egyik regényében Clarisse lehúz az ujjáról; valami, ami nincs, egy semmi, aminek csak a burka létezik. Musil regényében a szép Diotima mondja – és több joggal,
mint maga is gyanítaná –, hogy „az igazi Ausztria az egész világ”, más szóval az a tükör, amelyben a legnyilvánvalóbban megmutatkozik a nyugati civilizáció nihilizmusa.

1999. szeptember

21

A válságot előkészítő eme nagy civilizáció fia, Michelstaedter dühödten reagál erre
a civilizációra – mint néhány évvel azelőtt Weininger tette –, azért, hogy újra megtalálja benne az értéket. Annak a kornak a trieszti és giuliai nagy generációjához hasonlóan – Svevo, Slataper, Marin, bizonyos értelemben Saba nevét említhetjük, és a sor
még folytatható lenne – Michelstaedter is hozzátartozik ahhoz a Duna-menti világhoz, de harcol is vele. Lelkes olasz hazafi, aki arról álmodik, hogy országa kiszabadul
abból a kötelékből, amely politikailag fogva tartja, de kulturálisan mégis egyedülálló,
megismételhetetlen jelentést vés belé. Miközben Giulia tartomány vezető értelmisége
harcol, küzd a birodalom ellen, ugyanakkor az ellen a világ ellen harcol, amelyből az
ő összetéveszthetetlen, egyedi arculatuk is született. De éppen ez a drámai ellentmondás
teszi lehetővé, hogy megsejtsék és nagy intenzitással megéljék a kultúra tragédiáját,
kibékíthetetlen ellentmondásait. Különben csak ez a lázadás fogja lehetővé tenni, hogy
majd valóságosan és nem csak a szólamok szintjén újra felfedezhető legyen a Habsburg-világ a maga értékeivel együtt. Csak mert fiatalon lázadtam Ferenc József ellen –
mondja majd Joseph Roth, a birodalom egyik legnosztalgikusabb megidézője –, lehet
most jogom arra, hogy elsirassam. Tegyük még hozzá, hogy Michelstaedter zsidó családból származik, vagyis egy nemzetek fölötti kultúrából, amely szétszóródva a birodalom különböző pontjain, kifejezte a Habsburg birodalom lényegét, sokszínűségének
egységét, miközben sokszor azonosult az olasz irredentizmus ügyével. Goriziában a zsidóság nevezetes kulturális hagyományokkal büszkélkedhetett: elég a nagy nyelvész,
Graziadio Isaia Ascoli nevét megemlíteni.
Michelstaedterben egyik központi figuráját kell látnunk a Mitteleurópa agóniájának, ennek az alkonyatnak, amely egyben hajnalhasadás is. Nem véletlen, hogy az
utóbbi években megsokszorozódtak a könyveiből készült kiadások és fordítások, a műveit értékelő kritikai munkák, sőt regények is születtek, melyek személyiségéből merítették kiindulópontjukat: így Giorgio Pressburger La coscienza sensibile és a saját regényem, Un altro mare címmel.
Szűkebb hazája más íróihoz hasonlóan – mint Slataper, Stuparich, Marin – Michelstaedter is szimbolikusan Bécsben tanul (ahol a matematika szakra iratkozik be), valamint Firenzében (ahol bölcsészetet tanul): szellemileg és kulturálisan ezeken a helyeken érzi otthon magát. Már a gimnáziumban kiváló felkészítést kapott. Küzd századunk démonaival, ő a gondolkodás Rimbaud-ja. Vaskos kötetet tesz ki levelezése, cikkei, filozófiai szövegei is vannak, mint a Dialógus az üdvösségről, továbbá versek is.
Mégis az a mű, amely belőle korunk tragikumának megjövendölőjét faragja, s amely
jelentést ad többi írásának is, az A meggyőződés és retorika.
Ebben a szigorú és magasröptű filozófiai poémában Michelstaedter lerántja a leplet
a civilizáció fejlődéséről, amely megfosztja az egyént a meggyőződéstől, vagyis attól az
erőtől, hogy saját jelenét, saját személyét teljességgel birtokolni tudja életében anélkül,
hogy folyamatosan felélné a jelenét egy olyan eredményre való várakozásban, amely
mindig csak később jön el, amely soha nincs itt. A meggyőződés – írja – saját életünk
jelenének birtoklása; az a képesség, hogy megéljük a pillanatot, minden pillanatot: nem
csak a különlegeseket és kiemelkedőeket; s mindezt anélkül, hogy feláldoznánk a pillanatot a jövőnek, anélkül, hogy megsemmisítenénk terveinkben és álmainkban, anélkül, hogy egyszerűen csak úgy tekintenénk rá, mint amit gyorsan el kell múlatni, hogy
majd jöjjön utána egy másik pillanat. Az emberek csak „közben” élnek, arra várva,
hogy majd csak eljön az élet, és közben felégetik az életet ebben a várakozásban, azt
remélve, hogy „a kövek kenyérré változnak, hogy a víz pezsgővé változik, és minde-

22

tiszatáj

nekelőtt azt remélve, hogy majd eljön az az óra, amikor többé már nem remélnek
semmit”, idézi Michelstaedter egy gyönyörű venetói népdal szavait. Létezésünk során
majd' mindig túl sok okunk van azt kívánni, hogy az a lehető leggyorsabban múljon
el, hogy a jelen váljék gyorsan jövővé, hogy a holnap jöjjön minél hamarabb, mert
szorongva várjuk az orvos diagnózisát, a nyaralás kezdetét, valamilyen cselekedetünk
eredményét: és így folyik az életünk, de nem azért, hogy éljünk, hanem mert már
éltünk, mert már halottak vagyunk. A mai kor felgyorsította a jelen szétrombolásának
ezt a folyamatát. Egyre nagyobb sebességgel taszít minket a jövőbe, miközben a jelent
felégeti tervekben és programokban, amelyek mindenfelől áradnak. A retorika viszont
az élet megszervezésének hatalmas fogaskereke, melyet azok az emberek készítenek,
akik képtelenek elviselni saját ürességüket. A Michelstaedter által felállított diagnózis
tulajdonképpen arckép a veszendőbe menő életről. S az élet azért megy veszendőbe,
mert mindig van valami ok azt remélni, azt kívánni, hogy csak gyorsan múljon el:
hogy múljon el az influenza, sikerüljön a vizsga, legyünk túl az esküvőn vagy tegyünk
pontot a válásra, fejezzünk be egy munkát, legyen már vakáció, mondjon már valamit
az orvos.
A létezés, amely híján van egy biztos alapnak, egy olyan centrális értéknek, amely
értelmet tud adni a pillanatnak és a pillanatok folyásának, végeredményben nem más,
mint puszta elmúlás, folytonos nem-lét, homályos menekülés; a lefelé gördülő súlyos
kő egyre gyorsuló zuhanása, amelynek megállás nélkül kell zuhannia, míg le nem jut –
mondja A meggyőződés és retorika elején –, mert különben nem lenne súlyos kő többé,
elvesztené identitását: „élete tulajdonképpen életének ez a hiánya”. Michelstaedter főművében a létezés mint ellentmondás mutatkozik meg, mint halálos betegség, önmagunk negációja. Élni annyit tesz: akarni, illetve üldözni valamit; szétrombolni a jelent ezért a jövőért, hajszolni az életet, vagyis nem birtokolni azt, másfelől pedig elveszíteni az életet, amikor azt véglegesen elérjük, vagyis a halálban. Michelstaedter észleli az univerzumnak ezt a deficitjét, amely életünk során belénk ivódik; „ezt a süket és
folytonos fájdalmat”, amely „ott szivárog minden dolog mélyén”, Érzékeli a gyötrő
aggodalmat, amely arra viszi az embereket, hogy úgy tegyenek, mintha a véges dolgok
elől menekülnének, holott valójában a halál elől menekülnek.
Meggyőződés annyit tesz: teljesen felvenni, magunkra vállalni a valóságot. A meggyőződéssel bíró ember számára „minden dolgok süket és vak fájdalma beszédes szó és
távoli látvány lesz, mert azt a fájdalmat ő már személyesen magára vette... Miközben
saját fájdalmának hangján szól, az embereknek, akik őt hallgatják, önnön távoli fájdalmukról fog szólni... Az embernek a meggyőződés útján... nincsenek bizonytalanságai,
fáradalmai, nem mondom, hogy sohasem fél a fájdalomtól, mindenesetre személyesen
magára vette becsülettel. A fájdalmat éli minden pillanatban.”
A megsebzett élet nyomorúsága abban áll, hogy megadjuk magunkat neki, s egyúttal megpróbálunk elmenekülni előle vagy jelentőséggel felruházni, az, hogy magával
ragad minket „ami hiányzik, csak azért, mert hiányzik”. Ezzel szemben Michelstaedter
a távoli dolgok perspektíváját állítja elénk, azt a képességet, hogy észrevegyük őket
a közelség látszatában. Tagadni akarja azt a „közeli látványt”, melyet Arisztotelész vitt
diadalra Platónnal szemben. De Michelstaedter szerint már Platónnal, vagyis a nyugati
civilizáció kezdetén megkezdődik a meggyőződés feladása, mert Platónt az Állam
létrehozása érdekli, vagyis azoknak az embereknek a sajátos képessége, akik azt megteremtik. Tehát nem csak a tudáshoz fordul – miként Szókratész teszi a maga bölcses-

1999. szeptember

23

ségében mint az élet és a gondolkodás elválasztatlan egységében, ahol minden pillanatot áthat egy abszolút érték –, hanem a tudás megszervezését, más szóval a „retorikát”
is tekinti.
Az abszolút integritás megvan még Parmenidésznél: számára a lét – van és nem lehet átadni a semminek. A meggyőződés másik példája Krisztus, aki arra int minket,
hogy ne hagyjuk megzavarni szívünk nyugalmát, és látva az élet gondjait, ne adjuk át
magunkat az aggodalmaskodásnak. Hasonló példa lehet Beethoven vagy éppen
Pergolesi, aki a halálos ágyán komponálja a Stabat Mater-t, amikor már nem fél a jövőtől és nem is vár tőle semmit, halálfélelem nélkül, az agónia elmúlását sem siettetve,
teljesen megvalósulva érzi magát annak az alkotásnak a jelenében, boldogan, hogy tesz,
és nem vágyódva az után, amit már megtett. Ha a krízis már a nyugati gondolkodás
hajnalán elkezdődik, akkor a modern kor, amely elválasztja a munkát és a kétkezi
munkást, annál erősebben ágál a meggyőződés ellen. Ily módon Michelstaedter gondolkodása, már csak Parmenidészszel való rokonságában is, egyike a nihilizmus nagy
diagnózisainak.
Miként Weininger művei, úgy Michelstaedter művei is választ jelentenek arra,
hogy megbarátkozzunk a közeli dolgokkal. A meggyőződés és retorika abban a századvégi kultúrában születik, amely jelzi a létezés hanyatlását, és visszhangozza Oblomov
kérdését, aki miután felpanaszolta, hogy az élet csupa nyűg és baj a számára, azt kérdi
magától: „no és mikor élünk?” Michelstaedter mesterei között kell megemlítenünk
a modern nihilizmus talán legnagyobb poétáját, Ibsent, aki behatóan fürkészte az életbe
befészkelődött halált, továbbá kutatta az élet úgymond „megalomániáját”, amely felvillant az egyén előtt egy délibábot, a személyiség tökéletes és teljes megvalósulásának
délibábját, de egyidejűleg megnyirbálja az ember vágyait és fojtogatja őt, megakadályozza, hogy rátaláljon önmaga harmonikus kiteljesedésére és ráveszi, hogy bűnösnek
érezze magát, ha végül is nem sikerül neki. Ez a generáció, a Mitteleurópa írói, mélyen
konfrontálódik azzal az európai kultúrával, amely a „Kultur” korszakos krízisét éli és
fejezi ki. Arról a krízisről van szó, amely feltárja az áthidalhatatlan szakadékot az élet
és az élet bemutatása, vagyis a kultúra, a művészetek, a tudomány, a filozófia között.
Ezekben az években veti papírra az Ibsennel kora ifjúságától foglalkozó Lukács
György A lélek és a formák (1911) című írását. Ez a tanulmány a létezés és a jelentés, az
élet és az élet, az élet és jelentése közti hasadás nagy metaforája, amelyben Lukács elméletbe önti a különbséget a hétköznapok szürke banalitásaival megelégedett emberek és
azok között – magát is közéjük számítva –, akik arra hivatottak, hogy formát és megjelenítést adjanak az életnek, akiknek nincs semmijük, amiért nosztalgiát érezzenek.
Az említett krízis rendkívüli kultúrát hoz létre, noha egyben a kultúra krízise is, s ennek neuralgikus pontja Budapest. Gondoljunk a „Vasárnapi körre”, amely 1915-ben
Balázs Béla lakásán alakul meg. Azokon az összejöveteleken a barátok – köztük például Hauser és Mannheim – azt a kérdést feszegetik, vajon „milyen lehetőségei vannak
a tényleges életnek”, vagyis a jelentéssel megtöltött életnek. Az igazi élet ilyetén való
keresése abból ered, hogy tudatosult bennük: a történelmi kor „a valóság meggyengülésének” kora, az instabilitásé, amely közvetlenül elárasztja a létezést. A valóság meggyengültnek, erőtlennek, kétségesnek, felfüggesztettnek látszik egyfajta növekvő bizonytalanságban, amely a talajvesztettséghez közelít. De paradox módon az „igazi élet”
effajta keresése maga is hozzájárul a meggyengüléshez, mert jelentésigényével még
inkább felszínre hozza a hétköznapi valóság jelentésnélküliségét, és miközben bevádolja ürességét, mégjobban szétmorzsolja.

24

tiszatáj

A lényeg, a meggyőződés utáni vágy tragikus módon veszélybe sodorja a tökéletlen
és saját tökéletlenségétől szenvedő életet. Nem véletlen, hogy ezeket az éveket filozofikus-szentimentális öngyilkosságok szelik át. Egyebek között öngyilkos lesz Weininger, valamint Lukács kedvese, Irma Seidler, Anna Pulitzer, Scipio Slataper Gioettája,
akinek halála Slataper II mio Carso című regényét ihleti, egyike azon számosaknak,
akik jól példázzák ezeknek az éveknek a halálból születő irodalmát, mert hogy értelmet találjon az életnek, meg kell szabadítania az élettől is. Meghal Michelstaedter kedvese, Nadia és maga Michelstaedter is, noha ő elítélte az öngyilkosságban a megélt élet
hiteltelen és lázas mániáját. Az öngyilkosok csapata azoknak a csapata, akik nem tudnak az érték igenlése nélkül élni egy olyan objektív világban, amely azt tagadja, s mivel
képtelenek egy üres valóságban élni, inkább megtagadják magukat tőle. Ezt csak az éli
túl, aki belekapaszkodik valamiféle ironikus bölcsességbe, aki kikerüli a szükséglet
Szkülláját és Kharübdiszét, azt, hogy lehetetlen megélni az igazi életet, mégpedig úgy,
hogy elmeséli, jobban mondva utal, céloz a tragédia effajta kijátszására, megkerülésére.
Michelstaedter nem tudja megkerülni a tragédiát. Tudatában volt, hogy az azonnaliság és a negativitás nyomora közepette kergeti a meggyőződést, miközben ő maga
„meggyőződés nélkülivé” vált, vagy az maradt. Azt vallotta, hogy ismeri az abszolútumot. De ez alatt a tizennyolc év alatt, melyeket Gorizia utcáin töltött – s ezek az utcák
egyik vázlatában hasonlóvá váltak Munch képéhez –, Michelstaedter tele volt energiával és vitalitással, legfeljebb erőinek fölöslege fenyegette, olyannyira, hogy – mintha
csak előre látta volna saját végét –, le is jegyezte ezt a görög szentenciát: „A lámpa kihuny, ha nincs benne olaj, én kihunytam, mert túlcsordult bennem a bőség”.
Az energiától el akart jutni az „argia”-hoz, a békéhez, ahogyan szeretett eljátszani
menyasszonyának, Argia Cassininak a nevével. Ő az utolsó versek Seniája, szíve mélyének barátnője, akivel a végtelen tenger békéjéről álmodott; de ez a béke nem a kikötő biztonságát jelenti, ahová a vihartól való félelmünkben menekülünk, hanem
maga a nyílt tenger háborgása, annak a hazája, aki elfogadja a pillanatot, az örökkévalóságot, amelyben minden van és semmi sem ismer alkonyatot. Az istriai tengeren
Argia és más barátai társaságában Michelstaedter megismerte az örömet és a boldogságot, de verseiben a tenger úgy jelenik meg, mint a semmi felülete, a halál csábítása és
hívása, annak a gyötrődésnek az elfeledése, hogy minden pillanatban a meghalástól
tőrbe ejtett életet élünk.
Michelstaedter kételkedett abban a képességében, hogy meggyőző tud lenni, de elutasította, hogy elsáncolja magát a retorikában. Ez utóbbi az ő felfogásában nem más,
mint a kultúra hatalmas fogaskereke, a tudás és a vélemény megszervezése, amellyel
a meggyőződésre képtelen embereknek sikerül becsapni önmagukat, sikerül eltorlaszolniuk azt a megsemmisítő tudatot, hogy hiányzik belőlük az élet és az érték, amellyel el
tudják érni, hogy ne kelljen szembenézni saját ürességükkel. A retorika egy hatalmas
kínai fal, emögé bújunk el, hogy ne lássuk saját semmi voltunkat, s hogy ne ragadjon
magával a szédülés. Azok az oldalak, ahol Michelstaedter a retorikáról ír, leleplező
arcképet tartanak elénk. S ez az arckép éppen napjainkban mutatkozik meg erőteljes
igazságában, mert a retorika mértéktelenül elterjedt, általános mozgósítássá vált, amely
az életet folyamatosan az életről szóló kerekasztallá alakítja át, illesztékek tökéletes
mechanizmusává, amely nem enged teret sem a meggyőződésnek, sem hiánya tudatosulásának.
Ma talán Michelstaedter a legkifinomultabb és leghűségesebb megfestője valóságunknak, jobban mondva valóság-hiányunknak. De Michelstaedter talán nem tudta

1999. szeptember

25

megérteni, hogy azokon a kategóriákon kívül, mint meggyőződés, nem-meggyőződés
és retorika, van egy negyedik kategória is: a retorika meggyőződése. S ez olyan emberé, aki a kulturális és szociális szervezet fuldoklása közepette nem menekül, hanem
követi saját daimon-át, mert hivatása nem az érték, hanem a semmi darálása. A meggyőződésnek ez a perverz figurája azt találja meg a retorikában, amit Michelstaedter
Szókratészban vagy az istriai tengerben talált. A meggyőződés, az élet teljessége: valami másnak a szeretete, ami több mint az élet, és csak a szünetben, a megszakításban
villan fel, amikor a mechanizmusok fel vannak függesztve, amikor a kormány és
a világ szabadságra ment – a kiürülés, az üresség, a hiány szó szoros értelmében –, és
csak a nyár vakító, tűző fénye létezik. Persze a meggyőződés veszélyes módon ellentettjévé válhat az utópiának, a reménynek, a haladásnak. Michelstaedter az igazi élet
igényével élt, de azt nem tudta a magáénak. Tudta, hogy nem birtokolja az igazi életet,
de nem csapta be magát a retorikával, nem áltatta magát azzal, hogy a munka és a kultúra apparátusa meg tudja őt védeni attól a hiánytól. Miközben dühödten kapaszkodott abba a filozófiai rögeszmébe, képtelen volt rá, hogy alázatosan és ironikusan elfogadja a tökéletesség lehetetlenségét. Un altro mare (Másik tenger) című regényemben,
amelyet Barna Imre fordított le magyarra, egy olyan ember hajótörésének történetét
meséltem el – mint amilyen az én főhősöm, Enrico Mreule, Michelstaedter atyai
jóbarátja –, aki arra tart igényt, hogy a maga abszolút voltában élje meg a meggyőződést, egy teljes és kizárólag hiteles életet, más szóval arra tart igényt, hogy ne a relatív
emberi létállapotban éljen, hanem az abszolútumban. Michelstaedter megmutat neki
egy abszolútumot, amit az sosem fog tudni elérni, de ami nélkül nem fog tudni igazán
élni. Carlo fenti megnyilatkozása gazdagabbá teszi Enrico életét, ugyanakkor el is
szegényíti; olyan, mint egy villám, amelyik belecsap egy fába és porrá égeti, kiszáradtá
és élettelenné teszi; vagy olyan, mint egy túl erős fény, amely megvakít. Enrico el
akarja érni a meggyőződést, lehánt az életről mindent, amit feleslegesnek vél benne. És
ebben a csonkításban van valami romboló hitelesség. De az által, hogy minden lényegtelennek látszótól kiüresítette az életet, végül ez a lényegre redukált élet vészesen hasonlítani kezd az ürességre, s így Enrico élete is odajut, hogy kiszárad és elfonnyad
a túlzott érzékenység miatt, amelyet durván és kíméletlenül elfojt. Michelstaedter nem
tudja megérteni, hogy lehet meggyőződésesnek lenni nem csak Parmenidészként vagy
Krisztusként, hanem Sterne-ként is. Egyszer a barátja házában járt, és hangosan olvasta
azt a versét, amelyben arról van szó, hogy mindannyian életünk fonalával tulajdonképpen halálunkat szőjük. Barátja húga – hetven évvel később ő mesélte el nekem ezt
az epizódot –, mindkettőjüknél fiatalabb, szinte még gyereklány és gyerekesen szerelmes bátyjának elragadó barátjába, nem érti a verssorokat és kéri, hogy magyarázza
meg neki őket. „Még nem tudom neked megmagyarázni ezeket a sorokat, válaszol
komolyan és türelmesen Michelstaedter, túl kicsi vagy”. „És amikor majd nagy leszek,
folytatja bizalommal a kislány, akkor majd megmagyarázod? – „Nem.” – „És miért?” –
kérdi a kislány meglepetten és megbántottan. „Mert már nem leszek.”

A fordítás ÖRDÖGH ÉVA munkája

26

tiszatáj

VERESS MIKLÓS

Kép-nap-tár-kép
Naiv rajzolatokra, melyekből a Poéta
egész évnyi életében rádöbbenhet saját
naivitására. Kölcsönkapott és visszakért
képzetek leképezésére.

I.

HAVAK-HAVA-HAVAM
Újesztendő született
Krisztus urunk havában:
Mária boldogan nevet –
nincs már olyan magában.
Jézus visszamosolyog,
bégetnek a bárányok,
pávállnak a pásztorok
és pisilni kis dolog:
olyan távol ez a jászol,
mint egy bolygó, mivel játszol,
s onnét visszanevetünk,
dícsérve a Teremtőt:
Adjon, ha tud, minekünk
betlehemnyi esztendőt.
Nem kétezret: csak annyit,
mit az Árnya kikonyít:
Mindenségből falatnyit,
örömből is valamit.
1999-ben:
én is azért dideregtem.
Kivacogtam nehány fogam:
éljenek azok boldogan,
kik gajdosak esztendőkben,

1999. szeptember

27
merthogy barmuk és tömjénük,
ököl-kardban víg reményük
holtunkiglan akad bőven.
Mária, József, Jézus – Pásztor:
hogyha már emberré fázol,
kinek jászlát is más adta,
akkor aztán vess magadra:
és nevess, nevess halálig
mint ki eonokkal játszik.

II.

VÍZOLTÓK FERTÁLYA
A hátunkat körmök szántják,
mégis víg az ének.
Most vetik a cigánykártyát –
el: a szerencsénket.
Szakácsiban,
Somogyjádon:
Schemmi Áron,
Senky Áron
rikoltoz a trombitákon.
Vízkereszttől Húshagyóig
rozsdáll koronája:
poklunkiglan kurválkodik
Farsang Királynéja.
(Haj, Vitézek,
haj, Dorottya/!
Vége dalnak:
süket falnak)
egy rottyintás meg se kottyan!

28

tiszatáj
Üres pohár meg a tál:
új évezred fölviláglik.
Bumbujpuluj itt zabál,
és büszkürül mindhalálig.
Átlát rajta minden szita,
mert lelkestül parazita,
neked esik körmöstől,
fölfal szőrös-bőröstől:
mikor megtelik a zsák –
vakargatja a hasát.
Kikiriki: ez a farsang,
kár hogy életed elharsant:
meg lesz ez is oldva, kérem,
oldó-toldó vásártéren:
mert a Bábos – alig koszhadt –
ujjain az űrbe lóghatsz.
Kiskirályfi,
kiskirálylány:
kukoréku,
kikériki,
zeng a tűzkakas gigáján!
III.

VICCIUM SÍRKOLÓZUM
Türög, fogy a Lét ürelme,
mintha csontig hegedűlne.
Daj, dal: dana-dana-haj.
Bimbózik a lányok melle,
akárha tűz kirügyelne.
Haj, haj: haja-haja-dal.

1999. szeptember

29
Elbukfencel hógörgeteg,
kisöpri a cirkuszteret:
Fújja- fújja-dúl-ha-fúj.
Hinta röpít, mint a semmi:
hullunk fűbe hemperegni.
Huj-ha-hujj-ha-hullj-ha-hull.
Hintalónak hull a szőre,
nem vágtathat dombtetőre.
Halál elől hova bújj?
Még a bőrét is kicserzik:
ami maradt: enyvvé főzik.
A boltosnak ott a pult:
nála inasnak tanulj.
Nincsen tüzed, hogy havad van:
térdig járj a parazsakban.
Nincs a nincs, de van a van:
haja-daja-dan-han-dan.

IV.

VÁSÁRHÓNAP
Sántikálva a vásárról
hazatér a megvásált ló.
Szemükből öröm szivárog,
összesúgnak kiscigányok:
hejába devlázik anyjuk –
táltost hozott a nagyapjuk.

30

tiszatáj
Egy forintért,
két garasért,
ki adná egy likas fogért.
Nyihaha, nyihaha,
táncoljon a kaptafa.
Összenéz ló meg a gazda,
szép eget hívnak tavaszra.
Indulnak, ha átok múlik –
óperenciákon túlig.
Kér az egyik jó abrakot,
másik – csillagul: ablakot.
Egy garasért,
két forintért.
Hóhér kondítja a kondért:
Bruhaha, bruhaha:
ugasson meg kutyafa.

V.

SZILÁNK-KÉP-ZET
Kaleidoszkóp a május:
lányokon üvegkaláris,
borosüveg nyárfa hegyén,
pünkösdölés át hét megyén,
ostor pattog, recepice,
hibádzik vízből egy itze,
ezért megy a jánosbácsi
egy repülőt lekaszálni,
meg az egyszeregykirályfi
bírólányát megtalálni.
Leszegve a bika szarva,
kereng fölötte a karvaly,
szét is rázza ezt a képet;
karma közt a mindenséget.

1999. szeptember

31
Piros bor fönn az üvegben,
harangszóra szertefröccsen:
cirkuszosok elvonulnak,
csak cseresznyék sátorulnak,
csak a meggyek bíborulnak,
mire megjön az új hónap,
szilánkokból összerázza
mozaikját kertre, házra
az a Nagy Kéz: utam nyitja,
és nyomaim elsimítja.
Ennyi, ennyi, ennyi, ennyi:
megfulladok lélegezni.
VI.

ÖZÖN-TÛZEN-VÍZ
Júniusol nagy varázsló:
Esőontó Szent Medárd.
Ugorj tüzet Szentivánkor,
mert szerelem sose árt.
Koldusként is takarózzunk
Isten tiszta egével,
amíg fölépül a házunk
csillagfényből ezéjjel.
Széna, szalma, lucerna:
álmot foldoz a cérna.
Tüzet hogyha elver zápor,
sárba pottyansz Szentivánkor.
Hajaja:
csuppa fekete a szeplőd,
vörösszőrű a szeretőd.
Ha se szeplőd, se szeretőd,
fogd be akkor a kereplőd.
Jajaja.

32

tiszatáj
VII.
Mikor arcod egy szembe is épp belefér.
Nászdalokat sikongat egy báli denevér.
Estelig avatás,
hajnalig aratás –
csak a rigmus bírja a rímeket így,
pajtás.
Nem kell mindjárt házasodni,
hogyha meg kellett fogdosni:
a tücsökszó: prütty-prütty-prütty,
utána meg – rigófütty.
Hogyha meg hagyta fogdosni,
minek mindjárt házasodni:
a prücsökszó: priccs-priccs-priccs,
ágyra rá se hederíts.
Mikor a szemed egy arcba is belefér,
nem is adnál ilyen nyarat oda teledért.
Estig csak a haj,
hajnalig csak az est,
meglásd:
elébb hullámtaraj,
aztán csak vízmoraj,
ez ám a mély, mély, mély
nappali éj:
bokádig, térdedig, töködig, melledig, nyakadig –
egekig ér
immár
a hínár.
Merthogy az arcod egy Szembe is belefér,
merthogy a szemed Egy arcba bele se fér.

1999. szeptember

33
Szirénázik
a fehér házig
villámok közt
egy fölriasztott denevér.
VIII.

HULLAAJTÓ
Hajlik szalonna a nyárson,
augusztusok éjjele bársony;
nagy kertjében alma, körte:
csillagzápor hull a földre.
Ilyeskor meglátni lentről:
hold sarlóján aki fent ül,
s amíg tücsökzene perceg,
számlálja a zengő percet.
Még félperc is száz óra:
égbe hullunk akkorra.
Rőtre lobban a határ,
szőlőskertbe róka jár.
Lompos farka egész éjjel
bolondozik seregéllyel:
az lopkodott, ez tiport,
nem iszunk jövőre bort.

IX.

ELKÖHÖGÕ
Elzáportak napjai
a nyári viharnak:
lehet hazahordani
konyhába a gallyat.

34

tiszatáj
Kavicsúton döcögni,
nem ördögszekéren:
véres tüdőt köhögni,
csorduljon tenyérben.
Csak annak van, ami nincs,
kinek párkák fonnak:
tizet ugrik a kavics,
de egy mélye van csak.
Őszi Tisza partjain
itt és túl ki ballag?
Ahány követ elhajint,
annyi volt a csillag.

X.

ELTÉVEDÕ
Valaki mindig jön,
valaki mindig úton van,
valaki mindig zörget.
Nyiss ajtót rögtön,
vagy zárd be nyomban,
árnyad is beköszönhet.
Jaj, sirass el édesanyám,
úgy, ahogy magad siratnád,
úgy sirass el édesanyám,
mintha te volnál halva.
Valaki mindig jött,
valaki mindig úton volt,
valaki mindig zörgött:
egy ablak kilengett,
s arcot is kigondolt
mint önmagának-tükröt.

1999. szeptember

35
Ez csak még október, édesanyám,
halálod ne sirasd el,
majd csak tavasszal halsz meg,
majd csak mennyből siratsz el,
mindegy, hogy őszben, télen,
de ne tavasszal engem.
Mikor valaki megjön,
aki még éppen úton van,
s valahogy be se zörget.
XI.

MESE-SZUNNYADTATÓS
Ez a nagyapák ideje,
az a nagyanyák ideje:
vállukon a kisded feje,
melegíti a csontjaik.
Ez a gyerekek ideje,
hiszen a mesék ideje,
ez csak azoknak ideje,
akiket Isten álmodik.
Tente-tente-tente:
a föntnek ez a lente.
A múltnak fölporzik hava,
pedig még hó sincs akkora
befödni nyomod, ahol a
jövődet elködöltetik.
Mint novemberi holtakat,
szemhéjunk alá hunytakat,
úgy őrzik benned voltukat
elporhósult szerelmeid.
Szánsuhanások szárnya
suhogtat éjszakának.

36

tiszatáj
XII.

SZÜLET-ÖLÉS
Előbb disznóöletés,
csak aztán jön születés:
hurka, kalbász, szalonna
a kisdednek jó volna.
Heródes ha megkésik,
nincs kés rája újévig.
fölvisít az életért,
mint ki mennyből hazatért.
Csüng, cseng, csing:
hang csönddé kering.
Fejet csóvál atyja fönn,
csóvál fejet lenn József:
ennek amaz nem köszön,
legföljebb a Szentlélek.
Csak az embernek fia
ki most örvend, te látod.
Ha nem szenved Mária,
sohasem lesz Húsvétod!
Csing, csüng, cseng
havas égből csend.
Akkor vagy itt fent,
ha ott éltél lent.

1999. szeptember

37

SZEPESI ATTILA

Liget és vadon
Az erdőnek nincs festészete. Azok a képek, melyek ábrázolni kívánják,
csak közelítések. Grünewald isenheimi oltára a két agg remetével, Siskin nyíresei és erdőmélyi tisztásai, Paál László fák szegélyezte ösvényei, Nagy István fekete fenyvesei, Max Ernst félálomi vásznai. Valamiképp mind kívülről mutatják be a lombok és gyökerek szövevényét, az indákkal átszőtt tenyészetet,
s mivel kívülről, nem benső világot ábrázolnak, hanem felületet. Ligetet és vízpartot, ahol az erdő felszakadozik, fény járja át. Háttérben zöld kulissza a fák
tömege, tulajdonképpen eltakarja azt, amit ki kéne tárnia, s így valóban „nem
látni a fától az erdőt”, ahogy a szólás tartja.
Caspar David Friedrichet olykor megkísérti a vadon mélye, de jelképekbe
bonyolódik, humanizál. Alakok ködbe burkolózó sziluettjeit festi a lombok
sűrű háttere elé, holdfény öntözte romokat, felnyúló gyökereket, melyek emberi végtagok táncjátékára emlékeztetnek, így átvitt értelmek hordozói, miként Czóbel Minka versében: „Más gyökerekből emberfejek lógnak / Eltorzult arcuk / sápadt ajkuk / hánykolódik, nyöszörög. / Egyik a körülte növő fűszálakat rágja le, / másiknak keze van, / ha dongó, ha légy, ha erdei pille /
mellette elröpül, / csapdos utána.”
A német Franz Marc a mesei képzelet és a színgeometria nyelvére fordítja
le a vadon kuszaságát, azt a világot, amelyből épp a képzelet tere és a geometria
rendező elve hiányzik. Impozáns képein – Őzgidák az erdőben, Sárga madár –
álomi tartományokba emeli át a zöld kulisszák benső terét, a tekintet napsugarával világítja meg azt a mélybarna infernót, amely a sűrűséget átitatja. Szemlélete a „finánc” Rousseau-éval rokon, a naiv francia éjszakai ágbogaival és indavarázslataival, csak épp annak infantilizmusa és sutaságai nélkül.
Az igazi vadonerdőben alig akad látnivaló, s ami esetleg mégis, arra nincsen
rálátás. Hiányzik a tér, mely értelmezné és fényudvarába vonná a jelenségeket.
Minden csupa kuszaság, indák fonadéka, fojtó avarillat, bomlásból születő növényi élet, rovarhemzsegés. Félhomály, amit csak ritkán és véletlenszerűen jár
át a napfény, ha sikerül áttörnie a lombokon. Az itt folyamatosan múló és fakadó élet nem az emberi méretek világában nyilvánul meg, hanem a szaruhártya számára követhetetlenül, mikroszkópi méretekben és észrevétlen lassan,
valamiképp a vadon sötét alvilágában.
Egy élménybeszámolójában Balogh János természetbúvárunk arról ír, milyen üres és lehangoló egy igazi vadon mélye. Épp attól üres, hogy túltelített.
Az élet igazi tere a liget, a vízpart, a sűrű erdőben órákig elbolyonghatsz anél-

38

tiszatáj

kül, hogy látnál valamit. Hangokat hallani messziről, melyek összemosódnak
egységes vadon-muzsikává: csápok, szárnyak, ütköző lombok, pendülő gyökerek és szélzúgás együttesévé. Zöld tengerzúgássá, aminek egyes mozzanatai alig
felfejthetőek. Az ember tovaigyekszik, nincs kedve megállni, látni nem lát
a szemét közelről eltakaró kuszaságtól, benn van az erdő mélyén, ám szinte keresi az erdőt, valójában mintha nem lenne ott, lépésről lépésre vergődik tovább, át az iszalagok rengetegén, valahová oda akarna érni, ám az az imaginárius hely a bolondját járatja vele, újra és újra eltávolodik, csalogatja maga után.
Ahogy a spanyol Ortega írja egy szép tanulmányában – Don Quijote nyomában: „Az erdő mindig arrább van egy kicsit, mint mi. Ha épp a nyomába eredünk, felkel, arrább megy, és csak az űrt érezzük, melyet maga után hagyott.
Az antikok, akik érzéseik árnyát élő, testi formákba vetítették ki, menekülő
nimfákkal népesítették be az erdőt. Nincs ennél pontosabb és kifejezőbb.
A tisztás felett megrezdül a levegő, s valójában úgy érezzük, hogy egy száguldó
meztelen test szele az... Ami az erdőből közvetlenül nyilvánul meg előttünk,
csak ürügy arra, ami belőle rejtett és távoli...”
Egy kései, 1889-ből datált olajfestményen Van Gogh megkísérli a lehetetlent. Egészen „belülről” fest meg egy erdőt. A kép csöppet sem előzmények
nélküli a munkásságában: egy-egy különálló, szinte a domboldalon táncot járó
fa vagy bokorcsoport gyakran tölti be kései műveit. Sokszor nem is teljes fa
vagy bokor, csupán annak a képre szinte rásúlyosodó fragmentuma. A festő
érintésközelből mutatja be a zöld tenyészetet. Olykor csak egy fűcsomót,
íriszcsoportot, virágzó cseresznyeágat, elmálló facsonkot. Mintha a növényi
léthez közelítene. Kinagyít egy-egy töredéket, testét átjárja az indák és lombok
sűrű, zöld vére, a fakéreg alatti nedvkeringés. Személyes sorsaként éli meg
a növényekét, mint egy újkori Philemon, aki – Ovidius antik legendájának
hőse – lombokká és ágakká változik.
Ezeknek a képeknek még van némi fogyatkozó terük. Mögöttük felfénylik
egy felhő foszlánya, távoli hegy íve, előterükben egy pillangó csapong. A tarka
vegetáció a pillanatban él, nincsen semmi „históriai vonatkozása”, csak épp
születik, kiteljesül és elmúlik. Még nem a sűrű vadon alvilága, nem a ligetek
mögötti sötét kuszaság, ahová csak messziről és szűrten érkezik Ravel madárfüttyből, hullámcsobogásból és szélzúgásból font „természet-muzsikája”. Itt
még minden növény egyedi életet él: külön sorsot, szinte elmondható történetet, virágzást és lobogást, szenvedést, halált. Meséje van, vagy lehetne. Kiszakad
a közös sorsból és oda visszatér. Nem úgy, mint a Cézanne megfestette fák és
virágok, melyeknek „históriai előélete” van, ahogy arról festőjük egy levelében
beszámol: ő a tájakat „rétegesen” festi meg, egyszerre ábrázol történeti teret és
időt. Először a hegyek és rétek „őskori vázát” veti a vászonra, szerkezetüket,
aztán – újabb és újabb rétegekkel eltakarva a korábbiakat – közelít a jelen időhöz: a tengerek korától a vulkánok idején át a növényi vegetációhoz, ami egy

1999. szeptember

39

halvány, burjánzó lehelet a képek felületén. Külön élete egyik növényének
sincsen, csak közös sorsa.
Van Gogh említett festményének alaptónusa a feketébe hajló haragoszöld.
Avarillatú félhomály, mozdulatlanság. Tér nincsen, csak a tér emléke, ahogy
a derengő törzsek kivehetők a sötétben. Mindegy, hogy odakint nappal van-e
vagy éjszaka. A színek kiégnek és elizzanak ebben a nyirkos alvilágban. A növény, a fa itt tömegben tenyészik. Lemállik róluk korábbi külön életük, ami
tér megvilágította pillanat volt, szinte emberi sors. Ebben az örök homályban
a fák előbb eleven, madárszárnymozgást idéző lombjukat veszítik el, aztán lefoszlanak kígyószerű ágaik, levedlik pikkelyes kérgüket. Végül csak a törzsük
marad, amiről nem tudható, mikor lobban ki belőle az élet szikrája, mikor
esik szét rögökké, amikből aztán új élet fakad.
A színek alig különülnek el, már-már monochrom felületet adnak, ami
a zöld, a fekete meg a mélybarna keveréke. Mintha a tenger mélyét idéznék,
vagy az éjszakát, amiről Walter Otto így ír: „A közelség eltűnt, s vele a távolság is. Egyszerre van minden távol és közel, szorosan mellettünk, mégis titokzatos messzeségben. A tér elvesztette méreteit. Valami susog, valami csendül,
s nem tudni, hol és mi. Az érzések is furcsán bizonytalanok. A legkedvesebb
meghittségbe valami riasztó vegyül, s a megborzongató vonz és csábít.
Nincs különbség eleven és élettelen között, minden egyszerre lelkes és lélektelen, éber és álomba merült.”
Ez a sűrű bizonytalanság egyszerre az éjszaka és a vadon. Az erdő mélye,
a maga rejtelmes hangjaival és rothadásillatú vegetációjával. A hermészi éjszaka, lélektelen szirtjeivel, bukkanóival, tapogató csápjaival és borzongató sejtelmeivel.
Van Gogh festménye a szó művészi értelmében kudarc. Reprodukálni nem
is szokták, csak összegyűjtött műveinek kötete tartalmazza. Valójában nem
látványt rögzít, hanem „igazságot”, s mivel ennek többnek illenék lennie önmagánál, csak kevesebb lehet. Valódi tere, mélysége nincsen, mert a mélység
viszonyítás valamihez, ami itt hiányzik. Csak közeg, vigasztalan köd, melyben
minden összemosódik, a sors alatti kuszaságban elvész.

40

tiszatáj

PETÕCZ ANDRÁS

Orlando keresése
A busznál még láttam leszállni.
Itt ment el a házunk előtt,
aztán befordult a sarkon.
Igen, ott, az étterem mellett fordult be jobbra.
Nem, nem volt a fején kendő,
városi asszonyok ilyet csak ritkán.
Ma már alig-alig.
Bár hideg szél járja, mindenütt.
Magának ahhoz semmi köze.
Hogy barátja van? Aztán?
Nem a középkorban élünk, és
ő sem tér oda vissza.
Igen, nő. És ha fanfárok szólnak,
akkor sem lesz már újra férfi.
Szórakozottan szorítja hátra haját,
amikor elegáns pántot helyez
finoman ívelt homloka fölé.

Orlando mondja
Baromi éhség van bennem,
mardosó, iszonyú éhség. Nézd
meg, ki vagyok. Századok óta
ismersz és nem tudsz rólam
semmit? Nem érdekes.

1999. szeptember

41
Iszonyú éhség van bennem,
türelmetlen vagyok és dühödt.
Éhség van bennem és gyűlölet.
Mindent, mindent akarok!
Persze, először is fényt. Jöjjön
valaki, világítson nekem,
hogy jobban lássátok testemet
ebben a szörnyű éjszakában.
Nincs még nő rajtam kívül,
aki ennyire férfi, mint magam.
És a mozdulatom? Annyira
erős, mint valami igazi
háziasszonyé.
A fanfárok?
A fanfárok majd később szóljanak.

Orlando visszatér
Háziasszonyként, utoljára.
Aztán gondolatban annyi,
de annyi minden.
Olyan szomorú lenne
az elmúlása.
Mindig öröknek
hittem.
És gyönyörű most
a futása.
Gyönyörű, gyönyörű, gyönyörű.

42

tiszatáj

TÉREY JÁNOS

A romlékonyságról
Nem a férgese hullik először,
mindig a legjava lesz az ördögé,
illatot eregetve, gyönyörűségesen.
Az ezüsthalántékú nagyapát
meglepi a bolondéria.
Visszavedlik paraszttá, ostorát
csattogtatja a képzelt baromfiudvaron.
Nem hírneve öregbül immár:
ő maga öreg, mint a föld.
Nem drágalátos és nem tisztelendő többé.
Rajtakaptuk: kölyökmacskákat próbált
vízbe fojtani, a cicamama szeme
láttára gyötörte őket. Szívettépő
vernyákolásuk megütötte a fülünket.
Bántatlanul jár-kel közöttünk
a veszélyes élőhalott.
Skandallum, hogy egyáltalán megtarthatta
a becsület éveiben viselt nevét.
Már szinte magam kívánom: romoljon.
Romolj meg, ha férges vagy eleve.
Gyönyörűségemre: romolj meg!
A romlékonyság győzedelme: a garantált
minőség fakulni kezd, majd semmivé lesz.
Mint apai nagyanyám húspástétoma,
ama legendás. Lélegzetvisszafojtva figyeltük,
mikor kerülnek belé kesernyés mellékízek,
mikor lesz egész egyszerűen ehetetlen.
A kulináris szertartások tegnapi helyszíne
mai napság boszorkánykonyhának neveztetik.

1999. szeptember

43
Végtermékeinek nemhogy élvezeti
értéke nincsen, megmaradni is
embert próbáló feladat
a fazekak közelében
a penetráns szag miatt.
Öreg minden, ami szentség.
Éhes unokák állnak föl a macskaasztal mellől,
hogy a romlást futárként jelentsék.
Hulljon a legjava, ami eleve férges,
illatot eregetve legyen az ördögé.

Túlélõ ezüst
Minden túlélők közül legszebb az ezüst.
Kilenc nemzedék szolgálatában feketedett meg.
Ugyanez lett volna a sorsa idegen kezekben is.
A tárgyak rákfenéje éppen ez a kurvaságuk,
bár pusztulnának velem együtt a sajátjaim!
Ha betöltötték hivatásukat a holmik,
vitrinbe zárni őket mihaszna világi hívság.
Rossz annak, aki kegytárgyaira esküszik.
Az olyan nem építkezik. Elterül a készben.
Ha szurkálom a potrohát, kipukkad
a luftballon-ember,
a dologi való cselédje.
Elparentáltam még életében, most pedig
– megtakarítva a gyászmunkát – tort ülök fölötte.
Ő volt a lusta őrző,
és a túlélő ezüst
nem őrá emlékezteti az unokákat,
hanem csak a pőre hivatásra,
desszertekre és vasárnapi ebédre.
Könnyű a tehermenteseknek:
akikre testálnák az ősöreg ezüstöt,
még meg sem születtek.

44

tiszatáj

LAKATOS MIHÁLY

Selyemzsinór
Arra ébredt, hogy orra hegye, fülcimpái megszűntek, s a torkában kisegér
kaparászgat éles körmeivel kitartóan, ráérősen, mint akinek éppen nincsen
ennél sürgősebb teendője. Bántóan világos volt a szoba, s az éjszakából maradt
csend közömbösen vette tudomásul a hatalomváltást. A metsző hidegben nem
volt kedve kimászni még a paplan alól, noha tudta: a gyomra rövidesen megfellebbezi a döntést. Tavalyig járt neki a Politikai Szemle, s ilyenkor már presszókávéjával meg cigijével a kezében böngészte az agresszívebb hangvételű cikkeket (ha sajtó, akkor támadjon, vagdalkozzon, hagyja a politikusokra a bólogatást!), de a múlt hónap elejétől kénytelen volt azt is felmondani. „Nem telik
már rá” – magyarázta a vele egykorú postásnak, aki hümmögve ment el, s az
előre megírt szelvényt a zsebébe gyűrte.
Jól sejtette! A gyomra felől ideges vicsorgás hallatszott, mire sóhajtva dugta
ki előbb az egyik, majd a másik lábát is a paplan alól, s hevesen dörzsölni
kezdte lúdbőröző hátát. A meleg elillant a pizsamája alól, s a szinte elviselhetetlen hidegben nem esett nehezére lemondania arról a néhány lagymatag
mozdulatról, melyek hajdani, rugalmasan és jókedvvel végzett reggeli testgyakorlatok emlékét voltak hivatottak őrizni. Magára kapta elnyűtt bundakabátját,
s egyenesen a konyhába csoszogott. Sercent a gyufa, majd rövidesen pirítóskenyér szagával telt meg a lakás. Villával tartotta a száraz kenyérdarabot a gáz
lángja fölé, s közben só után kaparászott a fiókban. Tíz éve halt meg az
asszony. Tíz éve szűnt meg a dolgok rendje a lakásban. Az esti teában bennefelejtette a kiskanalat, s az amúgy sem túl édes lé kellemetlenül fanyar volt.
A túlsó lakrészben is megindult az élet egy tányértörés formájában. Ekkor
jutott eszébe, hogy a kora reggeli órákban úgy tűnt, valaki kopogtat az ajtón.
De félálomban nem volt biztos benne, hogy így van, s nem adhatta föl olyan
könnyelműen az éj folyamán összekuporgatott meleget. Huhhh… – szisszent
föl. A szájában megmaradt „három testőr” közül az egyik még azt a kis cukrot
is rossz néven vette, s „kardjával” az idegszálra sújtott. Pánikszerű mosással
szokta csillapítgatni, s ez most is segített. Amikor behúzta maga mögött
a fürdő ajtaját, kis, fehér papírlap villant a szemébe a bejárati ajtó előtt. Egy levél hevert a linóleumon. Az ajtó alatt csúsztathatta be valaki! a címzett: ő az.
A feladó… ismeretlen.
Egy hirtelen született gondolattól melegség öntötte el. Csak nem?! És ha
igen? Remegő kézzel forgatta a küldeményt. Semmi árulkodó jel. Nem merte
rögtön felbontani. Visszacsoszogott az ágyhoz, s leült. Szemközt a felesége ha-

1999. szeptember

45

talmas, kinagyított képével. „Szonya, kérlek, ne haragudj rám…” Azt hitte,
hogy suttogja, de a valóságban egy szó sem hagyta el az ajkát. Különben is,
a torka ismét jelezte: vigyázz, az egér nem alszik! Átlátta a helyzet fonákságát,
tudta: hiába próbálna megbánást érezni. Nem megy. A bűn öröme fölébe kerekedett mindenféle álszenteskedésnek. Akkor érez ilyet az ember, ha a dolgokat mentükre hagyja: se elő nem segíti, se meg nem gátolja őket. Titkon óhajtja
a bűnt, de ha nem következik be, önnön erényességét fitogtatja. Ha bekövetkezik: annál jobb. Persze – ő semmiről nem tehet! Tíz évvel ezelőtt megígérte
a nagybeteg Szonyának, hogy „soha többé” nem nősül meg. Az asszony nem
kérte ugyan, de ő annyi filmben látott már ilyent és mindig annyira meghatotta
a dolog, hogy úgy érezte: a közösen megnézett filmek emlékére tartozik ennyivel Szonyának. És megtette. És sírtak is elfogódottságukban mind a ketten.
„Ugyan, Mitya, nem vagyok én erre méltó” – mondta csöndesen Szonya, akiben ugyancsak mély nyomokat hagytak a filmélmények, de ő nem tágított.
Aztán decemberben, karácsony táján úgy érezte: nem kellett volna annak idején a hősszerelmest játszania. Hogy ama ígéret nem is vehető túl komolyan,
mert egyrészt ő ajánlotta föl (ami, ugye, szimbolikus gesztusként is felfogható),
másrészt Szonya maga is elismerte: nem volt méltó rá… És tusakodott egy álló
hétig a lelkiismeretével, pro és kontra, igen – nem, míg végül döntött: felrúgta
az ígéretét és megírta a levelet a Kalandvágyó Bakmacska szerkesztőségének
a címére. Hogy ő komoly kapcsolatot szeretne és annak ellenére, hogy közel jár
a hetvenhez, reméli: akad egy korban hozzáillő nő, aki szívesen eltöltene még
néhány (nem mézest, mert az orvos azt eltiltotta) „szacharinos hetet”, mielőtt
végképp visszaadja a megbízólevelét. És esélyeit növelendő: fodrászhoz ment
(borotválás, Belmondo-frizura), kicsípte magát (fehér ing, pöttyös csokornyakkendő), majd irány a fényképészet! A fényképész, amikor lelkesedésében elkottyintotta, hogy mire készül (az ilyesmi nem egyszemélyes probléma, ezt
meg kell osztani valakivel), eléje tette a „pózmenüt”: „Nem mindegy ám, hogy
milyen képet vág az ember, kell tudni, hogy mire buknak a nők” – kacsintott
bennfentes mosollyal. „Nekem ugyan mindegy, de – férfiak közt legyen
mondva – nem szeretném, ha a klienseim bevásárolnának! Fontoljuk jól meg
tehát a dolgot! De persze kell tudni, hogy mit akarunk. A gondterhelt arc, okosan csillogó szemekkel a családcentrikus, oltalomra vágyó nőket vonzza. Csak
semmi ironikus mosoly, ne tűnjünk túl okosnak – ez riasztja az ilyen nőket!
Közepesen gondterhelt arc, a szájszögletben alig észrevehető mosoly, csipetnyi
flegmával és egy karrierista nő máris önbe karol, hiszen szikrázik az intelligencia önben, önnel a csúcs felé törhet, ön elnéz a kicsik fölött és tiszteletet parancsol a nagyoknak! Felhőtlen, kedves tekintet, szende, nőies mosoly – nos, ez
a legveszélyesebb, hiszen a tévedésből nőnek született férfiak, ezek a griffmadárral keresztezett hárpiák máris lecsapnak önre, hogy önben alázzák meg az egész
férfinemet! Persze vannak, akik éppen ezt szeretik és remekül szórakoznak

46

tiszatáj

ebben a szerepben… Aztán itt van a rettenthetetlen Stallone-pacsirta – ezekéi
a selymes-pihés tini-pipék. Szürke ló megjelenésű úriember – a hozzá illő társ
stb. stb.” Csak úgy zuhognak az ötletesebbnél-drágább javallatok, mire ő fáradtan csapta össze a mappát. „Nézze – fordult a szakihoz –, lehetne egy teljesen
hagyományos fotót?” A férfi alig leplezett gúnnyal mérte végig, majd biccentett.
Aztán néhány nap múlva megjelent a lapban a hirdetés, és tudta, hogy most
már csak várnia kell. És hogy a két lehetőség áll előtte: vagy erényes marad,
vagy bűnös lesz…
Azóta egy hónap telt el, és mostanáig senki nem jelentkezett. Óvatosan
megszagolta a levelet. Ismeretlen női illatot vélt felfedezni rajta, s ez eddig még
soha nem próbált érzéseket váltott ki belőle. Mintha friss vért pumpáltak volna
az ereibe, egész testében átmelegedett, melle férfiasan kidomborodott, egész lényét át- meg átjárta az ismeretlen nő hívó, titokzatos üzenete, s furcsa, édes
könnyeket csalt a szemébe, melyek elhomályosították a szemközti falról letekintő asszony vonásait. Így ült perceken át a levéllel az ölében, s ha ezt az érzést valami úton-módon konzerválhatta volna, talán már nem is lett volna kíváncsi a küldemény tartalmára.
Később magához tért, s elindult a lakásban megkeresni az ollót. Sajnálta feltépni a borítékot.
„Kedves Mitya Ivanovics! Kevés olyan becsületes, jóravaló, megbízható
egyénnel találkozik az ember életében, mint Ön. Fiatalabb koromban mindig
csodálattal vegyes tisztelettel töltött el komoly, férfias megjelenése. Mi tagadás:
úgy tartottam, hogy Ön az ideális (ha van ilyen) férfi típusa.” Ellágyult: lám,
lám, az erényes embert nemcsak odafönt jegyzik! „A férjem egy időben élt is
a gyanúperrel, hogy szerelmes vagyok Önbe (magam sem tudtam egész pontosan,
hogy mi az, amit Ön iránt érzek), de aztán látva, hogy a legrosszabb esetben is
plátói érzelmekről van szó, megnyugodott. Azzal én is tisztában voltam, hogy
hiába is próbálnék Önhöz közeledni: Ön túl tiszta és becsületes, semhogy kockára tenné (futó örömért) azt a méltán kiérdemelt közmegbecsülést, melynek
örvendett a környezetében.” Összeráncolta a homlokát, s az arcán mintha szégyenpír suhant volna át – a kétely mérgezett nyilacskái. „Egy nap megható
dolgot láttam: Andrejt, az én kicsi fiacskámat alaposan helybenhagyták a negyedbeli kölykök, s épp a porban sírdogált, vérző orral és szájjal, amikor odaérkezett Ön. Felemelte a síró gyermeket, a közeli csapnál megmosdatta, zsebkendőjével megtörülgette a pofikáját, majd elvitte a szomszédos büféhez és
csokoládét vásárolt neki. Én mindezt az ablakból láttam, de nem volt időm
közbelépni, s később már nem is akartam. A mozdulatain, ahogy magához
szorított, az én Andrjusámat, látszott, hogy Ön nagyon szereti azt, amit az
Isten oly kegyetlenül megvont Öntől: a gyereket. Mi, a lakótársai, sokszor fájó
szívvel figyeltük, milyen önfeledten futballozik a kipirult sihederekkel, de se-

1999. szeptember

47

gíteni – sajnos – nem segíthettünk.” A mosoly kihunyóban volt az arcán: nem
szerette, ha sajnálták. „Ezek után senki nem csodálkozott, hogy Ön sztahanovista lett, s kemény munkával olyan kitüntetéseket is megszerzett pártvonalon,
melyekhez bizony nem sokan jutottak hozzá. De mi nem sajnáltuk Öntől ezeket – Ön legalább kiérdemelte őket.” Mi a fészkes fene?! Mindez hogy jön ide?!
Mit vájkálnak ezek a múltjában?! „S néha elégtétellel töltött el, hogy míg mások (és mi is) nyomorogtak, Ön a kézhez kapott csinos kis összegekből, gyermektelen lévén, elegáns háztartást vezethetett és olyan színvonalon élhetett,
amilyent a sokgyermekes családok nem engedhettek volna meg maguknak.
Mondom: elégedetten vettem tudomásul, mert Isten vigasztaló gesztusát láttam
benne.” Kezdett komolyan dühbe gurulni, s kedve lett volna összegyűrni és
a sarokba vágni az egész firkálmányt. Hiányzik ez neki, az ő megrendült egészségének, hogy sztahanovista múltjáról és „Isten vigasztaló gesztusáról” szóló
marhaságokkal traktálják?! Úgy kellett visszaparancsolnia magát az ágyra, de
előbb megfogadta, hogy még aznap felkeresi és jól leteremti a Kalandvágyó
Bakmacska egész gárdáját. A titkárnőtől a főszerkesztőig. Vele ugyan ne űzzék
az eszüket! „Aztán telt-múlt az idő és Andrjusa fiacskám bevonult a hadseregbe. Távoli országba vitték az egységét és – nem untatom a részletekkel –
nem bánta meg. Tiszt lett belőle, megnősült és ma már két szép kisunokám
van. Az egyik fiú, a másik kislány. Úgy tűnt: míg a világ így lesz, hogy
Andrjusa csak látogatóba jön haza, hiszen szép lakása volt ott, jó fizetése – egyszóval felőle nyugodtan alhatunk az urammal. A másik három gyereket elrendeztük, ők tűrhetően élnek. Évának a saját lakásunkat adtuk át (ők most Ön
felett laknak), mi pedig albérletbe költöztünk, egy alig tizenöt négyzetméternyi szobácskába. Nem panaszkodom – jól megvoltunk. Szegény uram három
esztendeje halt meg – megbékélt lélekkel, mint aki ha szembeszökően erényes
nem volt is, de bűne sem volt túl sok és tudja: egy hely neki is jut most ott túlfelől.” Értetlenül engedte le a levelet: mi köze neki ehhez a családregényhez?
Összetévesztették a lakását valamelyik szerkesztőséggel, s az egyik epizódot
neki hozták ki? Nem lehet – a név, a cím, minden pontosan talál és mind az
övé. „Manapság már más idők járnak. A szegénységből és szűkölködésből naponta új csapásokat vágunk a nyomor felé. Mondják, hogy nagyon egyedül van,
nem jár senki Önhöz, s gyakran kínozza a hideg meg az éhség. Nem teher már
ebben a korban és ilyen korban az élet?! Két éve kezdték el rebesgetni, hogy
Andrjusáékat kivonják és hazaköltöznek családostul, de akkor nem hittem el.
Egy hete kaptam tőle levelet. Igaz. De hová jöjjön azzal a fázékony menyemmel, meg a két aranyos unokámmal, ha egyszer az sincs, ahol meghúzhatnák
magukat egy éjszakára?! Azt írja, hogy roppant el van keseredve, hiszen ott
rendezkedett be az életre, itthon senkit nem ismer, nincsenek relációi, nincs
munkahely, nincs lakás és csak azért nem lövi főbe magát, mert ezzel katasztrófába döntené a családját. Könyörögve kér: próbáljak elfogadható lakást sze-

48

tiszatáj

rezni nekik, mire megérkeznek, hogy érezzék úgy: van legalább egy fix pont az
életükben. Még az unokáim is odavakarták a nevüket a végire. A polgármesternél jártam, de azzal küldött el, hogy nagy a lakáshiány, nincs miből kiutalni.
Azt mondja: forduljon a feletteseihez. Azok meg azzal ráztak le a nyakukról,
hogy ott a polgármesteri hivatal, az rendezi. A testvérei sem tudnak segíteni
a gyerekeik miatt, az én szobácskám pedig igazán csak előszobája az öröklakásnak.” Eh, szószátyár vénasszony! Unja magát, s levélírogatással üti agyon az
időt. Azt gondolja, hogy érdekelnek engem a mások gondjai, amikor ki sem
látszom a magaméi alól?! Mindenesetre, ezt sem hozom a házhoz egyhamar,
hiszen ennek nem férjre, telefonkagylóra van szüksége, amelyikbe beszéljen,
s ha végzett, visszaakassza a helyére. Na de – fordította meg a levelet – ezt a néhány sort még átfutom. „És az egyik éjszaka, amint álmatlanul forgolódtam
a vánkoson, eszembe jutott Ön. Hiszen Ön már egyszer fölemelte Andrjusámat
a porból… Nehéz kimondani, nem is tudom, hogy fogjak hozzá… Szóval mi
ketten már megettük a kenyerünk javát, csakhogy míg Önnek már semmi célja
nincs az életben, nekem még ott vannak az unokák. Andrjusa fiatal, nagy feladatok várnak rá. Ön egy eseménydús életet tudhat maga mögött, melynek
méltó lezárása is lehetne az a felemelő gesztus, amelyre most utoljára szeretném
megkérni Önt: adja át lakását a fiataloknak. Tudom: nincs hová mennie. Ezért
nem elégedhetem meg a lakásával és ezért kell kérnem – bármilyen nehezemre
esik is – az életét. Egy hónap van még addig, tehát arra kérném: ezalatt haljon
meg! Semmi különösebb oka nincs rá, hogy életben maradjon! Ne feledje: kétszer ad az, aki idejében ad! Nagylelkű gesztusát soha nem fogjuk elfelejteni,
haló poraiban is áldani fogják érte az unokáim! És még valami: próbáljon
könnyű halálnemet választani, hogy ne szenvedjen túl soká… A tudomány mai
színvonalán ez nem lehetetlen… Még egyszer: áldásom kísérje odaföntre, várva
halálhírét, mély tisztelettel, Irina Fjedorovna.”
Miután elégette a levelet, sokáig állt az ablak előtt és bámult ki a havazásba.
Február vége volt, már mindenki a tavaszt várta, de a tél – mint makrancos
hölgy, ha nincs igaza – még javában dühöngött. Dél felé becsoszogott a konyhába. Onnan vissza az ágyhoz. Jól begombolkozott, majd lefeküdt, s üres tekintetét a színtelenné fakult, kávéfoltos pokróc alá rejtette.

1999. szeptember

49

KIRÁLY LÁSZLÓ

Sókert
I. A SÁNTA KÖNYV
Ilia Mihálynak

Háborús könyveim így kezdődtek:
Bennünket Erdélyből kivittek,
Hadra orosz, török-tatár ellen.
Hej, ki a hütös, ki a hitetlen?!
Hej, Rákóczi, fejedelmeim,
Roskadnak keser könyves polcaim.
Dió-evő krími kapitányaim!
Szerencs-szerencsétlen katonáim.
Fülem a hallásra – hallja folyton itt
Kétségbe esett parancsszavaik.
Szemem a látásra – ne láthasson mást:
Kós-gyönyörűségű tusakodást.
Közelharc – tête-à-tête –, itt van minden
E szarházi század- s ezredvégen.
Semmit se szól sánta isten-könyvem.
Ki adja meg magát ilyen könnyen?!

II. JÓ REGGELT
Ferenczes Istvánnak

1.
Hol vannak e nyomor időben az anyák?!
Egyetlen fiúkat hadba vivő apák.
A könnyet ejtő istenek.
Fáinkról tábori levél pereg.

50

tiszatáj
Halni könnyű – ám élni nincs-reménnyel?
Lelkemben 6000 háború ég el.
S mindnek: mi itt a vesztesi.
És a ! és a ? jel?!
Hallgattunk, mint a mindent hallók.
Tisztán, akár a mit se vallók.
Barátim! – ki tudja, mit hiszek?!
Húnyást, térdet, hasalást javallók –
Sérthetők vagyunk, mint a tigrisek.
Karámot kerítni? –
Csakhogy a karám
Hitből van.
S nincs hitek.
2.
Alszik az ember megölelve.
Gyökér, se csontváz a teste.
Se arca, hazája – semmi sincsen.
Kupádba pálinkát, bort tölthetne.
Ülhetne veled: öregősz isten.
Testvéreként megölethetne.
S amíg a sors szól: székely item...
Ami csattogott, csattogni fog.
Vagy mégiscsak kivert fogú farkasok?
3.
S a gyönyörű hó után mi érkezék...
Szívünkre halavány, régi térzenék...

1999. szeptember

51
Tán jó, hogy itt vagy.
S itt vagyok.
Ím. – –
Jó reggelt.
Uraim.

III. A VISTAI HARANGLÁB
R. B. Kornyevnek

Sose hagyd el azt, ami Uram.
Ne hagyd hazád – azt, ami van.
Ne hagyd el, mi a Sajó mentén
Elhagyott, dadogó, vak keresztény.
Erdélyi ember, elhagyatott.
Tatárvert haranglábban bújtatott.
Sosem bírsz hazádon végigvágni.
Halálos erdélyi lárifári.
Ám ím barátid mosolya itt
Fölvonja az öröklét zászlait.
S özönlik sok békés bárhol-bátor.
Tűnt-ezredeki szomorú hazánkból.
S múlik a hó – mintha térzenék
Tűnt menetelését érzenék
Emberek, kiknek élete ráért:
Meghalni lassú, lusta hazáért.
Csakhogy a szerelem nem akármi.
Sok tudott szeretni – haza-halálni.
Ócska lesz végül – kurva – szerelme.
S gyönyörű, mint a lobogónk selyme.

52

tiszatáj
IV. AZ AJTÓ
Gálfalvi Györgynek

Erdélyi vagyok, mint a hű kutyák.
Üvölt utánam kis sakál – vagy nagy.
Óvnak szerelemmel otthoni fák.
Halni se, élni se hagynak.
Meghalni, élni se akarok.
Nem-hinni, hinni se akartam.
Ezeresek jönnek, dicső hadnagyok.
Parázs alattam, olthatatlan katlan.
Zárjátok az ajtót, az időt.
Döglött történelmek a szóban.
Alszanak ágyatokban agyonlőtt
Katonáitok.
Jól van...
Kolozsvár, 1999. március 15-én

1999. szeptember

53

SULYOK VINCE

Norvég hegyi erdõn
Menni csak. Menni. Menni.
Egyre beljebb a hegyi erdőn.
Gyalogolni. És gyakran meg-megállni,
de már nem csak kapaszkodók előtt
és – zihálva – kapaszkodók után,
mikor felgyorsul a szív üteme,
a tüdő üteme.
Megállni itt-ott. Folyton. Ácsorogni.
Belehallgatni az erdei csendbe,
a fák csendjébe, madarak csendjébe.
Elnézni ugrabugra őzikét,
szépséges feketerigót,
bokrok alján villámsebesen cikkanót.
Elnézni mókust, egeret,
rámcsodálkozó, eliramló rókafit,
libasorban komótosan vonuló borzcsaládot.
Mint akinek már ez a dolga csak,
ennyi maradt csak dolga a világban,
kiiratkozva szinte minden tülekvésből.
Inkább itt menni, menni
kilométert kilométer után
emelkedőkön, elkeskenyedő
völgymélyek sikamlós ösvényein.
S elidőzve magaslaton, hegyélen
magamba szívni tájat, látványt,
hogy megmaradjon bennem kép, szín, hang, áradó élet,
ez az egész földi gyönyörűség
az árnyak birodalmában is, mindörökké.
Oslo, 1997. május 22.

54

tiszatáj

Fogyó életem
Napjaim, a fárasztóak, a szürkék,
napjaim, a kínokkal telítettek,
napjaim, a kedvetlenek,
napjaim, a boldogok, a könnyűek,
napjaim, a kék egűek, a nevetősek,
napjaim – ahogy múlnak,
ahogy visznek-sodornak engem is magukkal,
mint hordalékát áradás tavasszal.
Gondolataim, a belém marók,
amik nem hagyják megnyugodni
lüktető agyam,
gondolataim, amik vigaszt nyújtanak,
amikben megmerítkezem,
mint habzó, felüdítő vízben,
gondolataim: tavaszi egek
friss, szertelen madarai,
gondolataim: sötét téli délutánok
nehéz felhői, feketén eltespedők.
Emlékeim, a kínosak, a keserűek,
emlékeim, a könnyűek és lángolók,
a nevetésre késztetők, a torkot
szorítók, a szomorúságba taszítók.
Fogyó éveim, fogyó életem,
fogyó álmaim, fogyó nevetésem.
Oslo. 1997. július 8.

1999. szeptember

55

BOZAI ÁGOTA

tranzit glória*
1. számú melléklet
„Özvegy Lévay Jánosné, születtem Kuncz Anna, anyám neve Major Fruzsina, szült engem 1937. szeptember elsején, apám Kuncz Tihamér, hősi halált
halt, hatan vagyunk testvérek, négy lány: Éva, Kati, Zsuzsa, én, meg két fiú:
Laci otthon lakik, Pista tavaly szeptemberben halt meg autóbalesetben, ötvenhat szeptemberében mentem férjhez, ugyanezen év november elsejétől özvegy
vagyok, egy fiam van, idén múlt negyven éves, Péter, tanársegéd Amerikában,
Pesten szereztem diplomámat, bölcsész-tanárit, magyar nyelv és irodalom,
kisebb mértékben művészettörténeti órákat tartok a gimnáziumban, könyvtár
szakot is végeztem, de már nem én vagyok a könyvtáros, csak tanítok, kétszáztizenhét gyereket hét osztályban, heti huszonkilenc órában, október harmincadika van, csütörtök, holnap nincs első órám, csak második, elég, ha háromnegyed kilencre bemegyek, a negyedik cével lesz, Kafkát kell leadnom,
jegyzeteim és óravázlatom a szertárban vannak a második polcon jobbra egy
zöld papírdossziéban, még tavaly tettem oda, végighúzom majd rajta a porrongyot, mielőtt leemelem, nehogy szürke nyomok maradjanak a fehér köpenyemen ahogy magamhoz szorítom a paksamétát, előtte feleltetnem kell azt
a csökött Grün Tibit, év végén úgysem buktathatom meg, az apja a költségvetésért is felelős városi képviselő, csak az iskolának ártanék vele, aztán már
jelzőcsengetéskor kijövök, ha időben végzek az anyaggal, a tanáriban iszom
egy kávét, reggel a boltban, ahol a kiflit veszem, figyelnem kell, hogy maradjon nálam 25 forint apróban, ennyit kell bedobni a termosz melletti üres sósmogyorókonzerv dobozba, mindig nagyot koppannak az érmék, rossz az
a kávé, itthon is ihatnék, de nem érdemes magamnak pancsolni, kétszemélyes
a régi alumínium kotyogóm, egyedül vagyok, annyit úgysem iszok meg, csak
pocsékba menne, melegítve nem jó, kiönteném, de takarékoskodnom kell,
majd odabent iszom, most az a legfontosabb, hogy lefekvés előtt felhúzzam
a vekkert, elég, ha nyolcra, ma nyugodtan olvashatok éjfélig, majd csak elmúlik ez az egész, te jó Isten, miért pont én...”
Nem egészen két órával korábban megengedte előbb a melegvízcsapot aztán a hideget, bár tanulta balesetvédelemből, hogy éppen fordítva kellene, így
állt rá a keze. Mielőtt a hideg vizet megengedte volna, fürdősót és habfürdőt
öntött a kádba, pontosan a bő sugár feltételezett becsobbanási helye alá, hogy
*

Részlet a Tiszatáj Könyvek sorozatban hamarosan megjelenő regényből.

56

tiszatáj

dús habot képezzen. Sokáig pazarlásnak tartotta a habfürdőt, míg fizikatanár
kollégája meg nem győzte, hogy a hab szigetel, visszatartja a víz meleg páráját,
így tovább és takarékosabban lehet ücsörögni a kádban. Mindig egy kupaknyit
öntött bele, a legolcsóbb fajtából. Ott volt a polcon az a flakon amerikai habfürdő, amit több apróság és a repülőjegy mellett fia küldött neki öt éve karácsonyra azzal a kísérőlevéllel, hogy „Anya, ne habozz! Várlak!”, s azóta is csak
karácsonyokra ír.
Minden karácsonykor, a születésnapján és a fia születésnapján ebből az
amerikai ajándék habfürdőből öntött a vízbe. Ez a nap évközi, nem hétvége,
nem is különleges világnap, kivételes nagy ember sincs ünnepelendő, közönséges, tucat huszonnégy óra.
Rácsavarta a kupakot a Fenyő márkanevű szerre, visszakoppantotta a csempefalhoz két tiplis csavarral madzagra akasztott üveglap-polcra, amit kéthetente
gondosan lemosott, aztán levette kézzel kötött pulóverét, békebeli bélelt
gyapjúszoknyáját, az eredetileg fehér, de szürkére mosott, legalább tizenöt éves
habselyem kombinét, hiába, akkor megadták a módját a ruháknak, bezzeg
a maiak ripsz-ropsz tönkremennek, aztán a harisnyáját sodorta lefele, gondosan, nehogy kiszakadjon, őrült árakat tudnak elkérni manapság egy normális
harisnyanadrágért, gondolta, de jobb keze mutatóujjának körömágya a gondos
manikűrözés és krémezés ellenére élesebb volt a kelleténél, talán a krétapor
miatt (szilikózist lehet kapni tőle, akkor aztán leszázalékolhatják), szóval
hogy, hogy nem, mégis felszakított egy szemet, s a luk a rombolás élvezetével
futni kezdett.
Gyorsan a tükör alatti polcon álló színtelen körömerősítő lakkért nyúlt,
közben csörömpölve leverte a műanyag fogmosó poharat. Fogkeféje a kádba
csobbant, de nem érdekelte, mielőbb meg kellett állítani a futó szemet. Majd
ha kijött a kádból, meleg pongyolát vesz, odaül az egykori gyerekszoba ablakánál a heverő szélére, ott van a legvilágosabb, felteszi a szemüvegét és régi,
menthetetlen harisnyákból húzott szállal szépen, hogy szakértő szem is alig
venné észre, kijavítja a hibát. No és, ha észrevenné? Bárcsak észrevenné! Senki
nem nézegeti tíz éve fonnyadt combjait. Az anyja mindig azt mondogatta,
hogy nem a foltos a szégyen, hanem a szakadt. Határozott véleménye, hogy
a mai fiatalok nem becsülik meg a dolgaikat. A szomszédban lakó fiatalasszony
is másnaponta dob ki javítható darabokat. Nem tudják értékelni, amijük van,
aztán meg panaszkodnak, hogy kevés a fizetés.
Egy csepp körömlakkot kent a folytonossági hiány végére, gondosan a mosógép tetejére tette a harisnyát, majd levette a melltartóját. Rég megereszkedtek a mellei, s éppen a napokban vette észre, hogy már ráncosodnak is. Rákra
gyanakodott, de orvosa, különben régi ismerős, sokat hülyültek együtt Pesten
az egyetemen, megnyugtatta, hogy csak természetes öregedési folyamatról van
szó, ami nem volt valami vigasztaló, korábban azt sem vette észre, hogy meg-

1999. szeptember

57

hízott, csak rég nem látott ismerősök megjegyzéseiből értette meg, hogy alakja
változáson ment át, egyre többen fogadták azzal, hogy „de jól nézel ki!”, „egészen kikerekedtél!”, „jól összeszedted magad!”, s mikor végre a mérlegre állt,
tizenöt kilóval mutatott többet a vártnál.
Kinyitotta az automata mosógép ajtaját és behajította a ruhadarabot. Minden nap tisztát vett, mert izzadós volt, s gyűlölte, ha mások megérzik rajta
a testszagot, olyan intim dolognak tartván ezt, mintha meztelenül látnák. Öt éve
szűnt meg benne a női természet. Bugyiját egy lendülettel térdig tolta le. Azért
sietett, hogy minél rövidebb ideig érezze azt a többletkerületet, melyet fanszőrzetére leffenő hája képviselt. Nem engedte le a földig, tisztátalannak érezte
a minden másnap felmosott követ. Előbb a bal, majd a jobb lábával lépett ki
belőle, közben egyik kezével a mosdó peremébe kapaszkodott, nehogy megszédüljön. Egy lendülettel dobta a melltartó után. Ezt is a kínaiaknál vette,
őrület, hogy más üzletben mennyibe kerülne, igaz, silányabb minőség, de lehet
rá vigyázni, akkor sokáig kitart, amúgy meg ilyen száras elasztikust, aminek
gumija nem vágja az ember combja tövét, nem is kapni máshol.
Elzárta a hidegvízcsapot, ellenőrizte a vízhőmérsékletet, éppen megfelelő
volt, így azonnal belecsobbant a vízbe. Mikor a hullámok elültek, kinyúlt
a mosdó szélére készített távirányítóért és bekapcsolta a tévét. Jól láthatta a hallban elhelyezett készülék nagy képernyőjét. A nagyfilmet várta. Még mindig
reklámok mentek. A másik adón is. Nem kapcsolt tovább, a többiek nem érdekelték, nem is akart belefeledkezni másba. Hogy el ne szalassza a film elejét,
kénytelen volt visszakapcsolni. Még mindig reklámok mentek. Csak jó kislányokat, jó asszonyokat mutogatnak, gondolta. Közös tulajdonságuk, hogy
valamiképpen tetsszenek a férfinemnek: a reklámozott termékkel varázsolják
magukat csábossá, vonzóvá vagy érdekből szeretendővé, illetve ha a partnerfogás hadműveletét sikeresen végrehajtották, kényeztessék urukat és parancsolójukat a legfehérebb ingekkel és gatyákkal, a legeslegínycsiklandozóbb ételekkel, ragyogó tisztasággal, és a többi.
Az ideális reklám-Éva „az étvágygerjesztő dekoráción kívül kétféle szerepet
tölthet be: lelkes, csinoska, porseprűvel balettező háziasszony, akinek a suvikszolószer a legjobb barátja, vagy szupermodell, aki a legfinomabb kozmetikai
termékektől vált hódító szépséggé” – olvasta egyszer egy feminista aktivista
cikkében.
A nőket a hirdetések meghatározott társadalmi szerepekbe skatulyázzák,
melyekben a hagyományos – kiszolgáltatott – női szerep az érték, illetve túlságosan előtérbe helyezik a nőiességet, a tökéletes szépséget, miközben a női
testet áruként határozzák meg, összegezte magának. Kedvence az a reklám
volt, melyben Éva kiskosztümben végzi a nagymosogatást, és makulátlan selyemruhában kézimossa a szennyes inget. Más a reklám, más az élet. Minek
világgá kürtölni, hogy a háziasszonyok jó része nem főz mindig egészségesen,

58

tiszatáj

és nem eszik-iszik kizárólag „megfelelő” termékeket, mivel még nem szakadt
rájuk a nemzeti bank, vannak olyan ruhadarabjaik, amiken rajta van az a bizonyos folt, s nincs az a mosópor, ami kivenné, avagy bármennyire barátságos
a jó nevű mosogatószer, nem barátkoznak meg a napi romeltakarítással.
S hogy ragozzuk: a lakásuk sem mindig steril, jól elvannak egy-két baktériummal és porszemmel, ha nem akarnak egész hétvégén subickolni. Legyen nekik
vigasz, hogy Freud szerint a túlzott tisztaságmánia elfojtott, kielégítetlen szexuális vágyat takar. Magyarul ám kissé triviálisan: az asszony vagy kefél, vagy
kefélik, gondolta.
Itt a szexizmus korszaka, állapította meg. Azt meg a reklámok általános
üzenete szerint többnyire tökéletes testtel és szellemmel illik csinálni. Mindez
úgy érhető el, ha a megcélzott reklámcélpont az istenített terméket használja.
Nőtársak! Szemet ne merjen vetni férfira, aki nem szuper hajlakkot, rúzst,
krémet, testápolót, szappant, sprayt, parfümöt, szerkentyűt vagy kencét, rágógumit használ, nem a megfelelő étkeket és italokat fogyasztja, nem karcsú,
bájos, mosolygós, energikus és szexis. Írja ki a mellére, hogy „Nem vagyok
divatos nő!”, öltözzön feketébe, viseljen vezeklő övet, és a műsorújságot böngészve előre cenzúrázza ki az erotikusabb filmeket. A biztonság okáért vehet
szemellenzőt, hogy meg ne lássa a kívánatos, de nem kapható férfiakat, kísértésbe esés ellen szerezzen be egy szent ikont, s a maradi felfogású, nem a kizárólag ideális, divatos, fiatal nőket kedvelő férfiak ellen viseljen esetleg erényövet, míg rá nem szánja magát, be nem adja derekát és pénztárcáját a trendnek,
s nem válik igazi divatos nővé. Akkor aztán megnézze magának, hogy kivel
szűri össze a levet!
Az ideális FÉRFI szintén karcsú, ám izmos, határozott, néha gyengéd, szellemes (függőlegesben és vízszintesben egyaránt élvezhető), imádja az ideális nő
főztjét, az illatát, szóval mindenét. Mindig elegáns, csak menő, patyolattiszta
kocsikon közlekedik, kizárólag márkás farmerba bújik, megfelelő a napszemüvege. Nem alacsony, nem pocakos, nem kopaszodó, csodakészülékekkel tökéletesen borotvált, a rágóguminak köszönhetően lehelete mindig friss, és főleg nincsenek filléres gondjai. (Így nézhet ki a fia Amerikában, gondolta, de az
más.) Annak a lettlégyen-az-akármilyen férfinek minden nő bedől, aki a legeslegeslegjobb, ellenállhatatlan aftershave-et használja. Minő malőr! Az ideális
Éva esetleg enged a reklámnak, s ott találja magát a reklám nélkül nem menő,
a tenyész-minőséget meg nem ütő Ádám-öltönyös karjaiban – Évakosztümben.
Így morfondírozott magában a tanárnő, aztán felcsendült a filmszignál, ami
után minden figyelmét a műélvezetre fordította. Egyszer régen, a hatvanas
évek elején vagy közepén moziban látta, nem emlékszik, kivel volt, talán férfival, talán a kolléganőkkel, ez már nem lényeges, sötét volt és hideg, kabátban
kellett ülni.

1999. szeptember

59

A kád langyos volt, hála a habnak lassan hűlt a víz, az egész hosszú film
alatt csak egyszer kellett meleget utánaengedni. Az unalmasabb részeknél színes buborékokat szedett fel a habrétegből. Kísérletezett, sikerül-e épségben
kiemelnie őket. Máskor egy marék habot szétmorzsolt, a szuszpenzióból kerek hártyát húzott hüvelyk- és mutatóujja közé, s megpróbált buborékot fújni.
Sokszor sikerült. Ilyenkor játszótársaira gondolt, vajon ki él még a szomszéd
kölykök közül és hogy nézhet ki.
Fejét a kád szélére helyezett törülközőn nyugtatta, közben a jó előre odakészített kamillateát iszogatta, ami jót tesz agyonhasznált hangszálainak.
A kamillát a nyári szünetben szedte, ahogy bodza- és áfonyakészletét is. Két
hét múlva csipkebogyózni megy, mondta is a szomszédasszony, hogy úgy néz
ki a spájza, mint egy javasasszonyé. Nem merte neki elárulni, hogy erdei gombát tett el olajban télire.
A film végén, mire megint reklámokat adtak, oszladozni kezdett a habréteg. Nem akart külön vizet engedni, lejjebb csúszott és benedvesítette a haját.
Tojássamponnal jól bedörzsölte, ezzel újabb dús habot képzett, majd ismét
alámerülve akarta beleöblíteni fürdővizébe. Ekkor vette észre.
Mintha megnőtt volna. Nem volt elég az évek folyamán gondosan kiszámított távolság a csusszanásra. Úgy érezte, mintha púp nőtt volna habos feje tetején. Ütésre nem emlékezett. Korrigálta a mozgást, leöblítette a haját, sebtében
beszappanozta hóna alját, nyakát, mellét, hasát, aztán feltérdelt, megjáratta
hátán a hosszú nyelű kefét, a nőorvos által előírt módon, elölről hátrafele tisztogatta nemiségre rég nem használt szervét, majd felállt, lemosta lábait, hirtelen, hideg vízzel letusolt és csöpögő testtel kilépett a puha fürdőszobaszőnyegre. A törülközőhöz kapott, hogy áttörölje haját. Még mindig érezte. Erősen, mint gyerekkorában anyja a hozományából származó lenvászon lepedővel, szárazra dörzsölte testét. Nekiesett a bepárásodott tükörnek. Minél jobban
törölte, annál homályosabb lett. Fogta a hajszárítót és a legmelegebb fokozattal fújatta, míg meg nem látta.
Azt hitte, utóklimaxos érzékcsalódás.
Nemrégiben egy dioptriával nagyobb szemüveget írt fel neki a szemész,
még nem szokta meg, valami furcsa fénytörési hibára számított. Sebtében megszárította igénytelen frizuráját. Műanyag sörtéjű, műanyag nyelű szárítókefével nyalt fel egy-egy tincset, fújatta rá a meleg levegőt. Csekély ellenállást érzett, mikor az eszközt a hajába akasztotta, a szárítót pedig húsz centinél nem
tudta jobban közelíteni fejéhez. Izmai rugalmasságának lanyhulására gyanakodott, hogy erőtlenedik a karja, azaz mindkettő egyszerre, előfordul ez,
a korral jár.
Már majdnem teljesen száraz volt, mikor az egyik mozdulatnál, a feje tetején lévő tincsekkel foglalatoskodván, észrevette, hogy egy sávon eltűnik a lila

60

tiszatáj

nyél, eltűnnek a fekete műanyag szálak is, helyükön tüköreffektusos fényfolt
van, csak fény, de tapasztalatból tudhatni, hogy üveg van alatta. Magára kapta
fürdőköntösét, a hálószobába sietett, hogy jobb megvilágításban megbizonyosodjék: becsapta a szeme, érzékcsalódás esete forog fenn.
Tévedett.
Feltette a műanyag SZTK-keretes, bifokális műanyaglencsés szemüveget.
Előbb a felső, távollátó rétegen át, majd az alsó, olvasólencsén nézte.
A glória ott volt.
A tarkója mögött, annál kicsit feljebb kezdődött a kör pereme, túllógott
a fülein, a feje tetején, vastagságát nem lehetett megállapítani. Egyenletes fénynyel világított.
„Ilyen nincs, nem lehet, ez nem igaz, ez a meghibbanás első tünete” – gondolta, aztán hangosan összegezte személyi adatait, jogállását, másnapi teendőit,
megállapította, hogy logikusan és összefüggően adta elő, és kissé megnyugodott. Át akart menni a szomszédokhoz megtudakolni, ők is látják-e amit ő lát,
de erről hamar letett, mert rájött, hogy könnyen bogaras hírét költhetik. Aztán arra gondolt, mi lenne, ha valami ürüggyel lépne át, például mustárért, úgy
tenne, mint aki nem vette észre magán, s ha ők teszik szóvá, csodálkozik. Nem
tette. Tíz óra is elmúlt már, az emeleten csak házaspárok laktak, a gyerekeket
elaltatták, ilyenkor már egymással foglalkoznak.
Felvette flanel hálóingét. A szokásosnál ugyan eggyel több gombot kellett
kigombolni az elején, de gond nélkül belebújt, nyakig begombolta, a fűtésszabályozóhoz ment, éjszakai hőmérsékletre, tizenöt fokra állította, fizetéséhez
képest drága a gáz, örült, hogy vannak magántanítványai, még tudja fizetni
a rezsit, s nem kell megfagynia, mint három éve egy nyugdíjba zavart kolléganőnek, de azért pazarolni nem szabad. Felhajtotta pehelypaplanát, még hozományba kapta, azóta rőtögette, csak halottak napján szokta elővenni, de az
előrejelzések szerint a tél különösen hidegnek ígérkezett, így hát megengedte
magának ezt a luxust. Leült az ágy szélére. Nem, imádkozni azt nem, hessegette el a gondolatot, pedig a pehelypaplanról eszébe jutott az anyja, aki kiskorában még erőltette, el is mondatta vele esténként azt, hogy „Én istenem, jó
Istenem, lecsukódik már a szemem, de a tied nyitva, Atyám, amíg alszom,
vigyázz reám. Vigyázz kedves szüleimre, vigyázz kicsi testvéremre! S hogyha
a nap újra felkel, csókolhassuk egymást reggel”, de aztán más idők jöttek, már
nem kellett elmondani az esti imát, sőt, az iskolában sem volt szabad beszélni
róla.
Óvatosan, egyiket a másik után, nehogy megerőltesse a gerincét, feltette lábait az ágyra, fél könyökre ereszkedve keze ügyébe igazgatta az éjjeliszekrényen álló drapp ernyőjű olvasólámpa kapcsolóját, kezébe vette az Éhezőművészt és a párnára hanyatlott. Ugyanazzal a mozdulattal tápászkodott fel.

1999. szeptember

61

Mivel a glória kerülete koponyájáénál nagyobb volt, előbb ért a párnához, erős
fájdalmat okozván feje tetején, ahol a fejbőrre tapadt.
A tükörhöz ment. Nem kapcsolta fel a villanyt az előszobában, nem volt
ereje a bejárati ajtóig menni, a nem egészen sötétben maradt, árnyakkal teli
félhomályban bámulta a jelenséget. Megpróbálta megérinteni, de olyan ellenállásba ütközött, mintha hentesek delejes lánckesztyűjével a kezén akart volna
ellentétes pólusú mágnest fogni. Alig tíz centire tudta megközelíteni.
A glória langyos volt. Kínjában felkapaszkodott a gyógyszeres szekrényhez,
kivette digitális hőmérőjét és olyan közel tartotta, amennyire csak tudta. Ha
hallucinál, gondolta, a műszer majd bebizonyítja, látása még ép, szeme csak
nem csalja meg. Három perc múlva reményteljes izgatottsággal pislantott a folyadékkristályos kijelzőre. Negyvenhárom és fél fokot mutatott. Végképp nem
tudván különbséget tenni látomás és realitás között, megjegyezte magában,
hogy ez még nem okoz tüzet, nyugodtan visszafekhet, reggelre úgyis elmúlik
az egész, csak úgy kell tenni, mintha mi sem történt volna, nem szabad belebonyolódni, az ember egyedül könnyen meghülyül, törődni sem kell az ilyesmivel.
Megismételte a lefekvés szertartását azzal a különbséggel, hogy kemény kispárnát tett a tarkója alá, éppen csak akkorát, amin kényelmesen túllóghat a kényelmetlenség. Tervezett programja szerint éjfélig olvasott, aztán eloltotta az
olvasólámpát.
Nem tudott aludni a fényességtől. Habfehér hímzett vászonpárnája még
erősítette is a fényt. Ismét felkapcsolta a kislámpát, a fürdőszobába sietett és
egy sötétbarna fürdőlepedővel takarta le feje alját. Plédet is tett a takaróra, azt
a gusztustalannak tartott tigrismintás gyapjútakarót, amit testvéreitől kapott,
hogy azzal bugyolálja be a lábát, ha a nagyszoba rosszul záródó erkélyablaka
melletti fotelban, gondosan ápolgatott szobanövényei között hintaszékben kötöget majd nyugdíjas éveiben.
Megint lefeküdt. Megint eloltotta a lámpát. Még mindig túl nagy volt a fényesség. Felkelt, előkotorta napszemüvegét, mely megszüntette a fényszenynyezést, de szára nyomta a füle tövét, így csak nagy sokára tudott elaludni.
2. számú melléklet
Reggel nyolckor csörgött a vekker. Özvegy Lévay Jánosné, született Kuncz
Anna talán nem is emlékezett volna az esti eseményekre, ha nem érzékeli orrán a napszemüveget, takaróján a plédet, párnáján a fürdőlepedőt. Kiugrott az
ágyból, a tükörhöz sietett.
Még mindig ott volt. Grimaszolt. Homlokán a szokásosnál sokkal mélyebbre szaladtak a ráncok. Fejbőrét próbálta mozgatni, de annak egy foltja
a fejtető táján merev volt, mintha a koponyacsonthoz ragasztották volna.

62

tiszatáj

Sebtében felöltözött, igyekezett nem tudomást venni róla. A konyhába
ment, megkent egy szelet margarinos kenyeret, arra egy vékony réteg bolti
hecsedlilekvárt húzott – jobban szerette a házit, de kifogyott a készlete, majd
csak november közepén tud dércsípettet szedni a közeli erdőben –, aztán teát
főzött és kínosan lassan megreggelizett. Reggeli után ismét a tükörhöz ment.
Még mindig ott volt, sokkal feltűnőbben. Kezdett ideges lenni. Fogott egy
hagyományos, hosszú, csillogó acél kötőtűt – utálta a körkötőtűket, amivel
nem lehet tisztességes norvég mintát kötni –, és minden erejét megfeszítve a glóriába nyomta. Vagy három másodpercig sikerült benntartani, aztán a térerő
kicsapta kezéből a rudacskát, ami a hegyes végével előre megindult mint nyílvessző, s egyetlen télikabátját átfúrva az előszobafalban állt meg. A gyors kárfelmérés megállapította, hogy a hármas tű nem okozott helyrehozhatatlan
károkat. Kihúzta. Utána erős kefével átdörzsölte a gyapjúszövetet – annak
idején szívta a fogát, hogy drágát vegyen, de lám, most is igaz, hogy a drágább
az olcsóbb, egy sima műszál keverék most javíthatatlan lukat kapott volna –,
a vastag műselyem bélést is eligazgatta, alányúlt és hátulról egy csepp körömerősítővel kente be.
Így nem szállhat fel a buszra, gondolta. Elővette zöldes fehér nyúlszőr kalapját, az alá próbálta rejteni kéretlen ékességét. Csak mikor már félúton járt
a keze, gondolt arra, hogy ha a kezének és a kötőtűnek ellenállt, akkor a kalapnak sem fog engedni. De engedett. Éppen csak a peremén látszott ki belőle egy
sáv, csak akkora, amennyit nyugodtan a fénytörési viszonyokra lehet fogni.
Még volt elég ideje, hogy gyalog a gimnáziumba érjen. Elméletileg kevesebben
láthatják meg így, mintha tömegközlekedne – taktikázott.
Az alsó középosztály által lakott lakótelepen, ahol élt, nem volt divat a gyaloglás. Két lábbal csak kocogva közlekednek a népek. Ha dolguk van, státusszimbólum autókkal vagy méregdrága kerékpárokkal járnak. Buszra a bejárónőiket, feleségeiket és gyerekeiket ültetik, az utóbbiakat csak az iskolába menet. Tanítás végén értük mennek kocsival.
Özvegy Lévay Jánosné, Anna néni nekivágott. Nem találkozott ismerősökkel az utcán. El kellett haladnia az úgynevezett Hernyósor előtt. Gusztustalan, alumínium hullámlemezzel beborított tetejű, sok fapilléres, vagy ötven
méteres építmény, még az előző politikai rendszer utolsó éveinek gebines butiknövesztő időiből. A népnyelv nevezte el hernyónak, aztán rajta maradt.
Később randa falfestményként jelent meg a névadó állat az épület reklámoktól
zsúfolt félköríves homlokzatán. Jobb oldalon ott a kórház és rendelőintézet.
Ebben az időben, mint az várható volt, csupa vidéki járt arra. Már csak a benzinkút mellett kellett elmennie, az ott időzők nem figyelnek a gyalogosokra,
amúgy is sövény választja el a járdától. A zebra utána a McDonald’s tűzfala,
a nagy üvegablakos éttermi rész a túlsó oldalra néz, a tanítás előtt véletlenül ott
időző diákok onnan nem láthatják meg, utána a négysávos út hídja következik.

1999. szeptember

63

A két tízemeletes ház mellett, aminek szintén csak tűzfalai néznek a főútra,
s azokat ki is adták óriásplakátoknak, annak ellenére, hogy évekkel ezelőtt az
egyik panel szolidan kipottyant, szóval a tízemeletesek mellett fák vannak, így
az ablakos oldalak alsó szintjeiről sem lehet jól kilátni a járdára, a felső emeletekről pedig csak a benzinkúttól távolabb eső részeket lehet kényelmesen
nézni. Még nem hullottak le a levelek.
Elhatározta, hogy a gimnáziumba a hátsó ajtón megy be. Le kell fordulni
jobbra, el az angol nevű kocsma előtt, ahol a lógó diákok szokták múlatni az
időt, azok, akiknek van rokonuk vagy ismerősük és szerez nekik orvosi igazolást, úgyhogy azt mondta egyszer az osztályának, hogy nyugodtan menjenek
csak át az ivóba, majd utánuk viszi a feladatlapot, szóval a kocsma után balra
kell fordulnia, az iskolát hátulról határoló utcába, ahol egymás hegyén hátán
parkolnak a tanítványok autócsodái, amik miatt a későn jövő tanárok többnyire még a szocialista időkben kiutalt járműveinek nem marad parkolóhely.
A portás keresztrejtvényt fejtett. Rá sem rántott, ki közlekedik. Igaz, hogy
Özvegy Lévay Jánosné olyan halkan csukta be a nehéz szárnyas ajtót, mintha
órára késve belopakodó kisdiák lenne. Még csak fél kilenc múlt öt perccel.
A tanáriban nem volt senki. Levette kabátját és nagy óvatosan a fogasra akasztotta a kalapját is. Belenézett a kávéfőző feletti tükörbe. Még mindig látszott.
Bár foga volt, nagyon sütött a nap. Gyorsan leült, s remélte, hogy senki nem
veszi észre. Szerencsére az ablak előtt volt a helye, éppen Keletről jött a fény,
ex oriente lux, hehehe, próbálta tréfával elütni a dolgot, mint mindig, de ezúttal falsra sikeredett.
Az első bejövő kolléga az egyik biológus volt. Köszönt, aztán elmerült
a kávéstermosszal való foglalatosságban. A közösség íratlan szabályai szerint
mindig az utolsó adagot fogyasztó főzte a kávét. Savanykás kávé volt, a legolcsóbb fajtából, csak az itta, aki már függő volt, vagy nagyon álmos.
A második kolléga – egy friss diplomás német szakos volt tanítványa – arra
nézett ugyan, kicsit hosszabban is a kelleténél, olyannyira, hogy Özvegy
Lévay Jánosné, született Kuncz Annának felszökött a vérnyomása, a fiatal nő
azonban észre sem vette a különös fényjelenséget, vagy ha észrevette, hát az
ősz hajszálak napfényben való különös irizálásának tudta be.
Egyre többen lettek a tanáriban. Tettek-vettek, naplókat cipeltek a szekrényhez, hangos puffanással vágták be őket a polcokra. Tizenkilenc darab volt,
az elvileg tizenkilenc puffanás. Számolta. Felkapcsolták a hosszú neon világítást. Magyar szakos kolléganője, aki már lámpagyújtás után érkezett, éppen
a mellette lévő helyére igyekezett. Özvegy Lévay Jánosnénak arca kipirosodott,
szíve a torkában dobogott és a nyilvános leleplezés alkalmával elvárt magyarázkodáson gondolkodott. A kolléganő a széke felé nyomakodott, el kellett
haladnia a háta mögött, s ott megérezhette volna a különös melegséget. De
nem érezte meg.

64

tiszatáj

Becsengettek. A gyerekek szeme élesebb a felnőttekénél. Sokkal kritikusabbak, sokkal kegyetlenebbek. Lehet, hogy ha a fényt nem is, a zavart észreveszik rajta. Szünetekben terjed majd a hír, hogy Anna nénivel valami nincs
rendben, s onnantól fogva minden gyerek az ő mozdulatait, gesztusait, hanglejtését fogja vizslatni, minden mögött rejtett értelmet keresve. Rettegett. Nem
a kamaszok híreszteléseitől, hanem attól, hogy felhívhatják a kollégák figyelmét is.
Az utolsók között indult órára. Odazarándokolt a naplótartó polchoz, kiemelte a negyedik cé osztálykönyvét, könnyű volt felismerni, skótkockás öntapadós tapétával volt bevonva, aztán megszokott egyenletes lépéseivel a szertár felé vette az irányt. Benyitott, egy mozdulattal lekapta a polcról a jegyzeteit, le is porolta a paksamétát, ahogy előző este eltervezte, erről eszébe jutott
kínos felfedezése, kedélyállapota kedvezőtlen fordulatot vett, elindult a negyedik cé felé, de nem feleltette a csökött Grün Tibit, hanem egész órán diktált.
Egyetemi alapossággal adta elő Kafkát. Élvezte a hangját, mely két csupasz
falról, egy fatábláról és az ablaksorról szóródva zengett a teremben. Krétaporés klimax-koptatta volt már ez a hang, a telefonban azonnal felismerhetően
kezdődő öregasszonyos, de a majd negyven éves gyakorlattól jól intonált.
Viszketni kezdett a fejbőre. Nem mert odanyúlni, hátha úgy jár, mint a kötőtűpróba során. Diktált tovább, nagyon türelmesen, lassan, nehogy valamelyik gyerek ismétlést kérve felnézzen. Így telt el a kis szertári kitérő híján
majdnem negyven perc. Jelzőcsöngetéskor, öt perccel az óra hivatalos vége
előtt, nem törődve azzal, hogy a nyegle igazgató (volt tanítvány) a folyosón
mint cerberus figyelheti a „bércsaló” kollégákat, sebtében, hogy ocsúdni sem
tudtak, elköszönt a diákoktól, beígérte a következő órai nagy vérengzést, majd
kivágódott az ajtón és a tanári vécébe menekült.
Az épület felújítása még folyt, kőműveskalapácsok csattantak a padlástérben, sokszor saját hangját sem hallotta a tanteremben, különösen a kiejtés árnyalataira kényes angolszakosok panaszkodtak, s átkozták a dög munkásokat,
hogy nem tudják határidőre befejezni amit vállaltak, de a vécé már rendben
volt, kissé elszabva ugyan, mert főbejárata mögött egy ajtónyi szűk, funkciótlan toporgó volt, ahol beépített szekrényben a takarítószereket tartották, amivel direkt derékszöget zárt be a belső szentély ajtaja, ráadásul a külső ajtó befelé nyílt, a belső meg kifelé, úgyhogy alig lehetett elférni az ajtóktól. Szerencsésen beért a belső helyiségbe, a naplót és jegyzeteit a lehajtott ülőkére tette,
bezárkózott, s felágaskodott a férfimagassághoz beállított tükörhöz. Ott volt.
Fejbőre még mindig viszketett.
A zaj kedvéért meghúzta a vízöblítő zsinórját. Kevés ideje volt, csak annyi,
amíg a víz lezúdul és az utánpótlás töltődik. Bal kezéről levette az órát, attól
tartván, hogy a fém megzavarja az erőteret, mert meg volt győződve róla,
hogy a jelenségnek valami elektromos háttere lehet. Gyorsan kezet mosott és

1999. szeptember

65

a glória felé nyúlt. Óvatosan közelítette meg, ahogy ismeretlen kutyát szokás,
előbb le kell ereszkedni hozzá, aztán az ember a kezét szagoltatja meg, s ha
nem húzza az orrát az állat, finoman hozzá kell érni a bajsza táján, aztán hátrafele a pofáját meg a fülét kell végigsimogatni, csak azután lehet a fejét paskolni.
Még hozzá sem ért, már melegséget érzett. Nem kellemetlent, csak amolyan
szőrborzoló bizsergést. Ellenállást nem tapasztalt. Észre sem vette, átmenet
nélkül hatolt keze a fényességbe. Olyan volt, mintha a karácsonyi mézeskalácstésztához langyított mézet markolászná. Megvakarta a fejét. Vékony,
eredetileg szőkésbarna hajszálai voltak. Harmincéves kora körül szőkülni kezdett, illetve ez csak a látszat volt, mert valójában az ősz hajszálak tették egyre
világosabb árnyalatúvá hajzatát, amit minden baráti unszolás ellenére soha
nem festetett, daueroltatott vagy bodoríttatott. Puritán vágatásokat rendelt
a fodrászánál, akit hathetes rendszerességgel, vagy ha a hatodik hét nagyon hó
vége felé esett, fizetés után keresett fel. Mindig maga szárította be a haját, mindig egyenesre, természetes állapota szerint. Hatvanéves korára püffedt arcát
gyér apródfrizura keretezte.
Ahogy őszült, porcelánkék szemei egyre nagyobb hangsúlyt kaptak. Tanítványai tartottak tőle. Nem azért, mert különösen szigorú lett volna, nem, nagyon is liberálisan tanította az irodalmat, de mindig megkövetelte a tudást.
Következetesen osztályozott, nem kivételezett, ilyenfajta érzelmeket soha nem
mutatott, s emiatt, bár időnként jókat röhögtek az óráin, s ő is szerette, néha
provokálta az effajta nevetést, megközelíthetetlennek tartották. Nem fedeztek
fel benne olyan emberi gyengeséget, amibe bele lehetett volna kötni, ami csúfolódások céltáblájává tehette volna. Átható, hideg nézésével dühöngő osztályt
is le tudott csillapítani.
Az előző tanév utolsó magyaróráján, a harmadik ában éppen a kötelező olvasmányokat diktálta, járkált a katedra előtt, s amint hátralépett, az asztal szélére tett kis cseréptáljából kisodorta a hónapok óta öntözetlen, porhanyós
földben senyvedő dísznövényt. Észre sem vette. Majdnem rálépett, mikor az
egyik nagykamasz nagy naivan felvisított: „A tanárnő kiverte a kaktuszomat!”
Kitört a röhögés. Anna néni, a hangzavart túlordibálni nem akarván, a táblához fordult, s szenvtelenül írni kezdte a szerzőket és címeket tán csak azért,
hogy a diákok ne lássák, ő is velük röhögne. Nem kívánt tudomást venni az
erotikus mellékjelentésről, elvégre özvegy volt. Akkor sem vesztette el a komolyságát, mikor egy diákja, aki az orosz romantikát húzta az érettségin, így
vezette be a kiválasztott mű elemzését: „Most pedig szeretnék rátérni Puskin
keletkezésének körülményeire.” „Azt majd a biológia-feleletednél részletezd
fiam!” – szólt rá Özvegy Lévay Jánosné. – „Nekem elég, ha az Anyeginről
beszélsz.”
Aztán ott volt az az október huszonharmadikai magyaróra is, amikor megemlékezésül elmesélte a gyerekeknek Faludy György esetét az ÁVH-val. Ak-

66

tiszatáj

koriban egyetemista volt. Ültek a bölcsészkar nagy, széles márványlépcsőjén,
olvasták az újságban a cikket, amilyent sem előtte, sem utána nem lehetett írni,
vagy tíz fej egyetlen napilap mögött, egyszerre kezdték el olvasni, az első poénnál egyszerre vinnyogtak fel, s majd legurultak a nevetéstől. Szó szerint emlékezett rá negyven év után: „Faludy György, az ismert Villon-fordító és költő
személye régóta szálka volt Rákosiék szemében. Ezért kiadták az ÁVH-nak a parancsot, hogy Faludy ellen vádat kell szerkeszteni. A kihallgatásnál Faludy, aki
évtizedek óta részt vett a munkásmozgalomban és jól ismerte az ÁVH
módszereit, tudta, hogy két eset lehetséges: vagy vall valaki, vagy összetörik.
A kihallgatásnál azonnal így szólt: „Kérem vegyenek fel jegyzőkönyvet, vallani
akarok.” Ezzel elmondta, hogy 1941-ben, amikor New Yorkban élt, a szállodában felkereste őt az amerikai titkosszolgálat három ügynöke, Edgar Allan
Poe, William Blake és William Shakespeare, és beszervezték, hogy Magyarországon az imperialistáknak kémkedjen. Azóta is nekik dolgozik. Faludy
György legnagyobb hőstette a kihallgatás során az volt, hogy nem nevette el
magát. Az ÁVH tisztjei halálos komolyan felvették a jegyzőkönyvet. Egyikük
ugyan megjegyezte, hogy ez a Faludy már azért is verést érdemelne, mert ilyen
nehezen leírható nevű amerikai tisztekkel állt összeköttetésben, de végül aláíratták vele a vallomását. Ennek alapján 15 évi börtönre ítélték.” Aztán nagy
ironikusan hozzátette, hogy mindezt csak azért mondja el, hátha valakinek
még hasznára lesz. Részletekbe a legintenzívebb unszolásra sem bocsátkozott.
Az október 23-ai ünnepségre a Kulturális Központ színháztermébe kellett
átkísérni a diákokat. A város feladatul adta az iskoláknak, hogy lássák el a hivatalos ünnepségek műsorszolgáltatását. A városi ünnepség főpróbájából lett
az iskolai előadás. Özvegy Lévay Jánosné a saját tanítványai magatartásán
mérhette le ötvenhat szellemének halványodását. Eszébe jutottak azok az októberhuszonharmadikák, mikor a hatalom megerősítette a rendőri szolgálatot,
fokozottan ellenőrizték a pályaudvarokat, nem engedték szabadságra a besúgókat és az egésznek valami hihetetlen várakozásteli hangulata volt. Egyik
osztálya a nyolcvanas évek közepén egy november negyedikén testületileg
feketében jelent meg. A pártbizottsági vizsgálat során egyöntetűen azt vallották, hogy az osztály kabalaebét gyászolják, ami előző nap múlt ki. Senki sem
árulta el, hogy a kóbor vörös kutyát a fiúk verték agyon. Aztán államivá lett
az ünnep és éppen úgy vonultak a diákok, mint a régiek, mikor a november
hetedikei ünnepségre tuszkolták őket.
Az előadást korabeli filmfelvételek illusztrálták arról a videokazettáról,
amit nem sokkal a politikai rendszerváltás után létrehozott, úgynevezett Ötvenhatos Intézet adott ki. Nem nézett ilyesmit. Az előző rendszerben a kommentár miatt, utóbb pedig, mert érdektelenné vált számára. Igyekezett nem
pillantani a képernyőként beállított fehér lepedőre. Diákjainak arcát figyelte,

1999. szeptember

67

a szemek tengelyének irányát, a sötétben egymás testén matató kamaszkezeket, az unott ásításokat.
A szomszédos nagyvállalat adta kölcsön viedókivetítőjét. Az előadást rendező tanárnőt nem engedték a drága berendezéshez nyúlni. Intett a kezelőnek,
ha a felvételeket kellett mutatni, mikor nyomja meg a gombot. Az alkalmazott
pedig a sötétben egyszer eltévesztette. A normál lejátszást vezérlő, Play gomb
helyett a RevPlay-t nyomta meg. Özvegy Lévay Jánosné röhögésre ocsúdott.
Mindenki a színpadra figyelt. Kereste a kacaj okát. Látta, ahogy a rendező tanárnő kétségbeesetten integet a képmagnó kezelőjének, aki az egészből semmit
sem fogott fel. Aztán azt látta, hogy az archív filmen a forradalmárok hátrafelé
futnak, torkolattüzek hunynak ki, golyók térnek meg puskacsövekbe, köpetek
szívódnak vissza, házfalon tátongó kézigránátsebek gyógyulnak be, a romboló
szerszám visszabiztosítva simul az eldobó kézbe, s a következő snitten már
békésen nyugszik faládájában a többi között, s akkor, Te Jó Isten!, meglátta,
hogy egy földön fekvő test tátongó mellkas-sebébe visszaszivárog a vér, a bordák összeforrnak, a húsban szétszakított erek újra egymásra találnak, feltételezhetően keringeni kezd bennük a visszaszívott vér, ismét szőrös bőr fedi
a véres cafatként láttatott egészet, a test mellett guggoló szanitéc begombolja
a zubbonyt, majd feláll, s visszafelé rohanva elmegy, a fekvő férfi rándul egyet,
majd lepedőnyi teljes életnagyságban feltámad, a zubbony kiköpi magából
a golyót, a füstfelhőcske eloszlik, s ott áll a frissen avatott doktor Lévay János,
izmosan, dús fekete hajjal, hátralép egyet, majd kettőt, teli szájjal mosolyog,
egészséges harminckét foga fehérlik, mögöttük nyelve, mely fél órával korábban még feleségének ajkai között fickándozott, így hátrál a nagynéni házának
kapualjába, aztán integet és eltűnik a sötétben, ahonnan azért lépett ki néhány
perccel szeretkezésük végkifejlete után, mert behallatszott a koitusz pillanatában kezdődő csatazaj, és ő hazafias érzelmektől vezérelve csatlakozni akart
felkelő, vagy ahogy sokáig sulykolták, ellenforradalmár kollégáihoz.
Özvegy Lévay Jánosné rosszul lett. A mosdóba futott, amilyen gyorsan
csak tudta, leoldotta karóráját, szabaddá tette csuklóit és hideg vizet engedett
rájuk. Viszonylagos megnyugvása után is sokáig dermedten állt a vizelet- és
cigarettafüst-szagú helyiségben, üres tekintettel bámulva magát a mocskos-fakó
tükörben. Aztán hazament, mintha űznék, odahagyva befizetett ebédjét, bevett két altatót, behúzta a sötétítő függönyöket, leengedte a műanyag redőnyt,
ledobta magát az ágyra, fejét a párnába fúrva bőgött, mint a szerelmes bakfisok.
Másnap hajnalban lucskos ágyneműben ébredt. Összeszedte magát, szokása
ellenére nagy mennyiségű kávét ivott, a kotyogó egész tartalmát. Paplanát és
párnáját száradni az erkélyre vitte, huzataikat a mosógépbe tette, majd zuhanyzott, felöltözött, újratöltötte a kávéfőzőt, ismét nagy mennyiségű kávét ivott

68

tiszatáj

és két órával a munkaidő kezdete előtt sétálni ment a kikötő melletti parkba.
Leült egy padra, az ég madarait bámulta, meg akarta simogatni a szürke macskát, ami hátulról harisnyás lábához dörgölőzködött, az viszont éles ívű ugrással menekült keze elől, de látótávolságban maradt, s a hónaljáig érő avarban
bóklászott. Özvegy Lévayné fél nyolcig várt, aztán a vasúti felüljárón át, az elbutikosított sétány mellett, a hatvanas-hetvenes évek kedvelt presszói előtt,
majd a Fő téren átvágva munkahelyére ment. Aznap különösen mogorva volt.
Ugyanúgy, ahogy az ünnepség alatti incidenskor, állt a tükör előtt a fertőtlenítőszer-szagú vécében, s azon gondolkodott, mivel érdemelte ki a glóriát.
No jó, hogy negyvenegy éve özvegy. Nincs ebben semmi rendkívüli. Mások is
megözvegyültek. A szüzességéért nem kaphatta, az biztos, Lévay János beismerte megszeplősítését, sőt örült a gyermekáldásnak, azaz csak a hírnek tudott, mert a gyermek poszthumusz kapta apja nevét. Volt is vele gond az
anyakönyvi hivatalban, ahol apasági nyilatkozatot követeltek, azzal gyanúsították, hogy elesett ellenforradalmár nevével akarja takargatni erkölcstelensége
gyümölcsét, merthogy akkoriban nem tudtak összeköltözni, külön kollégiumban laktak, és ő majdnem ráborította az asztalt a tisztviselőnőre, hogy
a kurva anyját baszogassa, nézze meg a házasságlevelet, csak azután nyissa ki
a mosdatlan száját, de aztán türtőztette magát, csak annyit mondott, hogy materialista nevelést kapott, tudja, hogy a Szentlélek nem lehetett, különben is,
mikor írta volna hites ura azt az apasági nyilatkozatot, csak nem akkor, mikor
éppen folyt el ifjúi vére, különben pedig higgye el az elvtársnő, hogy házasok
voltak, ott van fehéren feketén, különben pedig, ha ferde utakon járt volna,
kérhetett volna apasági papírt bármelyik disszidáló ismerőstől, de nem tette,
özvegyen, terhesen fel is szállhatott volna az Ausztriába menő teherautóra, de
ezt sem tette, akkor meg hadd éljenek békében. Ebben maradtak. Ez tehát
kiesett.
Akkor miért?
A tízparancsolatot nem hágta át. Az Úr nevét sem vette a szájára, pedig
manapság a nemiséggel kapcsolatos cselekedetekre való buzdítása felszólító
módú igéből majdnem kötőszóvá minősült át. Disznó vicceket sem szokott
mesélni, ha hallott ilyent, mosolygott ugyan, de véteknek tekintette, időnként
tréfásan figyelmeztette is a mesélőt, hogy el fog kárhozni, de mivel eleve tréfának volt szánva, senki nem vette komolyan. Özvegysége fojtotta el benne
a nemi ösztönt.
Nem járt templomba. Illetve csak kirándulásokon, műemléki és kultúrtörténeti látnivalóért lépte át az Úr házának küszöbét.
Politikai pártnak sem volt tagja. Néhányszor részt vett ugyan politikai jellegű gyűléseken, amik egy időben kötelezőek voltak, ezek ellensúlyozására
ugyanabban a társaságban, már a formális kereteken kívül jókat mulattak

1999. szeptember

69

a szocialista tábor rovására. Manapság ez jó pontnak számít. A gimnázium
egyik, azóta megboldogult történelem szakos tanára, a pedagógus párt-alapszervezet titkára szervezett Marxista szemináriumok helyett nemináriumot,
ahol a fő szervező Puncifex Maximustól a paráznabillegetőig mindenkinek
megvolt a maga tiszte, s a férfiakból minden nőnapra összeállt a kankórus,
hogy pajzán dalokkal köszöntsék a pozitív nemi diszkrimináció ideológiailag
helyeselt ünnepét. E hímtaggyűlések sikerét csak egyszer múlta felül egy esemény. Történt ugyanis, hogy országjáró körútjának egyik állomásaként szexuális felvilágosító előadást tartott az iskolában a neves szakember, az ifjúság
kedvenc lapjának népszerű válaszoló orvosa. Döngicséltek a méhecskék, az
egysejtűek is elvégezték az ilyen előadáson kötelezőt, a klasszikus vicc is elhangzott, hogy „Apád azt mondta, ideje felvilágosítani téged a férfiak dolgairól. Emlékszel, ecsém, mit csináltál tavaly Balatonborzadály-felsőn éjjel a csónakban a nád között a Grósz Mancival? Na, a méhek is úgy csinálják.” Mindent elmondott, amit az ifjúság már amúgy is tudott, s akkor, mivel még volt
bőven idő a kialkudott másfél órából és meg kellett dolgozni a gázsiért, a nemi
erkölcsökre terelődött a szó, többek között arra, hogy ha két átlagos fiatal
beszélget, egyfolytában olyan biztatások hangzanak el, melyek miatt kényelmi
megfontolásokból a freskófestők nadrág helyett leplet festettek a Jóistennek,
repkednek lószerszámok és humán genitáliák. Mennyire más volt ez a népi
kultúrában! Mennyire emberi és szép módon tudták kifejezni a nemiséget!
A mai b...ni szó egykori szinonimája a „virágozni” (= élvezni az életet) volt.
Hát nem kifejező? Enyhítésül a szokásos anekdota: „Virágozzál leányom, virágozzál csak Józsival a kapuban, hanem vigyázz, nehogy gyümölcsözzél is!”
Elkövetkezett az előadás vége, a kínos „Van valakinek kérdése?” – olyan hangsúllyal hangzott, hogy nagyfokú elvetemültség kellett a kézfeltételhez, ráadásul
össze volt vonva az egész harmadik évfolyam, ott ültek az osztályfőnökök meg
az igazgatóhelyettes (orosz tanár, iskolai párttitkár, aki a fotólaborban rendszeresen megvirágozta nyelvszakos tanítványát, Ibolyát, aki azóta a felesége).
Az egyik bölcsésznek készülő diák, ráadásul leány agyában a szemantikai mezők megzavarása begerjesztette a szürkeállományt. Jelentkezett. Beállt a levegő
a teremben, ismerték gonosz szójátékait, feszülten vártak, olyant mond-e, amit
mindenki gondolt, hogy valahogy nevetségessé kell tenni a helyzetet, az orosztanár-párttitkárt, a népieskedési ingert, a hajrá-felvilágosítást. Igazgatói intőt
kapott érte. Csak szóbelit, mert írásban részletes indoklást kellett volna adni.
E kérdése rendkívül népszerűvé tette az addig a kiközösítés szélén leledző különcöt. Akkor már az oszlás első jelei mutatkoztak a szocialista táboron, s az
egész jelenlévő kompánia percekig harsányan vinnyogott. „Doktor úr, szabad
kérdezni?” „Igen fiam, hogyne.” (Nem lehetett nem észrevenni, hogy mellei
vannak, ami újabb röhögési előjátékot gerjesztett.) „Csak egyet szeretnék érteni a doktor bácsival, hogy tényleg csúnyán beszélünk, mi fiatalok, de

70

tiszatáj

amennyiben megfogadjuk a tanácsát és a baszni szó helyett a „virágozni”-t
használjuk, azontúl hogy értelmezzük azt, hogy „Éljen és virágozzék a szocializmus!”, valamint „Gábor Áron rézágyúja...” A tanárok nem mertek nevetni.
Egyikük, a fakír természetű történelemtanár ugyan felállt és rájuk ordított,
hogy „Hagyják már abba, még rekeszizomlázat kapnak!”, de a nevetés nem
szűnt meg, csak kevesen halkítottak nyüszítésbe. Az előadó, mielőtt neki is
megrebbent volna a szája széle, kiosont. Az egykori diáklány éppen a szomszéd tanteremben magyarázza az első bének az angol összetett igéket, mert
végül sikerült bejutnia az egyetemre, parkolópályán várta ki a kirótt négy évet.
Áthallatszik a hangja, a diákoké is, valami kedvükre valót találhattak a példamondatban, röhögnek, úgy látszik, a kolleginának nem ment el a kedve a poénkodástól.
Kicsöngettek. Özvegy Lévay Jánosné várt még egy kicsit, hátát az ajtónak
támasztotta, mélyet lélegzett és kilépett a félhomályos folyosóra…

1999. szeptember

71

MARGITTAI GÁBOR

Orpheus-táncok
DRÁMA ÉS AKROBATIKA
„Csak olyan istent tudnék hinni,
aki táncolni tud.”
(Nietzsche)

Táncszertartások
Nem szokás a néptáncot önálló művészeti ágként kezelni: zavarónak találjuk kollektív alkotásmódját és konzervativizmusát, mely személyes humánum helyett törzsi
esztétikai képleteknek, inventív létrehozás helyett csupán reprodukciónak nyit teret.
A hagyománytisztelet megdermeszti az alkotószenvedélyt, a formakonvenciók fölöslegessé teszik az eredetiséget és a művészi átélést, véljük. De taszíthat bennünket az oly
szembetűnő nyers haszonelvűség, az alpári dáridó és a darabos paraszterotika, a mozdulatok kendőzetlensége és céltudatos lírája is; és ha ímmel-ámmal elcsodálkozunk
olykor, ha egy-egy gesztusban vagy táncfajtában az archaikus drámák dionüszoszi
távlatai nyílnak meg, netalán sorsvíziókat fedezünk föl eddig brutálisnak látott figurákban, feltehetően akkor is csak a misztikum iránti romantikus vonzalmunknak
engedtünk, és továbbra is idegen csodaként, letűnt kultúrák relikviájaként kezeljük
a néptáncot. Színpadra állított változatait szemlélve, szemünkbe tűnik tökéletlen és
önállótlan esztétikuma: ha belefeledkezünk a koreográfiai térformák, az operettjelmezek és -díszletek, az elcsépelt szokásdramatizálások határtalan unalmába, rádöbbenünk,
hogy nem csupán falusi házakat, szobabelsőket, ódon használati tárgyakat lehet vitrinbe állítani, de léteznek mozgásskanzenek is. Ha pedig elragad bennünket a többszáz
fős tánccsoportok monumentálisan giccses produkciója, vagy a kicsinyes ideológiai
csatározások minden oldalról laikus érv- és gúnyrendszere, amely egyfelől csikóbőrös
nemzeti ereklyeként, másfelől jókora ugarszimbólumként szeretné értelmezni
a táncot, riadtan utasítjuk el az alkalmi (ünnepi) előadásokban és az állandó (profán)
vitákban körvonalazódó, valóban alpárivá változtatott mozgásvilágot. Így ismeretlen
(félreismert), megközelíthetetlen, ugyanakkor mégis megunt marad a magyar néptánc.
És ahogy nem tudunk zöld ágra vergődni az esztétikumával, szertartásosságának értelmezése is többnyire meghaladja erőnket: igen ritka a bartóki szellemben született
néptáncmű, interpretáció, amely először megérti a mozgásforma rituális arculatát, metafizikájának egyetemességét, azután pedig bizonyos elemeket kiemelve autonóm művészi térbe helyezi az egészet, magát a művészi formát. Ritkán kapcsolják össze a tánc
rituális és esztétikai vonatkozását, pontosabban ritkán nem választják szét őket; vagyis
semmisnek tekintik e provokatív testiség szellemi energiáit, ugyanúgy e mélységes
spiritualitás izgalmas érzékiségét, puszta akrobatikává, vagy pedig néprajzi/népmitológiai rekvizitummá szegényítve egy gazdag totalitást. E tanulmány arra tesz kísérletet,
hogy az egyik vonatkozást a másikból próbálja megérteni, mindkét irányban, s így
talán eggyel több érvet szolgáltat amellett, hogy a magyar néptáncok (amint általában
a néptáncok; ez pl. a flamenco, a kólók, a nyugat-európai cívis néptáncok esetében

72

tiszatáj

nem is kérdéses), bizonyos megszorításokkal és természetesen megfelelően előadva,
önálló műalkotásként értékelhetők, hogy tehát méltánytalanul elhanyagoltak, és a mai
napig keresik a táncok Bartókját, hogy kiemelje őket provinciai száműzetésükből.
Ha a táncot egzisztenciális folyamatnak, a táncost pedig egzisztenciális karakternek
tekintjük, folyamat és karakter viszonya, a zene hipnotikus varázsának és az ismétlés
atmoszférateremtő erejének köszönhetően, a megváltoztatott idő ontológiai szerkezetét
világítja meg. „ ...a mozgás könnyűségének észrevétele (...) annak gyönyörűségébe
olvad, hogy valamiképpen megállítjuk az idő járását, s a jövőt a jelenben tartjuk”, olvashatjuk Bergsonnál.1 Lekerekített idő: a gesztusok összhangjában elkülönülő táncfolyamat szellemi természetű, befelé forduló önkifejezés, időtlenítő alakzatai révén
alkalmas különféle szertartásos szerepkörök betöltésére. Horváth János szerint2 olyan
ritmusos mozgásról van szó, amely nem tart számot külső érzékelésre, puszta belső
szükségszerűségből is megvalósulhat, akár nézik, akár nem. Tiszta összpontosítás,
olykor dinamikus, testi meditáció a tánc, és az emberi odaadás művészete, hiszen
a zene a másik testére, valamint saját fizikai lehetőségeire, törvényeire utalva a táncost,
megfoszt a külső viszonyoktól, hogy az esztétikai eszmények elmélyítésének és átélésének szentelhessék magukat a mozgásfolyamat résztvevői. Ritmusérzéküket, térszemléletüket, lelki szimbolizmusukat ennek a feladatnak rendelik alá, miközben testükre
szűkítik minden tudásukat és kíváncsiságukat.
A tánc másfelől egy közösség mágikus szokásrendjének koreográfiáit szervezi; ha
a táncszféra transzcendentális távlatokat kap, szertartás-térré tágítja saját belső, intenzív
terét. A szimbolikus, stilizált és ideális gesztusok ismétlései mitologikus háttérben
jelennek meg, hogy eredettörténeteket meséljenek, betegségeket űzzenek, vagy a föld
és az asszonyok termékenységét növeljék – az új szellemi tér az adott közösség vallásos
paradigmáit sugározza. A rituális táncot egy általános, szakrális eredetű fegyelem szorítja esztétikai keretei közé.
A tánc mikrokozmikus és makrokozmikus nézőpontjai egymásba foglalva jelennek
meg – ez szellemi erejének a biztosítéka. Az organikus mozdulatművészetben a test
képességei, a tér és az idő lehetőségei képezik a harmónia alapját. A mozgó test műalkotásként jelenik meg („a mozgás élő építészet”3), olyan közegben, amelyben minden
mozdulatnak kozmikus igénye, jellege, iránya van. A szerves teljesség igénye az ember
ama vágyában tükröződik, hogy tánca segítségével kozmikussá hangolja magát, hogy
korábbi személyiségét, indulatait a mozgósított rítus és mitológia idejének befogadásával megsokszorozza. A táncos azonosságváltása és -vállalása, énjének metamorfózisa
a ritmusideál megvalósításának fokozódó eksztázisába fullad: ha eléri célját, s rettegése
elragadtatássá, félelme testi hatalommá változik, tánca egyetemessé, cáfolhatatlanná
tágította vallási hagyományait. A szenvedély azonban a tánc és a személyiség megsemmisülése.
A szertartásos táncalkotás célja egy szakrális mozgásvilág létrehozása. A táncrítusban résztvevő mozgása, teste, párjához való viszonya a ritmikus mítoszidő távlataiban,
a mintaismétlés állandóságának szertartásos közegében ünnepélyessé értékelődik fel.
Ez a forrása a mozgás pátoszának. A táncos az istenek ember-előtti szent mozgását,
1
2
3

BERGSON, H.: Idő és szabadság. (Szeged, Universum K., 1990.)
HORVÁTH J.: A magyar vers. (Bp., 1948.)
RUDOLF LABAN: COREOSOPHIA, idézi FÜGEDI JÁNOS Mitikus mozdulatharmónia c. írásában

1999. szeptember

73

szent nászát utánozza4, miközben arccal minden feldobbanó ritmus ősforrása: a létezést megelőző néma csönd felé fordul. Eksztázis és meditáció forr egymásba. A mozgást a hagyomány epicentruma: a minta alakítja centrálissá, mert a táncos minden
igyekezetével ehhez az eszményi gesztusemlékhez alkalmazkodik, ezt akarja szertartásos jelenléte térbeli középpontjának is, újra és újra térré és formává változtatva valami
kiterjedés és alak nélkülit, szétáramló, feloldódó személyisége és elragadtatástól izzó
teste erre összpontosít. A mozdulatok szükségképpen ideális mozdulatokká szépülnek,
a stilizált gesztusok az átmásított világ eszményiségének megfelelően tagolódnak, kapnak dallamot. A tánc az imitáció, az eszményi mozdulatok világává formálódik. Megszentelt mozgásvilág: mozdulatok, terek, ritmusok utánzása. A rituális táncok ősformái elsősorban ábrázoló-pantomimikus jellegűek (pl. a finnugor vagy a gyimesi medvetáncok), szertartásos utánzáson alapulnak, így a stilizáció aktusa, az ellesett mozdulatok szimbolikus és művészi alkalmazása jelentős szerepet játszik bennük. E három
paradigmatikus mozdulattranszformáció: a stilizáció, az imitáció és a szimbolizáció –
egyformán a mozgás metaforikussá tételének ismétléses eszközei, velük alakítja ki az
alkotói tudat a táncfolyamat kozmikus viszonyait és idejét.
A rituális táncok kanonikussága, formafegyelme elsősorban a szertartásrend merevségéből következik. A mozdulat-, térforma-, párviszony-kánonok a mágikus beavatkozást kívánják hatékonnyá tenni. A régi stílusú (nép)táncok ennek a rögzítettségnek,
kultikus klasszicitásnak az emlékeit őrzik szerkesztési elveikben: motívumkincsükkel,
ritmusképleteikkel, zenei kíséretükkel a hagyományidő tagolt, ismétléses felépítését
modellálják. A táncalkalmakat átható szigorú ciklikusság: a táncrend is ennek a rendnek a képe. Több magyar táncban felismerhetők például a középkori udvari etikett
maradványai (gyimesi „kettős jártatója”, körtáncok pl.), amelyek viszont az autoritatív
középkori szellemiség emlékeit idézik fel. A mértéktartás buzgalmát az archaikus,
vagy csak maradványaiban régies időkép tartja fenn, egészen a közösségi hagyomány
elhomályosulásáig. Az idő hagyománya így szabályozza a táncét. Ezért követeli meg
minden régi stílusú tánc elemzése az adott tánc kultúrtörténetének, paradigmaforrásának föltárását is, különben sem a mozdulatok, sem a rítusok esztétikájának távlatai
nem érthetők meg.
A tánckánonok kultikus rendszerének egyik megalapozója a kötődés az alkalomhoz vagy a jeles napok ceremoniális rendjéhez. A táncok csak a megfelelő időpont
vonzásában teremthetik meg ünnepi légkörüket, azon kívül értelmüket, fényüket
vesztik. A vegetációt serkentő táncrítusok5 például alkalmazhatatlanok az év terméketlen szakaszaiban; a rontásűző „ördögtánc”6 nyilvánvaló feltétele a betegség, valamint
meghatározott körülmények konstellációja. A táncfolyamat idejének szervesen kell
belesimulnia a világegyetem idejébe; ez a szigorú idő- és alkalomszerűség szervezi meg
mikrokozmikus idő-tereit, a táncot a hagyományidő pontos modelljévé alakítva.
4

5
6

„...eredetüket [a táncokét] emberfelettinek tekintették (mert minden táncot in illo tempore,
a mitikus korban alkották meg az istenek, az ősök, a totemállat vagy a hős). A koreografált
lépések mintái az ember profán létén kívülről származnak. A tánc tehát (...) mindig
archetipikus mozdulatot utánoz, vagy mitikus pillanatot idéz föl. Egyszóval ismétlés, következésképpen az illud tempus, „ama napok” újraérvényesítése.” (ELIADE, M.: Az örök visszatérés mítosza [Bp., Európa K., 1993, 51.])
lásd pl. a Dráva-menti horvátok szántóföldön járt termékenységi lánykörtáncát (idézi: MARTIN GY.: A magyar körtánc és európai rokonsága. Bp., 1979.)
a ceyloni szingalézek rituális tánca

74

tiszatáj

A formaalkotás mintájának másik fontos összetevője tehát a hagyomány időrendje,
amely szentesítheti vagy helytelenítheti a tánc időpontjának megválasztását: a rítusismétlés szerkezetét.
A. F. Snyder szerint7 a tánc az írástudatlan kultúrákban az irodalom szerepét tölti
be: megtanítja a csoport tagjait az együttlét szabályaira, történelmére, filozófiájára,
hiedelmeire. Úgy vélem, a tánc közösségi és vallási vetületének ez a foglalata. Kommunikációs és pedagógiai (mintaközvetítő) eszközként, tevékenységként ezért lehet az
egy teljes kultúra kivonata, „tipikus reprezentációja”8, elsősorban a természeti népek
műveltségében, ahol életük minden fontos mozzanatát végigkíséri.
A szertartásos táncalkotás általános paradigmáinak: a mértéktisztelő formaképzés
forrásainak elemzése kiemeli a szerkesztés azon mintáit és elveit (a mozgás metafizikus
organikusságának szükségletét, az ünnepi stilizációt, a ceremoniális időszerűséget,
a közösségi hagyomány közvetítésének funkcióját), amelyeken keresztül a legeredendőbb minta: az ismétlés paradigmája érvényesül. Ám a táncszertartások mintái természetesen kultúránként változnak. A görög tánckultúra például, mitológiai vonatkozásai mellett, önálló esztétikai hatalommal is felruházta a példaszerű táncot, sőt a kettő
egymást fokozta-szentesítette. Lukianosz a mozgásművészetet9 a test bölcseletének
nevezte, mivel az a test és a lélek harmóniájának érzékeltetésével neveli rendre nézőit,
élvezőit, ezen túl pedig önismeretet nyújt. A tánc ősforrásának megjelölése beszédesen
jellemzi a hellén művészet mintáit: Lukianosz szerint „Érosz kísérőtüneménye”, „…a
csillagok kartánca (…) és ritmikus kapcsolódásaik és mozgásuk harmonikus rendje
ennek az elsőszülött táncnak a példaszerű megnyilvánulásai”. Mitologikus és ritmikusharmonikus eszmény találkozik itt. Lukianosz e művészet isteni és misztikus arculatát
hangsúlyozza, amikor Orpheusz beavatási táncáról, majd Dionüszosz és szolgái eksztatikus őrjöngéséről beszél: a halál és újjászületés fallikus tánca a természet isteni erőit
hívja meg, a felszakadó öröm szabadságérzetében ember és istenei olvadnak körtáncba
– a mozdulatok a világ démonikus termékenységét provokálják.
A déloszi Geranos-táncot, amelyet Théseus krétai labirintusjárásának emlékére jártak, igazán fontossá emléktánc jellege teszi, benne ugyanis a mitikus esemény mozgáshagyománya dramatizálódik az emlékezés-fölidézés koreografálta mozdulatokban.
(Ennek keresztény változata az Auxerre katedrálisában eljátszott Pelota-labdajáték,
amelyben a labda körútja a Nap-Krisztus útját, a meghalás-föltámadás passióját jelképezi.)10 A fejlettebb műveltségek táncai kidolgozott mitológiai hátteret, kifinomult
esztétikai normákat: intézményes tánckultúrát jeleznek. Ezzel szemben a kezdetlegesebb törzsi csoportok a közvetlen mágikus funkció szellemében alakítják ki szertartásaikat, így táncaik, noha rögzítettségükben nem maradnak el az előbbiektől, általában
nyersek, bennük inkább a mozgás mágiája, mint művészi pátosza munkál (például
a maszkos, háborús táncok, az indián szellemtáncok). A zene és a tánc eredeti, primitív
kapcsolatát mutatják, mint például a sámánizmus hagyományai.

7
8
9
10

SNYDER: The Dance Symbol
JOANN KEALIINOHOMOKU: Dance as a Microcosm of Holistic Culture
LUKIANOSZ: 1974
A Geranos-tánc „archetipikus jellege” jól illusztrálja Eliade fentebb idézett őstánc-elméletét.
Számomra pusztán esztétikum és mitológia, művészet és vallás kapcsolatát példázza paradigmatikusságával. Ugyanúgy a Pelota-játék.

1999. szeptember

75

Ennek az ősi kapcsolatnak a lényege, hogy a táncot kizárólag ritmus kíséri, nélkülözve mindenféle melodikus hátteret: a zene pusztán nyers dobogás11, csupasz lüktetés.
A dallam poézisének hiánya a ritmus egyhangú, fokozódó hipnózisára utalja a táncost:
az idővel, az ismétléssel való durva és érzéki kapcsolat ez. A természeti népek termékenyégi táncmágiáiban e vad, önmagát megsokszorozó dübörgés stilizálja a pénisz
mozgását. A ritmus a közvetlen mágikus kifejezés eszköze. A sámán eksztatikus utazása12 is a dobszó ornamentikájába fűződve valósulhat meg. Az epikus szövegek recitáló, kántáló monotóniáját a sámándob igéző hatalma teljesíti földöntúlivá, egyszersmind halálos komolyságot adva a sámán eksztázisának. A tánc egzisztenciális folyamata túlvilági távlatokat kap, a ritmusképzés, maga a ritmus szakrális eredettel és jelentőséggel gazdagodik: a dob nyers, közvetlen hangja alkotja meg a tengelyt, a spirituális világfát, amelyen a sámánnak fel kell kapaszkodnia. A ritmus tehát kivirágzik,
noha monotonitását sosem veszti el; ez a táncos révület jelenik meg minden elemi,
nyomatékos ritmus-kíséretű táncban. Mint például a gyimesi tánckultúrában. A sámán13 dobja és a gyimesi ütőgardon között hangulatilag nincs különbség14, csupán az
utóbbiról már lefoszlott a közvetlen rituális szerep. A sámánizmus ritmuskíséreten
alapuló tánchagyománya végső soron három jelenségre hívja föl a figyelmet: a hangsúlyos ritmus jelentőségére és következményeire az alkotási folyamatban (dob vagy
gardon), a monotonitás rituális fokozására és a legvégső elragadtatottságra.
A tánc szertartásos mintái a néptáncokban – főként Nyugat-Európában – elhomályosulnak: a tragikum virtuozitássá, az eksztázis mulatozássá kopik. A régi stílusú
magyar néptáncok egy részéről azonban az eredeti rituális szerepkör nem foszlott le,
hanem bensővé változott: hangulatilag, a kultikus klasszicitás szellemében befolyásolja
a motívumszerkesztés elveit. Bizonyos zárt, szűk motívumkincsű, archaikus táncok,
mint például a lánykörtáncok, az ugrós-jellegű táncok, a széki, a mezőségi, a gyimesi
lassú táncok bizonyíthatóan őrzik ezeket a mintákat.
A tánc transzcendentális mintáinak az elemzése a táncot mint szertartást kezelte,
azaz, a korábbi esztétikai-ontológiai megközelítéssel szemben, főként a közösségi beavatkozás feladatkörében vette szemügyre, arra keresve választ, hogy ez a funkció,
a mintakövetés ritmusának e szertartásos kényszere hogyan határozta meg a táncművészi formaalkotás normáit – a mozgás esztétikáját.

11
12

13

14

pl. az afrikaiak fejlett dobnyelve és termékenységi rituáléjuk dobkísérete
ennek a vallásos aktusnak a lényegét az angol „dancejourney” szó egészen pontosan kifejezi
(in: WOSIEN, MARIA-GABRIEL: Sacred Dance. Encounter with the Gods. New York. Avon
Books, 1974.)
„Parancsoló a dob:
úton, utcán dob pereg;
hangos a dobszó:
úton, utcán dobszó pereg.
A városban a legénynek dob parancsol,
szenvedés, kín a dob...” (részlet a Gilgames-eposzból; in: Fénylő ölednek édes örömében.
A sumer irodalom kistükre. Szerk. Komoróczy Géza, Bp., Európa K., 1983; kiemelés tőlem,
M. G.)
Ezt támasztja alá a Színészeti Lexikon (Bp., 1931, 974.) vonatkozó szócikke is: „A sámándob
szerepét tehát átveszi a koboz, belőle csalja ki a baksa ezentúl a világegyetem hangjait. A koboz a magyar költő-előadónak is jellegzetes hangszere volt és talán megkockáztathatjuk azt
a föltevést, hogy ő is régebben az igéző szerepét is betöltötte a költő-énekesé mellett, hiszen
a kettő éppen az előadás művészetén keresztül talán nem is eshet egymástól olyan távol.”

76

tiszatáj

Minták a magyar néptáncokban
A rituális táncok jól szemléltetik a hagyomány-szabályozta, szűkös és zárt formakészletű, kötött táncformákat, amelyekben a hangsúlyos ritmuskíséret szuggesztiója
vagy ünnepélyes, visszafogott méltóságú, fegyelmezett mozgást (pl. templomi lánckörtáncok, Geranos-tánc), vagy tagolt-szabályozott eksztázist (pl. a sámántánc dramatikus
révülete) kényszerít a táncosokra.
A magyar néptánchagyomány szertartásos táncai számtalan alakban és funkcióban
őrizték meg ezt a szabályozottságot vagy ennek szimbolikus emlékét. Így történt például a tavaszi ünnepkör szokásaihoz, rítusaihoz kapcsolódó leánykörtáncokkal. A tánc
helyének megválasztása (mindig a szabadban: templomkert(!), források, kutak, hidak(!)
környezetében), a muzsikakíséret hiánya, a körforma mágikus egyhangúsága, a dalszövegek ünnepélyes kacérsága15 egyszerre utalnak a lánykörtáncok szertartásos jelentőségére. E tartalmi-funkcionális sajátosság döntő szerepet játszott a mozgás rögzítésében:
figurakészletük rendkívül szűkös (faröer-lépés, ingamozgások, ritka futólépések), a kollektív térforma kizárja az egyéni változatokat, az egész táncformát elsősorban lassú,
vontatott16, monoton ünnepélyesség jellemzi17. Nyomatékot a mozgás ritmikus zártsága kap, nincsenek látványosságra törekvő elemek: a tavaszünnep-böjtidő hagyományosan ismétlődő, újjászülető idejét teremtik meg ezek a táncok; a táncmozgás itt is
a szertartásidő szimbólumává alakul át.
A dramatikus-pantomimikus táncok még inkább korlátozzák formakincsüket, mivel esetükben nem csupán a mozgás, de az előadandó történet rögzítettsége is szóba
kerül. A Bene Vendel-féle halottas táncok, a hétfalusi csángó borica vagy akár a betlehemezés primitív táncbetétje olyan tradicionálisan korlátozott mozdulatsorokból áll,
amelyeknek legfőbb célja egy erősen stilizált történet megismétlése. (Amint ezt a Geranos- vagy Pelota-táncoknál már tapasztaltuk.) A formaképzés szigorúan a történet
megjelenítésére korlátozódik, minden allegorikus mozdulatnak a maga idejében, a történet megfelelő pontján van meg a helye, ellenkező esetben megtöri a rítus idejét.
A körtáncokkal ellentétben, itt az esztétikum szerepe teljesen háttérbe szorul. A stilizálthagyományos történet idejébe a ritmikus ismétlések: a megemlékezések sorozatán keresztül áramlik be a zárt rítusidő; ez a történet igéző ereje (pl. a boricatáncnál).
A lánykörtáncokban viszont a (tér)forma igéző ereje érvényesül erőteljesebben: a szertartásos funkció az előbbinél szimbolikusabban, rejtettebben irányítja a szerkesztés elveit. A mozgás az ünnepélyes méltóságnak, a termékenység közös erotikájának, az
egyszerű mozdulatoknak a mintájához igazodik. Ám mindkét esetben a tánc kozmikus vonatkozásai: az ünnep és a dráma szabályozzák a visszatekintést.
Szertartásosság és szerkezet összefüggésének szempontjából átmeneti helyzetben
vannak azok a táncok, amelyek tartalmukban, témájukban, hangulatukban – ha némiképpen elhalványodva is – őrzik még a szertartásosság emlékeit, szerkezeti szabályozottságuk azonban ennek a félig tudatos, félig reflektálatlan helyzetnek közvetlenül
már nem függvénye. Ilyenek lehettek például a középkor eleget kárhoztatott sír mel15

16
17

„Hej rezálom, rezálom, / A faromat rezálom.
Annak adom a farom, / Akinek én akarom.
Annak pedig nem adom, / Akinek nem akarom.” (idézi MARTIN, 1979.)
erről részletesebben lásd MARTIN, 1979.
Martin György MALONYAIT idézi uo.: „Nem is tánc ez. Ősi szertartás maradéka...” A lánytánc megelevenedett, dallamos kromlech.

1999. szeptember

77

letti páros, illetve legényes táncai, amelyeket az alkalom tragikus fénye, a gesztus pogánysága és áldozati jellege tett imaszerűvé, vallásos aktussá.18 De ilyen a pásztor- és
cigánybotoló is a maga halálos tusát stilizáló, viszonylag kötetlen mozgásrendszerével,
amelyben a tánc kimenetelét, a szerepeket (férfi-nő), a harc törvényeit határozott, szertartásos szabályok kötik.
A harmadik csoport, régi stílusú mulatsági táncaink, viszont legfeljebb szerkezetével emlékeztet a rituális szabályozottságra. A funkcionálisan is rituális táncoknál az
adott rítus idejének a tagoltsága határozza meg a táncok belső(meditatív) és külső
(formai) ritmikáját. A mulató-mutatványos táncoknál azonban közvetlenül a zenei ritmus a ritmuskényszer forrása. A táncmuzsika szabja meg a mozdulatok pontos időértékét, terjedelmét („hosszát”) és motívumkincsét is, kizárva az adott zenében szervetlen, természetellenes mozdulatokat, illetve megszépíti, dallamosságával áthatja: lirizálja a hozzá illeszkedőket.19 „A táncok szerkezeti szabályozódása (...) a dallam és
a tánc tagolási egységeinek lazább vagy szorosabb illeszkedését jelenti.”20
Tánchagyományunk régi stílusú rétegét általában az jellemzi, hogy „több – ritmikailag azonos típusú – dallam kapcsolódik egy táncfajtához” (Martin)21. (Ilyenek például a mezőségi, széki, gyimesi régies lassú táncok, a közép-erdélyi legényesek.) Az
állandó ritmus a táncfolyamat idejét szabályos rendbe, meghatározott terjedelmű és
felépítésű mozgásperiódusokba tagolja, rögzítve a tánc motívumrendszerét. Ezt az
alkati sajátosságot mutatja a gyimesi „sebes magyaros” szigorú szabályok szerint komponált táncformája is, amelyben a figurák általában strofikus tömbökben jelennek
meg: egy versszaknyi (vagy versszakasznyi) sima forgást ugyanilyen homogén, zárt
szerkezetben követ egy hasonló terjedelmű „seggelés” például. A dallam és a tánc tagolási egységeit a váltólépések pontosan rögzített helyzete hangsúlyozza ki. Ám ha
a zenei és táncbeli egységek ötletszerűen találkoznak, mert egy-egy táncfajtához ritmikailag is heterogén dallamok fűződnek,22 mint sok új stílusú néptáncban, a táncfolyamat cseppfolyóssá válik (pl. tiszaháti csárdások). Fölbomlik a forma kánonja, megszűnik a minta szervező ereje. Az egyetlen ritmushoz fűződő feltétel nélküli kapcsolatban
konzervatív-klasszicista esztétikai eszmény testesül meg.
A klasszicitás másik esztétikai formája: a rögtönzés paradigmája a szabályozottságon belül. Az egyéni változatok a tánc állandó ritmustengelyét díszesebbé, testre, hangulatra, vérmérsékletre szabottabbá teszik: ezek a táncok, akármilyen klasszikus fegyelem korlátozza is őket, sohasem jelennek meg uniformizáltan, dermedt kötöttségben
(mint például a balkáni körtáncok). Az individualitás esztétikuma, az alkotói akarat
a rögtönzésben élheti ki magát, de az eltáncolt változatokban mindig mértéktudat munkál. Az improvizáló táncos soha nem lép ki táncformája formai-tartalmi keretei közül:
csak a regionális figuratoposzokat variálja, (noha maga is létrehozhat új figurákat, de
ez majdan közkinccsé válik), tehát a szerkesztés fő elve itt is az ismétlés. Mely a táncatmoszféra belső határait biztosítja. De ez az ismétlés szubjektív és tudatosított, problematikus és különlegesen művészi. Az improvizáció a készlet elemeinek ismétlő
18
19

20
21
22

A falusi cigányság közösségeiben a mai napig találkozhatunk ezzel a szokással.
Ezt a jelenséget Martin Gy. részletesebben elemzi, e probléma fejtegetése az ő megállapításain alapszik (in.: MARTIN: A néptánc és népi tánczene kapcsolatai. Tánctudományi Tanulmányok 1965-66.)
MARTIN GY.: Rögtönzés és szabályozódás a magyar néptáncokban.
id. m.
id. m.

78

tiszatáj

számbavétele, újrarendezése, rajta keresztül az alkotói egyéniség, a táncos stílusa hatol
be a tánc hagyományos szerkezetébe, hogy annak történeti-elvont merevségét feloldja.
Az adott tánc stílusa, hangulata nem törik meg, noha a rögtönző elsőrendű célja a látványosság (olykor a szenzáció), erejének, képességeinek művészi bemutatása, mint például a kalotaszegi legényesben. Martin szerint23 „az improvizáció foka rendszerint
egyenes arányban növekszik a struktúra szabályozódásával”. A kalotaszegi legényes
formulaszerű felépítése (nyitó- és záró motívumok) így nyit utat a szabad alkotókedv
kiélésének, virtuóz variációk és rögtönzések egész sorának. Az improvizáció a mintához fűződő dinamikus viszonyt, a táncos művészi szükségleteit és esztétikai felelősségtudatát hangsúlyozza ki. Mint alkalmi motívumkomponálás, a tánc hagyományos
rendszerének értelmezése, aktualizálása, vagyis a tánc hagyományidejének antropomorfizációja.
Egyes régi stílusú táncok24 szűk motívumkincsében – mint például a lánykörtáncokéiban – szintén a klasszicitás esztétikai eszménye jelentkezik. Martin szerint25 a szerkezeti fejletlenség nyomatékosabban szorul rá az ismétlésre: a kevés figura és variációs
lehetőség megnöveli az ismétlés kényszerének jelentőségét. Ezeknél a táncoknál fokozottabb a formaképzés fegyelme: az ismétlés formai szükségletként mutatkozik.
Ez az alkati sajátosság szerkezetileg is, hangulatilag is zárttá és meglehetősen egyhangúvá teszi a táncfajtát. A motívumkincs és a szerkesztés elemi. A mozdulatok visszafogottak, meditatívak, néha egészen nyersek és primitívek. Az asszociáció és a kompozíció legfőbb elve az ismétlés, a monotónia. Elsősorban ezek a táncok őrzik szerkezetükben a szertartásosság szimbolikus emlékét: az atmoszféra zártsága, a mértéktartás
szigora, a táncfolyamat idejének ütemesen hullámzó monotóniája, egyszóval az átváltoztatott idő kozmikusságának eszménye mind erre enged26 következtetni. Konzervatív lelkialkat tükröződik bennük, amely gátat vet a szerkesztés modernizációjának. Ide
tartoznak a Gyimes-völgye régies táncai is: a lassú és sebes magyaros, a kettős jártatója
és sirüleje, a féloláhos, a balkáni eredetű héjszák, és még az újabb keletű csárdás is,
amelyek archaikusságuk miatt a legelemibb formában valósítják meg a mintakövető
táncszerkesztés elveit.
A táncparadigmák vizsgálata a hagyományos világképbe ágyazott táncalkotás esztétikai törvényeit kísérelte meg fölvázolni: azokat a rituális eredetű alkotási szabályokat
és szabványokat, amelyek közrejátszanak a kultikus klasszicitás, a mintakövetés,
a mintaismétlés eszményének kialakításában. Azt kívántam szemléltetni, hogy a táncalkotás fő paradigmájának: az ismétlésnek a rituális kényszere a kanonizált ritmusképletben, a mértéktartó rögtönzésben és a szűk formakincsben miképpen sarkallja a táncost behatárolt szerkesztésre. Ezek a szerkezeti adottságok határozzák meg a táncos
mintakövető szerkesztési technikáit: a motívumismétlések, a táncfolyamat strófikus
felépítése, a monoton figurakompozíciók, a táncidő spirális fokozódása az ismétlés
szellemében alakítják a táncot. A fönti szerkezeti adottságok hagyományos eszmény-

23
24
25
26

id. m.
Például ugrósok, gyimesi féloláhos, gyermek- és lánytáncok, régies széki táncok...
id. m.
Abból a jelenségből, hogy a szóban forgó táncok tagadhatatlanul a régiesség hangulatát
árasztják, közvetlenül természetesen még nem következik a szertartásos karakter. Ritualitásuk, hajdani vallásos atmoszférájuk inkább érezhető, eltáncolható, mint bizonyítható.

1999. szeptember

79

ként jelennek meg a táncot használó, reprodukáló táncos számára, mivel ezek közvetítik az ismétlés szertartásának hagyományos követelményeit és hangulatát.
A táncos tánchagyománya középpontjában áll. Mozdulatkincsének tradicionális
elemeit elsajátítva, nem pusztán egy adott táncforma alkalmi reprodukciójáról, nem
csak a toposzkészlet változatos felelevenítéséről van szó, hanem a hagyománya legmélyén lüktető formaalkotó elv: a ritmikus, szabályos ismétlés sorozatos, művészi
újraéléséről is.

TANULMÁNY
FRIED ISTVÁN

Az alakzat(ok) megértése(i)
KULCSÁR SZABÓ ERNÕ TANULMÁNYKÖTETÉNEK MARGÓJÁRA
„A beszélni tudás és hallani tudás egyformán
alapvető. Beszélgetés vagyunk – ami azt
akarja mondani: hallani tudjuk egymást. Beszélgetés vagyunk, ez egyben mindig is azt jelenti: egy beszélgetés vagyunk.”
(Martin HEIDEGGER: Hörderlin és a költészet
lényege)

Hogy egy különféle tárgykörről értekező, ám határozottan és markánsan kirajzolódó elméleti előfeltevéseket kibontó tanulmánykötet élén kitől és milyen mottók
olvashatók: valójában megkönnyíti a kritikus helyzetét, ám egyben óvatosságra is inti.
Miközben a kritikus elismeri az irodalomértelmező jogát, hogy következetesen érvényesítse elméleti-módszertani hipotéziseit és e hipotézisekből kiolvasható álláspontját,
az „egyszerű” tanulmánykötetek végiglapoztán mégis fölmerül benne (természetesen
nem mindig joggal) a kétség: vajon ez az immár több kötetet meghatározó módszer,
teoretikus határozottság, kikristályosodott fogalmi rendszer rendelkezik-e azzal a hajlékonysággal, amely alkalmassá és alkalmazhatóvá teszi egymástól messzeeső tárgyak
megértési folyamatainak érzékeltetésére; vajon nem uralkodik-e el a módszer, és nem
szűkül-e pusztán ürüggyé az irodalom, amely inkább egy elméleti tézis demonstrációjának kényszeredett anyagává torzul; és torzulás-e egyáltalában az, ha valaki elkötelezetten és kompromisszumoktól mentesen épít meg egy fogalmi apparátust, egy „tárgyelméletet”, egy életműveket, műfajokat, irodalmi tevékenységi formákat szemléltetnimegértetni célzó eljárást. Kulcsár Szabó Ernő új tanulmánygyűjteményének mottói
– ez aligha okozhat meglepetést – a hermeneutika tájékára vezetnek; s az a tény, hogy
Schleiermachertől és Hans Robert Jausstól származnak az idézetek, legalább kétféle
megállapítást sugallhat:
1.) A hermeneutika történetisége „kronológiailag” is dokumentálható, miszerint
a XIX. és a XX. századot az olvasás révén kölcsönhatásban lát(tat)ó megértési alakzatok
végül is a hatástörténeti folyamat egymást értelmező mozzanataiként foghatók föl,
a korai romantika és a posztmodernbe hajló, a különféle modernitásokat egymással
szembesítő irodalom és (meg)értés fogalmai lényegében a saját történetét (történeteiket?) a szüntelen önreflexió segítségével létre-hozó hermeneutikai szemlélet(ek) időbeliségbe ágyazottságát gondolják újra.
2.) Nem kevésbé lényeges hozzájárulás Kulcsár Szabó Ernő irodalomértelmezésének formába öntődéséhez a befogadásesztétika szempontjainak feldolgozása; s bár
arról Kulcsár Szabó könyveiben viszonylag kevés szó esik, hogy a francia kései pozitivizmus, illetőleg a századfordulós szociológia miként járt az olvasói szerepek hatástörténeti értelmezése előtt, az bizonyosnak tetszik, hogy az író–mű–olvasó triád Horváth
János által hangsúlyozott irodalomalkotó minőségével már korábbi dolgozataiban

1999. szeptember

81

számolt, rámutatván a magyar irodalomtörténetben (is) észlelhető megszakítottság és
(részben színlelt) folytonosság „dialektikájá”-ra. Nevezetesen arra, hogy a Toldy Ferenc megalapozta szociologikus és a világot nem elsősorban esztétikailag megragadhatónak gondoló irodalomszemlélet mint élte túl nemcsak a történelmi változások kataklizmáit, hanem miként differenciálódott, illetőleg miként konzerválódott.
S ha Kulcsár Szabó Ernő tanulmánykötetének nagyon sokat hivatkozott szerzőjét,
mint világszemléletének forrását is idegondoljuk, nevezetesen az inkább kései, mint
korai Nietzsche munkáiból származtatható gondolkodás- és történetszemléleti megfontolásokat, jórészt érthetővé (megérthetővé?) válhat: ezúttal miért a lírai „alakzatok”
kerültek a tanulmánygyűjtemény szerzője érdeklődésének középpontjába; műfordításról szólva miért hanyagoltatik el a prózafordítások poétikája, az akadémiai székfoglaló
miért a líraértelmezés lehetőségeit, a lírai nyelviségnek az 1930-as esztendőkben fölismerni vélt válaszútjait tárgyalja (nagy anyagismerettel, kiváló műelemző érzékkel,
sok ötlettel)? Ugyanakkor az szintén érthetővé (megérthetővé?) válik: a kötet második
felében miért bírálatok sorakoznak pályatársak, „elődök” monografikus vállalkozásairól és tanulmányköteteiről; vajon úgy értelmezhető-e ez a vállalkozás, hogy immár
nem a mai (magyar és világ-) irodalom kánonalkotási hétköznapjait–ünnepnapjait
kíséri figyelemmel a kritikus, hanem a mai magyar irodalomelmélet értelmező stratégiáihoz igyekszik kritikai viszonyt kialakítani, és e kritikai viszonyban föltárni a nem
bizonyosan hasonló kiindulópontból épülő, nem bizonyosan a klasszikus és klasszikussá vált hermeneutikai-befogadásesztétikai, az irodalmi anyagra-folyamatokra a Kulcsár Szabóéval egyező természetességgel rálátó eljárásokkal folytatott „beszélgetés” lehetőségeit?
Kulcsár Szabó Ernő (meg)értő kritikusnak bizonyul akkor is, ha az általa részleges
sikerűnek, netán félre-vezetőnek, olykor következetlennek, inkább leírónak, újramondónak, mint analitikusnak minősített módszeres eljárásokat vél fölfedezni a pályatársak munkájának–munkásságának egyik-másik szegmensében. Mint ahogy gondos
nyomozással tanulmányozza Ady Endre életművének a mai nézőpontok, irodalmiesztétikai szituációk szerint a leginkább megszólíthatónak gondolt periódusát, illetőleg
teszi patikamérlegre az Illyés-líra mai értelmezésének problematikus voltát, különös
tekintettel a lírai alakzatok ma észlelhető „alakváltozatai”-ra. Talán csak a Kosztolányi–Babits szembesítés során bukik ki látványosan (vagy csak én vélem némileg mesterkéltnek és legfeljebb elméletileg igazolhatónak, a szükségesnél talán erőszakoltabban konstruáltnak?) a líratörténet egy magyar epizódjának értelmezése, talán a leginkább itt és még egy helyen (a Faust egy kiragadott passzusáról szólva) fordul a „módszer” önmaga ellentétébe, s lesz hasonlóvá ahhoz, amit Kulcsár Szabó Ernő másutt
– nem csekély elmeélről téve tanúságot – cáfolva demonstrál. Ám, előlegezve a vitapontokat, távolabbról indítanék, ennek a valódi eseményszámba menő gyűjteménynek
forrásvidékére vetve egy mélyebb pillantást. Kitérőképpen: nem tudtam megállni, hogy
ne – korántsem a germanista végzettségű Kulcsár Szabó Ernő bosszantgatása kedvéért –
idézzem Goethét, éppen a Faustot: Ein tiefer Blick in die Natur (nézz a természet
mélyibe: Jékely Zoltán ford.), mondja Mephisto az „Auerbach pincé”-ben, Lipcsében,
„miután minden lyukat megfúrt és bedugaszolt, különös mozdulatokkal”. Mephisto
„borfakasztó” gesztusait kísérő mondatai aztán – egyes kommentárok szerint – a természettudományos kutatás, az anyag „leg”-belsejét vizsgáló módszer megjelölésévé
lettek; nem lévén természettudós, a műalkotásokra, a tanulmánykötetekbe irányuló
pillantást vélem azonosíthatónak a goethei mondattal, tudván azt, mily jogosulatlan

82

tiszatáj

akár mottóként, akár színező elemként, akár metaforaként élni egy, a kontextusából
kiemelt frázissal. De – igyekszem megnyugtatni magam – nem ezt teszik-e maguk
a költők, rájátszván más művek komponenseire, motívumaira, kifejezéseire, tematikus
egységeire, vagy integrálván azokat önnön alkotásaikba, hogy az értekező-értelmező
majd intertextuális telítettségről, tárgyak és motívumok vándorútjáról, irodalomköziségről elmélkedhessék? Így hát folytatom, most már mély, mégsem „goethe-i”, kiváltképpen nem mephistoi pillantással, szemlémet a Kulcsát Szabó által teremtett „természet” olvasásával.
A Schleiermachertől Jaussig ívelő hermeneutika a történetietlenségtől igyekezett
a „helyesen felfogott történetiség” felé, megkísértvén az archiváriusi vagy éppen a monumentális, nem kevésbé a kritikai történetírástól (ez utóbbit bemutatva Nietzsche
a Faustot idézi), a faktualizmus ellen vívott harcot vállalva, és a különféle Auslegung–
művészetek után kitéve a maga jogosult kérdőjeleit. Azért fontos ezt a nyilván közismert jelenséget itt is leírni, mert talán kevésbé hangsúlyozódik a hermeneutika polémikus alapállása, a megértésre (értésre?) törekvés egyfelől valóban a megértés (értés?)
sokféle lehetősége, ám nem bizonyosan pluralitása mellett voksol, másfelől viszont az
egyes megértés/értés-felfogások határozott körvonalakkal rendelkeznek, az elhatárolódás is jellemző rájuk. Sőt: a saját álláspont markáns megfogalmazása messze nem zárja
ki, nem egyszer feltételezi, más álláspontok erőteljes bírálatát, Közkeletű példával élve:
amikor Hans Robert Jauss végigveszi az egyes irodalomtörténeti „iskolák” „bukás”ának okait, és rámutat arra, hogy a pozitivizmustól a szellemtörténeten át a strukturalizmusig és a marxizmusig hol, miben és jórészt miért követték el az irodalomtörténet/tudomány lényeges kérdéseire adódó lehetséges válaszok elvétését, miként beszéltek az irodalom(történet) mellé e diszciplinák reprezentánsai, akkor írul a maga által
kidolgozott módszert ajánlja, mint az eddigieknél megbízhatóbbat (a magam részéről
ebben igazat adok neki), és egész életművében számos példával kísérli meg igazolni,
hogy a „megértés útjai”-n akkor lehet haladni, ha (talán nem kizárólag) mindenekelőtt
az ő módszertani alapvetésére épül az elemzés. S hogy a szövegösszefüggésre tekintet
nélkül, a sokak által egyébként joggal emlegetett „önmagunk mások általi megértésé”-t
a hermeneutika alapelvéül tünteti föl (a magyar hermeneutikai „iskola” is), óhatatlanul
fölveti azt a nem túlságosan jóindulatú, ám a fölvethetőség határain belül elhelyezhető
kérdést, miszerint: a mások önmagunk általi megértése kevésbé fontos? Az első esetben nem a személyiség, az újabb kutatások fényében összerakhatatlannak bizonyuló
szubjektum expanziójáról lenne szó? Nem inkább a második mondat érzékeltethetné
a „szükséges nyitottság”-ot, éppen azáltal, hogy kérdésfeltevésünk nemcsak valamire
irányul, nem pusztán valakinek szól, hanem (még inkább) az játszhatna szerepet, hogy
önmagunkkal egyességben és ellenkezésben tesszük föl a kérdést, az, hogy föltesszük
azt a bizonyos kérdést, rejtheti, hogy már a kérdés mások általi értelmezésekor is hajlandók vagyunk talán mégsem mindig elég rugalmas álláspontunkról elmozdulni?
Hangsúlyoznám: kérdezek, nem kételkedem, „igen” szavazatom lehetséges ellenpróbáján töprengek.
Félreértés ne essék: ha történt az 1960-as esztendők német (és nemcsak német) irodalomkutatásában eltolódás az addig némileg megmerevedett (irodalom)szociológiai
szemlélettől, elsősorban H. R. Jaussnak és W. Isernek köszönhető; nem utolsósorban
romanista és anglista voltuk tette lehetővé, hogy a meglehetős egyoldalúsággal művelt
germanisztikai irodalomkutatás megújítását sürgessék, hogy ezen keresztül az irodalomszociológiát is az eddigieknél szervesebben lehessen az esztétikai, par excellence

1999. szeptember

83

poétikai tényezőket jobban figyelembe vévő irodalomtudományba integrálni. Kiváltképpen nem egészen igazságos Kulcsár Szabó munkássága ürügyén ezeket elmondani,
hiszen szerzőnk nem áll meg Jauss tételeinek ismétlő értelmezéseinél. Sokszor visszanyúl (érvekért, erősítő gondolatfutamért) Gadamerhez és Nietzschéhez. Ám itt újabb
probléma merülhet föl, újabb feszültségforrás. Hiszen talán a leginkább Nietzschéhez
fűzhető a XIX. században elfogadott szubjektumfelfogások elvetése, sőt a goethe-i
személyiségértelmezés ellenében egy olyan „művészegyéniség” lehetőségének tételezése, aki majd a századfordulós művész-önarcképekben éppen úgy megjelenik, mint az
ezeket a művészönarcképeket túl-esztétizáltnak, „irodalmiaskodó”-nak vélő felfogásokban; ekképpen válhat bizonyos szempontból kérdésessé a szubjektum nyelvi uralhatósága (a genitivus subiectivus és obiectivus szerinti olvasatában egyaránt.) Ennek
folyományaképpen nemcsak a Goethe–Nietzsche–Goethe viszony mutatkozik problematikusnak, lényegében ezt (vagy ezt is!) tematizálta Thomas Mann a Lotte Weimarban című regényben, hanem a Nietzsche–Jauss–Nietzsche viszony is; számomra kérdés: Jaussból vissza lehet-e „következtetni” Nietzschére, olyan lényeges-e Jauss „Nietzsche-felfogása”, mint Gadameré vagy éppen Derridáé? A provokatívnak szánt és nem
is egészen tisztességes kérdések azt készítik elő, hogy ne szkepszisemet, inkább töprengéseimet adjam elő a hermeneutika és a dekonstrukció (a rend és a kaland???) párviadalaként számon tartott vitával kapcsolatos nézetről. Ugyanis Kulcsár Szabó Ernő a sosem hálás, sosem „kifizetődő” közvetítés feladatát vállalja. Azt tartván Jauss-szal, hogy
az ő hermeneutikája és Paul de Man dekonstrukciója között sokkal több a közös vonás
(vagy csupán hasonlóság), mint az első pillanatra kitetszenék. A feladat lehetőségében
nem kételkedem, a közös vonások, a hasonlóságok létezésében sem; annyit azért megjegyeznék, hogy talán nem pusztán a modalitást tekintve tárható föl a különbözőség,
meg még annyit, hogy Jauss ugyan a hermeneutika középponti személyisége, Paul de
Man meg a dekonstrukcióé, de sem Jauss nem azonos a hermeneutikával, sem de Man
a dekonstrukcióval. Egyébként kettejük „beszélgetése”, amellett, hogy valóban módszerek és irodalomfelfogások dialógusát ígéri, eléggé látványosan jelzi a(z alapvető) különbözőséget, például egy Baudelaire-vers analízisében (vagy annak ürügyén) legalább
olyan mértékűek az eltérések, mint a tudománytörténetté lett kétféle Macskák-elemzés
(Riffaterre-é és Jakobson-Lévi Straussé) között. Mármost annyi feltétlenül igaz, hogy
a Jauss-de Man levélváltás aligha hasonlítható Gadamernek és Derridának „colloquium”má válni képtelen „monológjaihoz”, ám a hermeneutika és a dekonstrukció szándékolt
egymáshoz közelítése vagy némely területen inkább igényelt, mint valós „közössége”,
„hasonlósága” hazai tudománytörténéseinkben még nem igen érzékelhető, s a Literatura lényegében erről nyitott vitájának eddig olvasott „beszéd”-ei is inkább szimulálják, mint valóban létrehozzák a párbeszédet. A hangnem kultúráltsága dicséretes, ám
csekély értékű érv a közelítési-közeledési szándékok realitássá válhatása mellett, hiszen
a másik félnek ilyen-olyan módon inkompetenssé, mondandójának zavartsággá deklarálása széplelkű esztéták privilégiuma, nempedig módszerről, tudományról vitázók jellemzője.
Visszatérve Kulcsár Szabó Ernőnek Jausstól kölcsönzött-idézett alapelvéhez, annak
több változatával is találkozhatunk ebben a kötetben. A megértés útjaiból (s hogy
Wege: útjai áll a címben, talán úgy is fölfogható, hogy a megértés több úton is elérhető,
a megértéshez több út is vezethet, kissé elrugaszkodva: a megértés több út megtétele
árán valósítható meg), még egyszer, A megértés útjaiból származik az alábbi passzus:
„A másiknak a maga individualitásában való megértése s ezzel önmagunknak a másik-

84

tiszatáj

ban, a sajátnak az idegenben való megértése az, amiben a hermeneutika különösen
érdekelt.” A másik idézet: „das Sich-Verstehen im andern”, „a másság általi önmegértés”, Kulcsár Szabó Ernő kiegészítésében: „a megértés kölcsönössége”. Anélkül, hogy
szándékban és módszerben kételkednék, a magam részéről a dekonstrukciót nem ebben vagy legalább is nem így tartom „érdekelt”-nek, a megértés olykor görcsösnek
tűnő „akarása” (csak hazai?) dekonstruktőrjeinek szemében olykor a hatalmi beszéd
artikulálódásának hathat, persze kérdéses: jogosan-e? Ideírnám Kulcsár Szabó Ernőnek
egy igen fontos mondatát: „A megértés mindenkori parcialitása (...) csak akkor tekinthető – legyen ez bármily szokatlan – előnynek, ha elismerjük: nincs ellentét a megértés
feladatjellege és akaratlagossága, illetve rajtunk túlhaladó, bekövetkező történésjellege
között.” A félreérthetőséget elhárítandó a következő mondat még kategórikusabban
fogalmaz: „Egyszerűbben szólva: kibékíthető benne az a körülmény, hogy hatalmunkban közvetlenül inkább csak az akarása, mintsem az eredménye állhat.” Kulcsár
Szabó Ernő okfejtése meggyőző, érvelésében nincsen logikai törés, teljes joggal jellemzi a „művek megértésének (...) gyakorlatát” akképpen, mint „amely nyelvek eltérő
kimenetelű összjátékának tekinti az értelmezett és az értelmező nyelv találkozását.”
Több kérdés merülhet itt föl: vajon műveknek tekinthetők-e a sors- és pályatársak
irodalomtudományi elméleti alkotásai? Például a deKON-könyvek, amelyeknek a Kulcsár Szabóéhoz képest „mássága” (im andern?) egészen nyilvánvaló. A „nyelvek eltérő
kimenetelű” játéka sem volna tagadható. Hogyan állunk ilyen esetben az önmegértés
(das Sich-Verstehen) dolgában? Félreértés ne essék: nem állítom azt, hogy A megértés
alakzatai szerzőjének határozott bírálata nem jogosult (több esetben), bár olykor az
„akaratlagosság” talán túlságosan határozott formában nyilvánul meg: kiváltképpen
feltűnő a „csak” gyakori használata. Vagy az efféle megállapítás: „Valamelyest talán
halványabban ragyognék e hazai szubjektumelméleti gloriola, ha a szubjektum hatástörténeti »elhelyezkedésének« nemcsak az észlelése, hanem megértett tapasztalata is
belépett volna a deKONstruktív önmegértés horizontjába.” Ez az összefüggéseiből
kiragadott mondat mintha az álláspontok távolságát, nem közelíthetőségét látszana
tanúsítani, meg azt is, hogy a fogalmi eltérések gondolkodásbeli eltérések, valamint
azt, hogy egyfelől messze nem bizonyos, hogy a deKONstruktív „önmegértés” („ön”megértésről van–e szó?) a jaussi-Kulcsár Szabó által felállított mércének akar megfelelni, másfelől horizontjába ezért másként leírt-elgondolt szubjektumértelmezések
sorolódnak, nem feltétlenül S. J. Schmidté. Ennek következtében a hermeneutika kérdésfeltevéseire, előfeltevéseire nemigen várható deKONstruktív válasz, és megfordítva,
a deKONstrukció szubjektumelméletének kizárólagosan hermeneutikai kritikája sem
az önmegértéshez nem vezethet el, sem nem teljesen méltányos. Abban tökéletesen
igaza van Kulcsár Szabó Ernőnek, hogy egy-egy hivatkozott citátum sok mindenre
használható, ám tanúsítható erővel nem rendelkezik, ha az idéző nincsen tekintettel
arra a szöveg-kontextusra, sőt, a legszűkebben értett cotextusra, amelyben az „eredetileg” értelmezhető lenne. A szöveg igényére való „ráhallgatás”-ról szól szerzőnk, és csak
helyeselni tudok. Éppen ez a helyeslésem az oka annak, hogy Kulcsár Szabó Ernő nem
győz meg teljes mértékben a goethe-i szó hatástörténetének olyatén ellentmondásosságáról, amelynek eredményeképpen a (még tapasztalatlan) műélvező megbarátkozik
„a szabadság ama nevezetes idealitásá”-val (Kulcsár Szabó szavait írtam át, remélem,
híven adtam vissza); bizonyítékul pedig a Faust II. részének valóban „nevezetes” monológjából következik négy sor a végső bölcsességről. Csakhogy, ha szem előtt tartom
Kulcsár Szabónak másutt oly meggyőző érvelését, nem tudom elfogadni Goethe meg-

1999. szeptember

85

rovását, elmarasztalását valamiféle naív üdvtörténeti humanitásban. Ugyanis az igaz,
hogy Faust immár vakon(!) vizionálja szabad nép szabad honát ama földdarabon,
amelyet Mephisto gyilkosság(!) árán szerzett meg számára. Az is igaz, hogy a végső
jelző (bár erről a tanulmány szövege nem tesz említést, hiszen nem értelmezi a goethe-i
textust, pusztán idézi négy sorát!) többféleképpen magyarázható, lehet valóban a bölcsességnek minősítőjelzője, s így eszmei végrendelet, tanúsítvány a szabadságfelfogás
egy változata mellett, de a halálát érző Faustra is vonatkoztatható, ez végső szava a boldogító pillanat előtt. Itt azonban nem állhatunk meg. Ugyanis az a kopácsolás, sürgésforgás, amit Faust hall, nem az utópia épülése, nem szabad nép szervezi szabad honát,
mindössze sírját ácsolják, s Mephisto készen áll, hogy lecsapjon szerződése áldozatára.
A végső bölcsességet hiszi Faust kimondani, de amit hall, valójában temetési előkészület. Faust ugyan megtanul „befelé” látni, megnemesedik tapasztalatai folytán, de kísérője/kísértője a tagadás szelleme, életútját és így végső nagy monológjának „kontextusá”-t is átszínezi, átértelmezi az irónia, igazolván a jelenségekben, sőt: a szavakban
rejlő ambivalenciát. Hasonlóképpen finom elemzése ellenére kevésbé győz meg a Babits–Kosztolányi–viszonynak az akadémiai székfoglalóban előadott levezetése. Megint
csak a „kiragadott” idézetekkel érzek problémát. Általában: egy-egy versrészletet, illetőleg a Jónás könyve néhány sorát kevésnek érzem ahhoz, hogy ezek egybevetéséből, egymásra vetítéséből messzeható következtetéseket lehetne levonni. Hiszen még a közölt
idézeteket is lehet másképpen olvasni, nem is szólva arról, hogy hogy az 1930-as esztendőkben született más Babits- és Kosztolányi-versek esetleg egészen másféle tanulságokkal szolgálhatnak. Csak mellékesen jegyzem meg, hogy az irodalmi/irodalomtörténeti Pantheon átrendezése nemcsak nehéz, hanem súlyos feladat is, és bizonyosan
nem segíti a feltehetőleg helyesebb arányok kialakulását, ha egy-egy költő- vagy költészettípus válik a korszerűség és a korszerűtlenség vitájában célponttá. Emellett korszerűnek mondott költészet is lehet esztétikailag esendő, hiszen a korszerűség ismérvei
erősen változóak, tudunk váratlan feltámadásokról és tartós kimaradásokról. Konkrétabban: amit Kulcsár Szabó Ernő állít (állításának szuggesztivitásában, filológiailag
alátámasztott voltában, versolvasásának meggyőző erejében nem kételkedem), az Babits egy versének jellemzőjeként feltüntetett „önelégült szubjektivitás szólama”: ez
azonban nem kifejezetten poétikai vétség, legfeljebb eszmei, ha az. S az már csak (de itt
nem úgy!) az irodalomtörténet paradoxonai közé tartozik, hogy nem ezekkel a szavakkal, ám lényegében ezért marasztalta el a dogmatikus kritika Babits befelé fordulását, privatizálását, ahelyett, hogy osztályharcos húrokat pengetett volna. Hogy ennek
a „retorikai szólam”-nak „torzított ismétlése” köszön vissza Kosztolányi Számadásából, rendkívül izgalmas, Kulcsár Szabó által bravúrosan kimutatott költészet- és gondolkodástörténeti fejlemény, de pusztán ebből nem következik sem az egyik, sem
a másik költő/költészet „előkelőbb helyezése”. Ugyanakkor a magam részéről a szintén megrótt Jónás könyve-részletben mást vélek fölfedezni, mint Kulcsár Szabó Ernő.
Az Eszmélettel szembeállítva A megértés alakzataiban az alábbi tipológia szemlélhető:
„Dialógus az elhatárolódó újraértés alapja József Attilánál is, éspedig döntően a babitsi
hagyománnyal folytatott jelöletlen párbeszéd értelmében. Hiszen elegendő egyetlen
pillantást vetnünk a jóval későbbi Jónásra ahhoz, hogy érzékeljük: milyen vita áll itt
fönn a szerepmentesség későmodern tropológiája és az eredetkötött – éppen nem szerepmentes – beszéd autoritása között. Mert a költői beszéd biztosítékaként talán sehol
nem jelenik meg az autoritás hívása (és igénye) olyan erővel, mint éppen a kései
Babitsnál.” (S itt következik hat sor a Jónás imájából.) Ami József Attilának és Szabó

86

tiszatáj

Lőrincnek „paradigmaváltását”, a dialógikus vers kialakításában végzett munkáját illeti,
nincs vitám Kulcsár Szabó Ernővel. Babitshoz képest nemcsak új nemzedék, hanem új
tájékozódás, új (költői) nyelv jelenik meg velük, általuk. Mint külsőleges szempont
azonban elgondolkodtat: vajon miért tűzte „zászlajára” Babits líráját az Újhold, miként
fogadhatta el szinte mesterként Babitsot Nemes Nagy Ágnes, és mindmáig Rába
György, ha még a kései Babitsra is ilyen egyoldalúan és markánsan „az autoritás hívása
(és igénye)” lenne a jellemző. 1945 körül, amikor a Babitsénál hatalmasabb(?) autoritásokat hívni és igényelni sem kellett, a „hegyi költő” feltehetőleg más színben („szerep”ben?) jelent meg Nemes Nagy Ágnesék előtt. De nem a változó értelmezések, az alakuló hatástörténet szempontjával folytatnám. Inkább azzal, hogy Jónás alakjában bizonyára fölfedezhető a szereptudat, bár annak nem egészen önkéntes vállalása is, megszólal a felsőbb instrancia is, amelynek szándékaival a szereptudatú Jónás nincsen (nem
lehet?) tisztában. Számomra nem oly egyértelmű a költészeti autoritás igénye, hiszen
mind Jónás figuráját, mind a történetet egy ironikus elbeszélő adja elő, és talán Jónás
imája első mondatának sem csupán „biográfiai” a hitelessége, a panasz a szavak hűtlenségéről talán olvasható úgy is, mint a szereptudat bizonyosságába vetett (egyáltalában
nem bizonyos, hogy maradéktalan) hit megrendülése. Annál is inkább, mert már a következő sor egy más alternatívát vázol föl, bármily halványan. Emellett aligha lehet
teljesen figyelmen kívül hagyni, hogy az igék feltételes módban állnak, azaz az autoritás hívása és/vagy igénye nem egészen magától értetődő, még kevésbé természetes, hiszen a vágyként vagy sóhajként (hajlanék az utóbbira) megjelenő és közelebbről meg
nem jelölt feltételtől függő „költészetakarás” legalább oly mértékben jelezheti a költő
elbizonytalanodottságát, mint bizonyosságra törekvését. S ha mégis, mindennek ellenére inkább az utóbbit „jelentené”, még nem győződtem meg egy csekélyebb érték
jelenlétéről egy magasabb értékhez képest. Vagy mégsem értékekről lenne szó? Kulcsár
Szabó Ernő mintha hatástörténetileg fontosabb fejleménynek vélné a szerepmentesség
„későmodern tropológiájá”-t (vajon például Mallarmé ilyen szempontból hová sorolható?) az „eredetkötött” szereptudaténál. Nekem is rokonszenvesebb az előző költői
magatartás, amely azért talán leginkább a „külső” (szerep)elvárásoknak megfelelni nem
tudó, nem akaró költészeteket lendíti át az elméletészek által kríziskorszakként minősített éveken és azok önmaguk ismétlésévé vált poézisén. A magam részéről azonban
(megint azt kell írnom: talán) nem függetlenednék egészen a korszaknak nevezett kontextustól, hiszen a nyelvi elbizonytalanodásnak oly mértékű tematizálása, mint amely
Márainak az 1930-as esztendőkben alkotott írásait jellemzi, sem volt akadálya annak,
hogy az 1940-es évekre a közéletiség, kulturális szerepvállalás kérdéskörében eltávolodjék korábbi álláspontjától, s röpiratban, színműben, „őrjárat”-ban továbbgörgesse
részint az „írástudók árulása” vitát, részint a közéletiség és irodalmiság, a szereptudat
és hagyománytörténés viszonyára – ha úgy tetszik – „újszerűen” kérdezzen, mindenekelőtt a Szindbád hazamegy című regényben. Ellenben a Kosztolányihoz (vissza? vagy
előre?) kapcsoló nyelvszemléleti gondolatok epizálása sem menti sem a Sirály, sem
A nővér című regényeket a Márai-klisék ön-epigonizmusba fúlásától. Ki ugyan nem
mondva, sugallva, a József Attila–Babits vagy a Kosztolányi–Babits „történet”-nek az
előbbiek az értékkel telített pozitív „hősei”, az utóbbiak a kevésbé értékes, némileg
negativitásként minősíthető költészetváltozat megteremtője. Ide két megjegyzés kívánkozik.
1.) André Bretonnak egy, az 1940-es esztendők közepéről származó fejtegetése szerint azok a szavak, amelyek olyan értékeket jelölnek, mint jog, igazságosság, szabadság

1999. szeptember

87

önkényes, ellentmondásos jelentésekkel telítődtek. Egyik és másik oldalról (például
a jobb vagy a bal – politikai – oldalról) e jelentések rugalmasságára spekuláltak mindaddig, amíg sikerült tetszőleges értelműre redukálni és tágítani azokat, amelyek végül
az eredeti jelentésnek mintegy ellentéteként rögzültek. Hogy jelentés mennyire rögzül,
illetőleg az „eredeti” jelentés még nyelvészetileg is milyen biztonsággal és eredményességgel rekonstruálható, ebben az esetben (megint talán) nem túlságosan fontos; inkább
annak volna jelentősége, miszerint az etikailag (is) értéktelített fogalmak megkezdik
expanziójukat, birtokukba vesznek (és ezáltal lényegileg megszüntetnek) olyan jelentéseket, amelyek korábban nem tartoztak körükbe, illetőleg egyjelentésűvé szeretnének
deformálódni annak következtében, hogy az „elméletész” vagy csupán a fogalmak
használója ablaktalan, zárt „monád”-ként kezeli. Pusztán kérdezem: nem történhet-e
efféle az irodalomtudományos gondolkodásban? Nem fenyegeti-e ilyes veszély azokat,
akik túlságosan szilárdra kovácsolt fogalmi rendszerbe helyezik az irodalmi jelenségeket? A szereptudat és szerepmentesség feltehetőleg az irodalomtudomány fikciója, a mi
tájainkon Horváth János szerepjátszó Petőfije óta mintha elindult volna az inflálódás
útján, miként a „mandátumos”, „küldetéses” költőt leíró dolgozatokat szintén megkísért(het)i a fogalmi kiüresedés „démona”, amely aztán (Bretonra emlékeztetve) nem
csupán ellenmondásos jelentéstulajdonításban realizálódik, hanem a fogalom fölvizeződésében is. Kulcsár Szabó Ernő konkrét irodalmi művekre hivatkozik, viszonylag
pontosan lehet tudni: nála mit takarnak a jelölések. Csakhogy a jelölésekből következtethető értéktartalmak szubjektumfüggőbbek esetleg a szükségesnél.
2.) Kulcsár Szabó Ernő több kiadást megért, irodalomtudományos gondolkodásunk
pozitív irányba téréséhez igen hatékonyan hozzájáruló irodalomtörténetében gondosan elemzi az 1945–1948 között ható irodalmi mozgalmakat, kiváltképpen a Nyugat-os
modernség, majd az utómodernség kései erőterében érzékelhető kezdeményeket.
Több, szempontunkból is lényeges megállapítást tesz. Először: „...1945 és 1948 között
a magyar líra jelnyelve olyan átalakuláson ment keresztül, melyben ennek az átalakulásnak az egyik kezdeményezője, Szabó Lőrinc is jelen volt ugyan, de új szólamát mégsem ő vitte már, hanem az 1920 körül születettek nemzedéke.” Még az egyébként
(másutt) ingatagnak tetsző nemzedéki szempont behozatala sem csökkenti a megfigyelésnek legalább is fontos részigazságát; részigazságról pedig azért írnék, mert e három
esztendő „kinagyítása” kissé statikussá teszi az alakulásrajzot, hiszen egy későbbi időszak nem bizonyosan igazolja vissza ezt a megállapítást. Annál is inkább, mivel a következőkben az alábbi, bővebb magyarázatot igénylő tételt olvasom, a jobb olvashatóság/érthetőség kedvéért kiemelem:
„Mert igaz ugyan, hogy e periódus legjelentősebb költészeti munkája Szabó Lőrinc
önéletrajzi ihletésű versciklusa, a Tücsökzene volt, a kezdeményezést azonban az a hermetikus, absztrakt tárgyiasságú, a vallomás személyességét többféleképpen korlátozó
költészet vette át, amely mindenekelőtt Pilinszky János és Nemes Nagy Ágnes verseiben jelentkezett. Párhuzamosan Weöres Sándor lírájának ekkori – mitologizáló,
transzcendens vonatkozásokat is kereső – szakaszával, mely líra talán a legszervesebb
folytonosságot biztosította a 30/40-es és a 60-as évek közlésformái között.”
Voltaképpen nincsen vitám Kulcsár Szabó Ernővel a megállapítás meritumát illetőleg, annál több – nem vitám, hanem – kérdésem támadt az egyes részletekre vonatkozólag. Az elsőt kissé ügyetlenül így fogalmaznám meg: eszerint a fejlődéstörténetinek
mondható, a további lírai irányokat előlegező költészet lehet kevésbé jelentős, mint
egy „legjelentősebb költészeti munka”? További kérdés: ennek mi az alapja? Az iroda-

88

tiszatáj

lomtörténeti közmegegyezés? A Szabó Lőrinc-kutatás? És egyáltalában: két, akkoriban
ugyancsak kezdőnek számító poéta a jelzett három-négy esztendőben alkotott versei
visszhangzanak-e egy későbbi korszakban, vagy pedig az 1960-as esztendők nem hivatalos „tudata”, „tűrt” horizontja írja át az 1945–1948 közötti „periódus” költészetét
ismerve a két költő további pályaszakaszait. Kulcsár Szabó szerint nem elképzelhetetlen, hogy a kezdeményezés poétikai értékké válhat. Még Szabó Lőrinc „jelentőség”ének itt kurtára fogott jelzése is elsősorban hajdani kezdeményező szerepét emeli ki,
hogy ettől némileg függetlenül állítsa valóban méltó helyére a Tücsökzenét.
A megértés alakzataiban, kissé félve írom le ismételten azt, hogy „talán” azért nincs
efféle, elméletileg kockázatosnak bizonyulható megkülönböztetés, mivel részint ezt
a korszakot már nem érintik az értekezések, részint az a „belátás” módosította a korábbi
álláspontokat, miszerint a „fejlődéstörténeti” és az „esztétikai” érték aligha választható
el ennyire egymástól. Ami még paradoxabbá teheti ismertetésemet: nagyjában-egészében egyetértek Kulcsár Szabó Ernő megállapításaival; a Sőtér István által összeállított
és mainapság érthetetlenül keveset emlegetett, pedig kanonizáló szerepet betöltő Négy
nemzedék antológia (és annak többnyire inspiráló, az arányokat egészében jól érzékelő,
az értékelő megállapításokat igen csekély hibaszázalékkal adagoló rövidportréi) is jórészt a Kulcsár Szabó jelezte irányba mutatnak; s a magyar hagyománytörténésnek az
1960-as esztendőkben feltáruló átrendező munkája lényegében Nemes Nagy Ágnes és
Pilinszky János kezdeményeiben a Kulcsár Szabó jellemezte líra további életképességét
igazolta vissza. S itt újra csak vissza kell térnem a Babits-kérdéshez, mivel Nemes Nagy
Ágnes tárgyias lírájának forrását, elődjét maga jelölte meg Babits korai és kései költészetében, és ezáltal a klasszikus modernség egy líraalakzatának a Kulcsár Szabóétól
eltérő „világirodalmi” vonatkozásrendszerét jelölte meg. Félreértés ne essék: nem „tekintélyi” érveket sorakoztatok föl (hangsúlyozom: nem vitám, hanem töprengésem
előadhatósága vagy elhihetősége mellett), és azt sem vitatom, hogy az egyébként abszolút hallással rendelkező Nemes Nagy Ágnes Kosztolányi-portréjában éppen az Esti
Kornél költőjének költői fordulatát nem méltatja jelentőségének megfelelően, a Számadás-kötet nagy hódolattal említett, ám kurtán-furcsán elintézett (nem értelmezése,
inkább) emlegetése azt a feltevésemet erősíti, hogy Babits lírájának újragondoló–
folytatható voltában nem kételkedett. A századelő magyar poéta-”újítói” közül Nemes
Nagy Ágnes Babitsnak tulajdonítja az „énlírán” való túllépést, majd igen beszédesen:
„A Babits-sornak, úgy érzem, egy belső, eltakart megvitatottság adja legfőbb súlyát.”
Anélkül, hogy látványosan rájátszanék a dialógikus líra Kulcsár Szabó Ernő és Kabdebó Lóránt megalkotta tézisére, azt kockáztatnám meg, nem hiszem, hogy Nemes
Nagy Ágnes ekkorát tévedett volna az ifjú Babits megítélésében, hiszen egy érvelő
passzus végére érve vonja le ezt a súlyos következtetést. Majd a szivárvány-istennőhöz
küldött vers négy sorát kommentálva állapítja meg: „A világ és az én itt eggyéválik, az
én-nek világ-nagyságúra kell kitágulnia, hogy kifejeződhessék.” Jellegzetes objektív
költői magatartás ez, világirodalmi párhuzamai világosak (Rilke, Eliot). Aztán Rába
György Babits-elemzésével (melynek líraelméleti és a magyar értekező prózát illető
fontosságára maga Kulcsár Szabó Ernő is rámutat ebben a kötetében) erősíti e világirodalmi párhuzamok tételezhetőségét. De hitelt adok Nemes Nagy Ágnesnek, a Rilkefordítónak, a Rilke-almafa értekező próza szerzőjének, aki Babits mellett éppen
a klasszikus modernség én-hitében kételkedő, s a tárgylírát a kassneri filozófia megosztottság-tételével bölcseletibbé fokozó Rilkében vélte fölfedezni a számára megkerülhetetlent. A Jónás-figurát A hegyi költő más helyén úgy jellemzi, mint „az objektív költé-

1999. szeptember

89

szet jellegzetes personája, egy mitikus figura”, aki minden eddigi babitsi és nem-babitsi
„próféta-alak”-tól különbözik: „a költő alteregói között a legobjektívebb, legrealistább,
legepikusabb, hal-bűzbe és glóriába mártva.” S végül a Jónás imájáról idézek egy terjedelmesebb passzust, mint a másként-olvashatóság példáját, korántsem azért, hogy az
igaz–hamis ál-alternatívájában helyezzem el a különféle értelmezéseket, hanem azért,
hogy egy megfontolást érdemlő megállapítás, föltevés mellé illesszek egy másik, ugyancsak megfontolást érdemlő megállapítást. Azzal a nem titkolt szándékkal, hogy a Kulcsár Szabó fölvázolta irodalmi folyamat feltételezhetőségében nem kételkedve, egy hasonlóan érvényes (vagy hasonlóan vitatható) irodalmi folyamat feltételezhetősége iránt
megkíséreljek bizalmat ébreszteni. Nemes Nagy Ágnes ugyanis nem elégszik meg azzal, hogy a Jónás könyve és imája költészettörténeti jelentőségéről értekezzék, legalább
olyan fontosnak tetszik mindaz, amit e költészet hatástörténeti szerepéről mond el:
„De a Jónás könyve, e másodszor kivirágzó tárgyiasságon túl, még jó néhány későbbi költői tendencia anticipálója. Kinyilvánul benne a huszadik század általános
mítosz-szükséglete, annak a legtermészetesebb gesztusokkal való betöltése, hát hogyne,
hiszen kezdettől készen állt költőjében az az antik-görög, keresztény, egzotikus vagy
helyi legendárium, amely a világ egyik végétől a másikig mindenütt megszólal, ahol
a modern költészetet csinálják. Dikciójában ott van a még-lehetséges, illetve mindig
újjászülető nagylendület és a már-szükséges visszafogottság, lecsupaszítottság; képeiben
a látomás és az apró-realizmus. Valamint ott van benne az ünnepélyeset, az eszkatologikusat állandóan kísérő groteszk, az ellenpontozó irónia. Tragikus irónia: ebből kapunk hatalmas leckét a Jónás által, vagyis a késői huszadik század egyik fő tantárgyából, valamiféle abszurdból.”
A megértés alakzatai több tanulmányában hangsúlyosan kerül elő Nemes Nagy Ágnes költészete (a Pilinszky Jánoséval együtt), kiváltképpen a között beállítása a „későmodern nyelvi magatartásnak egy (...) jelentős, ám kevésbé kanonizált változata”-i közé
tartozó termékeny vállalkozásnak. E valóban lényegileg „kanonizálatlanul” maradt változatról azonban nemigen tudjuk meg: pontosan vagy sejthetőn miféle magyar hatástörténeti folyamatba lép, mennyiben módosítja annak kérdezőirányait. A hegyi költőben olvasom: „A szerkezetváz csupa ellentétből épül, valahogy mindig az történik,
amit nem várunk.” Vagy: „Kialakult tehát a forma, amihez képest, amitől a vers minduntalan eltér.” Vagy: „Mintha Babitsnak magával a költészettel, a kifejezéssel való
viszonya nem volna egyértelmű.” Vagy: „A költőnek verstémája, panasza, kínja lesz
a dadogás.”
Itt hagyom abba az idézetekkel való játszadozást, tudván, hogy egy polémikus olvasó ellenidézeteket volna képes kibányászni Nemes Nagy Ágnes tanulmányából.
Pusztán azt óhajtottam volna érzékeltetni, hogy költőnőnk Babits-figurája megalkotottságban talán nem helyezkedik el nagyon-nagyon messze Kulcsár Szabó Ernő Nemes Nagy-figurájától, és ennek okát ugyan nem teljes bizonyossággal, mégis ott vélem
föllelhetni, hogy Nemes Nagy Ágnes és még feltehetőleg Pilinszky János is, legalább is
költészetük bizonyos szektorait tekintve, nem mentek el közömbösen Babits Mihály
témái, megformáltság-illúziói, költészetfelfogása mellett (s itt némileg joggal hivatkozhatnék a Balázsolásra, a Mint különös hírmondóra és a Nemes Nagy Ágnes által elemzett versek közül még A csengettyűsfiúra, különösen az Isten szemében nincs szemét
verssor lehetséges „utóélet”-ére, vagy olyan, újólag a szövegösszefüggésből önkényesen
kiemelt megállapításra, mint „Babits például a szemétszedés látványát – jellemző módon – szakralizálja”).

90

tiszatáj

Kulcsár Szabó Ernő tanulmánykötetében – gondolom – A saját idegensége című, vitaelemekben ugyancsak gazdag értekezés nemcsak összetettségével, hanem az eddig
sikertörténetnek elgondolt magyar műfordítás história újragondolásával kitüntetett
figyelmet érdemel(ne). Kiváltképpen „A humanista perspektíva átrendeződése és új
nyelvi formája” sugallja az együttgondolkodást. S bár itt is az hangsúlyozódik, hogy
a Nyugat (de „a népiek esztétikája” sem) nem „sajátította át azt a nyelvi tapasztalatot,
amelyben nyoma volna a nyelviség egyszerre összekötő és elválasztó potenciáljának”,
az 1930-as esztendőkre rávetített műfordítás-„esztétika” megingat a hagyományosnak
mondható értékítéletek tarthatóságában. Nevezetesen részint a „szép hűtlenség” továbbművelhetőségének termékenyítő hatásában, részint az „egészelvű »humanista« (az
idézőjel a Kulcsár Szabóé!) irodalmi diszkurzus” korszerűségében. Ez utóbbiról szólva,
alig találok eléggé megfelelő szavakat annak a „bátorság”-nak dicséretére, amellyel
Kulcsár Szabó Ernő végre szembe mer nézni akár az 1930-as évekbeli „humanizmus”
triviális felmondásából származó, nem egyszer „tragizáló”, másszor „széplélekre” valló
felfogással. Különösen Kosztolányi Dezső állítólagos etikai indifferentizmusa kapcsán
csábultak az értelmezők a vulgarizálás terepére. Ez esztéták nem akarták, Lukács
György nyomában lépkedve nem is tudták tudomásul venni, miszerint „A klasszikus
esztétizmuson – és annak normatív esztétikai ideológiáin – túl ugyanis a nyelvi tapasztalat nem alkalmas már az egyetemesítő, a nem-Én alakzatait magábaintegráló humándiszkurzus preskriptív formáinak erősítésére.” A folytatással is messzemenően egyetértek: „Annak az öntudatnak legalábbis képtelen alátámasztani az önmaga bizonyosságába vetett hitét, amely egy alaktalan és megfelelhetetlen »nagy humanizmus« uralmát terjesztette ki, illetve vetette alá magát neki.” Egy másik szerző (nem Kosztolányi,
de Kosztolányival néhány tekintetben rokon), prózaíró felismeréseit segítő érvül mellékelve: alighanem a Varázshegy Settembrini figurájával és „humanista” verbalizmusának ironikus leleplezésével Thomas Mann ennek a szemléletnek készítette jóval korábban az utat, de nem kevésbé idegondolható a Lotte Weimarban mások által fölvázolt,
értetlenséget eláruló Goethe-képe, amely szerint ebből a perspektívából a weimari írófejedelmet a hidegség, a közömbösség, az erkölcsi nihilizmus, a „pogányság” jellemezné. Ugyanakkor az 1930-as esztendők történelmi változásai és kudarcélményei
nem pusztán a meglehetősen ezoterikusnak bizonyuló „humanizmus” újragondolására
késztették az európai irodalom képviselőit, hanem egyfelől a századelő „humanistáinak” irodalmi korszerűségét éppen úgy kétségbe vonták (Anatole France vagy Romain
Rolland a kötelező tisztelet fenntartása mellett vált irodalomtörténeti olvasmánnyá),
mint ahogy másfelől a kortárs elkötelezett szerzők időszerűnek megcélzott munkáit is
inkább egy nemes szándékú ideológia jegyében üdvözölte az európai kritika. Az 1930as/1940-es esztendők fordulóján rehabilitálódott még a nyíltabb és egyszerűbb (hogy
ne mondjam: átláthatóan kulcsregényszerű) didaxis is, A hamis Néró kortársi sikerére
gondolok, és felértékelődött Magyarországon minden olyan fordításkötet és antológia,
amely a második világháború kirobbanását követőleg a francia irodalom recepciójáról
árulkodott. Így A francia irodalom kincsesháza (érzésem szerint) messze túlbecsültetett,
elfeledvén, hogy a „másik táborban” található német és olasz irodalom hasonló antológiája szintén elkészült, megjelent, miként az angol is. Azt természetesen nem vitatom,
hogy az Apollinaire- vagy a két Rimbaud-kötetet a szellemi ellenállás tudatában (is)
forgathatta az érdeklődő magyar olvasó, a francia irodalom recepciójának ilyen természetét Márai Sándor néhány újságcikke is tanúsította (s ez merészebb tettnek számított,
mivel a megfigyelés alatt tartott, liberálisnak minősülő sajtóban látott napvilágot), en-

1999. szeptember

91

nél azonban mai irodalomszemléletünk nézőpontjából érdekesebbnek minősíthető:
részint a fordításesztétika és fordítói gyakorlat egymást befolyásoló viszonya, részint
a fordításelmélet és nyelviség kölcsönhatása. Kulcsár Szabó Ernő ezen a területen
búvárkodik, és bár ezúttal csak kivételes pillanatokban vállalkozik fordításelemzésre,
ám Petőfi és József Attila versének német fordításairól szólva, nemcsak a célnyelvben
mutatkozó eltolódásokról tesz finom megjegyzéseket, hanem a magyar irodalom európai fogadtatásának olyan epizódjairól is, amelyek kivételeseknek nemigen nevezhetők.
Arról van ugyanis szó, hogy Petőfi és Ady németül nem a kortárs, hanem az időben és
modalitásban előző poézis nyelvén szólal meg (a magam vizsgálatai alapján mondhatom: általában); és talán a jövőben nagyobb figyelmet kellene tulajdonítani annak: például Nietzsche miként igazította „korszerűre” és az eredetivel jobban összehangzóra az
ügyetlen német Petőfi-fordítást. Már Turóczi-Trostler József fölvetette ezt a problémát
a (Huszadik Század című folyóiratban 1919-ben!) Ady Endre egykorú német átültetéseinek szemléjét adva.
„A fordítói hűségnek nem elengedhetetlen föltétele a forma és a tartalom azonossága az eredetiben és fordításban. A hűség követelményének untig eleget tesz a fordítás, ha benne azonosság helyébe egyértékűség lép. (...) a szekunder költő (műfordító)
végig követi a rekonstruáló folyamatot. Csakhogy ez a rekonstrukció nem lehet teljes
soha.”
Kosztolányi Dezső idevonatkozó írásainak sűrű idézése a nyelvszemléleti „korszerűség” bizonyítékaiként demonstráltatnak; azt azonban nem bánnám, ha egyszer a közeli jövőben Babits Mihály fordításelméleti írásaival szembesíttetnének. Még érdekesebb eredményre juthatnánk, ha például Kosztolányi Rilke-tanulmányait és különböző időkben keletkezett Rilke-fordításait olvasnánk össze. Nem végeztem ugyan
alaposabb vizsgálatokat, szinte csak szúrópróbaszerűen hasonlítottam össze a fordításokat és a tanulmányt (meg persze az eredeti verseket). Első benyomásom szerint
Kosztolányi korai Rilke-fordításai sokkal közelebb vannak A szegény kisgyermek panaszaihoz, mint a lényegesen visszafogottabb, „fogalmibb”, érzelmekkel takarékos tárgylírához, s még azt is megkockáztatom, hogy Babits első kötetének nem egy darabja
számomra „rilkeibb”, mint a Rilke költészetét Babitsnál jóval behatóbban, egyáltalában: ismerő Kosztolányi ekorabeli poézise. Rába György értékelése nem áll nagyon
messze tőlem: például ami a Baudelaire-verseket illeti, Kosztolányi Baudelaire-e az én
olvasásom szerint romantikusabb, szinte „victorhugoibb”, mint Babitsé, aki ugyan
helyenként szintén túldíszíti, helyenként kevésbé érzékelteti a romantikus tiráda
baudelaire-i szétolvasásának, szétírásának tapasztalatát, ám még mindig kevésbé közelíti a századforduló „osztrákos”-an érzelmi világnézetéhez, mint például a szépség-szonettet lágyabbra-simulékonyabbra formáló költőtárs. A magam számára úgy fogalmaznám meg, hogy Kosztolányi korszerű(bb)nek minősített nyelvszemlélete sem
segíti a költőt abban, hogy fordítói gyakorlata mindenütt megfeleljen – nem az eredetinek, hanem – saját elméletének.
Kulcsár Szabó Ernő fejtegetései nem efelé haladnak, a „műfordítói hűség és/vagy
szabadság képezte paradigmá”-ból kiutat kereső és elméleti írásaiban (mert arról nemigen olvashatok: vajon fordítói gyakorlatában is?) kiutat lelő Kosztolányi ennek révén
„kilép” a „klasszikus modernség nyelvszemléletéből.” És ha Babits nem (ebben nem
vagyok bizonyos), akkor nem elképzelhető, hogy ez utóbb megnevezett költő viszont
a közvetítői-„tolmácsi” praxisban mutat előbbre, például Shakespeare-átültetésében,
amely cáfolni látszik ama „színházi”-„előadási”–központú Shakespeare-felfogást, ame-

92

tiszatáj

lyet mint konvencióvá merevedett szemlélői-élvezői magatartást Móricz Zsigmond
támad emlékezetes Shakespeare-írásában? Azáltal, hogy Babits a színpadon nehezebben
mondható, inkább „költői” Shakespeare-t szólaltat meg magyarul, nem értelmezhető
egy korszerűbbé megcélzott Shakespeare-kép kialakításának jelzéseként? Valójában
a műfordításról szóló Kulcsár Szabó-tanulmány szintén a hermeneutikus pozíciót igyekszik erősíteni, annak ellenére, hogy a Walter Benjamin-recepció „dekonstrukciós” elágazása felé is tesz lépéseket, igaz, a „legeurópaibb” dekonstruktőrt, Paul de Mant
idézi, nem pedig Derridát, akinek eléggé súlyos mondandója akad a Bábel után létrejött (lehetetlen, ám szükséges) fordításról.
Itt térnék vissza a kötet egészének immár más jelentésben használandó „fordítói”
célkitűzéséhez, nevezetesen a hermeneutika és a dekonstrukció között tátongó árok
fölötti híd (utópikus?) építésének „akarás”-ához. Thomka Beáta munkásságát ismerve,
korántsem szeszély vagy véletlen műve, hogy Az irodalom elméletei sorozata ötödik
kötetében együvé kerül Derrida és Jauss egy-egy szövege. Ezzel kapcsolatban (is) igazat
adok Kulcsár Szabó Ernőnek, hogy „Egy szekrény mélyére zárt Gadamer- és Derridakötet éppúgy nem lépteti »uralhatatlan összjátékba« a maga jeleit, mint ahogyan horizont összeolvadás« sem megy végbe közöttük.” Talán elmondható ez az idézett könyv
franciából, illetőleg németből magyarra átültetett szövegeiről is. „Vagyis a szöveg –
folytatom Kulcsár Szabóval – mint írás mindenkor rá van utalva arra a megértésre,
amelynek dialogikus – azaz kérdésre és válaszra épül – a szerkezete.” Az ugyanazon
a lapon található Gadamer-citátum a Dekonstruktion und Hermeneutikból azonban arra
enged következtetni, hogy a mások általi önmegértés, sőt: a másság általi önmegértés
egyelőre inkább a retorika szintjén hozható közelebb a „différance”-hoz, kevésbé
a dialogicitásén. A közvetítés, a megér(te)tés „akarása” ezúttal is hermeneutikai horizontból történik, és így korántsem pártatlan szemlélődőként nem tekinthetjük a nagyvonalúan megtervezett colloquium egyedül lehetséges keretének, az egyiknek minden
bizonnyal, legott hozzátéve, hogy egy másik (vagy egy harmadik) szintén elképzelhető. A megértés alakzatai szerzőjének számomra rendkívül tanulságos és fontos fejtegetései „A kérdezhetőség kathekrézisei”-ről sehogyan sem emlékeztetnek Az irodalom
elméletei ötödik kötetének tematikailag hasonló Derrida-passzusaira, ellenben több közösséget mutatnak a tárgyában eltérő Jauss-tanulmánnyal, amelynek gondolatai a hitviták körül forognak. S ha a beszédes és beszéltethető forrásokat vesszük szemügyre,
jól látjuk, hogy míg Derrida a francia retorikai hagyomány szétírását/olvasását végzi,
addig Kulcsár Szabó Ernő hivatkozási anyaga természetszerűleg a magyar irodalom,
illetőleg, itt ez a perdöntő, a német gondolati hagyomány, és amennyiben nem német
(anyanyelvű) szerzőre hivatkozik, akkor is német fordításban. S ha a szépirodalomra
vonatkoztatva elismerjük a „fordítói értelmezés” tézisét, akkor feltehetőleg nem tévedünk nagyon nagyot, ha ugyanezt a „szakszövegek” átültetésekor sem tévesztjük egészen szem elől. Ami az idézett kötet „humanista” Jauss-értekezésében áll, szembesíthető ugyan Derrida tanulmányával, csupán az a kérdés; mi várható a szembesítés
végére, „történik”-e valami?
Aligha ítéli meg helyesen széljegyzeteim indítékát, irányát, tartalmát, ha valaki
a polémikus hangsúlyokat véli meghatározóknak, nem pedig az együttgondolkodásét.
Hiszen Kulcsár Szabó Ernő tanulmánykötete irodalmi életünk, irodalmi gondolkodásunk, irodalmi kutatásaink leginkább időszerűeknek nevezhető kérdésein gondolkodott, gondolkodtatott el, és noha a magyar klasszikus modernség válaszútjait igyekezett földeríteni, a magyar modernség alakváltozatait egymással szembesíteni, valójá-

1999. szeptember

93

ban ebben a könyvében, mint már az ezt megelőzőekben előkészítette, majd megvalósította a leginkább Gadamer és Jauss munkásságához fűződő hermeneutika magyar
nyelvű „honfoglalását”. Ez a honfoglalás – vetik többen ellene – a már korábban birtokot, illetőleg „hatalmat” szerzett „nyelvjátékok” rovására történt. Ez így tetszett,
tetszik természetesnek; hiszen ahhoz, hogy egy új szempontú irodalomértelmezés
elfogadtassék, ahhoz azt (is) szükséges látnunk: mivel szemben, mi helyett, netán mi
mellett fogadtassék el. Kulcsár Szabó Ernő tevékenysége táborokat és ellentáborokat
hozott létre, terminológiáját többen elfogadták (a leginkább a tanítványi körből, de
lehetetlen nem fölfigyelni arra, hogy oly kiváló irodalomtudós, mint a munkáival és
nem hadakozásaival nevet szerző Eisemann György pályája éppen a hermeneutika
jegyében ívelt föl), mások, méghozzá egykor egymásnak vitapartnerei egybehangzóan,
a megértés akarása nélkül elvetették, és a hont kivont szablyával óvták Kulcsár Szabóék ellen. Ilymódon a Kulcsár Szabóval folytatott baráti vita oly látszatba kerülhet,
mintha az ellentábor „hang”-jára lelt volna a recenzens, s a Kulcsár Szabóval inkább
egyetértését bejelentőt érheti olyan vád, miszerint „csatlakozási” szándékát jelenti be
ilyeténképpen. Eleinte annak örültem, hogy a Kulcsár Szabó körüli vita felkavarja
a magyar kritika és irodalomtörténet legfeljebb „feljelentő” bírálatoktól megzavart állóvizét, majd amikorra „tisztázódott”: mely folyóiratokban gyülekeznek Kulcsár Szabó
„hívei”, és mely folyóiratok azok, amelyek még véletlenül sem közölnek tőlük semmit, nem nézetek markáns megfogalmazódását észleltem, hanem lényegében beszédek,
nyelvek hatalmi harcát, „kiszorítósdi”-t. Éppen ezért tartom több mint figyelemre
méltó gesztusnak Kulcsár Szabó Ernő e tanulmánykötetében tett ajánlatát a beszélgetésre, amit a magam részéről nem a másik le/meggyőzése céljából megrendezett
colloquiumnak képzelek el, nem „hitvitá”-nak. „Ez azonban csak kezdet a következő
lépéshez, hogy a másik vallását annak idegenségében elismerjük, tehát a másikat másságában hagyjuk érvényesülni” – hiszem Jaussal együtt.
Annál is inkább, mert Kulcsár Szabó Ernő törekvése a dekonstrukció néhány tételének beemelésére hermeneutikai indítékú elméleti gondolkodásába számomra úgy
értelmezhető, mintha pályafordulatát jelentené be. Az a hermeneutika, amelynek
aligha vitathatóan legérdemesebb magyar képviselője, „iskolá”-vá vált, intézményesedett, a graduális és a posztgraduális oktatásban helyet kapott (Szegeden is, ezt nem
ártana tudomásul venni!), kialakult terminológiája, amellyel bizonyos hermeneuták
élnek, néhányan talán nem elég „alkotó módon”, többségükben azonban jó elemzésekkel (tudományos-kritikai) hitelt szervezve. Kulcsár Szabó Ernő tanulmánykötetét
első ízben „újraolvasva” (minthogy folyóiratokból már szinte valamennyit ismertem)
lenyűgözött az anyag változatossága, másodszor „újraolvasva” nem a változatosságra
figyeltem föl, hanem arra, hogy a korábban már tárgyalt témák ismét napirendre kerültek; mintha koncentrikus körök rajzolódnának ki; úgy gondolom, hogy a klasszikus és a kései modernség egymásnak válaszolgatása („de nem felelnek, úgy felelnek”?)
egyre újabb perspektívából világíttatik meg, miközben Kulcsár Szabó Ernő és a tanítványok egy részének Kosztolányi-, Kosztolányi–Babits, Ady-, Szabó Lőrinc-kutatásai
összevágnak, egymást egészítik ki, mondják tovább. Ennek következtében a terminológia finomodik, többszörösen kipróbáltatik „teherbírása”. Ugyanakkor azon is eleltöprengtem „újraolvasásaim” közepette: meddig folytatható ez a beszéd, ez a „nyelv”
így, ebben a körben? S hogy alaposabban tanulmányoztam (nem pusztán a kötet tanulmányait, amelyek mindegyikéből megint sokat tanultam, azokból is, amelyek
mellé kérdőjeleket tettem, hanem) a kötet hátlapjának szögét, amely a közelítési kí-

94

tiszatáj

sérletet mintegy önértelmezésként hozza tudomásunkra, az a benyomásom támadt,
hogy Kulcsár Szabó pályáján befejezéséhez közeledik egy periódus, és egy újabb első
lépéseinek lehetek tanúja. S ha a magam részéről inkább a jaussi „hitvita” következményeit vontam le („Ha az emberiség együttélését illetően hatékonyabb akar lenni, úgy
az nem csupán a másik elviselését feltételezi, hanem az eltérések feldolgozásának és
megértésének erőfeszítését is”), mint a dekonstrukció és a hermeneutika békés együttélésének (szimulációs) lehetőségét, azt azonban magam is úgy gondolom, hogy a beszélgetésre szükség van, a beszélgetés nélkülözhetetlen. Az önmagunk megértése olymódon lehet a konkrét magyar viszonyok között az eddigieknél termékenyebb, ha
a legitimáló közösségek nem elsősorban a maguk beszédének kinyilvánításszerű formáját alakítgatnák, és például a tanulmányok hivatkozási anyagából kitetszene, hogy nem
csupán a saját körben végzett elemzéseket helyeslik, hanem (némi) jóakarattal kezelnek a másság területéről való megállapításokat is. Annyit elismerek, hogy az önfeledt,
kontrollálatlan játékosság nem mindig segíti az érvelés hatékonyságát, elfogadhatóságát
talán még kevésbé, ám az önmagunknak a „mieink” által való megértésének gyakorlatától sem ártana eltérni. Hogy Kulcsár Szabó Ernő (ha jól értettem) nem állít az általam mondottaktól gyökeresen eltérőket, azt látszik sugallni számomra: messze nem
reménytelen „a különbözőség jogának elismerése” révén a valódi dialógus az egymás
írásait eddig inkább (némi) gyanúval leső felek között (bár ez kettőnk vitáira áll a legkevésbé). Talán nemcsak idézni, hanem tudatosítani (is) kellene azt, amit a Jauss és
Kulcsár Szabó Ernő által egyként joggal nagyra tartott Lessing Augustinustól idézve
Az emberi nem nevelése mottójaként írt le: „Mindezek ugyanazon oknál fogva egy
bizonyos szempontból igazak, más szempontból hamisak”.

IDÉZETT SZAKIRODALOM
KULCSÁR SZABÓ ERNŐ: A megértés alakzatai. Debrecen 1998.
Ugyanő: A magyar irodalom története 1945–1991. Budapest 1993.
Az irodalom elméletei V. Szerk. Thomka Beáta. Pécs 1997.
LESSING, GOTTHOLD EPHRAIM: Freimaurergespräche und anderes. Ausgewählte Schriften. Hg. Claus Träger. Leipzig und Weimar 1981.
NEMES NAGY ÁGNES: A másság vágya. Összegyűjtött esszék II. Budapest 1992.
RÁBA GYÖRGY: Babits Mihály. Budapest 1983.
Ugyanő: Babits Mihály költészete 1903-1920. Budapest 1982.
HEIDEGGER, MARTIN: Hölderlin és a költészet lényege. Ford. Redl Károly. In: Az egzisztencializmus. Szerk. Köpeczi Béla. Budapest 1965. (Az idézet a 195. lapon)
NIETZSCHE, FRIEDRICH: A történelem hasznáról és káráról. Ford. Tatár György. Budapest 1989.
BRETON, ANDRÉ: Arcane 17. Paris 20/18. 1965. (Az idézet a 76. lapon)

1999. szeptember

95

KULCSÁR SZABÓ ERNÕ

Kontextus és (hagyomány)összefüggés
SZÉLJEGYZETEK FRIED ISTVÁN KRITIKÁJÁHOZ
Kritikára, különösen, ha az valamely bírált munka igazságainak – akárha polemikus, mégis – példásan figyelmes megértésében bizonyult érdekeltnek, általában nem
szokás válaszolni. Nem is tenném, ha a Fried István írásához mellékelt, szívélyesen
invitáló levelében nem maga a szerkesztő ajánlott volna teret véleménycserére a szóba
hozott vitakérdések körül. A szakszerűen elmélyült és számos alapkérdést érintő kritika viszont gesztusként is olyan megtisztelően ritka eset mai műbírálati kultúránkban,
hogy pusztán már a ténye miatt is udvariatlanságnak véltem volna az eszmecsere elől
való kitérést. Van olyan beszédhelyzet, amelynek idejére félre kell tennünk mégoly
fontos egyéb munkáinkat is. Félreértés ne essék, meg sem akarnám kísérelni a válaszadásnak azt a kétes formáját, amely a nyitott kérdések lezárására törekszik. Vagyis;
mint ilyen tulajdonképpen úgy tesz eleget a kihívásnak, hogy nem csak egy illemtani
elvárásnak felel meg, hanem közben jó alaposan a vitapartnernak is. (Némelykor olyan
végérvényes precizitással, hogy annak lehetőleg minden kedve elmenjen a további
kérdezéstől.) Ami az én értelmezésemben itt csak annyit jelent, hogy semmi diszkurzív kártétel nem esik akkor, ha a köztünk mutatkozó nézetkülönbségek fönnmaradnak, illetve ha ebben a beszélgetésben újabb felfogásbeli eltérések kerülnek fölszínre. Köztudott, hogy a dologban való megegyezés közösségénél olykor termékenyebb lehet a disszenzus. Különösen, ha az – a kérdések kötelezően közös megoldása
helyett – újabb, netán kockázatosabb kérdéseket képes kiváltani.
Az ilyenkor illendő terjedelem nyilvánvalóan nem is alkalmas arra, hogy sorra reflexió tárgyává tegyük mindazt, amiben bizonyosan nem értünk egyet. A hermeneutika francia hagyományával kapcsolatban csak utalni szeretnék arra, Gaëtan Picon vagy
Arthur Nisin munkáit aligha elegendő a „kronológiai” dokumentáció puszta tényismereti horizontjában – afféle számontartási kötelezettségként – emlegetni, hiszen az
az „időbeliségbe ágyazottság”, amelyre joggal figyelmeztet Fried István, bonyolultabb
konstrukció a kronológiainál. (Noha ez a metafora sem veszélytelen, hisz hatástörténetileg az idő nem „helye” (= ágya) a folyamatoknak…) Nisinnek az a többször is hangoztatott tétele ugyanis, mely szerint „a mű nem a történelemben van ott, hanem abban az olvasatban, amelyet mi hozunk létre”1 – csak akkor érthető meg a maga hatástörténeti jelentőségében, ha tudjuk: a történelemnek ez a fogalma nem a történetiséget
utasítja el, hanem csupán a historika egyik történeti alakzatát. Jelesül azt az organikus,
herderiánus történetiség-elvet, amelyet Schelling hagyományozott tovább, s amelynek
hosszú egyeduralma nem annyira Picon, Nisin vagy Guiette munkáinak hatására tört
meg, hanem éppen a német recepcióesztétika és a Koselleck–Rüsen-féle korszakértelmezések teljesítménye nyomán szabadult ki a „naturalizált” szemléleti premisszák
fogságából. Az efféle distinkciók viszont – szerintem legalábbis – éppenséggel annak
a diszkurzív-nyelvi konzisztenciának az érvényesítésével hajthatók végre, amelyben
bírálóm a „fogalmi apparátus” eluralkodásának veszélyét észleli. Ha apparátust és ab-

96

tiszatáj

ban megtestesülő módszert értünk elméleten, akkor a hermeneutika bizonyosan nem
„elmélet”: Heideggertől Jaußig minden eddigi klasszikusa axiómaként óvott attól,
hogy tárgy és megértés ilyen elkülönülése jegyében gondoljuk el a hermeneutikai tevékenységet. Ha tehát e veszély sejtelme a hermeneutika kapcsán ötlik föl vitapartneremben, akkor, félő, a módszer „hajlékonyságának” metaforája azt az elvárást ismétli
meg, amelytől minden hermeneutika elhatárolta magát. Nevezetesen, hogy volna egyfelől a tárgyi sokféleség, amely annak észlelhetőségétől függetlenül létezik, s volna másfelől egy egyetemleges – téren és időn túli, mert az igaz korrelációk torzításmentes
biztosítékaival „fölszerelt” – tapasztalati horizont, amely úgy tesz szert megértésre,
hogy e tárgyi változékonyság függvényében mozgósítja a módszerkészlet valamely
adekvát elemét. Minthogy írásában mindvégig az összefüggés elsőbbségét hangsúlyozza, Fried István bizonyosan nem így gondolja a tapasztalat szerkezetét, szövegének applikatív eljárásai viszont pontosan ezt tartalmazzák. Szembefordulnak tehát
azokkal az előföltevésekkel, amelyekkel magam teljességgel egyetértek ugyan, pusztán
azért látom őket ebben a státuszukban sebezhetőknek, mert közülük némelyeket éppen ez a tárgytól való elválasztottság szolgáltat ki saját igényükkel ellentétes következtetéseknek. Szemben pl. a „beágyazottság” pozitivista metaforáival, már csak ezért is
szavaznék – bírálómmal ellentétben – a szemléleti konzisztencia következetes nyelvi
érvényesítésére, más szóval: a „fogalmi” artikuláltság komolyságára. Így remélvén
legalább részben ellensúlyozhatni a készletek harmonikus összebékítésének normatív
emlékezetét.
A fentiek miatt óvakodnám attól is, hogy hermeneutika és dekonstrukció viszonyát
a rend és a kaland párviadalára egyszerűsítsük. Nyilvánvalóan tévedhetek, de magam
nem sok kalandvágyat fedeztem föl de Man-nál, s még kevesebb rendcsinálási igényt Gadamernél. De hát Fried István is többször adta már jelét másutt annak, hogy az önmagáért művelt szubverzió szerinte is éppoly rosszul áll a tudománynak, mint a végleges eldöntöttségre vágyó stabilitásigény. Többek közt tehát azért nem félteném a tudományos irodalomértelmezést a „fogalmiságtól”, mert éppen e nyelvi közeg nyilvánítja
meg az olyan axiomatikus tapasztalatok episztémétörténeti különbségeit, mint hogy
„csak a szöveg van”, illetve, hogy „a szöveg mindig csak valamilyen módon van”. S talán
még itt sem az a legfontosabb, hogy az egyik horizontban létmódtól függetlennek
látszik, a másikban pedig tapasztalatfüggőnek bizonyul egy dolog identitása. Inkább az,
hogy a dolog (a szöveg) egészen másként lép kapcsolatba velünk, ha tudatában vagyunk
a saját benneállásunknak a megértés előzetes struktúráiban, vagy ha megpróbálunk
szabadulni azoktól. Úgy vélem, erre az előzetes megértésre már csak azért is emlékeztetnünk kell magunkat, mert egyrészt okvetlenül felülkerekedik rajtunk, másrészt
éppen abban bizonyul nélkülözhetetlennek, hogy a dolog is csak általa képes a maga
idegenségét tudtunkra adni: a saját ottlétéhez képest tud csak nem-én-ként megnyilvánulni.
Teljességgel egyetértek Fried Istvánnal abban is, hogy egy könyvnek, amely a nyelv
fenomenális és materiális aspektusainak egyensúlya mellett foglal állást, az olvasás
praxisában nem illik olyan hibákat elkövetnie, amelyek aláaknázzák ezt az egyensúlyt.
Nem szerencsés tehát „kontextusból kiemelt frázisokhoz” folyamodnia. Meggyőző és
igen találó példa erre az Auerbach-pince jelenete. Nem is ilyen durva vétséget vet szememre Fried István, amikor vele szemlélteti a kontextust elhanyagoló értelmezést.
Durva hibát pedig – Fried István tudja a legjobban – valóban elkövettem. A cédulák
nem menthető „átkeveredése” miatt Lessing-szövegként idéztem Goethe Die Geheim-

1999. szeptember

97

nisse-jének néhány sorát. Komolytalan mentségnek vélem magam is, hogy a szöveg
szelleme mindezek ellenére sokkal inkább a Nathan-é2, mintsem a Faust-é. Sőt, még azt
is, hogy a citációs emlékezet elvétései némelykor termékenyebbek lehetnek a filológiai
adatok beszédénél. Analóg példaként elmesélhetném a következőket. Az egyik nemzetközi kollokviumon nagyjából már másfél órája vitatkoztunk egy briliáns szonett
jellemző formai és szemantikai jegyeinek feszültségeiről, amikor valaki azzal a meghökkentő ténnyel hozakodott elő, hogy a vers nem szonett, hiszen a két „tercett”
együttvéve nem hat, hanem hét sorból áll. Fogas hermeneutikai kérdés, hogy a filológia vagy az interpretáció volt-e itt sikeresebb. Az ülés után a nem kevésbé meghökkent
Bonyhai Gábor sajátmagának mindenesetre azzal zárta le a kérdést, hogy őt ugyan
nem érdekli, hat sor-e vagy hét egy szonett második fele. Ha a befogadás formaadó
percepciós műveletei során a vers szonettnek bizonyult, akkor ő bizony azt továbbra
is szonettnek fogja olvasni. S ha valahol, akkor ezen a ponton most már bizonyosan
a kontextus kérdéseinek kellős közepén érezhetjük magunkat.
Azért is ragaszkodnám a továbbiakban az összefüggés-problémához, mert leginkább így tudok eleget tenni a Fried István kritikájában megfogalmazódó elvárásoknak. Minthogy írásának alapszerkezetét a kontextus iránti figyelem elve rajzolja ki,
a másik (ez esetben kritikai) szöveg idegen igényének előhívása nem függetlenedhet
annak legfőbb érdekeltségétől. A Babits-kérdésben bírálóm azt veti tapintatosan a szememre, hogy rekanonizációs szándékkal valamelyest mintha kijátszanám a Számadás
Kosztolányiját a Babits-életmű ellenében. Nem tagadva, hogy keletkezhet ilyen „kontextus” az értelmezés körül, pusztán arra szeretnék emlékeztetni: a Számadás idézett
részletét mindössze a húszas évek végi, harmincas évek eleji Babits-lírához képest találtam beszédesebbnek, éppen a szerepmentesség új paradigmája felől. Ezért tartom
kissé kérdéses irányba tartó érvnek, hogy álláspontom itt a dogmatikus Lukács-bírálat
„szolipszizmus”-vádjához közelednék. A Versenyt az esztendőkkel emlegetett darabja
ugyanis még annak a szakasznak a jellegzetes hangját üti meg, amelyet nem Lukács
György, hanem József Attila részesített alapos – a filológiától máig is csak fél szívvel
méltányolt – bírálatban. Magam itt abban látom a különbséget, hogy míg a kontextusokat tekintve Fried István egy alakzati hasonlóságot vél jellemzőnek (Lukács és az én
érvelésem között), engem sok tekintetben éppen a József Attila-bírálatban fölszínre
jött költészettörténeti (hagyomány)összefüggések juttattak arra a belátásra, hogy az ekkori Babits-líra kérdései nem abból a tapasztalatból származnak, amelynek jegyében
Európaszerte megújulni látszott a költészet létérzékelése és beszédmódja (az organikus
kód feladása, a szubjektivitás önmagán keresztül történő megértésének sikertelensége,
az ember nyelvi mivoltának fölértékelődése, az allegorikusság gyakorisága, az eredetiséget hasonlóképp megkérdőjelező műfaji interpretánsok megsokasodása s nem utolsósorban a dialogikus konstrukciókban mindinkább eliminálódó „szubjektív”, szinguláris beszédhelyzet tünetei stb.). A nem készletként, vagyis: nem tárgyiság és a tőle elválasztott értelmezés adekvációjaként értett kontextus mint a történő hagyomány
összefüggése itt például még a filológiai adatvilág szintjén is azzal érvel – készséggel elismerem: közvetve – a leírt költészettörténeti tapasztalat oldalán, hogy a 20/30-as évek
fordulójára Babitstól a modern magyar líra minden olyan klasszikusa eltávolodott
már, akiknek részük volt az említett lírai paradigmaváltás végrehajtásában. S hogy az
ekkor inkább már csak a befolyása, mintsem pályája csúcsán álló Babits érzékelt
valamit a feszültségből, jól mutatják a korabeli reakcióiról tudósító visszaemlékezések.
József Attila első, 1928-as látogatása kapcsán még a Babits-hívek sorába tartozó Kom-

98

tiszatáj

lós Aladár is kénytelen megállapítani: „az ellentmondáshoz nem szokott és érzékeny
Babistban rossz szájíz maradt...”3 (Kiem.: K. Sz. E.)
Másképpen jelentkezik a kontextus értelmezésének kérdése a Faust zárójeleneteire
vonatkoztatva. Fried István talán itt fogalmaz a legkeményebben: „nem tudom elfogadni Goethe megrovását, elmarasztalását valamiféle naiv üdvtörténeti humanitásban”. Előrebocsátva, hogy – miként Babits-ot, úgy – Goethét sem látnám értelmét
„megróni”, sőt, „megvédeni” sem, ezúttal nem a temporális és a készletszerű kontextusértés feszültségéről van szó. Azt döntse el az olvasó, vajon a szóbahozott állítás
elmarasztalja-e Goethét. A mondott helyen ugyanis azt próbáltam meg érzékeltetni,
miként fordul ellentétébe az az – emberi emancipáció puszta szolgálatára lefokozott –
idealista tradíció, amellyel „Goethe sokat citált szavai szokták megbarátkoztatni
a (még tapasztalatlan) műélvezőt”4. Remélem, nem Goethe Faust-ját, különösen nem
Goethét „marasztalja el” ez a következtetés. Magam csupán úgy tudom értelmezni,
hogy a műnek ez az emancipatorikus megfontolásból gyakran hangoztatott részlete
jólhangzó idézet gyanánt képes arra, hogy a szabadság idealitását az ember uralma alá
hajtott környezettel, illetve az embernek a világon való felülkerekedési kötelezettségével hozza összefüggésbe. Egyszerűbben szólva: az újkori euroszubjektumnak azzal az
eszményével, amely legnagyobb világirodalmi hatással a Faustban fogalmazódott meg,
s ilyenként is vonult be a 19-20. századi emberértelmezés meghatározó premisszái
közé. De azt is látnunk kell, hogy az ezredfordulóhoz közeledvén miként sokasodnak
ezen emberideál lassú „visszahistorizálódásának” jelzései is. Tévedés ne essék: nem
a Faust recepciótörténeti hanyatlásáról beszélek: egyelőre nem az bizonyosodott be,
hogy a mű nem volna képes új önmegértésben részesíteni a legigényesebb kortárs befogadót is. Különösen akkor, ha annak esztétikai világtapasztalata és a Faust közvetítette világértés között termékeny feszültségek is mutatkoznak.
A Fried István és a magam szövegében megjelenő értelmezési kontextus között,
úgy vélem, ezúttal mégis strukturális különbség van, nem pedig temporális. Bírálóm
ugyanis nekem tulajdonítja az összefüggéséből kiragadott szövegrész „üdvtörténeti”
üzenetté változtatását, pedig az – az egész befejezés távlatából nézve – szerinte nem
állítható ilyen horizontba. (Már itt megkérdezhetnénk, elvész-e azzal az üdvtörténeti
szerkezet, ha olyasvalaki nyer üdvöt, aki „két kézzel kapott az élvezetek után”, s nem
tudott szabadulni az Örök Nőiség vonzásából?) Fried István invenciózus értelmezése
joggal bővíti ki a szerkezeti összefüggéseket: valóban, a megvakult Faust szavai – noha
arra utalnak – nem a megvalósuló utópia világát jelölik, hanem saját sírbatételének
előkészületeit. De vajon elveszítette-e ezzel a mű az újkori individuumértelmezés üdvtörténeti indexeit? Nem bizonyos, hogy hitelt kell adnunk a tekintélyérvi gyanúba
keverhető adatnak, Goethe mindenesetre úgy jellemezte hősét, mint az újkori emberideál (kritikailag is szemlélhető) megtestesítőjét: „olyan volt – jegyzi le a közlést 1829ben Eckermann –, mint minden ember, aki túlontúl is az eszméből indul ki”5. Mindenesetre, ha nemcsak ennek a jelenetnek a finom ambivalenciáira, hanem valóban a mű
teljes befejezésére terjesztjük ki az értelmezési kontextust, akkor arra a meggyőződésre
is juthatunk, hogy a Faust talán mégsem rombolja szét az általa létesített művészi emberértelmezés alapzatát.
*
**

E boldogság sejtelme elragad / s már üdvözít a legszebb pillanat (A Faust I. részének fordítója Jékely Zoltán, a II. részének Kálnoky László.)
Ez a sivár, rossz, végső pillanat / Szegény még ezt is megragadja

1999. szeptember

99

A főhős utolsó szavaival („Im Vorgefühl von solchem hohen Glück / Genieß ich
jetzt den höchsten Augenblick”)* ugyan azonnal kontrasztot alkot a „győzelem” citációs
beszéde, hiszen a holt monológjára ekként felel a diadalát ülő Mephistopheles: „Den
letzten, schlechten, leeren Augenblick / Der Arme wünscht ihn festzuhalten”**. Csakhogy
a győzelmi pillanat nem tart túlságosan sokáig: a sírbatételt „szabad hon” építéseként
inszcenírozó győztes máris szemben találja magát az angyalok kórusával, amelynek
ünnepien szárnyaló lírai éneke azt a paradicsomi megváltást előlegezi Faustnak,
amelynek az igézetében („Im Innern hier ein paradiesisch Land”)* sírba hanyatlott. Ami
azt is jelenti, hogy az angyali kórus az „életreidéző”, mágikus beszéd matériáján keresztül nem Mephistopheles-nek, hanem Faustnak válaszol:
Rosen, ihr blendenden,
Balsam versendenden!
Flatternde, schwebende,
Heimlich belebende,
Zweigleinbeflügelte,
Knospenentsiegelte,
Eilet zu blühn.

Rózsák, ti csillogók,
ti balzsamhordozók!
Csapongók, röppenők,
életre bűvölők,
gallyacskák szárnyai,
szár friss hajtásai,
viruljatok.

Frühling entsprieße,
Purpur und Grün;
Tragt Paradiese
Dem Ruhenden hin.

Tavaszi réten,
nyugodjon ott,
zöld s bíbor éden
ölén a halott.

Külön talán nem kell említenünk, hogy az angyali kórus, illetve a Mephistopheles
megszólaltatta beszéd regiszterei között közben mérhetetlen térbeli távolság is kialakul. Hisz a fenti dikcióval szemben az ördög száját effélék hagyják el:
O Fluch! o Schande solchen Tröpfen!
Satane stehen auf den Köpfen,
Die Plumpen schlagen Rad auf Rad
Und stürzen ärschlings in die Hölle.

Ó, a bambák! Átok! Gyalázat!
Sátánjaim fejükre állnak,
búkfenceznek nehézkesen,
És seggel esnek a pokolba.

A szöveg bravúrosan szőtt „hálózata” közben persze olyan szoros összefüggéseket
teremt a Faust zárlatában, hogy a befejezettség kulcsfogalmai (es ist vollbracht, er fällt, so
ist’s getan**) rendre textuális feszültséget létesítenek az ördög és a főhős szituálódása között, azaz, a nyelvi-retorikai szinten mutatkozót rendre ellentétébe fordítják a „ténylegesen” referenciálisnak. Mephistopheles önelégült kijelentése („so ist es getan”***),
mely legalább három referenciális irányba vezethető, legott önmaga tagadásába vált,
amint a főhős lelkét elragadják az angyalok: „Ein großer Aufwand, schmächlich! ist
vertan”****. Az üdvtörténeti célbajutást végül aztán az a nyelv adja tudtul affirmatív
bizonyossággal, amely az egész fausti pálya (alább külön is kurzivált) alapfogalmait magábaépítve emeli tovább, még „magasabb szférákba” a főhős lelkét:
*
**
***
****

Belül paradicsomi táj virul
elvégeztetett
ennyi az egész
meddő vesződség szégyenét nyögöm

100

tiszatáj

Gerettet ist das edle Glied
Der Geisterwelt vom Bösen,
Wer immer strebend sich bemüht,
Den können wir erlösen.

Szellemvilág, ment a Gonosz
karmától már e lélek:
„Ki holtig küzdve fáradoz,
az megváltást remélhet”.

Ha mindeddig kétségünk lett volna a törekvő, küzdő, fáradozó élet mennyei megjutalmazásának egyértelműsége felől, akkor végül most érdemes szóba hozni a Fried
Istvántól ambivalensnek értett részletet: „Nur der verdient sich Freiheit wie das Leben
/ der täglich sie erobern muß”*. Ami a zárlat bővebb, tehát érvényesebb kontextusában
inkább önmagához visszatérő összegzése a nyitány – isteni eredetű! – vezérfogalmainak, illetve a bennük foglalt antropológiai ideáloknak, mintsem azok megkérdőjelezése: „Es irrt der Mensch solang er strebt”**; „Ein guter Mensch in seinem dunklen
Drange / Ist sich des rechten Weges wohl bewußt”***. Avagy a legismertebb példát
véve, immár magától Fausttól:
Habe nun, ach! Philosophie,
Juristerei und Medizin,
Und leider auch Theologie!
Durchaus studiert, mit heißem Bemühn.

Ó jaj, a filozófiát
a jog- s az orvostudományt
És – haj – a teológiát:
mind buzgón búvároltam át

S noha a drámai partitúrában ezúttal még csak a szöveg nyelvi hálózatának értelmezésén dolgoztunk, talán a marginális jegyzetek műfaja megengedi a műveletek ideiglenes felfüggesztését. Ha nem törekedhettünk is teljességre, eljuthattunk addig a pontig, ahol Gadamer azt mondaná, „az értelmező, aki előadta az indokait, eltűnik és
a szöveg beszél”6. Azt remélem, maga ez a fenti szöveg is „továbbít” annyi baráti üzenetet Fried Istvánnak, amennyi egy nagy formátumú bírálat nyomán természetes:
a köszönetet és a nagyrabecsülést műfaji mintául állítható, kitűnő kritikájáért.

JEGYZETEK
1
2

3

4
5
6

*
**
***

Arthur NISIN: Les oeuvres et les siècles. Paris: Editions Universitaires 1960, 24.
A Die Geheimnisse nem véletlenül mutat erős Spinoza- és Lessing-hatásokat: Goethe ekkor
került legközelebb egy olyan gondolatkörhöz, amelyet aztán a Faust végkövetkeztetéseiben
már nem ismételt meg. Sőt az is valószínűsíthető, hogy a Die Geheimnisse épp azért maradt töredék, mert Goethe hamarosan távolodni kezdett attól humanitásideáltól, amelynek absztrakt
„átlelkesítésű” (nem pedig organikus) naturalizáció képezte a szemléletszerkezeti hátterét.
KOMLÓS Aladár: Emlékezés József Attilára. In: SZABOLCSI Miklós (szerk.): József Attila-emlékkönyv. Bp. Szépirodalmi, 1957, 210.
KULCSÁR SZABÓ Ernő: A megértés alakzatai. Debrecen: Csokonai 1998. 142.
Berliner Ausgabe Bd. 8, 712.
Hans-Georg GADAMER: Text und Interpretation. In: Ph. FORGET (Hg.): Text und Interpretation. München: Fink 1984. 55.
szabadság, élet nem jár csak azoknak, / kiknek naponta kell kivívniuk.
Tévelyeg az ember, míg remél.
az igaz ember bárhogy is hibázik, / nagyon jól tudja, mely az igaz út.

KRITIKA

Más szóval ugyanaz minden
TÉREY JÁNOS: TÉRERÕ CÍMÛ KÖTETÉRÕL
Az 1970-ben, Debrecenben született Térey János legújabb verseskötetében, a Térerőben található költeményeket sajátos kettősség jellemzi. Egyrészt e versek a szerző
„magánarchívumának”, a „Termann-archívumnak” darabjaiként mintha csak arra volnának hivatottak, hogy dokumentálják,
rögzítsék Térey életének egy-egy mozzanatát, másrészt meglehetősen sokatmondóak,
mintegy túlmutatnak önmagukon. Átvitt
értelmük van: metaforikusak.
Ismertetésemben ez utóbbinak, a Térey-versek átvitt-értelműségének, metaforikusságának összefüggéseit tárgyalom, különös tekintettel Arisztotelész meghatározására, miszerint
„Az értelemátvitel (metaphora) egy más
összefüggésben használatos megnevezés átvitele nemről a fajra, vagy fajról a nemre,
vagy egyik fajról a másikra, vagy a viszonyazonosság (analogia) szerint”1.
Ez az átvitt-értelműség korántsem jelenti azt, hogy Térey költeményeire va-

lamiféle transzcendens irányultság, vagy
akár csak különösebb gondolati-filozófiai
mélység volna a legjellemzőbb. Ezek a versek nem ettől sokatmondóak. Sokkal
inkább attól, hogy bennük bár gyakran
ugyanazt mondja szerzőjük, teszi ezt
mégis mindig más szavakkal, azaz másképp. Ugyanazt mondja, de sokszor és
sokféleképpen: tehát mégsem egészen
ugyanazt.
A Térerő című kötet, amely 1998-ban,
a Palatinus kiadó gondozásában látott napvilágot, ha akarom, öt, ha akarom, hat
ciklusból áll. Térey rövid bevezetővel
indít (Intro) és nyúlfarknyi anti-ciklussal
zár (Bonus track). A tulajdonképpeni versciklusok: Rosszakaratú hívás azonosítása;
A kész tény; Ébren tartott érdeklődés; Sed
non satiata; Vág-meder. Ez utóbbiak alkotják a szerző szám szerint hatodik könyvének gerincét.
A kötet végén, Bonus track címen két
rap-szöveg olvasható, de vigyázat, gyengébb idegzetűeknek egyik sem ajánlott.
Godfather Termann ugyanis kíméletlen:
aljas indokból, előre megfontolt szándékkal, különös kegyetlenséggel elkövetett
rapjei nincsenek tekintettel az ún. „polgári jó ízlésre”. Ez amúgy a műfaj sajátja,
az igazi, autentikus rap állítólag nemcsak
aljas, mocskos is. A rapper korántsem
a természet vadvirága, de száraz kóró:
szúr, vág, karistol, rendre fölsebzi a ki1

ARISZTOTELÉSZ: Poétika, 57b 5–10, PannonKlett Kiadó, Budapest, 1997, fordította
Ritoók Zsigmond.

Palatinus Könyvek
Budapest, 1998
152 oldal, 860 Ft

102
finomultabb lelket.
Másrészt a rap, eredendően, hangzó
műfaj. Az írott szöveg önmagában sehogy
se hangzik: kevés, mint döglégyben a lojalitás.
Az öt tulajdonképpeni ciklussal egészen más a helyzet. Témái, motívumai
ugyan nagyrészt a korábbi Térey-könyvekből köszönnek vissza, mint pl. Debrecen, a szülői ház (Termann-ház), a gyerekkor és annak rekvizitumai, akadnak
azonban újabbak is. Ezek közül figyelmet
érdemel a szerző Ady Endre-i formátumú
„héjanásza”, a Minca-szerelem. Utóbbi
több, egész estét betöltő játékfilm (Kemény István szerint „francia bohózat”)
számára szolgálhatna élményanyaggal, de
George Lucas is elgondolkodhat. Tematikai szempontból a Minca-szerelem, két
mindenre elszánt szerelmes látványelemekben gazdag háborúja, a legfontosabb
és egyben a legtöbb oldalt kitevő része
a Térerőnek. Olvastán világossá válik: nem
mind jedi-lovag, ami költő.
De lássuk most már, miből fakad a kötet verseinek sokatmondósága, átvitt-értelműsége.
A szerző legújabb könyvének olvastán
arra jutottam, hogy az átvitt-értelműség
titkának nyitja Térey költői módszerében
rejlik. Nem elsősorban a versek fölvetései
sokatmondóak, rejtélyes- vagy átvitt értelműek, hanem inkább az újra és újra
alkalmazott költői módszer az, amelynek
nyomán Térey szókapcsolatai, verssorai,
szakaszai, ritkábban teljes költeményei,
egyfajta átvitt, önmagukon túlmutató
értelmet nyernek. Anélkül azonban, hogy
különösebben bölcselkedővé válnának.
Térey költői módszerére mi sem jellemzőbb, mint nyelvi kifejezések szinte
programszerű használata. A szerző versei
telis-tele vannak olyan köznyelvi kifejezésekkel és azok változataival, mint pl. a „veszett fejsze nyele”, „a szélrózsa minden
irányába”, a „ha a fene fenét eszik is”, és
sorolhatnám.

tiszatáj
A nyelvi kifejezés lényege nem más,
mint hogy szó szerinti jelentésén túl átvitt
értelme van, hasonlóan a metaforához,
amely maga is „átvitel”. Valahol a legtöbb
nyelvi kifejezés metaforikus. Valószínűleg
éppen ebben rejlik használatának értelme.
A logoszban, amely túl van az adott nyelvi
kifejezésen, túlmutat annak szó szerinti
jelentésén. Például minden valamirevaló
Dire Straits rajongó tisztában van vele:
„a swing szultánjai”-nak nem sok közük
van az egykori török császárokhoz. Magyar
anyanyelvűek számára pedig napnál világosabb, hogy a „veszett fejsze nyele” nem
a fáskamrában keresendő, a „szélrózsa”
nehezen hozható összefüggésbe bibével és
porzóval – még „ha a fene fenét eszik is”.
Mivel szinte alig találni olyan újabb Térey
verset, amelyben ne találkozna az ember
a fentiekhez hasonló kifejezésekkel, nem
egészen indokolatlan ezek költői alkalmazásának behatóbb vizsgálata, a szerző költői világában tett újabb felfedezések reményében.
„(Egyébként: minden a régiben.
Maradtam a jó öreg, élelmes naplopó,
de pillantásom barna éjfél, de kifolyik
kezemből a lovetta, a szélrózsa mutat
[ irányt...”
(Veszett fejsze nyele – kiemelés tőlem: H. I.)

Az imént idézett átvitt értelmű kifejezések Friedrich Nietzsche nyelvfelfogásának említésére indítanak A vidám tudományból. Sutyák Tibor Zarathustra –
fikció és fordítás 2 című írásában a következőképpen interpretálja Nietzschét:
1

„Tudat és nyelv közös gyökerű, fejlődésük is
kéz a kézben jár. Amit a nyelvi jel megragad, nem lehet más, mint egy ’tönkreáltalánosított és tönkreközönségesített világ’, ám
a nyelvi eszközökre is jellemző lehet egyfajta
bőség, túláradó gazdagság, a puszta kommu12

In: Jelenkor, 1998. július–augusztus, 805–
810.

1999. szeptember
nikatív funkciót messze túlszárnyaló poétikusság, amely a jelentésen túl a ritmust és
a képet is játékba hozza. Ez a nyelvi többlet
ad alkalmat arra, hogy a tudattalan gondolkodást (a tudattalanból, a gondolkodó test
egészéből származó inspirációt) a kivételes
gondolkodó – nem közölni! – megjeleníteni
tudja. Az így létrejövő szöveg kompromiszszum, amely különböző, érdekeiket egyaránt
érvényesíteni igyekvő erők között köttetett,
márpedig ez egyúttal azt is jelenti, hogy mi
már mindig is egy transzformált, ki- és lefordított értelemhez férünk hozzá. Minden
szöveg csupán egy változat, egy fordítás.”
(Kiemelés tőlem: H. I.)

103
formájába, amely az írásba rögzített nyelv
tulajdonsága.”2 (Kiemelés tőlem: H. I.)
Platón ugyanitt világosan megkülönbözteti az írást, mint az egyébként is „gyarló nyelv” alkalmatlan, „merev formáját” 4.
Érdemes e helyen megjegyezni, hogy
pl. Jacques Derrida, Platónnal, valamint a
logocentrista és fonocentrista irányzattal
némileg ellentétben nem feltételez a nyelv
mögött a „gyarló nyelv formájába” öltöztethető, és a „szellem” 5 által „megfogható”
logoszt,
3

4

„az értelem nála mindig elcsúszik, elkülönböződik, nincs stabil centruma, háttere, hanem a beszélők dialógusának változó pro„Minden szöveg csupán egy változat,
6
egy fordítás” – tolmácsolja Sutyák Nie- duktuma” .
tzschét, és különösen igaznak tűnik a TéRáadásul
rey által előszeretettel (fel)használt nyelvi
kifejezések esetében. „A szélrózsa minden „a fono- és logocentrizmus kritikája azt is
irányába” kifejezés „transzformált, ki- és jelenti, hogy Derrida kételkedik a struktúra
lefordított értelme”, logosza pl. az, hogy mindenhatóságában, feltételezi, hogy min„szerteszét”, „mindenfelé”, „az összes el- den struktúra megbomló struktúra, nincs
képzelhető irányba” – már amennyire az abszolút középpont, az egész nem létezik,
„elvont értelem” e közönséges szavakkal hanem mindig elcsúsznak, elkülönböznek
összetartozást biztosító elemei, minden egészvisszaadható.
hez
kiegészítés, szupplementum járul.” 7 (KiA Sutyák Tibor által interpretált Nietzsche azonban korántsem mondott forra- emelés tőlem: H. I.)
dalmian újat akkor, amikor kijelentette,
Térey János újabb költészetére azonhogy „minden szöveg csupán egy változat, ban sokkal inkább jellemző egyfajta önegy fordítás”, a gondolkodás, az értelem,
a logosz nyelven túli valóságának, valami
23
PLATÓN: Hetedik levél, 343a, in: Platón
„eredetinek” úgymond „fordítása”.
összes művei, III. kötet, Európa könyvNietzsche véleménye, ha úgy tetszik,
kiadó, Budapest, 1984, fordította Faragó
nagyon is ódivatú. Nem mástól, mint az
általa gyakran ostorozott Platóntól szár- 34 László
Vö: Jacques Derrida: Freud és az írás színmazik. Platón volt az, aki a modernitásban
tere, fordította Bókay Antal és Gabulya
később elkülönülő két irányzat, az ún.
Krisztina, eredeti megjelenés: Tel Quel. no.
logocentrizmus és a fonocentrizmus ontikus
26. 1966
alapjára, nyelv és értelem különvalóságára, 45 Valószínűleg a logisztikon, a halhatatlan
az értelem, a logosz primátusára Hetedik leeszes lélekrész értelmében vett szellemről
velében, és másutt, eredetileg utalt:
van szó.
56
B
ÓKAY ANTAL: A dekonstrukció posztmo„Ezért aki észnél van, sohasem fog bátorsá5

6

got venni magának arra, hogy a gyarló
nyelv formájába öltöztesse, amit szellemével megfogott, s még kevésbé abba a merev

67

dernitása, 383. oldal, in: Irodalomtudomány
a modern és posztmodern korában, Osiris
Kiadó, Budapest, 1997.
Uo.

104

tiszatáj

mennyi eddig megjelent könyvében találkozhatni a „cívis” Debrecennel, a szülővárossal, csakúgy, mint a szülői házzal,
amely axis mundiként, misztikus világtengelyként áll költői világának középpontjában. Mondhatni, nála minden e körül,
a versekben „Termann-ház” néven emlegetett szülői ház körül forog, amely ma
részben elhagyatva áll. Kísértetkastély, telis-tele a gyerekkor imbolygó szellem„Nem mint Pilátus a krédóba,
alakjaival:
nem mint egér a Marsra:
„Elfordultam a családtól.
egymás utcájába önként és dalolva
Telt ház van, a számonkérő szék
[ jutottak.”
előtt jártatom azt a redves pofámat,
(Szabad kéz – kiemelés tőlem: H. I.)
mielőtt tényleg elmennék a pusztulatba.
Jámbor szándékom volt: kifüstölni
Amennyiben elfogadjuk a nietzschei
[ a kísérteteket.”
véleményt, miszerint
kéntelen logocentrista attitűd. Úgy tűnik,
a platóni-nietzschei nyelvfelfogáshoz áll
közelebb, nem a Derrida-féléhez, amenynyiben nagy számban és sorozatosan használ fel verseiben olyan köznyelvi kifejezéseket, amelyek puszta létükkel árulkodnak bizonyos, az adott nyelvi kifejezésen
túli, átvitt értelemről, logoszról. Ekképpen
Platón, Nietzsche és Térey

(Rosszakaratú hívás azonosítása)

„...mi már mindig is egy transzformált, kiDebrecen, a „Termann-ház”, úgy látés lefordított értelemhez férünk hozzá.
Minden szöveg csupán egy változat, egy szik, egyike költőnk „örök” témáinak.
Hagyományos témáival kapcsolatos, nem
fordítás” (Kiemelés tőlem: H. I.)
is mindig újdonatúj mondandóját Térey
úgy Térey itt vizsgált verseire különösen mégis képes újra és újra más szavakba
igaz: azokban minden (vagy nagyon sok önteni. Nietzschével szólva: ugyanannak
minden) „fordítva van”. A versekben meg- a gondolatnak más és más szövegváltozaszólalók mindig egy bizonyos értelemben tát, „fordítását” adja, és ezért nem lesz
beszélnek, de a szerző e beszédek szó sze- soha unalmas, amit mond. Ezért lesz „sorinti jelentésének és átvitt értelmének, katmondó”.
logoszának különböző szövegváltozatait,
Máskor egy-egy közkeletű, esetleg
„fordításait” adja.
a költő elődöktől átvett nyelvi kifejezés
Egy logocentrista fordításelmélet sine átvitt értelmét játékban tartva játszik el
qua nonja az lehetne, hogy lehetőleg ugyan- ugyanezen kifejezés szó szerinti jelentésével, variálva is azt:
azt kell adni, mint az eredetiben, legfeljebb
„Minden téma nyílhegye egyazon
más szavakkal, másképp. Előbb meg kell
céltáblát keres: életes öledet. Kimerítik
találni az eredeti mű „értelmét”, aztán
a belügyekbe való beavatkozás fogalmát,
következhet a fordítás, amelynek során az
fölcsattanok, kibicnek kuss legyen.
eredeti értelem nem szabad, hogy jelenMi gereblyéztük halomba az avart,
tősen módosuljon. Persze mindez inkább
hogy megessék rajta héjanászunk.
csak követendő idea, semmint a gyakorÁtütik bimbóid, megfeszül
latba maradéktalanul átültethető módszer.
melled fölött a tísört,
Térey eddigi költészetének egészére is
lecsapom a kollégát, aki
jellemző, hogy valahol mindig ugyanazt
soká és falánkul stírölt.
mondja, legfeljebb más és más szavakkal.
Harci helyzet secperc alatt.
Tehát: mégsem egészen ugyanazt.
Tűnés az avarunkból, kibicek!”
Az obligát Térey-motívumok közül
(Esténk a kibicekkel – kiemelés tőlem: H. I.)
elég itt Debrecenre utalni. A szerző vala-

1999. szeptember
Ez utóbbi idézet más szempontból is
tanulságos lehet.
A nyelvi kifejezések fent ismertetett alkalmazásán túl Térey másik kedvelt költői módszere a különböző nyelvi rétegekből származó szavak, kifejezések egyidejű
játékban tartása, vagy, mint alább, egymástól és magától a szerzőtől is (részben)
idegen beszédmódok beemelése a szövegbe:
„Legjobb fejek a Köröszték.
Lementünk a Köröszttel a hobbira.
Pöfögtünk a vartyogóval. Érden van
[ a hobbi.
Ott nyomattuk. Fölvettük a szabadidőt.
Legbaróbb zizegő, négy kilóért a Gyáli útról.
Tudod, mit mondott nekem a Köröszt?
Aki hülye, haljon meg, aszonta.”
(A Köröszt)

Térey János újabb (és korábbi) versei
már csak azért is tekinthetők „fordításoknak”, mert különböző nyelvek, pontosabban nyelvi rétegek, pl. szociolektusok kifejezéseivel élve szólalnak meg, és
mondják el ugyanazt. Térey klasszikusnak
számító témáit a legköznapibb kifejezésekre fordítja le, avagy megfordítva: a legközönségesebbnek tetsző dolgokat klasszikus irodalmi nyelven szólaltatja meg.
E versek szerzője tolmácsszerepben mutatkozik meg, azonban nem idegen nyelvek,
hanem egy bizonyos nyelv, a magyar
nyelv különböző rétegeinek tolmácsaként.
Nevezhetnénk rétegnyelvek „eszperantistájának” is, amennyiben különböző
nyelvi rétegekből vett elemek felhasználásával hozza létre saját mesterséges nyelvét,

105
amely egyben mestersége nyelve is: költői
nyelv.
Térey egyaránt szól hozzánk magasabb irodalmi stílben és a legmocskosabb
argót beszélve, csak hogy értsünk végre
a szóból. Egyik szélső esete ennek a különös, nyelven belüli többnyelvűségnek az
a két rap-szöveg, amely a Térerő c. kötetet
zárja:
„Elnyomlak, mint sörszagot az Orbit
Az igazat mondom, nemcsak a valódit.
Tegnapi mannád a menzán az Á-menü
Alpárigyuszi, gizda párvenü
Nem vagy valódi, nem vagy hús-vér
Tanyád életfogytiglan az útszél
Vajon mire vered magad, faszkalap
Arra, hogy a kétszázas listán rajta vagy?
Unos-untalan elárul az akcent
Hol bölcsőd ringott, Külső Taskent...”
(Idegenrendészet)

Korántsem egyirányú az az éjsötét
anyanyelvi sikátor, amelyben Térey költészetét elárasztja az argó és a szleng. Példa
rá az egyik népszerű hazai rap-zenekar,
a Kartel esete szerzőnkkel. A nemrég Nyelvterület néven költő barátaival (Peer Krisztiánnal és Poós Zoltánnal) rap-bandát alapító Téreytől maga Döglégy Zolee, a Kartel frontembere, a honi ganxsta-rap koronázatlan királya vett át néhány sort, új
CD-jét dögösítendő. Ugyanakkor Térey
se rest Ady mellett Döglégy Zoleet idézni
a Térerőben.
Döglégy és Térey karöltve az ő közönségükért. Értünk, egymás nyelvén.

Hollósvölgyi Iván

106

tiszatáj

[I]gazság és [kozm]etika
SZÖRÉNYI LÁSZLÓ DELFINÁRIUMÁRÓL
Van abban valami bámulatra méltó
naivitás és ijesztő cinizmus, ahogyan
„a múltat végképp eltörölni” jelszóval évtizedeken keresztül módszeresen átkozmetikázták a történelmet. Micsoda erőfeszítéseket tettek annak érdekében, hogy –
sokan talán önmagukkal is – elfeledtessék:
csak a jelen múlik el, a múlt sohasem! Így
utólag már nemcsak félelmetes, de szánalmasan nevetséges is a makacsul kilógó
lólábbal folytatott meddő küzdelem. Micsoda energiákat fektettek mindebbe,
s milyen reménytelenül! Épületeket, emlékműveket, szobrokat és feszületeket
könnyedén el lehetett tüntetni, mintha
sohasem léteztek volna. Ám a dokumentált múlt „kiigazítására” irányuló igyekezet mennyire hiábavaló fáradtság volt!
S nemcsak hosszútávon, de a mindenkori
jelenben is. Hiszen publikálni lehetett olló
segítségével sajtó alá rendezett „fordulat
előtti” műveket, de sem a könyvtárak,
sem az antikváriumok, sem a családok
polcairól nem lehetett maradéktalanul el-

tüntetni ezek régebbi, csonkítatlan kiadásait. Mennyi ellentmondással, mennyi zavaró „újdonsággal” szembesült, akinek
minderre rányílt a szeme. S ha egyszer rádöbbent, már nem tudta nem észrevenni,
hogy a múlt keretből kivágott képei nem
eredendő absztraktságuk miatt torzak,
hanem azért, mert retusálták őket.
Ismét bebizonyosodott, hogy a történelem olyan, mint a puzzle: nem érdemes
ollóval besegíteni!
Különösen, amióta a könyvnyomtatás,
a sajtó, valamint a kép- és hangrögzítés
létezik. Gutenberg óta, de még inkább az
elmúlt másfélszáz évben nyilvánvalóvá
vált, hogy minden „puzzle-darab” ismeretlen számú – tehát gyakorlatilag elpusztíthatatlan – másolatban létezik. Így aztán
hiábavaló minden kozmetika, csupán idő
kérdése, hogy mikor kerül végre hamisítatlan részlet a megnyirbált helyére.
Örök igazság – és persze közhely –,
hogy a szó, a kép és a hang a legveszélyesebb „fegyver”!
Most nem az előzetes cenzúráról van
szó. Nem az előhívás előtt megsemmisített negatívokról, nem a kéziratokból
kihúzott sorokról, bekezdésekről és nem
a világháborúk utáni napilapok leprafoltos oldalairól. A nyomdafestéket sosem
látott, kefelevonatként bezúzatott szövegek nyomtalanul eltűnhetnek, azonban,
ami egyszer már megjelent hírlapban,
folyóiratban és/vagy kötetben, azt többé
nem lehet meg nem történtté tenni. Persze a végtelenségig módosítható – ez csuFelsõmagyarország Kiadó
Miskolc, 1998
232 oldal, 800 Ft

1999. szeptember
pán szándék és technika kérdése –, de úgy,
hogy a csalás sose derülhessen ki, lehetetlen. Az eredeti példányok mindegyikét
képtelenség megsemmisíteni! Valahol mindig marad legalább egy, amelyik előbbutóbb napvilágra kerül és feltárja az eltitkolt részleteket.
A Nyílt Társadalom Archívum Centrális Galériájában tavasszal felállított vándorkiállítás, mely az angol David King
fényképgyűjteményét mutatta be, szemléletes példája mindennek. A Szovjetunió
fennállása idején meghamisított fotók
nemcsak a kényelmetlenné váló múlt kozmetikázásának indítékairól és fortélyairól
árulkodnak. A bemutatott anyag egésze
a korszak könyörtelen látlelete. Valóságos
röntgenkép, mely brutális erővel tárja fel
egy embertelen szervezet múlt-átalakító
cinizmusát. Vajon miben hittek, akik parancsot adtak a fényképek és a filmek
„megdolgozására”? Komolyan gondolták,
hogy a múltat a jelenhez igazíthatják, és
ez a sterilizáció végül is nem számolja fel
önmagát?!
Nincs alternatív múlt! Ami megtörtént, az megtörtént, csak éppen nem ismerjük eléggé a részleteket. Ezek elhallgatása, átmontírozása, kivágása és betoldása
sohasem lehet tökéletes. Csak idő kérdése
a „lebukás”, mely aztán elemi erővel leplezi le az ily módon csalni merészelők
múltat deformáló, vagyis hagyomány- és
kultúraellenes, tehát embertelen tevékenységét.
Az a tavaszi fényképkiállítás borzongásra és mosolygásra egyaránt késztetett,
mert a cinizmus és a naivitás ijesztő és
nevetséges. Szörényi László tavaly megjelent Delfináriuma hasonló érzelmeket
váltott ki belőlem.
Ez a könyv leleplezett „filológiai groteszkek”, valamint kulturális és politikai
képtelenségek gyűjteménye. Elgondolkodtató és szórakoztató olvasmány egyszerre.
A különböző lapokban folyamatosan

107
publikált fejezeteiből hosszú évek óta
csemegézhettek az írott sajtó és a könyvkiadás szándékos torzításai és durva hibái
miatt bosszankodók. A rendszerváltás
előtt inkább egyfajta kaján elégedettség,
azóta pedig a döbbent felháborodás kísérte az egyes közléseket. A belőlük öszszeállított kötetben a részletek természetesen összeadódnak, felerősítve Szörényi
László leleplezéseinek legfőbb értékét:
a tanulságot.
A Delfinárium ugyanis mindenekelőtt
tanulságos olvasmány. Első fejezete, A bevezetés a delfinológiába, negyven esztendő
kiadói gyakorlatának szellemesen és elegáns, szabatos stílussal megírt áttekintése.
Nem kizárólag a szakemberek érdeklődésére számító száraz hibajegyzék, nem csupán megannyi filológiai bravúr, melyek az
irodalomtörténet-írás számára jelentenek
figyelemre méltó újabb tételeket.
A Delfinárium – a szó legjobb értelmében – tipikusan közönségolvasmány.
Szerzője, miközben szórakoztatóan cseveg, nem pusztán a szövegcsonkításokra
kívánja felhívni a figyelmet, sokkal inkább a mögöttes szándékokról beszél.
Nem arról, amiről a szakemberek mindvégig tudtak, hanem arról, amiről a laikusoknak sem érdemes elfeledkezniük. Mindenekelőtt számukra íródtak a kötetet
alkotó egyes közlemények. A humor és
a cinkos kikacsintás, ugyanakkor a pontos
mondatok és a világos megfogalmazás sajátos módon felerősítik a Szörényi László
által csokorba szedett döbbenetes tényeket. Ideillő képzavarral élve: mintha megbízható tőkével ellensúlyozott habkönynyű csónakból venné számba a mélyből
felbukkanó delfineket...
Miért éppen „delfineket”, és honnan
a kötetcím, a „Delfinárium”, ahol az előbbi
játékos tengeri emlősöket ügyes szakemberek mutatják be az érdeklődő közönségnek?

108
Voltaképpen egy szellemes szójátékról
van szó. Szörényi László a cenzúra egy
sajátos formájára utal vele, mely „a francia
jezsuiták és Fénelon által kidolgozott
szövegkiadási modort” követi, „amikor is
»ad usum Delphini«, azaz a trónörökös
(franciás latinossággal Delphinus – azaz
Dauphin) használatára a klasszikusokból
kihagyták azokat a fejezeteket, amelyeket
az újkori ízlés szeméremsértőnek ítélt.
Néha odáig mentek a túlbuzgóságban,
hogy a kihagyott részeket saját átírásukkal
helyettesítették. Ekkor mondjuk, a kurvából barát, a bordélyházból iskola lett –
és így tovább”. A Delfinárium erre a „lektori” felülvizsgálatra hoz bámulatos
mennyiségű példát a második világháború
utáni magyar kiadói gyakorlatból. A példák nagy száma egyszerre kétféleképpen
nyűgöz le: elborzaszt és ugyanakkor elismerésre késztet. Az előbbit az „alapos”
és „szorgos” kiadói ügyködés váltotta ki
belőlem, az utóbbit pedig az az alapos és
szorgos szerzői tevékenység, amely minderre felhívta a figyelmet.
Voltaképpen arra, hogy a múltat mindenkinek joga van ismerni, elhallgatására,
átírására, megcsonkítására viszont senki
sem érezheti feljogosítva magát.
Az említett előzményre támaszkodva
Szörényi László 1982 őszén alkotta meg –
nemcsak a filológia rendszertana számára –
a kiadói szövegcsonkítás és -átírás gyakorlatára a „delfinizálás” fogalmát. Bevezetésében és elterjesztésében meghatározó
szerep jutott a szegedi József Attila Tudományegyetem bölcsészkari lapjának,
a Gondolat-jelnek, melynek 1984-ben megjelent 2., 3., 5., és 6. számában a szerző
végre közölni tudta első „delfin”-megfigyeléseit. Mára a fogalom általánosan
elterjedtté vált, és nemcsak a kiadói-lektori-irodalomtörténészi szlengben. Mint
a Delfináriumban olvasható, Márton László
egyik regényében, Ferdinandy György

tiszatáj
pedig egy cikkében használta, számítva
közérthetőségére.
Szörényi László könyvéből kiderül,
hogy a kiadók szerkesztői – sokszor még
a kritikai kiadásokéi is! – „mindig teljesen
önkényesen jártak el”, amikor a sajtó alá
rendezéskor megcsonkították a problémásnak gondolt szövegeket. Tehették
mindezt azért, mert „a klasszikusok szövegkiadását rendező, az Akadémia által
jóváhagyott szabályzat nem intézkedett
egyértelműen arról, hogy mit kell tenni
a politikai, illetve ideológiai szempontból
nem kívánatos szövegrészekkel, illetve
művekkel. Klaniczay Tibor tett ugyan egy
javaslatot, mely szerint 1919-ig – tehát
a történelmi Magyarország szétdarabolásáig – minden szöveget csonkítatlanul ki
kell adni, kétséges esetben legfeljebb alaposan megjegyzetelve. Trianon után azonban a klasszikusok azon szövegeit is meg
kell szűrni – e javallat szerint –, amelyek
zavarhatnák viszonyunkat a szomszéd népekkel. [...] Ami magát az alapelvet illeti,
az azon az egyoldalú feltételezésen alapult, hogy a mi nacionalizmus-ellenességünk viszonzásra talál a szomszédoknál.
Az illető szomszédok egy pillanatig sem
vették ezt komolyan”...
A jövőbe nem látó, a baráti népek érzékenységét megsértő, érthetetlenül őszinte
vagy szókimondó szerzőink szövegeinek
kellő helyen történő megcsonkításában
alapos munkát végeztek a kiadók illetékesei. A tevékenységüket szemléltető példák
sokasága igazolja Szörényi László megállapítását, miszerint „amióta a kultúrpolitika
egész népünket neveli, s nem középiskolás
fokon, a delfinképzés lehetőségei is hallatlanul kiterjedtek”. Az ezekért felelősek
körültekintő olvasók voltak; figyelmük
elől senki sem menekülhetett. Bessenyei,
Jósika, Táncsics, Vörösmarty jó néhány
műve éppen úgy veszélyesen túlírtnak és
helytelen gondolatokat sugallóknak minősíttettek, mint Petőfi, Mikszáth, és Bene-

1999. szeptember
dek Elek nem egy írása. Ki a szlovákokra,
ki az oroszokra tett olyan megjegyzéseket, amelyek – legalábbis a kiadók szövegértelmezői szerint – akár még sértőnek is
tűnhetnek, ki balga módon „oláh betörés”-t és „oláh megszállás”-t emlegetett, ki
pedig Clemenceau alakját idézte fel, persze félreérthetően. Gárdonyi, Herczeg Ferenc és Krúdy szövegeivel meglehetősen
sokat bajlódtak a delfinizálók. Az egri csillagok írója túl sokszor emlegette Istent
meg Jézust, és általában nagyon is klerikálisnak mutatkozik műveiben, Herczeg
Ferenc pedig revizionista ízű kijelentésekre ragadtatta magát, Tisza Istvánra pedig tisztelettel emlékezett. Krúdy különösen problémás írónak tűnhetett, mert hol
antiszemitának, hol meg obszcénnak találták a megjegyzéseit, sőt, még arra is vetemedett, hogy olyan, nem szalonképes
kortársakról is elismerően nyilatkozzon,
mint Bartha Miklós, Rákosi Jenő és Bánffy Dezső. Ráadásul Krúdy Trianonról,
a bolsevikokról, Moszkváról és Kun Béláról gyakorta nem a szeretett hangján
szólt. Mindez Móriczról, Móra Ferencről,
Juhász Gyuláról, Babitsról, Kosztolányiról, Karinthyról és József Attiláról ugyancsak elmondható. Képzelhető, hogy az illetékesektől micsoda figyelmet követelt,
hogy a tankönyvekben e legrangosabbnak
mondott szerzők műveinek újabb kiadásai
ne zavarhassák össze a mohón olvasó
diákságot...
Szörényi László aprólékos pontossággal, kifogástalan bibliográfiai adatokkal
szemlélteti a delfinizálók könyörtelen
irtómunkáját. Mindezt szellemes megjegyzésekkel kísérve, és ha szükséges,
magyarázatokkal ellátva. Olykor gúnyos
is, de többnyire csupán akkor, ha valaki,
a csonkításon túl, az eredeti szöveg átírására vetemedett. Összességében kettős cél
vezette – a nyolcvanas évek második felében! – a delfin-lista összeállításakor: egyrészt felhívni az olvasók figyelmét arra,

109
hogy olvasmányaik újabb kiadásait gyanakvással vegyék kezükbe, másrészt a felháborodásának kívánt hangot adni. Nem
egyeseket akart pellengérre állítani és nevetségessé tenni, hanem egy etikai és szakmai nézőpontból nézve egyaránt tűrhetetlennek érzett gyakorlatot. Nyomatékkal
hangsúlyozza, hogy „eszem ágában sem
volt egyéneket vádolni. Sem textológusokat, sem kiadói szerkesztőket. Pamfletemben a bolsevik kultúrpolitika egyik arcát
igyekeztem megrajzolni. Ennek alapelveit
magasabb szinten döntötték el, mint a Tudományos Akadémia, vagy a Kiadói Főigazgatóság. Nagyon sokan nyilván abból
a meggondolásból vetették magukat alá
a cenzúra döntéseinek, hogy mentsék, ami
menthető”.
Mindez a Bevezetés a delfinológiába című fejezetben olvasható. A másik kettő,
a (N)agytakarítás és a Glosszárium Szörényi László 1973 és 1996 között írt filologizáló esszéinek, művelődéstörténeti tanulmányainak és hozzászólásainak gyűjteménye. Ma is tanulságos olvasmányok.
Az 1989-90 táján írtak számomra különös
szellemi csemegét jelentenek, mert a cenzúra képtelen természetrajzának bemutatása mellett a szerzőnek még azt történelmi pillanatot is sikerül hitelesen felidézni, amelyben még nem pletyka, amit
mond, amikor még bátorság és jó ízlés
egyaránt kellett az efféle megszólaláshoz.
Ezek a kulturális és politikai groteszkek
hatásosan érzékeltetik, hogy a múltat nem
végképp eltörölni kell – hiszen nem is
lehet! –, hanem tanulni belőle. Feltéve, ha
képesek vagyunk erre. S most különösen
nagy szükségünk lenne rá. Szörényi
László korábbi köteteinek, mindenekelőtt
a „Multaddal valamit kezdeni” (Bp., 1989.)
című tanulmánykötetnek is ez az egyik
alapvető üzenete, a szatirikus-ironikus
Delfinárium pedig különösen ez sugallja
nekem.

110
Olvasás közben folyton a mára méltatlanul elfelejtett Ráth-Végh István könyvei
jutottak eszembe. Témáit, szemléletmódját, módszerét, stílusát és alaposságát tekintve, a Delfinárium mintha ezek folytatása lenne. Szörényi László mintha arra
vállalkozott volna, amit az előd már nem
írhatott meg. A Delfináriumnak Az emberi butaság, a Hatalom és pénz, a Fekete

tiszatáj
krónika és A könyv komédiája mellett
a helye.
Ezek [hiány]pót[ló] kötete, a közelmúlt képtelenségeinek tanulságos gyűjteménye.

Sánta Gábor

MÛVÉSZET
KÁNTOR LAJOS

Fekete-fehérben a világ
Az emberek – sokszor még reménytelen körülmények között is – színes
álmokat szőnek, de éber állapotban ugyancsak színesben szeretik látni a világot. Ebben a mai téves korban, a kezdeti fekete-fehér képsorok után, szintén
a szín hatalma erősbödik. Megvallom, a fekete-fehértől nekem is először a gyerekek kiszámolója, a fekete-fehér-igen-nem jut az eszembe, a kiszámolósdit
pedig felnőttként éppenséggel nem kedvelem.
Van azonban egy olyan fekete-fehér, amelyet nem lehet, nem szabad leváltani. Mindenekelőtt a grafikára gondolok. Innen, Erdélyből nézve ez alighanem evidencia. Nagy Imre például, a havasi székely világ színpompás festője –
meggyőződésem szerint – grafikában, mégpedig fekete-fehér rajzban, metszetben volt igazán nagy és színes (egyéniség). Gy. Szabó Béla fametsző öröksége
több földrészen ismert. Kusztos Endre színnel alkotott magának egy döbbenetes világot, villám sújtotta fákból, tört ágakból, bozótból (amely madártojást
rejteget). Deák Ferenc fekete vonalainak finomsága embert, állatot, történelmet ölel körül. Lehet-e azt állítani, hogy ebből a gazdagságból hiányzik a kolorit?
Az ötvenedik évén túl járó képzőművész, a Kolozsvárt élő, a Korunk szerkesztőségében műszaki szerkesztőként dolgozó Heim András, aki (a pécsi Jelenkornál megjelent, Lászlóffy Aladár verseit kísérő rajzai után) most készülő
kötetével teszi le névjegyét, valamikor Miklóssy Gábor tanítványaként festőnek készült, hogy aztán fokozatosan (vagy egyszerre?) „elszíntelenedjék”. Úgy
három évtizeddel ezelőtt, amikor Kancsura István még a Korunk főtéri helyiségében megpróbálta beajánlani nekem (pár apró reprodukciót közöltünk is
tőle, Heim ebben a szürke, pontosabban fekete világban keresgélt már. Ha
egyetlen igével kellene jellemeznem ezt a szakaszt, a győzköd tódul elő az emlékezetből. Erre következett néhány évvel később az épít – Kassák Lajos ún.
képarchitektúráiból, a konstruktivizmusból ihletődve. Vele szinte kart karba
öltve járt a káprázat, aminek Vasarely (Vásárhelyi Győző) és az op-art (feketefehérben) volt a forrása. Ezt az utat tulajdonképpen azóta sem hagyta el, de
közben – vagy már előtte – fölfedezett valamit: Kós Károly Erdélyhez és különösen is Kalotaszeghez kapcsolódó konok kitartását. Heim Andrásnál a kitart
nem jelenti a népművészeti, népi-építészeti elemek használatát, jelenti viszont
a hűséget a szülőföldhöz, a mesterekhez, a választott úthoz. Talán még egy
forrást említeni kell ebben a sorban: a zenét, a zenei ritmusokat. Van értő

112

tiszatáj

szakember (László Ferenc), aki Bach muzsikáját beleérzi, belelátja Heim egyes
grafikai lapjaiba – ebben én sajnos nem tudok érdemben állást foglalni. Azt
viszont látni vélem, hogy igenis megszületett egy sajátos klaviatúra, és Heim
András most már ezen billentyűz.
A legfontosabb ige azonban, amelyhez – az én olvasatomban – eljutott e
sokat próbált kolozsvári grafikus: a meggyőz. Mint minden valamirevaló művészetnek ugyanis, Heim grafikáinak is van egy (több?) olvasata. Aki nem ismeri,
nem hajlandó megtanulni a hozzá vezető ábécét, annak marad a fekete-fehér
káprázat. Nekem ennél többet, most már sokkal többet jelent. A fekete-fehér
foltok, rácsozatok közé be tudom helyezni akár a virágot, a keresztet, a nagyvárost a maga fényeivel, a magányosságot és a kitörési vágyat, a fölfelé törekvést, a kiemelkedést a szürkeségből. S ha így van valóban, ha valamennyire is
igazam van, akkor már elmondható: Heim András beállt a számontartásra érdemes erdélyi magyar grafikusok sorába. Ez pedig rangot jelent.

A Tiszatáj Könyvek sorozatban 1997-ben adtuk ki Hász Róbert Diogenész
kertje c. regényét. A mű most Der Garten des Diogenes címmel a berlini Rowohlt
Kiadónál németül is megjelent Irene Rübberdt fordításában.
*
A Tiszatáj szerkesztőségének új telefon- és fax-száma:
(62) 421-549
*
Néhány szerzőnkről: BOZAI ÁGOTA a Balaton TV munkatársa, Siófokon él.
Első regénye az Európa Kiadónál jelent meg Perzsa díván(y) címmel. PETŐCZ
ANDRÁS író, költő, az avantgarde új hullámának vezéregyénisége. Tucatnyi
verseskötete után legutóbb La métaphore d’Europe (Európa metaforája) címmel francia nyelvű könyve jelent meg.
Októberi számunk tartalmából:
KOVÁCS ANDRÁS FERENC, LÁSZLÓFFY ALADÁR, MARNO JÁNOS versei
HÁSZ RÓBERT, ORBÁN JÁNOS DÉNES, PODMANICZKY SZILÁRD prózája
VEKERDI LÁSZLÓ tanulmánya
„Honnan jövünk? Mik vagyunk? Hová megyünk?”
(Kibédi Varga Áron, Trogmayer Ottó írása)
Diákmelléklet: SZÉLES KLÁRA Lászlóffy Aladárról

