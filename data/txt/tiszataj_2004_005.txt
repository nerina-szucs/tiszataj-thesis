tiszatáj
58.

2004 MÁJ

ÉVFOLYAM

Aczél Géza,
Bogdán László,
Nagy Gáspár,
Tőzsér Árpád versei

3

M,
W1

Faludy György,
^rendel Lajos prózája
Kányádi Sándor
köszöntése
Mai magyarok - mai
magyarokról
(Gyáni Gábor,
Monostori Imre
írása)
A *oo.

diákmelléklet:
Vadai István
Balassi Bálintról

5

/

•

2004. május

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
••••
<r
a Nemzeti Kulturális Örökség Minisztériuma
Nemzeti Kulturális Alapprogram
^[rTÍ
•— k —
támogatásával.
NI MZKII ULTI RALIS OROKSDF.
MINISZTÍRILMA
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tisz.ataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf- l 4 9 '
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési I r o d á ban (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a p o S '
tahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
•

ISSN 0133 1167

Tartalom
LV I II . ÉVFOLYAM, 5. SZÁM
2004. MÁJUS
NAGY GÁSPÁR: Mi volna évei mögött?; Köszöntő ének
Jáki Sándor Teodóz (OSB) szolgálataiért; A garast
letetted ........................................................................

3

FALUDY GYÖRGY: A tangeri esztendő .................................

8

TŐZSÉR ÁRPÁD: A forradalmakról és a lélekről faggatják,
de e versen túli entitásokról csak prózában tud vallani, bár prózája mintha itt-ott versbe csapna ...........

38

JÓKAI ANNA: A készülődő imája; Ima az olajfák alatt;
A Halál Angyala szól ...................................................

40

GRENDEL LAJOS: Mátyás király New Hontban – 8 ............

42

SIMAI MIHÁLY: a Soha jelentésváltozásai; arctalan tükör;
vérvesztes év; mikor a maszkot ..................................

50

BOGDÁN LÁSZLÓ: Kós Károly elhatározza, hogy megteremti Erdélyt; Róma égése (A nagy római költő
levele feleségéhez, A rémálom); Rezervátum .............

52

ACZÉL GÉZA: műfenyő ........................................................

55

BITÓ LÁSZLÓ: A halállal kibékítő ember ............................

56

Kányádi Sándor 75 éves
VÖRÖS LÁSZLÓ: A „röstellt” versek természetrajza (Kányádi Sándor pályakezdéséről) ...................................

69

POMOGÁTS BÉLA: Az idilltől a drámáig ...............................

79

BÁRDOS B. ARTHUR: Esztendők ..........................................

84

MÁRKUS BÉLA: Monográfia Kányádi Sándorról (Pécsi
Györgyi könyvéről) .....................................................

88

Mai magyarok – mai magyarokról
MONOSTORI IMRE: „Ugyanarról – másképpen” (Domokos
Mátyás fél évszázada) .................................................

93

GYÁNI GÁBOR: A szintézis akarása és a közvetítő szerep
(Romsics Ignác portréjához) ......................................

98

TANULMÁNY
FRIED ISTVÁN: Az újra-megalkotott Európa antológiája
(Faludy György: Európai költők antológiája) ............. 104

Szerkesztői asztal ............................................. a belső borítón

ILLUSZTRÁCIÓ
LIPTÁK GYÖRGY munkái a címlapon, a 7., 37., 41., 49., 68., 78.
és a 103. oldalon
KÁNYÁDI SÁNDOR és BÁRDOS B. ARTHUR fotói a 84. és 86. oldalon
(Bárdos B. Éva felvételei)

DIÁKMELLÉKLET
VADAI ISTVÁN: Egy hiányzó hattyú
(Balassi Bálint Aenigma című verséről)

NAGY GÁSPÁR

Mi volna évei mögött?
Kányádi Sándornak szeretettel

Most már tudom
vagy csak sejtem?
de májusban
mégse rejtem
véka alá titkát ha van
mert nagy utak
világvégi találkozók
cikázások cikkanások
árny-mosolyok
gyors szökellő szavak
mögött
csikó-csengő
gólya-kelep
fecske-csivit
messze hangzó
Szamos Nyárád és Küküllő
megmorajló
hangja
mögött
sőt még ama
metró-pad fölötti falra
papírosra
féltenyérre és körömre
vagy a fekete korongra
rótt versek
mögött
is van egy másik költő
fényből s gondból
egyberostált
ember-vándor
el nem romló

4

tiszatáj
el nem vásó
mert szívéből tud ő szókat
Isten hű írástudója
de bölcsen tud hallgatni is
így prófétál némán s túlnan
már fák hegyén és koronáján.

Köszöntő ének Jáki Sándor Teodóz (OSB)
szolgálataiért
születésének háromnegyedszázados
szép ünnepén

„Szürkefejű öreg bácsó”
Égből küldött mentő hágcsó
így látják a Szeret martján
mikor arra felé csángál
Domokos Pál Péter nyomán
rendületlen szívű vándor
ruganyos léptű és bátor
papi ember a javából
családjából épp harmadik
aki Szent Benedek fia
Róla zeng most e krónika
ősi magyar tagolóban
egyszer nyárban másszor hóban
nagy lélekkel reményt szállít
ügyében Istenre számít
számolja de számolatlan
útja van hol él a magyar
szó és ének a legszebben
Máriához Szent Istvánhoz
erőst Szent László királyhoz!
Sohasem rest Ő az útra
Kárpát-kanyaron is túlra

2004. május

5
el-elcsángál Moldovába
Lészpedre és Pusztinába
Klézsére és Kalugerbe
Kacsikába Rekecsinbe
csángó szóért és énekért
Lakatos Demeter versiért…
Áldja Isten jó Teodóz
atyánkat ki hitben hajóz
fiatalon s nagy terüvel
orcáján mindig derüvel
megérdemli a virágot
csángómagyaroknak áldott
„szürkefejű öreg bácsó”
ennél nem lehet szebb zárszó!

A garast letetted
Barátsággal küldöm Vörös Lászlónak,
aki 1975–1986 között állt a Tiszatáj élén

A mítoszokon túl
és a legendákon innen
miért s miért nem
magyarázat sincsen
ott a Tisza partján
(talán a féltékenyebb?)
elődök-utódok: valahai társak
meg a feledékeny bátrak is
már ritkán emlegetnek.
Holott a múlt századból
azok a lázas-sebes évek…
s lám éppen azokból
fáradt szívedben
tizenkét nem tucat éved!
kínzó nyomait hordod.

6

tiszatáj
De egyben tartottad a nyájat
míg igazoltad s védted
az annyiszor vádolt Tiszatájat
és nem rémültél meg
az érdesebb gondolatoktól…
csöndes hűséggel tetted a dolgod
aztán tudjuk (én ne tudnám?!)
mi lett a vége…
de a lap a te rendelt idődben
– annyi év után ma is kimondom –
legjobb korszakát élte.
És most itt van a könyved
hideg tényeivel félelmes
és vádló dokumentum
mert az álságot
és a gyávaságot
még azonmód melegében
pontosan lejegyezted:
mi is volt a vétked a vétkünk
mikor szigorúan (és balgán)
ellenőrzött mondatok
és sorok között éltünk.
(Bizony vén és ifjabb kollégák
mai bátor szájhősök
– jobbról és balról –
ti abból az idővallumból
hogy s hogynem
rendre kimaradtok
mert akkoriban még
legföljebb kocsmák mélyén
egymásnak suttogva
fortyogtok szónokoltok.)
Itt volna hát a magyarázat
köszönjük néked
előbb azt a tizenkét évet
aztán e könyvet
gondos jegyzeteivel

2004. május

7
mutatóival egyetemben
s ahol már te nem is taníthatsz
ott is tanítani fogják
s hiszem nemcsak a Tisza-partján
de ahol járnak még egyetemre
milyen is volt ez a szerencsétlen
támogatott tűrt és tiltott ország
a garast letetted
szívből óhajtanám
hogy a te szíved is
lehessen már könnyebb!

8

tiszatáj

FALUDY GYÖRGY

A tangeri esztendő
1977-ben levelet kaptam Szász Katitól, aki Valencia mellett élt a spanyol tengerparton. A hosszú levél barátnőnk, Erényi Lili dolgával foglalkozott. Lili már 27
éve élt Tangerben, Marokkóban, ahol híres szőnyeggyárát vezette. Nem kívánt
marokkói állampolgárságot szerezni, arra követség nem adott vízumot. Maradt
tehát hontalan, miután magyar állampolgárságát régóta megvonták tőle, mint
mástól is. A marokkói angol, francia, olasz vagy spanyol követek és konzulok viszont személyesen ismerték őt és üzleti útjaira vízumot szereznie nem jelentett
nehézséget. A marokkói ki és beutazási engedélyről viszont az ország miniszterelnöke, Uffkir gondoskodott, Hasszán király „leghűbb híve és szolgája.”
Néhány hónappal korábban a király külföldi útjáról repülőgépen tért haza,
mikor egy másik, lázadó gépről lőni kezdték. A király nem vesztette el ismert,
berber hidegvérét. A pilótával megrádióztatta a támadó gépnek: a király már
halott, hagyják abba a lövöldözést. Leszálláskor őfelsége kiugrott a gépből és
a repülőtér helyett, ahol gyilkosok várták, palotájába sietett. Ott kormányhű csapatokra talált, kiket a zendülők azzal bolondítottak, hogy összeesküvők támadtak
a királyra. Hasszán rövid idő alatt rendet teremtett. A trónteremben hívei térden
csúszva hálálkodtak megmeneküléséért. Köztük ujjongott Uffkir, kiről a király
közben megtudta, hogy ő szervezte az összeesküvést, mert Hasszán helyére, a királyi trónra vágyott. Hasszán lefogatta és néhány nappal később a temető sarkán
kívül az előkelők megkövezték.
Az új főminiszter – folytatta Szász Kati – szívesen adott utazási engedélyt Lilinek. A fővárosban ebédre hivatta magát Lilivel, és a kiutazásért esetenként 200
dollárt kért. Ezenkívül európai politikai vicceket kívánt hallani és ezeket Lilivel
elmagyaráztatta magának. Mindez nem lett volna nagy baj, de a főminiszternek
nem volt Rabatban mindig ideje ebédre és Lilit a fővárosban rendszerint 6–8
napra megváratta. Lili külföldi útjai 2–3 napig tartottak. Amikor havi két utazása
volt, közel három hetet tartózkodott üzemétől távol. Ilyenkor minden rosszul
működött, a lányok nem dolgoztak és a szőnyegüzem a csőd szélére került.
Mindezek megírása után Szász Kati arra kért: álljak Lili rendelkezésére. Ismerősei körében én vagyok az egyetlen, akinek nincs felesége. Kérjem meg Lilit:
utazzon fel Tangerből Torontóba és ajánljak néki pro forma házasságot. Ez esetben Lili nyolc napon belül angol állampolgár lesz, angol útlevelet kap és nem

2004. május

9

igényli többé a főminiszter segítségét, mert minden megkötés nélkül utazhat ki
és be Marokkóba.
Egyetértettem Szász Katival. Írtam Lilinek, aki hamarosan átjött Torontóba.
A városházán elvettem feleségül, miután megállapodtunk, hogy semmiféle anyagi,
együttlakási vagy egyéb feltételekkel nem kívánjuk háborgatni egymást. Lili angol útlevelet kapott, mihelyt hazaért Tangerbe. Elutazása előtt, csak úgy, mint
előzetesen néhányszor, meghívott bennünket, Ericet és engem, Tangerbe. Még
hozzá a Tangertől mintegy négy kilométerre fekvő, tengerparti Marbel szállodába, hol Lili egy lakosztály tulajdonosa volt. A meghívás ezúttal nem nyári négy
hétre, hanem egy egész esztendőre szólt. Mindketten vágyódtunk a torontói ég
alól délre. Eric egyetemi állásából szabadságot kapott, lakásunkat távollétünkre
átadtuk Jaqueline d’Amboisenak, akinél jobbat egyetlen kincsünk, könyvtárunk
őrének el sem képzelhettünk. Az ingyen szállás mellett akadt annyi pénzünk,
hogy egy évig eltartsuk magunkat. 1978 elején, New Yorkon és Casablancán keresztül elrepültünk Tangerbe.
Érkezésünkkor az idő nem tűnt kedvezőbbnek Kanadánál. Az eső patakokban
ömlött, az ég dörgött, aztán villámcsapás reszkettette meg a földet és fülünket.
Mindenki várt a következő csapásra, de az nem érkezett meg. Aztán szürke felhőtömegek jöttek, nem két, hanem három dimenziósak, mint hengerlő dunyhák,
majd mosórongy formájú, koromfekete felhő, mely szélei mögött villámlott.
A repülőtér előtt kétfajta ember: az egyik roppant, színes ernyők alatt állt mozdulatlanul, mintha a földből nőtt volna ki, míg a másik a nyakába csorgó víz alatt
ugrált, mint aki dührohamot kapott. Lili alig tudott a latyakon át autójához vezetni bennünket. A városból és környékéből nem, látszott semmi, mintha fedél
alá kerültünk volna.
A Marbel szálloda komplexumot egy marokkói-belga (Mar-Bel) társaság
építtette, de építés alatt a vezetők, igen jelentős pénzösszeggel, megszöktek.
Így a magas kerítéssel övezett, mimózákkal és fürdőmedencékkel teleültetett
parkban csak a Ceuta felé vezető útra nyíló főépület készült el és néhány, egy
vagy kétemeletes szárny. Lili birtoka az egyik emeletesben a tengerre nézett. Kis
előszoba, fürdőszoba, két nagy szoba, erkély. A szomszéd, háromemeletes épületnek csak egyetlen szobája ért fel ilyen magasra: a többi helyiség földszintes és
tetőtlen maradt, az egyik közepén szép pálma nőtt. Lili annak idején szőnyegeket
szállított az előkelő szállodának. A fizetséggel adósai maradtak, úgyhogy a tangeri törvényszék és némi pénz segítségével egy lakosztályt lefoglaltatott magának.
Télen 10–15 ember lakott a komplexumban, többnyire európai. A szezonban
vagy száz nyaraló, többnyire marokkói. Később néhányat megismertünk közülük.
Majora svájci mérnököt, akinek keresztnevét senki sem tudta, Lili mutatta be.
A király hívta Marokkóba, olajat keresni a sivatagban. Néha két hétre is eltűnt;
ilyenkor a vízcsapot, a villanyt és tévéjét nyitva hagyta. Nem feledékenységből;

10

tiszatáj

akarattal, lássák: van olyan gazdag, hogy teheti. Éjjeliszekrényén konyakgyűrűk
alatt rohadt a könyv, melyet Lili egy esztendővel korábban kölcsönzött néki,
a Háború és béke. Társalgása olyan tűrhetetlenül sekélyes volt, hogy Eric egyszerűen kiment a szobából. Valahányszor pompás Alfa-Rómeóján elindult az udvarról, a kapuban megállította kocsiját, felkelt az ülésről és hátranézett az erkélyekre: figyeli-e valamelyik csodálója? Aztán gázt adott a kocsinak és rendszerint
elgázolt egy kóbor kutyát vagy macskát.
David Leblanc francia tanító nyáron érkezett feleségével, három tizenéves fiával és két óriási farkaskutyájával. Huszonegy évvel ezelőtt tanított fiatalon a larache-i francia iskolában. Mikor 1956-ban a tüntetések véresek lettek, a franciák
elmenekültek. Néhány arabbal ő védte az iskolát, mikor a tömeg ellene jött.
Egyetlen géppuskájuk volt az iskola tetején, azt ő kezelte. Figyelmeztette a tömeget: lőni fog, ha nem hagyják abba a fenyegetést. Megsebesített vagy harminc
embert. A téren az iskola előtt öt halott maradt. Leblanc elhatározta: lemegy
Laracheba és megnézi régi iskoláját. Felesége, mindannyian figyelmeztettük:
agyonverik. Végül, hitvese kíséretében, mégis leutazott. Négy nap múlva, diadalmas ábrázattal érkeztek vissza. Larache lakói fellobogózták az iskolát a hős
tiszteletére, aki öt embert ölt meg géppuskájával. Hogy az áldozatok közülük
voltak, nem érdekelte őket.
Nyáron gazdag arabok érkeztek drága autókon. Elől a férj ült meg a feleség,
hátul két vagy három cseléd. A gyermekeket másutt hagyták. A szállodát otthonnak tekintették, vagyis feleségek meg szolganők levették arcukról a fátylat. A főzőalkalmatosságokat a lakásból kihozatták a folyosóra és a cselédek ott főztek.
ott is aludtak, gazdáik ajtaja előtt a földön, összeguborodva. Ha az ember éjszaka
hazajött, nagy ugrásokkal kellett elmenni közöttük, de soha egyikük sem moccant meg. Néha, kora reggel egy magas, fekete köpenybe öltözött asszony jött le
a szolganője kíséretében az erkélyek alatti, száz és száz ökölnyi kővel tarkított térségre. A nő mutatóujjával egy-egy kő felé intett, mire a cselédlány felemelte a követ és kidobta, a kerítésen túlra. Húsz vagy harminc kő kidobása után szó nélkül
visszatérték a házba. Hogy ennek a szertartásnak mi volt az értelme, azt senki
sem tudta megmondani nékem.
Köröskörül, az út és a tenger közt apróbb ültetvények és kis narancsligetek
sorakoztak, a tulajdonosok összevissza épült, görbe kunyhóival. Csupán szomszédunkat ismertük, akinek nem volt kunyhója, de egész nap veteményei közt dolgozott és éjszaka is ott aludt. Naponta ötször láthattam, ahogy az út – vagyis
Mekka felé fordulva imádkozott, sűrű hasalások közepette. Tiszteletre méltónak
tekintettem. Volt azonban még egy másik, kellemetlen ismerősünk is. Alkony
után többször kutyák vonítását hallottuk a tenger felől. Egyszer lementünk. Kis
ágakból és rőzséből rakott tűznél jól öltözött, kövér arab ült. Előtte összekötözött,
kóbor kutya feküdt – soványsága és sebei jelezték ezt – miközben az arab azzal
foglalkozott, hogy a kutya lábait eltörte. „Mit csinálsz, te őrült?” kérdezte Eric

2004. május

11

arabul. „Szórakozom,” felelte az arab kifogástalan franciasággal. „Menjetek innét, rohadt idegenek.” Eric meg akarta verni, de visszatartottam. Igen kérdéses,
hogy a marokkói rendőrség a kóbor kutyák pártjára áll-e? Több este hallgattuk
még a kutyák vonítását, míg egyszer Eric lement a partra, anélkül, hogy bármit
elárult volna nékem. Tudtam, hogy hiába kérdezném. Azóta kutyák nem vinynyogtak többé.
A szálloda főépülete előtt az autóbuszmegálló. Félóránként közlekedett, néha
egy órára jött, olykor egyáltalán nem. Ha Erickel bementünk a városba, taxit
hívtunk telefonon. Eleinte rendkívül költséges volt. Aztán megismerkedtünk
a taxisokkal és felét fizettük. Nappal gyalog mentem be a városba. Sokszor egy-egy
európai vezette kocsi megállt és felvett. Arab autó csak egyetlen egyszer vitt a városba egy év alatt. Eric reggelenként a vízparton szokott bemenni a városba, hogy
élelmiszert vásároljon. Az az út jóval rövidebb volt a kocsiútnál, de veszedelmei
miatt Eric megígértette velem, hogy nem használom. Sejtettem azt is, hogy Eric
védelmét nem negyven esztendős, rendkívüli ereje szolgálja, hanem minden
helyzetet felismerő esze. Ha a bokros, magános ösvényen valaki eléje ugrott, tökéletes helyi arabsággal mondta: „állj félre, vagy fellöklek,” és az illető félreállt.
Ha valaki cigarettát kért tőle, egy szálat húzott elő zsebéből és beszélgetni kezdett
az illetővel. Végül is a bokrosban alvó csavargók és haramiák kedvence lett, pedig
éppen ebben a bokrosban sok európai vesztette el óráját, gyűrűjét, pénztárcáját,
ruháit vagy útlevelét. Egyszer dél táján láttam egy külseje és mozdulatai szerint
angol, teljesen meztelen fiatalembert kiugrani a parti bozótból. Vagy kétszáz lépéssel odébb, a város végén álló, előkelő Riff szállodában tűnt el, miközben
a livrés portás szalutált néki. Ilyen epizódokról egyébként sem a rendőrség, sem
a helyi sajtó egyetlen sort sem írt, nehogy a nyaralni vágyó külföldieket elriassza.
A marokkóiak persze ismerték a helyi tradíciót.
Nem éltem még ilyen helyen, ahol európai ismerőseim többsége, noha a maga
társadalmi viszonyaihoz szigorúan ragaszkodott, ennyire különleges álmok közt
élt, vagy kitalált képzeteket vagy elméleteket kergetett. Az arabok viszont józanok
és reálisak voltak, ki-ki a maga szintjén. A legérdekesebbek közé tartozott Mohammed Soukri, író és liceumi tanár. Ákáli doktor, a tangeri liberális forradalmár fedezte fel, majd Ákáli halála után Paul Bowles, Tangerben élő angol író
vette át és fordította írásait. Marokkóban évszázadok óta nem jelentek meg irodalmi művek, nem akadt író, kiadó és olvasó. A negyven esztendős Soukri indította meg műveivel a marokkói irodalmat; őt hamarosan Mohammed Mrabi és
mások követték. Tragikus mellékjelenségnek csak az számított, hogy marokkói
érdeklődés hiányában az írók művei angol meg francia nyelven láttak napvilágot,
míg az arab eredeti kéziratban maradt. Helyzetük némileg hasonlított az enyémhez. Könyveim angol, francia és német fordításban jelentek meg, míg odahaza
a kommunista kormány harmincegy esztendő óta nem tűrte, hogy nevem alatt
könyv jelenjen meg. Ez is egyik oka, hogy kíváncsi voltam Mohammed Soukrira.

12

tiszatáj

Paul Bowles kísért a teaházba, ahol Soukri várakozott rám, és otthagyott.
A bejárattal szemközti fal közepén Hasszán király kifehérített arcképe függött. (Hivatalos fehérítés nélkül nem volt szabad fényképet közölni tőle.) A marokkóiak
uralkodójuk arcképétől féltek, kikerülték, sohasem mertek odanézni, mintha
vészthozó bálvány, kárhozatos szörnyeteg lenne, holott nem volt az. A teaház
egyik asztalánál három férfi és egy nagyon szép fiú beszélgetett. Két kisasztalnál
egy-egy magános fiatalember foglalt helyet. Ezek, láthatóan szexuális érdeklődéssel, a szépfiút figyelték mozdulatlan mohósággal. Beszélgetésünk közben az
egyik fiatalember hirtelen felugrott, odaszaladt a másikhoz, mellbevágta, mire
verekedni kezdtek. Soukri felállt mellőlem, nyugodtan odament hozzájuk és a verekedést kezdő vállára tette kezét. Mire mind a ketten szó nélkül visszaültek helyükre és bámulták a szépfiút, aki nem törődött velük.
Soukri – középmagas, erőteljes, mozgékony és roppant kifejező arcú berber –
arra kért, hogy mondjak néki valamit először a magyar irodalomról. Ismertem
a nehézséget amerikai egyetemi előadásaim elejéről: beszélni a hallgatóságnak egy
irodalomról, melyből egyetlen sort sem ismer. Valamit mégis összehoztam, majd
röviden szóltam magamról és a magyar költőkkel való viszonyomról. „Van-e akkora költő Ady mint Paul Verlaine?” kérdezte Soukri, amire nem tudtam megfelelni. Később azonban belejött a kérdésekbe, én a válaszba. Végül elhencegtem
néki, hogy szovjet területen Oszip Mandelstam mellett én vagyok az egyetlen
költő, aki Sztálin ellen verset mertem írni. Ez azonban Soukrit, mint láttam, egyáltalán nem érdekelte.
Az ő története érdekesebb volt. A Riff hegységben élő szegény parasztok, vagy
inkább szolgák gyerekének született „valamikor a harmincas évek második felében,” mint ahogy személyes igazolványa állította. A Riff–hegyi éhínség a negyvenes években arra kényszerítette szüleit, hogy bérelt földjükről Tanger nyomornegyedébe költözzenek. A várostól nagy rongysátrat kaptak lakóhelyül a nyomortelep legszélén, az autókanyar ívlámpája mellett. Éjszaka sátrukban mindig
világos volt. Ő költözésük idején hét-nyolc éves lehetett, öccse három-négy évvel
fiatalabb. Apjuk napszámot vállalt, téglahordónak állt az építőiparban, míg anyjuk bejárónő, segédcseléd volt egy francia ügyvédnél. A férj esténként részegen
járt haza, megverte feleségét, leheveredett a földre szórt szalmán, ott szeretkezett
vele, aztán elaludtak.
– Öcsém, folytatta Soukri, egy alkalommal nagyon meghűlt. Köhögött és szuszogott az éjszakában. Atyám többször figyelmeztette: hallgasson el, nem tud
aludni tőle. Végül atyám két kézzel megfogta öcsém fejét és egy rettenetes rántással megforgatta. Hallottam, ahogy öcsém nyakcsigolyája egyetlen reccsenéssel
eltörött. Nem bírtam elaludni. Egész éjszaka kisöcsém talpát néztem. Nem tudtam még, hogy ember talpa ilyen fehér, ilyen selymes, ilyen gyengéd, ilyen gyönyörű. Hajnalra apám ásót hozott és kisöcsémet eltemette sátrunk alatt, majd

2004. május

13

elment napszámba. Anyám is elment, miután megreggeliztetett kásával és koldulni küldött. Akkor reggel láttam szüleimet utoljára.
– Mindez Roosevelt halála után lehetett, bár én nem hallottam még róla vagy
a háborúról. Iskolába nem jártam, írni-olvasni nem tudtam, azt sem, hogy mi
a telefon, a posta, a városháza vagy az ország. Attól féltem, hogy szüleim keresnek
majd és megtalálnak, ha Tangerben maradok. Más koldus fiúktól hallottam az
amerikai katonai táborról Kenitrában és legyalogoltam oda. A tábor körül, elhagyott csűrökben, istállók szögletében negyven-ötven hozzám hasonló korú fiú
élt. Idősebbek is. Árvák, elhagyottak, elkergetettek. Az amerikai katonák cipőit
tisztítottuk, ruháikat keféltük, kisebb szolgálatokat végeztünk. Ezért étellel jutalmaztak a félelmes bőségből. Ruhát is kaptunk. Megtanultam angolul. Másfél
év alatt magasabbra nőttem és jobban megizmosodtam, mint az előző három alatt.
– Anyám után vágyódtam és másfél esztendő után visszatértem Tangerbe.
Nem találtam sátrukat az útkanyar mellett és kérdezősködésemre senki sem tudott válaszolni. Nevüket sem jegyezte fel senki. Hosszú hónapokon át az utcán
koldultam megint és iszonyú nyomorban éltem. Csak egyetlen egyszer történt,
hogy egy idegen asszony – alighanem svéd volt – fél dirhem helyett húsz dirhem
alamizsnát adott. Frissen sült, három és fél kilós, nagy, lapos kenyeret vásároltam és leszaladtam a partra, a halászcsónakok mellé, hogy megegyem. A nagy
kenyeret magam mellé tettem és bele akartam harapni, mikor a halász, aki mögöttem jött, felkapta, beugrott csónakjába és elevezett. Ha tudtam volna akkor
már úszni, utána ugrom, de nem tudtam. Ő foga közé vette a kenyeret és néhány
harapás után bedobta a tengerbe. Néztem a kenyeret. Domború oldalával esett
a vízbe. Sima, lapos, lisztes oldala látszott. Mint öcsém talpa egykoron, jutott
eszembe, miközben elúszott az árral.
– Sorsom később jobbra fordult. Kihordója lettem a helybeli francia lapnak,
a Tanger Gazettenek. Napi kétszázötven példányt vittem szét a városban, anélkül,
hogy a házszámokat ismertem volna, mert írni-olvasni még mindig nem tudtam,
bár már tizenkét vagy tizenhárom éves voltam. Mégse tévedtem soha, egyetlen
esetben sem. Kifőzdékben étkeztem és ágyhelyet is béreltem magamnak. Ekkor
tanultam meg a telefont használni, anélkül, hogy a számokat ismertem volna.
A Café de Paris előtt álló nyilvános telefont használtam. A tíz számot ugyanis, melyeket a tárcsán olvashatni, a földrajzi pontok nevével helyettesítettem, amelyeket ismertem. A kettes lett a kikötő lent a tárcsán, a hatos fent az ég, a többi
strand, bulvár, kasba, kikötő, nagymecset, temető, lépcsősor, bíróság. Nem 261342-t hívtam, hanem kikötő-ég-strand-bulvár-kasba-eget. Két, nálam jóval idősebb segédemet a kikötőbe küldtem, hogy az utasokat foglalják, én meg a telefonon intéztem, hogy a velem üzleti kapcsolatban álló szállodákban helyet kapjanak. Minden szállodám rogyásig volt tele egész szezonban. Így félévig jól éltem,
fél évig keseregtem.

14

tiszatáj

A világ dolgai iránt ebben az időben kezdtem érdeklődni. Marokkóban már
régen – a háború befejezése óta – megindult a Függetlenségi mozgalom az ország
felszabadításáért francia és spanyol gyarmati uralom alól és az ország demokratizálására. Sikerült bejutnom doktor Ákálihoz, aki lakásán – mert tilos volt – tartott 25–30 embernek előadást a marokkói történelemről. Én is remeknek tartom
előadásait. Az elsőn végighallgattam szavait az országról az 1912-es idegen megszállás előtt. Elmondta, hogy kövezett út az országban egyetlen egy sem volt és
a szultánok négy fővárosban váltogatták lakhelyüket. Adót szedni egyszer vagy
kétszer indultak útnak egy év alatt, százhúsz-száznegyvenöt főnyi kísérővel és
mezítlábas katonával. A nők nem bírták erővel az ilyen kirándulásokat, úgyhogy
csak fiúszeretőiket vitték magukkal lóháton. Az adószedést egyébként égetésnek
hívták hivatalos nyelven, miután a fizetni nem tudók vagy nem akarók házait felgyújtották.
– Vasút nem járt az országban. A néhány előkelőségen kívül, akik külföldön
jártak, a legtöbben nem is tudták, micsoda. Egyes tartományokban, mint délen,
nem tűrték a keresztényt, hanem agyonverték. Az a néhány angol, aki ott járt,
kényszerűségből zsidónak öltözködött. Azt nem bánták, de legfeljebb szamárháton ülhetett, mert lovat csak igazhitű használhatott. Furcsa módon viszont angol női utazókat nagy tisztelettel vettek körül. Tangerben mindig nagy számban
és szabadon éltek az európaiak. Így az 1912 előtti szultán, Ábd el-Ázisz udvara is
bővelkedett európai kalandorokkal.
– Ábd el-Ázisz? kérdeztem. Őt ismertem.
–Hogyan?
– 1941-ben már egy esztendeje Marokkóban éltem. Franciaországból menekültem. Marrakesből átmentem ide Tangerbe.
– Nem tudtam, hogy ennyire otthonos vagy minálunk. Örülök.
– Magyar útlevelemet a legközelebbi követség, a madridi nem mutatkozott
hajlandónak meghosszabbítani. Útlevél nélkül az ember nem élhetett. Tangerben
akkor barátom, Katona Pál kiderítette, hogy ilyen esetben a legmagasabb helyi
hatóság dönt. Az nem a tangeri városi tanács volt, hanem a harminc éve száműzött, de le nem mondott marokkói szultán, Ábd el-Ázisz. Kihallgatást kértem és
kaptam. Segíteni nem tudott, de jól elbeszélgettünk.
– Mi lett az útlevéllel?
– Gyerekjáték nyomdát vásároltam. Hat vagy hét gumisorra kinyomtattam,
hogy „ezt az útlevelet stb. meghosszabbítom három évre” stb., konzul, olvashatatlan aláírás és ezt belenyomtattam feleségem meg a magam útlevelébe. Elmentem a tangeri Hotel Hungaria portásához és kölcsönkértem a szálló bélyegzőjét. Úgy nyomtuk a két passzusba, hogy a Hotel lemaradt, csak Hungaria volt
meg a dátum. Persze féltünk. Akkoriban útlevelekben franciául írták a pecsétben,
hogy de l’Hongrie, nem Hungaria. A dátum mellől hiányzott a konzulátus helye.
Ennek ellenére a spanyol határon Algecirasban és az amerikai belépésnél New

2004. május

15

Yorkban a két határőrtiszt megnézte és bólintott. Ábd el-Ázisz is mosolygott
volna, ha megmondom neki.
– Imádta Európát, folytatta Soukri. Mikor 1901-ben a Westminsterben megkoronázták VII. Edvárdot, rájött, hogy néki nincs koronája és gyorsan csináltatott egyet. Mikor fejére tették, megrajzoltatta Marokkó címerét, mert ilyesmi sem
létezett. A legmulatságosabb az volt, amikor Casablancában hajón bíborszínűre
lakkozott Pullman kocsit hozatott. A kocsit dűlőutakon százhúsz ökörrel háromszáz kilométer messzire, marrakesi palotája udvarára húzatta és abban reggelizett.
– Még láttam a kocsit 1940-ben, mondtam. Ablakokig süllyedt akkor a homokba. Később, mint mondták, elmerült a földben.
– Én már nem láttam. És persze a motoros bárkát sem, melyet a Rivieráról
hozatott Marrakesbe. Ebédlőjében állította fel, odaült hozzá ebédelni és a motort
járatta. Azt hangoztatta, hogy ilyen friss szellőt még sohasem érzett a fülében.
Ezután Soukri elmondta: amikor a történelmi előadásokat hallgatta, tizenöt
éves lehetett, de írni-olvasni még nem tudott. Ákáli doktor elemi iskolába adatta
a Felszabadító Mozgalom anyagi segítségével és nyolc év alatt végigjárta a középiskolát is, majd a rabati egyetemet.
– Írni mindjárt egyetem után kezdtem.
– Író akartál lenni?
– Nem tudtam, mit akarok. Belső kényszer vitt rá.
– És amikor első novelládat írtad, kit akartál követni, kihez kívántál csatlakozni? Az Ezeregyéjszakához? A jelenkori egyiptomi írókhoz, Hemingwayhez?
Soukrit meglepte a kérdés.
– Mindhármat ismertem, mondta néhány pillanatnyi gondolkodás után. De
nem kívántam követőjük lenni. Csak arra törekedtem: hogyan fejezhetem ki magamat a legszabatosabban. Te melyik íróhoz hasonlítanál?
– A Cento Novelle Vecchie követőihez, még inkább a Bocaccio utáni firenzei
novellistákhoz, Firenzuolához és társaihoz.
– Bocacciot ismerem, a többit nem.
– A Cento Novelle Vecchie az első európai novellagyűjtemény. Az egyes novellák többnyire arab eredeti után készültek. Egyszerre vagy modern és tradicionális.
– Ne udvariaskodj. Mi sokban hasonlítunk egymáshoz.
– Miben?
– Például abban, hogy kétségbeesésünkben egy tőlünk idegen hallgatóságnak
kell írnunk. Akiket nem értünk.

*
Ruspoli-Chambrun hercegnőhöz fűződő barátságomról már szó volt könyveimben. Martha de Chambrun francia grófnő és Ruspoli olasz herceg Franciaországban éltek a német megszállás idején. Martha De Gaulle németellenes nő-

16

tiszatáj

mozgalmának egyik vezetője lett. Elfogták és Párizs szövetséges bevételéig börtönben tartották. Biztosra tehető kivégzése elmaradt. A hercegnő úgy vélte: azért,
mert férje másodunokafivére volt XII. Pius pápának és a Gestapo visszariadt attól, hogy őszentségét rokona felesége kivégzésével zavarja.
Háború után, a francia politikusok iránt érzett undorból Tanger szabad kikötőjébe költöztek, noha a herceg palotája Rómában áll. Ő maga nem sokat számított. Régebben alighanem kurtizánokat kergetett, jelenleg, már öregen, szüntelenül átjárt Spanyolországba, ahol csak a lóverseny és a bikaviadal érdekelte.
A hercegnő szuverén módon uralkodott palotájában és azon kívül is. Mintegy hatvanéves lehetett, magas, karcsú, szépsége emlékével arcán. Gondosan ügyelt rá,
hogy vendégei bőséges borravalót hagyjanak cselédeinek és ha elutazott, akár egy
napra is, búcsúzóban végigcsókolta mindet. Ha meghívták vacsorára, az adott
időnél legalább félórával később érkezett, mindenkor egy még ismeretlen ékszerrel nyakán vagy fülében. Nagy kertjében illatos fák nőttek és két római szarkofág
állt, az egyiken volt gazdája elfekvő szobrával, családtagjaival és Ámorokkal. Palotája bejárata mellett a portásfülkében bámulatos tengeri kagylógyűjtemény,
a szalonban a Ruspoli kardinálisok magastámlájú székei. Legjobban a hercegnő
páratlan műveltségét tiszteltem. Ericen kívül senkivel a világon nem tudtam így
beszélgetni Eüripidész Álkesztiszéről, Delacroix festményeiről, a peloponnészoszi háborúról vagy Muláj Juszef szultánról, mint vele.
Baj csupán abban mutatkozott, hogy amíg Martha egyetlen pillantásra meg
tudta mondani, hogy az ógörög szoborláb előtte melyik évszázad melyik felében
készült, vagy ásatást tudott irányítani az újonnan felfedezett föníciai temetőben
Meknesz mellett, addig legfőbb kíváncsisága a misztikus, a legendás, a mások és
maga által elképzelt dolgok felé irányult. Így például elmondta, hogy egy évvel
korábban nagyon beteg volt. „Szellemem, magyarázta, „vagyis testtelen lelkem
magasan holttestem fölött lebegett a szobában és nézte hullámat. Aztán úgy határozott, hogy mégis visszabújik bele.” Szerettem volna megkérdezni: ha lelke
testtelen volt, vagyis szeme is hiányzott, mivel nézte testét, de úgy döntöttem,
hogy mégsem háborgatom fantáziáját. A szicíliai Diodoroszról, a történetíróról
beszélgettünk. Én Diodorosz régi római történelmét a második könyvtől kezdve
szerettem, ahol a valóságot írja le, a hercegnő az elsőt ahol Diodorosz az egyiptomi vallásról ír összevissza badarságokat. Filozófusok közül a hercegnő Plótinoszt szerette legjobban, hívő katolikus létére, mert nem látott különbséget feltámadás és az istenségbe való beolvadás között. Bár álomnak mégis Plótinosz filozófiája mondható a legszebbnek.
Ahányszor Marokkóban valahol ásatás indult, dzsipjén utazott a helyszínre,
ahol örömmel üdvözölték és ahol részt vett a kutatásban. Ha valami legenda kelt
vagy csoda történt – mert így nevezték – ugyancsak leutazott a helyszínre és
nemcsak a jelenség után érdeklődött, hanem reális bizonyítékokat keresett. Ericet meg engem, mint senki mást, rögtön érkezésünk után meghívott, hogy kísér-

2004. május

17

jük útjaira. Eric szerényen elutasította a meghívást, én pedig elfogadtam. Alig
néhány nappal később értesített, hogy a következő reggelen indulunk Taduirtba.
A hercegnő érdeklődését Paul Bowles író keltette fel a háddáuákok iránt. Ezek
kisszámú, de rendkívül gazdag mozlem szektát képeztek a múltban Agadíren és
környékén. Állítólag exoterikus tanokat ismertek és állatokat tudtak hipnotizálni.
A lakosság banditáknak nevezte őket és a csendőröket lelövésükre buzdította.
Paul Bowles azt állította, hogy sok, talán tizennyolc évvel korábban lent járt
Taduirtban. A Grand Hotel teraszán megismerkedett egy ágadíri háddáuákkal.
A háddáuák nem a szállodában lakott, hanem a szomszéd parasztot környékezte
meg: engedje éjszakára a juhakolban aludni. Hajnalban a szállodás felkeltette
Bowlest. „Ha csodát akar látni, jöjjön!” Az országúton, Agadír felé, vagy ötven
bárány menetelt egyes sorban. A háddáuák mögöttük jött nyugodt ábrázattal,
mondhatni nyeglén sétált, nem kergette őket. „És nem próbálta a paraszt bárányait visszatartani?” – „Dehogy próbálta,” válaszolt Bowles. „Ott állt görnyedten
mert engedelmeskedett Allah akaratának,” mondták. Sem a hercegnő, sem én
nem hittünk egészen Paul Bowles szavainak, bár reméltük, hogy nem mer bolondítani bennünket. A hosszú és sáros utakon a hercegnő hideg fölénnyel vezette
dzsipjét. Másnap délben értünk Taduirtba. A nyolc szobás Grand Hotel Saharien
három asztalos teraszán ültünk. A szálloda öreg tulajdonosán kívül embert még
nem láttunk a városban. A tulajdonos bal fülének alsó felét kutya harapta le,
mint ahogy Paul Bowlestől tudtuk. Hozzánk ült a teraszon, miután zöld teát hozott nékünk. Csodálkoztam, hogy a hercegnőt, akit a másik hercegnővel, a király
húgával együtt szinte mindenki ismert Marokkóban, sem ismerte fel. Martha
kérdésére, hogy mit tud a háddáuákokról, visszakérdezett: „Azok kicsodák?”
Később, amikor kivettünk két szobát és a hercegnő megmondta nevét, az öreg
szállodás hétrét görnyedt. Visszatértünk asztalunkhoz a teraszon, az előbbinél
sokkal jobb teát hozott. Asztalunk mellett állva maradt. Valószínűleg nem tartotta illendőnek, hogy helyet foglaljon egy hercegnő mellett.
– Minő megtiszteltetés! A frank hercegnő, inch Allah, megszállt házamban!
Szóval, mint az elébb mondtam, a háddáuák kihaltak időközben. Illetve végeztünk velük.
– Mi volt a baj? kérdezte a hercegnő.
– Hogy a háddáuák nagy titkokat ismertek.
– Miféle titkokat?
– Hogyan kell emberre vagy állatra ránézni.
– Nézni? Miért?
– Hogy az illető személy vagy állat azt tegye, amit a háddáuák akar.
– Szuggerálni, hipnotizálni, így érted?
– Azt nem tudom, micsoda.
– Szóval: nézni állatra, emberre. De miért?

18

tiszatáj

– Hogy az ember kölcsön adjon pénzt a háddáuáknak. Hogy a kecske elmenjen Agadírba a háddáuákhoz.
– Szóval, hogy tönkretegyék a nagybirtokosokat.
– Szó se róla. A rendőrök nem tűrték volna, hogy ezt tegyék.
– Hát mit tettek tönkre?
– A módosabb parasztot. Azon a rendőrök csak röhögtek.
– A parasztok miért nem védekeztek?
– Hogy mertek volna? Ha a háddáuák elől megy és az állatok követik, vagy bikacsökkel kergetik őket. Akkor bandita. De elöl senki, hátul meg a közönyös sétáló. A barmok Allah akarata szerint mennek Agadírba. Nincs mit tenni.
– Mit csináltatok?
– Meggyőztük a parasztot, hogy nem Allah, hanem a Sátán vezérli őket. Sokáig eltartott.
– Mikor történt ez?
– Talán tíz esztendeje. Mikor a király meghalt. A parasztok észhez kaptak.
– Hogyan?
– Vacsorára hívták a háddáuákokat, de még étkezés előtt agyonverték őket,
nehogy vendégbarátsággal állhassanak elő az ítélet napján. A rendőrök is mellénk álltak. Lelőtték, ahol látták őket. Még a nőket és a kisdedeket is.
– Szóval nem maradt háddáuák?
– Az utolsó második szomszédom kútjába ugrott üldözés elől. Megnézhetitek.
Azóta nem vesznek vizet a kútból és a mártír kútjának hívják. Vidéki jámborok,
asszonyok, imádkozni járnak hozzá. Nem mi, nevetett az öreg. Túl vagyunk, Inch
Allah, a háddáuákokon.
Egy ideig hallgatott, majd még hozzáfűzte.
– Néha látok egy koldust az útfélen. Rámnéz és pimasz vigyor szalad végig
a pofáján. Netán ez is gazdag háddáuák volt egykor, gondolom.
Később a vidék kormányzójának helyettese tette tiszteletét a hercegnőnél.
Megnéztük a mártír kútját a szomszédban, majd a helyi iskola francia és arab tanítóit fogadtuk. Marokkói nyelvű tankönyvek hiányáról beszélgettünk. Az algériai vagy tuniszi arabot nem értik helyben, nemhogy az egyiptomit. Később az
ebédlőbe az egyetlen helyi televízióhoz jöttek az emberek nagy csoportokban és
egységesen Coca-colát ittak. Éjfélkor lefeküdtünk, amikor szélvihar támadt. A finom homok csukott ablak ellenére is beszivárgott a takaró alá. Reggel dézsában
kapartam le magamról. A hercegnő viszont friss volt, üde és tiszta, mintha a homokesőt csak álmodtam volna.

*
Másnap, a hazaúton, Esszauira után néhány kilométerre a hercegnő megállította kocsinkat. Az út vagy húsz méter magasan vezetett a tenger mellett. Mögötte sötét, feketés pálmaerdő. A kékeszöld tenger, mintha üvegből lenne és úthenger szaladt volna éppen át rajta, bár helyenként a napfény sárga lyukakat fúrt

2004. május

19

bele. A hercegnő azért állította meg a kocsit, hogy pár percig gyönyörködjünk.
Csak akkor vettük észre a nagyon öreg parasztot. Másfél–két konyhakert nagyságú, fekete földjén állt az út megett és nagyon kimerültnek látszott. Lábánál koponya hevert: a föld, melyen állt, alighanem régi temető lehetett.
A hercegnő lefordította nékem, amit arabul beszélt vele. Ezt a kis földet nemrég örökölte és a tavaszi vetés számára elébb fel akarta ásni. Öreg tagjai azonban
nem bírják az ásást és fél is, mert ez a terület nyilvánvalóan pogány temető volt.
A hercegnő alkut kötött vele. Martha felásatja a paraszt földjét. Ennek fejében
minden tárgyat elvihet, ami tárgyat a temetőben találnak. Martha mindjárt el is
ment a kocsival és az öreggel a távoli faluba a dombok közt és onnét két fiatalemberrel és szerszámokkal tért vissza. Kijelölte a kutatóárkot ferdén keresztbe
a temetőn és a két fiatal nekikezdett az ásásnak. Később a hercegnő hordozható
tűzhelyén feketekávét főztem helyi módon (kilenc kávéskanál kávé öt embernek
a felforralt vízbe.) Az útszéli árokban ültünk a tengerrel szemközt. Mi ketten
a vizet néztük. Ásásnál rögtön kiderült, hogy a temető nagyon régi és már sokszor
kifosztották. Először egy vagy 30×20 centiméter nagyságú, meglehetősen gyatra
női fej fele került elő, majd messze tőle a fej másik része… A hercegnő pun, én
római, nem nagyon értékes eredetinek tartottuk. Egy ideig érveltünk, míg a délután vége felé, mikor már az utolsó ásócsapásokat végezték, egy szürakúszai
tetradrachma került elő. Ami valószínűvé tette, hogy a szobor és az össze-vissza
fekvő és egymásra hányt csontok szicíliai eredetűek. Az angol konzulátus kitűnő,
nyilvános könyvtárában adatokat kerestem, hogy a szicíliaiak hogyan létesítettek
gyarmatot vagy kereskedelmi kirendeltséget ennyire délen Afrika nyugati partján, de semmit sem találtam.

*
A kósza hírek, babonák és legendák közül mégis Atlantisz története érdekelte
legjobban a hercegnőt. A legendát ismerték a régi Görögországban; hozzánk érkezett formáját Platón dolgozta fel két könyvében, a Kritonban és a Timaioszban.
E szerint Atlantisz nagyhatalmú szigetbirodalom volt a tengerben. Művelt és
kulturált lakói azonban egy időben a háborúnak, a hódításnak és hatalmaskodásnak adták át magukat és megtámadták Görögországot. Ez lett a vesztük, mert
a görög hadsereg ugyan odaveszett, de Atlantiszt tűzvész, majd a természet egy
másik ereje, az áradás pusztította. Elsüllyedt a tengerben. Egyesek szerint Plátó
a perzsa birodalom bukását kívánta megjósolni. Mások szerint a kisebb országok
területére éhes, háborús nagyhatalmak sorsáról beszélt, hiszen a történet Babilonra éppen olyan jellemző, mint a római birodalomra, Dzsingisz kán országára,
a németrómai császárságra, Napóleonra, az angol világbirodalomra, a hitleri
Németországra és mindarra, ami még utána következik.
A hercegnő azonban Atlantisz történetét a pusztuláson túl a maga módján
képzelte el. Azt tartotta, hogy e művelt, magas kultúrájú és szerinte piramis-építő
nép nem pusztult el utolsó szálig a katasztrófában. Egy kis csapat csónakon

20

tiszatáj

megmenekült és Marokkó déli partján kikötött. A tájat nem találták elég termékenynek és letelepedésre alkalmasnak. Ekkor – mintegy 5500 esztendővel ezelőtt – a Szahara területét még apró folyók tarkították és inkább füves térségnek,
szavannának volt nevezhető mint sivatagnak. Vándorútnak indultak benne, mint
később a zsidók a Sínai sivatagban, míg elérkeztek a Nílus akkoriban még lakatlan völgyébe. Ott letelepedtek, megalkották Egyiptom országát és rögtön építeni
kezdték a Kheopsz piramist.
Elképzeléseihez a hercegnő nagyon is reális bizonyítékokat kívánt szerezni.
Marokkóban a piramisok nyomát kereste, de ilyesmit nem talált. Számos alkalommal járt Egyiptomban, és francia és algériai katonaság kíséretében hosszú
utazásokat tett a Szahara mélyén, még a Tibeszti hegyekben is. Utóbbi útjairól
számos tárgyat hozott magával. Ezeket üvegszekrényben tartotta ebédlője falán.
Az egyik polcon a sivatagban élő arabok, berberek, tuarégek, négerek és más törzsek cserépedényei, poharai, tálai, nyakláncai és gyűrűi hevertek nagy számmal.
Primitív népek jellegzetesen primitív, olykor mégis erőteljesnek tűnő munkái.
A másik polcon mindössze pár tárgyat számolhattam össze, köztük egy tört tányér
negyedét, egy kulacs felső részét, faragott ébenfa dugóval, mely férfiarcot ábrázolt, ami nem lehetett mozlem munka és hasonló csonka használati tárgyakat.
Valamennyi magas művészi munka volt és semmiképpen sem származhatott
a sivatag jelenlegi avagy múlt lakóitól, bár a hercegnő a sivatagban találta őket.
„Csak az atlantídák készíthették vándorútjukon,” állította a hercegnő. Állítására
egyéb bizonyítéka nem akadt; de igaz, hogy ellene sem tudott senki valamit felhozni.
A következő fordulatot az Atlantídák ügyében Ménessy doktor hozta. Ménessy
Kálmánt, mikor 1944 legvégén mint fiatal orvos a debreceni uj kormány szolgálatába állt, a szovjet titkosrendőrség minden ok és indok nélkül letartóztatta és
egy Moszkva melletti koncentrációs táborba zárta. A tábor szörnyű viszonyait
Ménessy doktor rabtársa, Slipy görög katolikus püspök – később bíboros – enyhítette, aki bátorságával és szociális érzékével a rabok közt olyan viszonyt teremtett, mely Recsken ugyan ismert, de a Szovjetunióban teljesen ismeretlen
volt. Tizenegy évvel később, Sztálin halála után a tábor lakóinak még nagy része
élt, amikor szabadultak. Érdekes, hogy Slipy kardinálisra, másokkal együtt, még
én is emlékeztem. A televízión ugyanis láttam XXIII. János pápa koronázását. Az
öreg Slipy bíborosnak már nem maradt ereje, hogy térdre essen és őszentsége,
a pápa felállt hordszékéből, lehajolt és megcsókolta az öreget.
Ménessy a forradalom után Spanyolországba került, könyvet adott ki, melyben megírta fogsága szenvedéseit. Később átkerült Marokkóba, megtanult arabul, és, mint orvos és ember, Husszáin király és Ruspoli hercegnő bizalmába került. Mikor az utóbbi szalonjában megismerkedtem vele, nem értettem, hogy ez
a mulatós, italos, nótás, sőt nótafás és anekdotás magyar hogyan juthatott ilyen
közel a mór királyhoz és a francia hercegnőhöz. A szalonban folytatott beszélge-

2004. május

21

tésből úgy tűnt, hogy Ménessy, jókedvből és udvariasságból, elfogadja a hercegnő
elképzeléseit az atlantídákról, feltehetőleg azért, hogy nyugta legyen. De amikor
Martha egy pillanatra kiment a szalonból, olyan lelkesen nyilatkozott a képzelt
piramisok létéről, mintha Kheopsz gúlája előtt álltunk volna. Egyébként Ménessy
búcsúlátogatásra jött el Tangerbe a hercegnőhöz, mert a király, holmi titkos
megbízással, Tiznitbe küldte, messze Dél-Marokkóba.
Néhány héttel később a hercegnő levelet kapott Tiznitből. Ménessy doktor
írta. Gazdag marokkói birtokostól meghívást kapott hajó és halászkirándulásra.
Esszauira kikötőjéből indultak. A Tafdney foktól 27 kilométerre dél felé, mintegy
százhúsz méter távolságra a parttól, a hét méter mély vízben piramis köveit pillantotta meg. Pontosabban, a szabályos négyszög rajzát látta, mely az összedőlt,
vagy elhordott, vagy a vízben elpusztult piramis alapjául szolgált. Ezek a kőkockák természetesen csak egy-két centire állnak ki a talajból a vízben. Ő nem végzett méréseket, de vázlatot készített a partról, hogy a hercegnő könnyebben rátaláljon, amikor megkeresi. Levele végén Ménessy gratulált a hercegnőnek, amiért mindent tud az atlantídákról. Még azt is, hogy a piramisokat építettek,
amerre jártak, 5500 esztendővel előttünk! Ő maga még most sem tudja elhinni,
hogy az első, aki Marokkóban piramist talál.
A hercegnő, teljes nyugalommal ugyan, de némileg ünnepélyes lett. Csak finom, keskeny ajka remegéséből láttam, hogy boldog. Én magam azt gondoltam,
hogy Ménessy doktor részeg lehetett, amikor a piramist látta, vagy amikor a levelet írta. Arra nem gondolhattam, hogy a hercegnőt bolondítani meri. Másnap
reggel indultunk; a hercegnő nagy csomagot rakott a dzsipbe. Késő este megszálltunk Esszuirában. Következő reggel Martha etiópiai kálákból gyönyörű koszorút vásárolt, aztán két hálófülkés, motoros-vitorlás bárkát bérelt a tulajdonossal és fiával, végül a város legjobb francia vendéglőjéből ételt-italt küldetett
a hajó hűtőjébe. A moselli bort és a konyakot a tulajdonos rémülettel szemlélte,
de a hercegnő erélyes természetét senki sem merészelte kihívni. Hosszú ideig tartott, míg a kijelölt helyre leértünk, mert a motor elromlott és a kedvezőtlen irányú, délkeleti szellő sem használt hajózásunknak. Végül a hajósgazda kijavította
a motort és megérkeztünk a kijelölt helyre. Lehet, hogy Ménessy viharos vagy
rossz időben látta, de ezúttal, szélcsendben és homokfúvás nélkül egyáltalán nem
hasonlított a küldött vázlathoz, attól eltekintve, hogy az is tengerpart volt. Legfeljebb, hogy a hercegnő távcsővel látta messzebb jobbra a 165-ös mérföldkövet.
Ez a vázlaton is látható volt, de más helyen. (és mitől 165 mérföldre?)
A hercegnő a hajó tatján lévő díványon ült és elcsavart derékkal nézte a vizet,
míg én a bárka orrában feküdtem hason és figyeltem a vizet alattam. Mintegy
300 méter szélességben másfél órán át jártuk be, a parttól merőleges csíkokban
a víz színét, újra meg újra, de semmit sem találtunk, bár a tenger fenekét kitűnően
láttuk. Részeg volt-e Ménessy, kérdeztem újra magamtól, de szerencsére nem
szóltam semmit. A hercegnő parancsot adott a hajósoknak, hogy próbálkozzunk

22

tiszatáj

odább, balfele, ami egyáltalán nem felelt meg a vázlatnak. Amikor legelőször elhúztunk a hajóval vagy 110 méterre a parttól, mindketten megláttuk a négyszöget, még hozzá ugyanabban a pillanatban. „Megvan”, kiáltottam. „Hurrah,” szólt
a hercegnő. Pontosan megfelelt Ménessy leírásának. Egy 6×6, vagy 5×5 méteres,
egyenlő oldalú négyszög szélét láttuk, sárgásfehér kőkockákból, melyek pár centiméterre álltak ki a tenger fenekéről. Lehettek egy ház alapja, vagy egy parti őrtorony emléke, mely négyszögűnek indult és egy méter magasan lett kerek, mint
néhány megmaradt őrtorony a Földközi tengeren. Ha piramis alapjául szolgált
volna, úgy ez a piramis 8–10 méternél aligha lehetett magasabb. Akármi is volt,
egykor a tenger partján állhatott. Nem csúszott a vízbe, mert ez lehetetlen, hanem a tenger öntötte el százméternyire a partot az elmúlt idő alatt, ami aligha
mondható ritkaságnak. Martha eleinte jó negyed óráig nézte a négyszöget és
a kálavirág-koszorút bedobta a vízbe. Lassan kiúszott a nyílt tengerre, azután
visszajött és néhány óra múlva a partot verdeste. Ezután mindjárt a hercegnő
vagy harminc fényképfelvételt készített a piramisról. Utána visszahajóztunk két
kilométer messzire, ahol a homokdombon kunyhót láttunk. A fiatal halász hálóit
foltozta, míg felesége a kunyhó oldala mellett, vastűzhelyen vacsorát főzött.
A férfi tudott a piramisról – romnak nevezte –, de felvilágosítást csak annyit tudott adni, hogy elég mélyen fekszik ahhoz, hogy csónakjának vagy más vízi járműveknek árthasson. Nagyobb hajók úgysem közlekednek errefelé.
Visszamentünk és horgonyt vetettünk a piramis mellett. Martha előszedette
a hajó frizsiderében eltett nagyszerű ételeket: a zellerrel és majonézzel összevágott
garnélát Chateaubriand-t, a tálat 12 finom sajttal, a csokoládé- és gesztenye-tortákat. Kínáltuk a hajósokat is, de azok előnyben részesítették a kenyeret és kását
a hitetlenek ételeinél, pedig bőven akadt számukra is. Később, mikor már besötétedett, Martha előkereste csomagjából a 12 óriási templomgyertyát, melyeket
Tangerből hozott. Félkörben kirakta a hajó farán és meggyújtotta őket.
– Ma éjjel, magyarázta, az atlantídák emlékét ünnepeljük. Nem tudom, hány
istenséget tiszteltek, de ha ugyanazok lettek volna, mint az egyiptomiak, úgy
megszámlálni sem tudjuk őket. Mi keresztények egy istent ismerünk, avagy pontosabban hármat, amit kevésnek tartok gyertyagyújtásnál. Megyek tehát a görög
istenekhez, tizenketten vannak, ami nem sok nekem, nem is kevés.
Gyönyörű éjszaka szállt reánk. A hajós és fia a kötélcsomókon aludtak a hajó
orrában. Mi a hajó farában virrasztottunk reggel háromig. Martha hol imádkozott, hol beszélgettünk, hol bort, majd whiskyt töltött. Az ég bal hátterének sarkában, mint egy nyúlványban hátrafelé, néha alig látható, lila pontok gyulladtak,
egy pillanatra Jupiter-lámpává fényesedtek és eltűntek. Talán a Kanári szigetekről üdvözöltek bennünket. Csillag ezrével fénylett. Jóval tarkábbnak tűntek, mint
máskor és hirtelen tőlünk is, egymástól is különböző távolságban világítottak az
űrből. A Tejút is megnyugtatóan ragyogott. Marsilio Ficino jutott eszembe, aki
azt írta: ha az emberiség majd ellankad és kifárad, akkor a Tejút, ez a hatalmas

2004. május

23

spermatartály ömlik nyakunkba és felfrissít bennünket. Láttuk, hogy a világ
csupa mozgás és az ég szakadatlanul forog köröttünk, a mozdulatlan sarkcsillag
pedig megőrzi mérsékelt, barátságos ezüstjét.
Amikor lefeküdtem, észrevettem, hogy ágyainkat a másik kabinjától csak
papirosfal választja el. Hallottam a hercegnő minden mozdulatát. Jóval előttem
aludt el. Később, álmában, ismételt néhány szót. Eleinte nem értettem, aztán
mégis rájöttem:
– Minden illúzió, mondta kiábrándultan.

*
Szállodámtól északra, mintegy hét kilométernyire feküdt a Cap Malabata. Ott
aztán északtól végleg kelet felé fordult a part iránya, Ceuta, Algír, Tunisz felé. Az
út és a part között változó szélességű, bokros sziklás, dombos térség terült el,
ahol alig néhány viskó állt. A terület erotikus vonzóereje miatt vált közismertté.
A szezonban, vagyis áprilistól szeptember végéig kizárólag fiatalok látogatták.
Mozlem lányt vagy nőt soha egyetlen egyet sem láttam arra járni, de annál több
arab fiatalembert, angol vagy skandináv lányokkal, továbbá európai párokat, vegyesen vagy két férfit, két nőt és magános voajőröket. A szerelmesek itt fürödtek
parányi, homokos öblökben vagy ugrottak a magas szikláról a tengerbe, apró tüzeket gyújtottak összekeresett ágakból, főztek maguknak, napoztak és szeretkeztek a nagyon gyér, mondhatni átlátszó bokrok alatt. Az arab fiatalok kivétel nélkül fürdőnadrágot hordtak, az európai férfiak és nők többnyire meztelenül fürödtek és napoztak. Marokkói törvény azt szigorúan tiltotta, de rendőr, parti őrkatona soha erre nem mutatkozott, szép női mellet viszont sokat láthattam.
A kétszer hét kilométeres utat Cap Malabátára oda és vissza hetenként háromszor-négyszer megtettem, nem annyira egészségügyi meggondolásból, mint
azért, mert szeretek járni. A szirtfokon, magasan a tenger fölött, tea és kávéház
állt. Látogatottságáról a turistaipar gondoskodott. Nem akadt idegenforgalmi
iroda, mely utasait rövid látogatásra ne hozta volna ki, hogy a közeli spanyol Algecirasban és a Földközi tenger hihetetlen kékjében gyönyörködjenek. A vendégek többi, a turistákhoz sehogysem illő része tangeri motorbiciklis fiatalember
volt, akik nagyrészt az alvilághoz tartoztak. Ezek a teaház másik, nemkilátós részén ültek és rendszerint kártyáztak, mindig sok pénzben. Hogy miért választották összejövetelük helyét ilyen messze Tangertől, azt nem értettem. Talán azért,
mert rendőr erre nem járt. Vagy mert a pincér kitűnő és aránytalanul olcsó marijuanával szolgált. A turisták nem érdekeltek. Átültem a fiúkhoz, a teaház másik
oldalára.
Ott ismertem meg Tahírt, pontosabban: ott ismerkedett meg velem Tahír, abban a reményben, hogy írni-olvasni tanítom. Tahírnak, a fiatalemberek többségével ellentétben, nem volt sem pénze, sem motorkerékpárja, bár kétségtelenül
az alvilághoz tartozott. Nagyon szemrevaló külsejű, mélyszemű, apró orrú, magas berber fiatalember volt, aki korát nem tudta megmondani. Legfeljebb 28 le-

24

tiszatáj

hetett. A város egyik ruhakereskedője ígérte néki: ha megtanul írni és olvasni, alkalmazza üzletében. Ezért történt, hogy hívás nélkül asztalomhoz ült, nyomban
megkért, hogy tanítsam és nyomban elmondta élete történetét. Minden szégyenkezés nélkül, hogy megnyerjen.
– Tudod, Melilla spanyol terület Marokkóban. Ott minden kétszer olyan drága,
mint nálunk. Mi tíz kilométerre éltünk Melillától. Apám, öt fivérem, meg néhány
lány. Én voltam a legfiatalabb. Addig idősebb bátyám kísérte a tevét Melillába.
Vajat, sajtot, túrót és zöldséget vitt a kereskedőnek. Csempészúton a hegyen át,
hogy ne kelljen vámot fizetni. Mondja apám bátyámnak: „Szu’ud, te már eleget
kísérted a tevét. Most Tahíren a sor.
– Ez mit jelentett?
– Este elindultam a tevével. A hegyen át, úttalan úton, de ismernem kellett
a járást. Minden fát a sötétben. Az erdőben jutott időm, hogy három órát aludjak.
A tevét a fához kötöttem és fenn a fán aludtam.
– Miért fenn a fán?
– Hogy a teve meg ne harapjon.
– Miért nem tettetek szájkosarat a tevére?
– Szájkosárra nem jutott pénz. Mi csak fuvarosok voltunk. Éjjeli sétának hívták. Alig valamit fizettek. Reggel bevittem az árút a spanyol kereskedőnek és
visszamentem.
– A hegyen át?
– Hogyan másként? A Guardia civilen át? Délre otthon voltam, alkonyra újra
indulhattam. Így ment napról-napra, míg meguntam.
– Mit csináltál?
– Ide szöktem Tangerbe. Egy ideig éheztem. Aztán jövedelmező, gyalázatos
foglalkozást vállaltam.
– Mit?
– A Café de Parisban ültem. Ott mindig találtam fiatal, angol vagy skót buzit.
– Jól fizettek szolgálatért?
– Másként mind gondolod. Szállodájukban vetkezéskor pofájukba tömtem
a gatyájukat, a zoknival jól körülkötöttem, hogy ne tudják kiköpni. Hátrakötözött
kézzel hasra fektettem őket az ágyon.
– Miért?
– Hogy két hordár segítsége kelljen ahhoz, hogy felkeljenek – röhögött Tahír.
– Elvitted a pénzüket?
– Angol fiatalember két ruhát hoz magával nyáron. A szebbiket vettem magamhoz. Pénzéből csak keveset, hogy ne haragudjon reám. Meg a szép óráját, ha
ugyan volt neki.
– Meddig csináltad ezt?
– Három évig. Persze a szálloda portása is kapott a pénzből meg a rendőrség.
Baj akkor lett, amikor az angol követ unokafivérét vetkőztettem le. Arany ciga-

2004. május

25

rettatárcáját is elszedtem. Másnap reggel már elfogtak, amikor a cigarettatárca
még nálam volt. Egy évet kaptam. Fenn a kasbában töltöttem. Rettenetes volt.
Három hónapja szabadultam. Megfogadtam, hogy soha buzikkal nem állok szóba.
Azóta nincs állásom. Szeretőm tart el. A kis szobában, ahol lakunk, két ágy,
más semmi. A másik ágyban a lány két kishúga. Lesik, mikor öleljük egymást.
Akkor felállnak ágyukra, biztatnak, vihognak és rohadt gyümölccsel dobálnak.
Könyörgően nézett rám:
– Taníts meg írni-olvasni.
Tahír ereje és Erichez meg hozzám való ragaszkodása hihetetlennek tűnt.
Erejénél is nagyobbnak látszott mozdulatainak ügyessége és gyorsasága. Mindig
azt hittem, hogy gyorsított felvétel pereg le előttem, ha egy helyiségbe bejött, leült, evett. Egy alkalommal két gyors lépést tett a terített asztal előtt és közben felemelte a whiskys üveget, lecsavarta a dugót, nagyot húzott belőle, visszacsavarta
a dugót és az üveget pontosan visszatette a helyére. Berber ösztönei is csorbítatlanul öröklődtek benne. Eric sokszor vitte magával a piacra, nem azért, mintha
a bevásárlás terhét nem bírta volna. Egy sárga- vagy görögdinnyehalom előtt Tahír
ujjal mutatott az egyik dinnyére. Világos, hogy az bizonyult valamennyi közül
a legédesebbnek, pedig a választottnál sokkal különb külsejűek is voltak a halomban. Ugyanezt tudta tenni gyümölccsel és más főzelékfélékkel is.
Nem szűnő és láthatóan örömteli szolgálataiért egyszer meghívtuk vacsorára,
amit óriási megtiszteltetésnek vett. Igaz, hogy a vacsora nagy részét ő ette meg és
a három üveg borból kettő és egyharmadot ő ivott meg. Egy hónappal később,
a harmadik vacsora meghívás alkalmával berendezkedni próbált nálunk és megkérdezte, hogy a második szobát – abban én aludtam – nem vehetné-e igénybe
szeretőjével? Ezután nem hívtuk többé vacsorára, de szívesen vettük, hogy olykor
feljár. A mohamedán vallás iránt teljes közönnyel viseltetett, ami arabnál ritka,
de berbernél nem. Kinevette a kalmárokat, akik az utcán lihegve, verejtéküket törölve szaladtak a mecsetbe és megjegyezte, hogy ő oda még nem tette be a lábát.
Ramadán idején viszont hozzánk járt fel cigarettázni. Ilyenkor kitűnően szellőző,
de ablaktalan fürdőszobánkba zárkózott. „Ide nem lát be Allah,” mondta elégedetten. Ugyanekkor Tahír rendkívüli érdeklődést mutatott a kereszténység iránt.
Kívánságára Eric egy napon elkísérte az anglikán templomba. A hétköznap lezárt
épületet kinyittatta a templomszolgával. Ezért Tahír Eric hatalmát emberfölöttinek képzelte, mert, mint megjegyezte, Hasszán király, Erzsébet angol királynő
kérésére sem nyittatott volna ki egy mecsetet, hogy megnézze. Odabent a templomszolga magukra hagyta őket. Eric a szentély berendezését magyarázta el,
majd megkérdezte Tahírt: mi lenne, ha ellopnák azt oltárterítőt? „Aki ilyesmit
tesz mecsetben vagy templomban,” válaszolt Tahír, „azt harmadnap délben Allah
villáma porba sújtja.”
Az írás-olvasás tanítása jóval lassabban haladt, mint reméltem. A kezdeti nehézségek óriások módjára leselkedtek ránk és kaszaboltak bennünket. Tahír

26

tiszatáj

biztosított, hogy francia nyelven akar „írni-olvasni tanulni”, de nem tudta, mit
jelent az olvasni ige.
Egyszer, kezdetben meg is kérdezte: „nézd, az az ember papírlapokat (újságot
értett alatta) tart maga előtt és némán nézi őket. Ezt hívják olvasásnak?” Azt
hitte, hogy a főzeléket nem Les Legumes-nek, hanem Les gum-nek hívják. Mondom néki: a les csak névelő. Feleli ő: mi a névelő? neki például mi a névelője?
Amikor az „a” betűt először leírtam a papírra, azt hitte, mókázom vagy rajzolgatok. „Betűt rögzítek,” mondtam. „Mi az, hogy betű,” kérdezte.
Végül, nagy nehezen odáig jutottunk, hogy Tahír a francia boltok feliratának
egy részét el tudta olvasni, némi gondolkodás után, ki tudta mondani. A ruhakereskedő számára ez nem volt elég, de az autójavító üzem vezetője behívta garázsába, mivel kifutófiúnak akarta alkalmazni. A történteket, elutazásunk előtt pár
nappal, Tahír a következőképpen mondta el:
– „Kifutófiúnak nem fizetünk sokat,” magyarázza nékem az üzlet tulajdonosa.
Én meg a hat autót nézem, és hirtelen tudom, hogy mindegyiknek mi a baja.
Nem tudom, honnan tudom. Mondom a tulajnak: annak a kék kocsinak a karburátorával van baj. Honnan tudod, mikor igaz? Végig a többi kocsin is. Az utolsó
kettőt ő még nem vizsgálta. Megmondom a sérülést. Utánanéz. Tyűha, mondja.
Felfogadott. Háromszor annyit fizet, mint a kifutónak.”

*
Alec Waugh írónak – öccsét Evelyn Waughnak nevezték és sokkal jobban ismerték– felesége Virginia Sorensen írónő volt. Hosszú ideje éltek Tangerben. Ám
Tangert Brightonnak vagy Portsmouthnak is hívhatták volna, mert Waughék társasága, háztartása, érdeklődése, szinte mindene olyan volt, mintha Dél-Angliában éltek volna. Marokkó iránt érdeklődést nem mutattak és feltételezhetően
azért laktak itt, mert jövedelmükből Angliában nagyon szerényen, itt pedig kényelmesen élhettek. Ami természetesen sohasem került szóba. Alec tíz esztendővel volt csak idősebb nálam, de roppant kényelmű lakásában, porto, gin vagy
whisky mellett úgy beszélgettünk, mintha VII. Edvard király idejében élnénk, azzal az egyetlen különbséggel, hogy a házigazda angolok mellett kis számban kultúráltabb európaiakat is megtűrt. Franciákat, mint a hercegnőt, már nehezen.
Alec apja, Arthur Waugh angol kiadó és kritikus volt és fia a szigetország irodalmának múltjáról, sőt jelenéről is mindent tudott, olyan szabályok és erkölcsi ítéletek szerint, mintha az első világháború előtt volnánk. Így társalogtunk, kellemesen, sőt mulatságosan arról, ami volt, de nincs, sőt talán nem is volt. Érdekes,
hogy 23 esztendős fiam, aki nyáron lejött látogatóba és a legmodernebb – és leghamarább eltűnő – eszmék, irányok és mozgalmak rabja volt, egy pillanat alatt
összebarátkozott a nála közel hatvan évvel idősebb Alec Waughval. Waugh anynyira megszerette a fiút, hogy az angol klubban rendszerint vele ebédelt, a fiam
pedig, alig néhány évvel Waugh halála után, emlékére és tiszteletére – fiát – azaz
unokámat Alecnek keresztelte.

2004. május

27

Egy éjszaka az angol bárban ültem Erickel és Erényi Aurórával. A szomszéd
asztalnál vegyes – marokkói és angol – társaság mulatott: a király húga, Ájsha
hercegnő, akiről a pletyka azt állította: hogy az egyetlen marokkói nő, aki írni-olvasni tud, bár ritkán olvas, és barátai nagyrészt fiatalok. A bár angol gazdája
nagy rózsacsokrot hozott ajándékul Ájshának. A hercegnő nézte szórakozottan
a virágokat az asztalon előtte, aztán letépett egy rózsát és csók jelzésével átdobta
Aurórának. Mindenki tapsolt. Ekkor az asztalok között, mintha fej csúszott volna
végig rajtuk, nagyon alacsony, bajszos férfi érkezett meg és szó nélkül asztalunkhoz ült. Tennessee Williams volt, alighanem korunk egyik nagyobb drámaírója,
akit Eric Taorminából, Auróra Tangerből ismert, én még nem. Auróra már többször panaszkodott – vagy dicsekedett? – nékünk, hogy Williams nem maga telefonál, hanem vele hozatja magának a fiút Kenitrából. Hamarosan ennek lettem
tanúja. Rövid hallgatás után Williams, aki láthatóan részeg volt, italtól, kábítószertől vagy mindkettőtől, kézbe vette Auróra csuklóját és csókolni kezdte.
– Így prezentálom magamat, kezdte és nagyokat fújt. Drága hölgyem, vagy
kisasszonyom, kit jól ismerek, telefonáljon megint Kenitrába. Küldjenek nekem
éjszakára egy amerikai fiút. Ne olyan finom úrifiút, mint múltkor, hanem kövéret
és drabálist.
Ezzel felállt és a hercegnő társasága felé fordult:
– A boy, a boy, all my plays for a boy!
Eric és közém ült vissza, mialatt Auróra telefonálni ment – nem először tette,
és nem is utoljára. Holott Auróra igazán nem tűnhetett kerítőnőnek és csupán
a nagy író iránti tiszteletből telefonált. Williams pedig nem volt szemérmes, mint
ahogy a III. Richárdból vett idézettel is jelezte. Aztán, mintha írói jelentőségét
akarná bemutatni, ami teljesen felesleges volt, hosszan sorolta amerikai ismerőseit, akik dicséretükkel halmozták el és akiknek nevét nem is hallottuk még. Végül megérkezett a kövér fiú Kenitrából és Williams eltűnt vele.
*
Jeoffrey Markham tengerészkapitány villájába a hercegnő vezetett el, „a dupla
érdekesség kedvéért,” mint mondta. Negyvenöt év körüli, vidám férfi volt. Az
előszobából nyíló helyiségben, az első nagy asztalon elöl Hans Christian Andersen híres ólomkatonájának mása állt, mögötte pedig, az asztalok során végig
a szobákban, ólomkatonák, a házigazda szerint több mint százhúszezer. A kis katonák szakaszokban vagy századokban sorakoztak fel. Akadtak spahik, ulánusok,
napóleoni gárdisták, Tang-kori gyalogosok, római legionáriusok, keresztes vitézek, Dzsingisz kán lovas mongoljai, pápai testőrök a Raffael rajzolta gyönyörű
egyenruhában, amerikai és német egyenruhák az utolsó háborúból és minden
más elképzelhető és el nem képzelhető.

28

tiszatáj

Jeff elmondta, hogy fiatalsága óta foglalkozik ólomkatonák gyűjtésével és
konyhaművészettel. Nemrég járt Nyugat-Ausztráliában, hogy a parti őrség új
egyenruhájáról, ólomkatonákat csináljon, mert ilyenek nem voltak még kaphatóak. A következőkben Paraguayba szándékszik kimenni, ahol a katonaság egy
része új uniformissal kísérletezik. Ezután kikísért bennünket a hatalmas konyhába, ahol felesége, egy csinos japán nő fogadott európai öltözetben. Alacsony
puffokra ültünk a kis asztalka köré. Mellettünk nyílt tűzhely, rézláncokon lógó
nagy üstökkel, odább kenyérsütő kemence, villany, gáz és kínai tűzhely vasedényekkel.
– Kora délután jöttetek, magyarázta Jeff, így csak ezt a semmiséget készíthettem.
A sütőből nagyformájú, barnára sült krumplisgombócokat húzott elő. A gombócok belsejében spárga, zellerszár és hasonló finomfőzelékek vajas-tejszínes
mártásban.
– Thai földön tanultam a készítés módját, vagy tizenöt évvel ezelőtt, amikor
még Sziámnak hívtuk az országot.

*
Jaqueline d’ Amboise kisasszonyhoz Ericet is, engem is szoros barátság fűzött. Az egyetemen és a kormánynál Ottawában Jaqueline rendkívül sokat tett
értem, angol előadásaimon pedig gyakran adta elő verseimet angol és francia
fordításban. Szerelmi életét ugyanekkor tőlünk külön élte le és csak időnként nevezte meg pillanatnyi szeretőjét, ha az illető egy rövid időre feltűnt a homályból.
Igaz, hogy ugyanekkor, a nagy korkülönbség ellenére is, sokszor csókolództam
a szép leánnyal. Meg is jártuk. Mikor hosszabb tartózkodás után Vancouverből
visszajött Torontóba, szobámban hosszabb, – de nagyon is illedelmes – csókolódzásra ültem össze vele. Utána vettem észre, hogy a stathiphilum virág, mely
velünk szemközt állt a padlón és legalább egy hónapig nem hervadt volna el,
most szárán meggörbülve csügg. Képzelődöm, gondoltam. Másnap is csókolództunk az adott helyen. Estére már látszott, hogy a virág hervadásnak indul.
Másnap a másik szobában csókolództunk, ahová, úgy reméltük, a virág nem lát
át. Próbálkozásunkat siker kísérte: harmadnapra a növény teljesen kiegyenesedett és tovább virult.
Jaqueline írt Torontóból, hogy szeretne meglátogatni bennünket. Visszaírtam, hogy jöjjön júliusban vagy augusztusban, repülővel Madridon keresztül.
Madridban szálljon ki egy napra és nézze meg a Prado festményeit, mindenek
előtt Hieronymus Bosch hármas oltárképét. „Így is lesz,” felelte. Tanger repülőterén vártam előre jelzett érkezését, ám hasztalanul. Két nappal később érkezett
meg, késő este.
– Te vagy a hibás, Djuri, jelentette ki. Madridban a Múzeumba akartam
menni a festmény miatt, de az épület előtt megismerkedtem egy spanyol fiatal-

2004. május

29

emberrel és ágyában találtam magam. Ha te nem csábítasz a Prádóba, már két
napja itt lennék.
A repülőtérről elvittük Jaquelinet a Hotel Marco Polóba. A főúton állt, elegáns bárral és nem sok, de szép szobával. A padláson vagy tizenkét arab fiatalember lakott egy nagy hodályban, ahová idegent sohasem engedtek fel. A fiúk
nagy része felesleges volt a kiszolgálásban; a német tulajdonos azért tartotta
őket, hogy nyaraló leányok és asszonyok rendelkezésére álljanak. Egy részük
a bárnál vagy a kiskertben ücsörgött, mindig diszkréten kerülve a feltűnést. A hórihorgas német ezeken kívül rendelkezett egy sűrű, feketeszakállú szeretővel, akit
arab létére Jimnek vagy Jimmynek hívtak. Kétüléses, szép versenykocsi birtokosa volt és úgy tekintett önmagára, mint a szálloda tulajdonosára. Ugyanekkor,
és jól láthatóan, a szálloda német tulajdonosa sem hagyta magát.
Másnap délben, miután Jaquelinet nem jelentkezett, bementem a Marco Polóba megkeresni. Szobájában feküdt az ágyon, teljesen meztelenül. Jaquelinet
sohasem láttam mezítelenül, még fürdőruhában sem – nem szerette a strandot –,
csak egy festményen szobája falán, bár az olyan trágárnak tűnt, hogy nem hittem
neki. Sokkal szebb volt így, mint ruhában. Miközben jajgatott és forgolódott,
próbáltam megállapítani, hogy félindián származását teste miként jelzi. Legfeljebb csukló és bokacsontja hossza, állapítottam meg. Bőre fehérebb volt a fehér
emberénél és semmi rózsaszínség.
– Mi van veled?
– Nem látod? Hát nem látod? Tegnap késő éjszaka bejött hozzám Jimmy, ez
a vadállat, és megerőszakolt.
Aztán kijavította magát:
– Az erőszak kifejezés persze némi túlzás. A fájdalomtól alig tudtam aludni és
most is csupa görcs az altestem.
Leszaladtam a gyógyszertárba és görcsoldót meg két aszpirint etettem vele,
amitől jobban lett.
– Öltözz fel és gyere velem ebédelni, ajánlottam.
Jaqueline megnézte az órát karján és nemet intett:
– Tíz perc múlva Jimmy jön fel hozzám, sóhajtotta.
A következő napokban szerte a városban beszélték, hogy a Marco Polo német
tulajdonosa, Harrer és szeretője, a vastag Jimmy között kitört a féltékenység és
hogy Harrer lakásán rendszeresen verekednek. Jaquelinet ez nem érdekelte. Ami
bántotta, a tangeri nyári meleg volt, miután addig soha nem hagyta el Kanadát és
nyáron Ottawánál is északabbra menekült. Ezen úgy segített, hogy a megengedettnél is lengébb öltözetben járt, ami udvarlói számát megsokszorozta, holott,
arabok közt sem nő, sem férfi nem mutogatta még alkarját sem. Egyszer Jimmy
kétüléses versenykocsiját láttam az úton a hegyek felé robogni. Jaqueline fedetlen mellel ült a vezető Jimmy mellett. Néhány perccel később találkoztam Larbi-

30

tiszatáj

val, Harrer padlásának legrokonszenvesebb lakójával, akivel Jaquelinnek időközben ugyancsak viszonya volt.
– Képzeld el, panaszkodott, Jaqueline, ez a démon, egészen megbolondított.
Látásomat is tönkretette. Ahogy most Jimmyvel elvágtatott a kocsin, bujaságomban úgy tetszett, mintha meztelen volna a melle.
Egyébként azonban Jaqueline angol vagy francia társaságban, Erzsébet királyné születésnapján a konzul palotájában és velünk kiránduláson Ceutában,
Tetuánon, Gibraltárban és másutt mint kifogástalan úrileány viselte magát.

*
Soukrival a következő alkalommal az utcán találkoztam össze.
– Gyere a teaházba, mondta és átkarolt. Múltkor adósod maradtam a marokkói felszabadító mozgalom történetével. Hogyan érzed magadat minálunk?
Jellemző, gondoltam. Fontosnak tartja, hogy Marokkó felszabadításáról írjak,
de a magyar forradalom iránt semmiféle érdeklődést nem mutat. Ez a nacionalizmus. A magyar nacionalizmus sem más.
– Ott hagytuk abba, kezdte Soukri, mikor leültünk a teaházba, hogy a spanyolok 1912-ben elfoglalták Marokkó egyik kis részét északon, a franciák a déli
részt, Fezt, Meknest, Rabatot, Casablancát, de nem Marrakest és a sivatagot.
– Helyes, mondtam és rögtön feladtam a számára kínos kérdést. Mi a véleményed a franciákról?
Soukri nyugodt maradt és kinyújtotta lábát az asztal alá.
– A franciák felszabadították a rabszolgákat, de nyomorúságukon nem segítettek. Költözési jogot adtak azoknak, akiknek nem volt hova költözni. Ugyanekkor vasutakat és utakat építettek, kórházakat és iskolákat nyitottak meg, néhány várost megtisztítottak az évszázados mocsoktól. Ez mind nagyszerű volt.
Ugyanekkor vigyáztak rá, hogy gyarmat maradjunk és ne teremtsünk ipart magunknak. Nemhogy a fürdőkádakat és a gyógyszert, de még a gyufát is Franciaországból és Belgiumból kellett hozatnunk.
– Tudom, mondtam. 1940-ben itt éltem Casablancában, az angol blokád idején. Maláriámra nem kaptam kinint és az előző napi faszén-hamuban kerestem
parazsat a konyhában.
– Az állami adminisztrációt a franciák vették kézbe. A nagybirtokot segítették,
nem a paraszt nyomorát.
– Mint a szultánok, jegyeztem meg.
– A francia főtisztviselők gyermekei nem játszottak a szultán mocskos kölykeivel. V. Mohammed hatalma csupán vallási maradt. Ezt egy öreg honfitársam
régebben úgy mondta: Ramadán végén rabati kertjében a szultán mindig meglátta a hold sarlóját, mikor az még nem kelt fel.
Eszembe jutott, hogy régen én is megkérdeztem egy marokkói tisztviselőt: mi
a szultán feladata? Pusztán egyházi, felelte. Alkonykor zárt rabati kertjében lovagol körbe, elől a nyeregben egy lány, azt is meglovagolja őfelsége. A magas mina-

2004. május

31

retből csak a müezzin látja. A hívők várnak az estimára a mecset előtt, későre jár,
de várni kell, míg a szultán elkészült feladatával.
Egy pillanatig gondolkodtam, elmondjam ezt Soukrinak, de közben rájöttem,
hogy nem mondom el, a történet aligha igaz és V. Mohammed nagyon jó ember
volt.
– Marokkó déli részét a franciák néhány évig nem foglalták el. Délen lényegében Marrakes pasája, Ibn Gláui, egy volt sivatagi rabló volt az úr, ki vágtató lóról
hátrafelé is sikerrel tudott lőni. De nem ez volt egyetlen jelessége.
– Ismertem, szóltam közbe.
– Hogyan?
– 1940 végén és 41 elején Marrakesben éltem. Az Universel kávéházban verset írtam. Nem tudtam róla, hogy a pasa kéme a kávéházban látta, mit csinálok
és jelentést küldött a pasának, hogy a kávéházban egy idegen fiatalember a sorokat nem írja végig. Ebből a pasa megtudta, hogy költő vagyok és meghívott vacsorára. Tudta, mi illik.
– A történelem következő részét a franciák másként adják elő, mint mi. Szerintünk 1917 nyarán a franciák elhatározták, hogy birtokukba veszik Marokkó
déli részét is. Mangin tábornokot, francia katonákkal és idegenlégiósokkal elküldték Ibn Gláui ellen. Settatnál Gláui serege tönkreverte a franciákat. Pedig
azoknak 1917 nyarán szükségük lett volna valami nagy győzelemre az első világháborúban. Gláui viszont a legokosabbat tette, amit ember tehetett. Követet küldött Mangin tábornokhoz, hogy megadja magát. Mindezt a franciák letagadják.
Pedig hogyan maradhatott a franciák főellensége harminckilenc évig Marrakes
pasája, a franciák és Churchill barátja, az óriási banánültetvények birtokosa,
a szultánnál ezerszer nagyobb hatalom? Írtál róla?
– Verset szereztem ellene, amikor megtudtam, hogy palotája pincéjében, vasrúdhoz láncolva ellenségeit tartja. Kádikat, akik igazságos ítéletet hoztak, mozlem ügyvédeket, akik…
Soukri kifújta magát és folytatta. Nem törődött vele, mit válaszolok.
– A háborúban mind a király, mind Ibn Gláui a vesztes franciák mellé állt, és,
amennyire lehet, nem törődtek a Gestapo embereivel a kikötőkben. Roosevelt
a casablancai konferencián megígérte a szultánnak, hogy a háború végeztével kiáll
Marokkó függetlenségéért. A háború végén Roosevelt már nem élt, de nálunk az
optimizmus lett úrrá.
– Akkor kaptam Budapesten levelet marokkói barátomtól, Amártól. A „Kaffa
New York”-ba címezve. Arra kért: jöjjek le hozzá látogatóba.
– És jöttél?
– A kommunisták akkor már nem adtak passzust nekem. Talán azért is lecsuknak, ha kérni merek.
– Marokkóban egyre feszültebb lett a helyzet. A király nem mutatkozott hajlandónak, hogy a függetlenségi mozgalmat elítélje, mint ahogy a franciák kíván-

32

tiszatáj

ták. Szultán helyett királynak hívatta magát. Szabadságot és demokráciát ígért.
A franciák meg sortüzet adtak a tüntetőkre, szinte minden nagyvárosban.
– Ilyen alkalommal esett el Amár barátom Casablancában.
– A franciák azt képzelték, hogy a zűrzavar oka nem a független Marokkó hiánya, hanem a király. Egy éjszaka családjával együtt repülőgépre ültették és Réunion szigetére szállították száműzetésbe. A törhetetlen franciabarát ibn Gláui
lett fő tanácsadójuk. Jóindulatú vén bábút, Ibn Áráfát nevezték ki királynak.
A tüntetések nem szűntek. A sortüzek sok száz marokkóit öltek meg, mire elkezdődtek a franciák elleni pogromok. Számos orvos, ügyvéd, tanító és tisztviselő
esett áldozatul. Asszony és gyermek is. Ibn Áráfát kétszer kísérelték megölni.
– Tudom. A második merénylet a Kotubia nagymecsetben játszódott le Marrakesben. Emlékszem a merénylő képére az újságban. Ahmed ibn Alinak hívták.
Rendkívül rokonszenves fiatalember volt.
– Aligha, ellenkezett Soukri. A merénylő csak megsebesítette Ibn Arafát. Ibn
Gláui, aki a király mellett állt vérrel fröcskölt köpenyben, fogta pisztolyát és ott
a nagymecsetben agyonlőtte a merénylőt. De persze ez sem jelentette az utcai harcok végét. 1956-ban a franciák elkeseredésükben visszaültették trónjára V. Mohammedet és katonaságukat kivonták Marokkóból.
– A folytatást tudom.
– Nem hiszem. A király parlamenti uralmat kívánt bevezetni. Tizennyolc párt
alakult. Az egyik a berbert kívánta hivatalos nyelvvé megtenni. A másik azonnal
ki akarta kergetni az idegeneket, úgy hogy orvosok, tanítók és banktisztviselők
nélkül maradunk. A harmadik ötvenegyedik államnak akart csatlakozni Amerikához. És így tovább. Elébb a franciákat öltük, aztán egymást. Arab földön ez
nem váratlan jelenség. Az uralkodó kénytelen volt az alkotmányos uralom eszméjét feladni és híveiből válogatott kormányt. Nem volt tűrhetetlen.
Soukri közelebb hajolt hozzám és körülnézett a teaházban. Közelünkben nem
tartózkodott senki. Még közelebb hajolt fülemhez:
– Fiát már kevésbé tudnám dicsérni. Önző, szeleburdi és közönyös meg hatalmaskodó. Mikor Erzsébet angol királynő itt járt látogatóban, Hasszán fél órát
váratott magára, pedig a királynő tűző nyári napfényben ült. Azóta egyetlen európai miniszterelnök vagy uralkodó nem járt minálunk. Be kell érnünk veletek.
– Ki az a veletek? kérdeztem.
– Tennessee Williams meg te, nevetett Soukri.

*
A város másik végén Eric remek teaházat fedezett fel. A lisszaboni 1755-ös
földrengés alkalmával ott leszakadt a part az Atlanti óceánra, úgyhogy helyenként változó, 10-től 50 méteres szakadék támadt. Réges régen valaki itt teaházat
nyitott a szakadék szélén, aztán lépcsőt faragott a sziklában, le a tengerig. Majd
kétoldalt, a lépcsőre keresztben, kis lugasok sorát építette, virágokat ültetett,
asztalokat és székeket helyezett el. A teaházat nem jelezte semmiféle cégér és

2004. május

33

senkit sem ismertünk, aki tudott róla. Alul, ahol a hullámok a sziklát verték, bámulatos trópusi növényzet sarjadt és a szivárványok sorozata mozgott és forgott,
lebegett és tűnt el rendszertelen összevisszaságban. Az egyik, már majdnem
a tengerbe lógó lugas lett kedvenc tartózkodási helyem délután, kivált, mikor hűvösebbre fordult az idő és már nem volt kellemes fürdeni. Itt, a partkanyarban,
a szél mindig enyhén fújdogált.
Egyszer felfedező sétára indultam a teaházból. A szűk utcának hamar vége
szakadt és gyalogösvényben folytatódott a szakadék mellett. Az égen felhők tolongtak, a tenger barátságtalan világosszürkének tűnt, úgyhogy nem tudom, miért sétáltam tovább a permettől nedves sziklán. Látnivaló semerre sem kínálkozott, ház a dombon nem állt és a sivár növényzet sem csábított. Vagy négyszáz
métert tettem meg, mikor megálltam és visszafordultam. A veszedelmet csak ekkor vettem észre. Mezítlábas, fiatal arab fiú követett vagy tíz lépés távolságból.
Ajkán diadalmas mosoly rezdült: kezében a zsákmány. Karja közt huszonöt literes, tört demizsont tartott és megrázta felém.
– Argent, argent, montre, montre, parancsolta, miközben közvetlenül mellém
lépett. Arra gondoltam: jobb, ha engedelmeskedem néki. Ugyanekkor azonban
észrevettem, hogy cipőmet nézi. Ha odaadom órámat és a kevés pénzt a zsebemből, ettől még fejbeverhet a törött edénnyel, lehúzhatja cipőmet, nadrágomat és
azután berúg a tengerbe. Engedelmességnek semmi értelme. A domboldalon
messzire láttam, de sehol teremtett lélek. És ha lett volna is, nem tűnt valószínűnek, hogy errefelé lakó bennszülött segítségemre siet. Ha jóindulatú, inkább továbbmegy, mintha semmit se látna, ha nem az, közelebb jön, hogy osztozzék
a zsákmányban. Nyomorúságos és gonosz vidék volt ez, a hegyek tengerparti vonala. Már többször megtörtént, hogy valaki kocsijával megállt velünk egy hegyfokon és a látványban gyönyörködtük, mikor hirtelen férfiak bukkantak fel a lejtőn alul és félkörben kezdtek mászni fölfelé. Ilyenkor beugrottunk a kocsiba és
gyorsan elhajtottunk.
Kétségbeesésemben, hogy ez a példátlanul ronda külsejű marokkói huligán
végez velem, mentő ötletem támadt. Vidám arckifejezést öltöttem és elnevettem
magam. A nevetés pompásan sikerült és diadalérzéssel töltött el. Ha ilyen helyzetben nevetni tudok, úgy biztos a győzelem. Hirtelen leültem. Támadóm erre
aligha számított. Nyilvánvalóan arra várt, hogy előszedem a pénzt, lehúzom karórámat, vagy félelemtől görnyedten aranyhegyeket ígérek néki. Az edénnyel karjai közt nem tudott leülni. A sziklának vetettem hátamat és jobb karomat bokája
mögé csúsztattam. Akkor lököm a tengerbe, amikor akarom. Ezt nyilván ő is észrevette.
– Petit idiot, jelentettem ki franciául, nem veszed észre, hogy dzsinn vagyok?
Apám is dzsinn volt, nagyapám is. Elvarázsollak. Mi akarsz lenni, kutya vagy kígyó? Vagy vágjalak inkább a tengerbe?

34

tiszatáj

Kicsit felemelkedtem ültemből és merev, fenyegető szemmel felnéztem reá.
Vállig érő, fehér hajamat vadul cibálta a szél és orgonaviráglila selyemingemben
egészen jó varázsló lehettem volna Fellini remek filmjében, a Satyriconban. Támadóm két lépést hátrált féloldalvást és kis híján elvesztette egyensúlyát a szikla
szélén, amit nyilván varázserőmnek tulajdonított.
– Sois prudent, petit idiot. Si tu creves, c’est moi qui t’arrangerai!
Folytattam volna, de támadóm elejtette a törött demizsont és futásnak eredt
a veszedelmes ösvényen, olyan gyorsan, ahogy csak bírta. Térdemet néztem. Örömemre csak akkor kezdett el remegni. A verejték már csorgott a nyakamba. Rágyújtottam és pihentem. Elszívtam még egy cigarettát és hazaindultam. Öregnek
éreztem magam, megátalkodott vénembernek, aki kedve szerint bolondítja a babonás marokkói fiatalokat.
Néhány nappal később a hercegnőnél vacsoráztam nagyobb társasággal. Vacsora után engedtem hiúságomnak és elmondtam történetemet a huligánnal.
Erre a jelenlévők közül majdnem valamennyien tudtak egy-egy hasonló, velük
történt és rendszerint szerencsés végű történetet marokkói útonállókkal. Igaz, ha
a történet szerencsétlenül végződik, úgy az illető aligha ül a hercegnő ebédlőjében.
John Whylay, volt angol nagykövet a kasba legtetején lakott, abban a remek
kerti szobasorban, ahol a 17. század hatvanas éveiben Samuel Pepys angol író lakott, amikor Tanger angol birtok volt. (A nászajándék, melyet II. Károly angol király kapott feleségével, a portugál királylánnyal.)
– Gyalog szoktam járni, késő éjszaka is. Minap vacsora meghívásom volt lent
a városban, az egyik szállodában. Éjfél után ballagtam felfelé a meredek, sötét sikátorban, mikor egy durva kéz ragadta meg nyakamat. A másikban, úgy vélem,
konyhakést tartott. „A pénztárcádat, büdös idegen,” hallottam, pedig csak a szokásos kölnivíz volt rajtam. Abban a pillanatban kisütött a hold. „Allah, segíts
meg,” hallom. „Hiszen ez Whylay úr, a mi tisztelt barátunk. Miért jár ilyen öregen kísérő nélkül az éjszakában, drága Whylay úr? Engedje meg, hogy otthonába
vezessem!” Ezzel belémkarolt és hazakísért. Azt hiszem, illett volna borravalót
adnom.
A hercegnő, szokása ellenére, nem vett részt a társalgásban, hanem mozdulatlanul figyelte, mit mondanak. Később azonban félrehúzott szalonja sarkába és
hozzám hajolt:
– Régesrég sejtettem ezt! És nem tévedtem! Van valami a lényedben, Georgie, ami erre enged következtetni. De mondjad meg őszintén, hiszen jólelkű embernek ismerlek. Ugye, csak fenyegetted? És valóban nem akartad kígyóvá varázsolni azt a nyomorultat?
Erre nem tudtam mit válaszolni.

*

2004. május

35

A Tangerben töltött utolsó estén Lilinél vacsoráztunk Paul Bowles, a hercegnő
és Dercsényi-Distler báró társaságában. Paul Bowlest nem tudtam megszeretni
írásai szadisztikus tartalma miatt, bár értettem, hogy hosszú marokkói tartózkodása éppen a védekezés ilyen embertelen formáját váltotta ki belőle. DercsényiDistler báró viszont marokkói ismerőseim közül a legkülönlegesebb. Magyar
neve ellenére egyetlen szót sem tudott magyarul, bár azt állította, hogy rokona
Wesselényi Miklós barátomnak, és Orlov orosz hercegnek is. Gazdagsága leírhatatlan fukarsággal párosult. Egyszer felvett kocsijára és elvitt néhány kilométernyire, majd benzinszámlát küldött címemre. Akkoriban Konfuciust fordította kínai eredetiből arabra. Tsuáng Cü arab fordítása már néhány évvel korábban napvilágot látott. Nemrégen Erickel és Lilivel látogatást tettünk nála, hogy új szerzeményeit – régi római pénzeket és Mária Terézia tallérokat – szemre vegyük.
Finom kis palotája balkonján találtuk, ahol egy kövér arab úr társaságában ült.
Az urat a legnagyobb élő arab nyelvésznek mutatta be. A balkonon csak három
szék volt. Kettő előtt a házigazda és a nyelvész álltak, a harmadikon a bőrkötéses,
nagy arab szótár feküdt. Lili, a sok lépcsőtől fáradtan, rögtön leült a szótárra. Az
arab tudós arcán ekkor a görcsös fájdalom jelei mutatkoztak, fejét hátravetette és
elájult. Eric és Dercsényi bevitték a szobába, az asztalra fektették és hideg vízzel
keltegették. Amikor ébredni kezdett, a szótárral történt gyalázatra utalt:
– Jaj nekünk! A hölgy Allah szent nevére helyezte alfelét! helyezte farát, fenekét, hátulját, popsiját, seggét, ülepét, valagát! Jaj nekünk!
– Arab nyelvleckével táplál bennünket, jegyezte meg Eric, mialatt mi ketten
Lilivel az erkélyen röhögtünk.
A vacsora Lilinél kellemesen zajlott le. Azt hiszem, hogy a hercegnő kivételével mindnyájan örültek, hogy megszabadulnak tőlünk és én is örültem, hogy
tisztességesebb országba, Kanadába kerülök és harmadnap a torontói egyetemen
díszdoktorrá avatnak. Autóján Lili vitt bennünket haza a Marbel szállodába. Eric
elöl ült Lili mellett, én hátul. A hepehupás, kanyargó, hosszú úton csak lassan
haladtunk. A teljes sötétben behunytam szememet és magam elé képzeltem azt
a sok szépet, amit itt Marokkóban láttam. Elsőnek a hét borókaszínű vadlibát nagyon messze a magasban felettem a strandon, ahogy szinte mozdulatlanul lebegtek az ég vizében, mintha semmi közük nem lenne a földi világhoz. V. Mohammed király sírját: a különböző, de térdnél nem magasabb oszlopsorokat,
annak jelét, hogy sokat akart, de mindent nem tudott elvégezni. A fiatalember
remek szobrát a római korból a rabati múzeumban, Juba numíd király idejéből.
Egy óráig álltam előtte és borzongtam a gyönyörtől: kár, hogy művészettörténészek megfeledkeznek róla. A száádi királyok városnegyed nagyságú palotájának
romja Marrakesben: nagyon hosszú, húsz méter magas, vastag fal. Tetején, egymástól szabályosan négy méterre, unatkozó gólyák féllábon. Mélyen alattuk egy
pillanatra kidugom fejemet az időben. Ájsha hercegnő, ahogy Aurórának a rózsát
dobta, de nem a rózsa és nem a hercegnő mosolya, hanem karja a dobásnál: mint

36

tiszatáj

megfeszített íj. A hanyatló, vérpirosnap, mikor éppen fele merült el és úgy tűnik,
hogy néhány pillanatra megáll és csak aztán hull az Atlanti-óceánba. A hirtelen
zápor, amikor cseppjei egymástól három centiméter távolságban, függőlegesen
mondhatni rácsban hullanak, mint Hirosive Utagava festménye, A hirtelen zápor
az atakai Ohasi hídon. A tizenkét templomgyertya visszfénye, mint a vörösessárga, tükörsima lakkozás a vizen, a hajó oldalán, mikor a hercegnő piramisát
megtaláltuk.
És így tovább, még nagyon sokáig. Befejezni se tudtam, mert megérkeztünk
Marbelbe. A kapuőr, kihez szívélyes viszony fűzött mindkettőnket, ugyan kinyitotta a kaput, de nem köszönt vissza, pedig Eric három nappal korábban neki
ajándékozta televíziós készülékünket. Azóta viszonyunkat befejezettnek tekintette és átnézett rajtunk. Lakásunkban nem gyújtottunk villanyt, hanem a csomagok közt kimentünk az erkélyre és leültünk a már hűvös, de még mindig kékeszöld félhomályba.
– Suetonius, állapította meg Eric, gyalázatosan rágalmazza könyvében Tiberius császárt.
– Még jobb, válaszoltam, mintha hősei talpát nyalná. Vedd Procopiust. Egyik
művét ontotta a másik után. Az egekig magasztalta Justinianus keletrómai császárt és feleségét, a gyönyörű Theodórát. Utolsó könyvében aztán bevallja, hogy
mindig hazudott. Justinianus uralkodónak és embernek egyformán hitványul viselkedett, a császárnő pedig ronda kurva volt. A történetírás nehéz mesterség.
– Ez igaz, és éppen erről van szó.
– Hogyan?
– Úgy, hogy Suetonius is folyton hamisít és rágalmaz. Tiberius Augustus császár egyik mostohafia volt. Művelt ember, akit az irodalom és a művészet érdekelt, nem a politika. Nem akart császár lenni. Mikor Rómában Augustus két fia
és két másik mostohafia harcolt az utódlásért, ő nyolc esztendőre elvonult Rhodosz szigetére, ahol egyszerűen élt, a lakosok bajain segített és görög barátaival
társalgott filozófiáról. Rómába is csak azért tért vissza, mert lassanként már
száműzöttnek vették, pedig senki sem száműzte, és a száműzöttet Rómában szokás szerint meggyilkolják. De a következő tíz esztendőt sem töltötte a városban,
hanem ő vezette a nagyon nehéz és végül győzelmes harcot a lázadó germán és
illír törzsek ellen. Karthágó óta ez számít a legnagyobb támadásnak, mely a Birodalmat érte. Bár tizenöt légióval küzdött az illírek ellen és diadalmenetet ajánlottak néki, gyalog tért vissza Rómába.
– Miért?
– Nem akarta a nemzeti gyászt megzavarni. Varus három légióját akkor verte
szét Arminius a teutoburgi erdőben.
– Akkor legalább mond meg, miért ölette meg Sejanust?
– Furcsa kérdés. Uralkodók szükségét érzik, hogy egy személyt tartsanak maguk mellett, aki nem osztozik hatalmukban, de gondoskodik parancsaik végre-

2004. május

37

hajtásáról. Ilyen személy volt Sejanus. Aztán megesik, hogy az illető második
helyről az elsőbe vágyik. Sejanus uralkodó akart lenni, összeesküvést szervezett
Tiberius ellen és a császár kivégeztette. Pontosan ugyanezt a helyzetet figyelhetted meg Marokkóban. Hasszán királynak bizalmas főminiszterre volt szüksége és
az okos Uffkirt választotta. De Uffkir mégsem mutatkozott olyan okosnak, mint
gondolták, mert a második helyről az elsőre vágyott. Összeesküvést szervezett
a király ellen és Hasszán kivégeztette. Egy különbség látható csupán a két ember
megítélése közt.
– Mi?
– Hogy Sejanus haláláról kétezer évvel később is beszélgetünk, míg húsz év
múlva senki sem tudja, ki volt Uffkir.

38

tiszatáj

TŐZSÉR ÁRPÁD

A forradalmakról és a lélekről faggatják,
de e versen túli entitásokról csak prózában
tud vallani, bár prózája mintha itt-ott
versbe csapna

Az igazság az, hogy az ember itt következő
történelmi bilanza nem érdemel más bevezetőt,
csak ilyen közhelyeset: Az az igazság…
Szóval az az igazság, hogy azért az ember
a saját igazának többé-kevésbé mindig tudója…
Én már 1968-ért sem igen lelkesedtem…
A mi lelkünk, az akkori harmincasoké, kísértetként
még akkor, 68-ban is valahol 1956-ban,
Budapest utcáin bolygott, lábunk a pesti utcák
valódi vérében gázolt, ott, ahol bebizonyosodni
látszott – mi is?, a másik közhely, hogy
nem sokaság, hanem lélek… S amikor mégsem
a niklai Dániel úrnak, hanem a néhai kamonci
Tamás és Bálint papoknak lett igazuk, s az lett
bizonyosság, hogy a lélek bizony csak szellett,
a társadalom jelszavai előtt örökre bezárultunk.
Szóval a Prágai Tavaszra én már meglehetős
szkepszissel, azaz csaknem lélektelenül néztem:
Jó, jó!, de miért a szocializmus legyen emberarcú,
s mért nem az ember? Akkor már sokan tudtuk,
hogy aki másban akarja megmosni tulajdonképpenilétét, annak az arcán örökre ott marad a
a nem-tulajdonképpeni-lét, a politika és a háborúk
sara, a bélsár. S az idő a mi pudingunkat ette meg,
minket igazolt: a hetvenes s nyolcvanas években
nem Dubčeket, hanem Havelt zárták börtönbe évente
egyszer-kétszer, menetrendszerű rendszerességgel.

2004. május

39
Husák számára a lélek volt veszélyesebb, nem az
emberarcú teoréma réme. S a történelem komédiája,
hogy 1989 nem Havel és nem a lélek műve lett,
hanem – Vico szcenáriuma szerint – az istenek, hősök
s emberek után a bábok játéka. Ha 1789 Isteni Színjáték volt,
akkor 1989 rossz utánzata volt e Isteni Színjátéknak,
vaudeville, amelyben Ceauşescu játszotta XVI. Lajost,
s egy analfabéta némber Mária Antóniát. Vaudeville-jük
viszont, mi tagadás, döbbenetes volt, a tévé világot jelentő
üvegszemének köszönhetően az egész világ számára volt
egyszerre ripacsjáték s véres rémdráma. – De a szellemnek,
a léleknek nem sok köze volt hozzá, mint ahogy lélekben
az egyéb 89-es forradalmak is szűkölködtek. Színpadjaikon
sokaság volt, de – folytatás nem volt. A tankok a szokatlan
környezetben óriás tagjaikkal, mint őskori szörnyek,
nem tudtak mit kezdeni, s elvonultak, a magukra maradt
ellenfelek pedig a tüntetések tömegjelenetei s Ceauşescuék
lélektelen lemészárlása után tanácstalanul
néztek egymásra. A történelem rúgói
elfáradtak, a felhúzott bábok hada leállt –
Meg kell mondanom, a szememet
e látványos darab fölöttébb szórakoztatta,
de a lelkem, a lelkem az érintetlen
maradt tőle.
S a tanulság?
Aki három átélt forradalomban sem
épített lelkéből hidrogén bombaés társadalombiztos bunkert,
az magára vessen.
Rám meg az vessen követ,
aki még mindig követ,
de az isten, a hős,
s az ember eszméjének
követe, s nem a magáé.

40

tiszatáj

J ÓKAI ANNA

A készülődő imája
Ne csak velem, de általam történjen;
az aktív meghalás erejét kérem.
Nem eutanázia; nem öngyilok:
értem küldött, felismert angyalok.

Ima az olajfák alatt
Add, hogy megértsék,
ezen az illatos éjen
mitől is féltem:
mielőtt a vállalt halált
beteljesítem
ne kelljen hamarébb
elégnem.

A Halál Angyala szól
Ember –
nem váll a vállam, hogy kaszát tartson.
A fejem nem fej, nincs rajta csuklya.
Legkevésbé csontból van a testem,
s nem kéz az, ami az ajtót nyitja-csukja.

2004. május

41

Ember –
az a kép, az a közzétett: hamis;
nem valódi, csak karneváli giccs,
a leleplezésben, kérlek, megsegíts!
Én az vagyok, aki elvágom a szálat
hogy te az légy, aki szabadon szállhat.

42

tiszatáj

GRENDEL LAJOS

Mátyás király New Hontban – 8
Király elvtárs megleckéztetését Schiller Mihály is csak helyeselni tudta, különösen pedig az mulattatta a hepajban, hogy ezúttal nem az igazságos Mátyás osztott
igazságot, hanem az igazságszolgáltatást őrajta végezték el. Így talán végre a bolondériája is elmúlik, gondolta, s ezentúl meghúzza magát az ürgelyukában, s nem
jut eszébe fontosnak képzelni magát. Az emberrablásban azonban nem óhajtott
részt venni. Inkább hazament.
Meglepetésére és bosszúságára azonban a lakást kulcsra zárva és üresen találta. Amikor a Bertha-gyerek és még néhányan elcsalták Mátyás királyhoz, ő eleinte vonakodott, de aztán Pelé megígérte, hogy addig ő majd vigyáz Macára,
menjen csak nyugodtan, ráfér egy kis kikapcsolódás. Pelé megbízhatóságában
pedig nem volt oka kételkedni. Schiller Mihály még hálás is volt neki a baráti
gesztusért. És akkor tessék… Kámforrá váltak, Maca is, Pelé is. Még csak üzenetet sem hagytak, hogy hová mentek vagy hol keresse őket. Üres volt a lakás, mint
egy elhagyott, világvégi váróterem. Schiller Mihály földúltan járta be a lakás helyiségeit, s csak akkor nyugodott meg egy kicsit, amikor a fürdőszobában megtalálta Maca piperecikkeit, a mindenféle kenőcsöket, hajbodorítót, rúzsokat, lábszár-szőrtelenítőt meg más kacatokat. Ezek szerint nem mehettek messzire.
A szekrényben is ott lógtak Maca ruhái, a fiókokban ott volt a fehérneműje,
s a szekrényből nem hiányzott Maca bőröndje sem. Minden a legnagyobb rendben volt.
Az ösztöne mégis azt súgta Schiller Mihálynak, hogy a legkevésbé sincs rendben semmi sem. Körbetelefonálta néhány ismerősét, de azok semmit sem tudtak
Maca hollétéről. De az is lehet, hogy nem akartak tudni. Telt-múlt az idő, az este
lassan éjszakába hajlott. A város elcsöndesedett, a szemközti házak ablakaiban
sorra kihunytak a fények. A világ változhatott, amennyit csak akart, rezsimek jöhettek és bukhattak, a New Hont-i ember korán lefeküdt, mert ágyból szerette
nézni a tévét, este tíz és éjfél között szeretett egy keveset ábrándozni: kövér falatokról, hattyúnyakú lányokról, trópusi szigetekről, vagy pedig szerette egy kicsit
visszaforgatni az időt, amit így, ágyban és párnák között, kockázatok nélkül
megtehetett, s amikor végre jóllakott az ábrándjaival, sóhajtott néhányat, majd
elaludt. Sóhajtozva aludt el, és sóhajtozva ébredt. Ez régi szokás volt errefelé,
nem volt benne se szomorúság, se szemrehányás, a világot itt soha senki nem
akarta megváltani, mert a legjobban talán épp a New Hont-i perspektívából lát-

2004. május

43

szott, hogy a világ se nem érdemes, se nem alkalmas a megváltásra. Egyáltalán:
a világ talán nincs is, csak New Hont van. S ha mégis van, a New Hont-i ember
számára akkor sem elérhető. Talán ennek a felismerésnek szólt a reggeli és elalvás előtti sóhaj.
Schiller Mihály is sóhajtott, de nem a világ sanyarú állapota fölötti rosszkedve
miatt (a világ állapota legföljebb annyira érdekelte, mint templomi tolvajt a tízparancsolat), hanem mert Maca még mindig nem adott életjelt magáról. Nem hívott, nem üzent – viszont percről percre jobban hiányzott. Éjfél felé Schiller Mihályon olyan kínzó türelmetlenség lett úrrá, hogy fejvesztve kirohant az utcára.
Éppen abban a pillanatban egy autó állt meg a ház előtt. Az autóból a szivarozó
férfi szállt ki és még két másik, ismeretlen alak.
– Maca nincs itthon. Maca eltűnt. Vagy lelépett. Nem is tudom – mondta
a kétségbeeséstől, a haragtól és a szégyentől sírós hangon.
A szivarozó férfi állt, mint a cövek, majd biccentett.
– Tudom – mondta.
Jéghideg volt a hangja és fülsértő, mint amikor a huzat bevágja az ajtót. A félelem hulláma futott végig Schiller Mihályon, mégis megkérdezte:
– Tud valamit róla?
– Jó helyen van – mondta a szivarozó férfi ugyanazon a hangon, amely nem
volt fenyegető, inkább kellemetlenül közömbös. A másik két férfi némán, várakozóan állt az autó mellett. A szivarozó férfi most hozzájuk fordult, s mondott nekik
valamit oroszul. Valaha, az alapiskolában és a gimnáziumban Schiller Mihály is
tanult oroszul, de ami keveset megtanult, az is rég elpárolgott a fejéből. Csak
annyit tudott megállapítani, hogy a férfi oroszul szólt, és nem szerbül vagy lengyelül. Ettől azonban nem lett se okosabb, se boldogabb. Az egyik férfi válaszolt
valamit, s közben idegesen gesztikulált. A másik csupán mosolygott. Aztán mind
a ketten visszaültek az autóba, de a motort nem indították be.
– Beszédem van veled, öcskös – mondta ezután a szivarozó férfi, és elindult
a kapu felé. Schiller Mihály engedelmesen kullogott mögötte.
A szivarozó férfi, természetesen, otthonosan mozgott Schiller Mihálynál, ismerte a lakás minden zugát. Mégis, mielőtt leült volna, benyitott az összes helyiségbe, mintha meg akarna győződni róla, hogy kettejükön kívül nincs senki más
sem a lakásban. Nem sietett, nem kapkodott. Lassan, megfontoltan barangolta
be a lakást, mintha egy múzeumban vagy képtárban sétálna. Schiller Mihály csupán a nappali szoba küszöbéig kísérte el. Szerette volna valamiképpen kimutatni,
hogy ő itt a háziúr, mert a szivarozó férfi látogatásai alkalmával mindig albérlőnek érezte magát.
– Üljünk le a konyhában – indítványozta a vendég, miután visszatért a terepszemléről. – A konyhában bensőségesebben lehet beszélgetni. Talán mert a konyhába ritkán engedik be a vendéget. Vagy fordítva. Azt a vendéget, akit a konyhába is beengednek, már-már családtagnak tekintik.

44

tiszatáj

Most nem volt kellemetlen a hangja, Schiller Mihály mégis eltökélte, hogy
nem fog bedőlni ennek a barátságosabb tónusnak, s igyekszik résen lenni. A szivarozó férfi előbb ravaszkásan hunyorított, majd elővette a szivardobozát és rágyújtott. Mozdulatai szertartásosak voltak, de nem mesterkéltek. Ahogy leült,
ahogy keresztbe rakta a lábát és kissé hátravetette a fejét, az mind-mind arról
árulkodott, hogy nem az az ember, akit könnyen zavarba lehetne hozni.
– Mik a terveid, öcskös? – kérdezte.
Schiller Mihályt sértette ez a bizalmaskodó öcskösözés, azonfelül a kérdést
sem értette. Persze ujjat húzni nem mert a nála sokszor erősebb férfival. Egyszer
már ráfizetett.
– Terveim? – kérdezett vissza, s nem is kellett színlelnie a csodálkozást. –
Egyelőre semmilyen terveim sincsenek.
– Pedig kellene, hogy legyenek – állapította meg feltűnően szívélyes, szinte
már atyáskodó hangon a szivarozó férfi, s kövér füstfelhőt bocsátott ki a száján.
– Majd ha Maca visszajön, esetleg elgondolkodunk, hogy hogyan tovább. De
ez még korai.
– A kis tündér nem jön vissza.
A szivarozó férfi hangján érződött, hogy nem tréfál. Se most, se máskor. Ez az
ember, erre akár mérget vett volna Schiller Mihály, nem ismer tréfát.
– Hogyhogy nem jön vissza? – kérdezte remegve, s mindjárt a legrosszabbra
gondolt. – Valami baja esett?
– Nincs semmi baja – mondta a szivarozó férfi. – Ép és egészséges. Csak éppen nem jön vissza többé.
Schiller Mihály kis szédülést érzett.
– De miért?
– Mert lejárt az ideje.
– Milyen ideje?
– Amit kapott tőlem.
Most aztán Schiller Mihály kapkodhatta a fejét. Egy pillanatig úgy érezte,
mintha egy őrült sebességgel forgó körhintán ülne.
– Magától? Mikor?
Olyan halkan méltatlankodott, hogy a szivarozó férfi talán meg sem hallotta.
– Kitanulta a szakmát ebben a sárfészekben. Ideje, hogy jobb helyeken forgolódjék. Igazi urak, s nem ilyen aszott, csenevész falusi vénemberek meg csóró
sihederek között. Ez a hely már nem neki való. Talán van még tíz jó éve, most
kell megfognia az Isten lábát.
Schiller Mihálynak mintha jégeső zúdult volna a nyakába, s mintha egy mély,
sötét kráter nyílt volna meg a lába előtt. Semmit nem értett, de azt világosan
látta, hogy a szivarozó férfi személyében maga az ördög parádézik itt, s amit
mond, azt komolyan kell venni. S az ördögnek, úgy látszik, volt még mondanivalója.

2004. május

45

– Be kell látnod, öcskös, hogy nagyvonalú voltam veled – folytatta. – Engedtem, hogy egy kicsit megszedd magad. Nem nagy örömmel, mert tudom, hogy te
nem kedvelsz engem, de a kis virágszál többször is kikönyörögte, hogy adjak még
neked egy kevés haladékot. Én pedig nem vagyok rossz ember. De ennek most
már vége. Szociális intézmény azért én sem vagyok. Pedig, ha tudnád, hogy a kis
szajha csak mennyi rábeszélésemre volt hajlandó rád akaszkodni! Úgy bizony.
Nem kevés erőfeszítésembe került, amíg meggyőztem. Meg persze egy-két pofonba is. És most tessék!… Ilyenek a nők. Tíz élet is kevés lenne, hogy kiismerd
magadat rajtuk. Most már ő ragaszkodott hozzád. De nincs mese. Ezt a boltot be
kell zárni. Amúgy sem hozott sok hasznot.
A szivarozó ördög szépen, nyájasan fűzte egymásba a szavakat, mintha élvezetét lelné külön-külön mindegyikben. Schiller Mihály pedig a legutolsó, rongyos
csavargót is különbnek látta magánál e pillanatban.
– Szépen átbasztak engem, mondhatom – fakadt ki végül.
A férfi elnevette magát, és megcsóválta a fejét.
– Ó, te szent naivitás! Te szent ártatlanság! Hát mit képzeltél, öcskös? Hogy
csak úgy csöndben, suttyomban, elvonulva a világtól kedvedre sütögetheted a pecsenyédet? Már csak ezért is megérdemelnéd, hogy jó alaposan megbüntesselek… Tehát? Mik a terveid?
– Nem tudom – mondta Schiller Mihály.
– Az baj – csóválta meg újra a fejét a szivarozó férfi. – Mert nehéz idők jönnek. Nehéz idők jönnek mindnyájunkra. A régi, szép kommunista világnak most
már annyi. Konyec. Konyec filma. Konyec Király elvtárs, konyec többi elvtársak.
Szép volt, jó volt, de elég volt. Jó volt lopni a napot, jó volt szétlopni az államot,
ingyen gyógykezelésre meg ingyen üdülésekre járni. Az ember tartotta pofáját,
meg tartotta a markát. Hát ennek befellegzett. Most majd jön a hét szűk esztendő, és dolgozni kell. Nagyon keményen kell dolgozni. Föltéve, hogy lesz
munka. Ahogy elnézem ezt a szaros, toprongyos falut, itt egyhamar nemigen lesz.
Kivált nem az olyan léhűtőknek, mint te. Se rendes szakmád, se egyetemi diplomád. Nem mintha egy diploma bármit is garantálna. De legalább egy papiros,
ami alkalomadtán kapóra jöhet. Aztán még a híred is… Igen rossz híred van a városban, öcskös, ezzel talán te is tisztában vagy. Egy kitartott senkiházi. Egy selyemfiú. Senki sem fog szóba állni veled. Még sírásónak sem fognak alkalmazni,
mert hamarosan ott is nagy lesz a tolongás. Hát bizony, én egy lyukas garast sem
adnék a jövődért. Úgy bizony, öcskös, nagyon sötéten látom a jövődet.
Schiller Mihály fülének úgy hangoztak a férfi mondatai, mintha egy rettenetes
bíróság ítéletét olvasnák föl előtte, amely ítélet nem is lehet más, mint életfogytig
tartó elzárás. Még soha ennyire kisemmizve és védtelennek nem érezte magát.
Odament az ablakhoz, hogy kiszellőzze a szivarfüstöt, de valójában azért, hogy
időt nyerjen. De mire nyerjen időt? És hová bújjon el? Út nem vezetett se előre,

46

tiszatáj

se visszafelé. Ez a pillanat és ez a helyszín örökkévalónak tűnt. Schiller Mihály
gondolatai önmagukban forogtak, mint a sárba ragadt autó kerekei.
– Majd csak lesz valahogy – mondta végül, mert mit is mondhatott.
– Hát hogyne – gúnyolódott a férfi. – A kérdés csak az, hogy hogyan és
miből?
– Van valami megtakarított pénzem. Ha jól beosztom, néhány hónapig eléldegélek belőle.
A szivarozó férfi úgy tett, mintha nem értené, hogy miről beszél Schiller
Mihály.
– Miféle pénzed? – kérdezte.
– Hát ugye… az, ami… hiszen tudja, nem?
A férfi azonban továbbra is csak értetlenkedve hümmögött.
– Nincs neked semmi megtakarított pénzed, öcskös – mondta aztán kategorikusan.
– Dehogynem.
A szivarozó férfi álnokul mosolygott, s színpadias mozdulattal a homlokára
csapott.
– Aha! Már értem. Értem, mire gondolsz, öcskös. Arra a pénzre, ami a bankszámládon van.
– Arra – mondta Schiller Mihály.
A férfi ekkor úgy tett, mintha hosszan tűnődne, közben kétkedve ingatta a fejét, szívta a fogát, megpiszkálta a fülét, majd olyan gyászos ábrázatot öltött, mint
egy halottkém, aki azért kapja a fizetését, hogy reggeltől estig szomorú legyen.
– Ki kell, hogy ábrándítsalak, öcskös – mondta aztán. – Az a pénz van is, meg
nincs is.
– Hogyhogy?
– Úgy, hogy az a pénz nem a tiéd.
– Hát kié? – hördült fel Schiller Mihály.
– Az a pénz ugyan a te bankszámládon van – oktatta ki a férfi –, de az nem
jelent semmit. Az a pénz ugyanis az enyém. Nálad, hogy úgy mondjam, csak kölcsönben van. Azt a pénzt pedig neked vissza kell adnod a jogos tulajdonosának.
Méghozzá hamarosan. Mert ha ezt elmulasztod, öcskös, nagy bajba kerülhetsz.
Nagyon nagy bajba.
– Ezt nem teheti meg velem – tiltakozott Schiller Mihály, és szégyen, nem
szégyen, sírva fakadt. – Ez, ez…
– Ez aljasság. Azt akartad mondani, ugye? Igazad van. Istenuccse, igazad van.
Na és? Kit érdekel, hogy igazad van-e? Tudod te is jól, hogy ez nem számít. Ha
rossz ember lennék, ha bosszúálló ember lennék, akármikor eltaposhatnálak.
Talán meg is érdemelnéd. De mi hasznom lenne belőle? Azt hiszem, semmi.
Ezzel mintha el is fogyott volna a mondanivalója, bevonult a vécére elvégezni
a kisdolgát. Schiller Mihálynak pedig nem volt mondanivalója. Különösebb

2004. május

47

mondanivalója azelőtt sem volt, most azonban mintha létezni is megszűnt volna.
Egy darab test volt, amely lélegzett, szipákolt, amelynek meg-megrázkódott
a válla, csak éppen a lélek aludt el benne, egy pillanatig úgy tűnt, örökre.
– Mit akar tőlem? – kérdezte megtörten a szivarozó férfitól, amikor az viszszajött hozzá a konyhába.
A férfi eloltotta a szivarcsutkát a vízcsap alatt, majd elnyomott egy ásítást.
– Adok neked egy esélyt – mondta olyan egykedvűen vagy inkább kedvetlenül, mint aki mindennap reggeltől estig esélyeket osztogat, s ebbe a tevékenységébe már jócskán belefáradt. – Egy utolsó esélyt.
– Kívánhat, amit akar… Ha teljesíteni tudom… – mondta Schiller Mihály, és
kiegyenesedett a székén, de a férfi szemébe nem mert belenézni.
– Ezentúl is dolgozhatsz nekem – mondta a férfi.
– Köszönöm. Visszaküldi Macát?
– Nem – mondta a férfi. – Egészen más dolgod lesz, mint eddig. Ezt az ócska
kócerájt itt fölszámoljuk. New Hontban neked nincs jövőd, öcskös. Hiszen megmondtam. Elköltözöl New Hontból.
– Hová? – kérdezte kicsit riadtan Schiller Mihály.
– Majd meglátod. Jobb helyre.
– És mikor?
– A lehető leghamarább.
– És a lakás?
– Eladod – mondta a férfi.
– Az nem megy egyik napról a másikra – ellenkezett Schiller Mihály, s már
kezdte megbánni, hogy olyan elhamarkodottan ráállt a szivarozó férfi ajánlatára.
– Én már tudok rá vevőt – vágta el a visszavonulás útját Schiller Mihály elől
a férfi. – A pénz, amit a lakásért kapsz, pedig tényleg a tiéd lehet. De ha nem
érdekel a dolog, én már itt sem vagyok. Kényszeríteni semmire sem foglak.
– De érdekel – sietett megnyugtatni a férfit. – Csak nagyon hirtelen jött az
egész.
– Néha egyetlen pillanat alatt kell döntenünk – adta a tapasztalt és bölcs öreget a férfi. – Itt az alkalom, hogy kitörj ebből a piszkos, halálra ítélt, unalmas
sárfészekből, és világot láss meg kikupálódj. Talán az utolsó alkalom. Ha ügyes
vagy és szót fogadsz nekem, egy idő után viheted valamire. Talán még meg is
gazdagodhatsz. Azt hiszem, te egy nagyon szerencsés fickó vagy, öcskös. Pedig
meg sem érdemled, hogy törődjek veled. De hát megígértem a kis szajhának.
– Igen – mondta Schiller Mihály.
– Nem mondom, némi kockázattal fog járni, amit csinálsz. De kockázat nélkül
egy tapodtat sem jutsz előbbre a mai világban.
– Igen – mondta engedelmesen Schiller Mihály.

48

tiszatáj

– Viszont nem lesznek anyagi gondjaid, és megismerheted az igazi életet. Lesz
részed kalandokban, és a nők is szeretni fognak. Hatalmad is lesz, persze csak
nagyon korlátozott, nehogy idejekorán elkapasd magadat.
– Igen – hajtogatta Schiller Mihály.
– Ha viszont lebuksz, nem biztos, hogy tudok segíteni rajtad. De nem valószínű, hogy lebuknál. Ha csak el nem követsz valami kapitális baklövést.
– Majd vigyázok – ígérte meg Schiller Mihály.
A férfinak szemmel láthatólag tetszett Schiller Mihály kifogástalan engedelmessége, még ha a válaszai nem is voltak különösebben talpraesettek. Barátságos, nyílt tekintettel mérte most végig Schiller Mihályt, mint aki a fiatalember
perében már meghozta a felmentő ítéletet. Persze azért némi kétségek maradhattak még benne.
– Útleveled van? – kérdezte.
Schiller Mihály bólintott.
– Szükséged lesz rá.
Schiller Mihály elhencegte, hogy külföldön is járt már, igaz még csak egyszer.
– Milyen idegen nyelven beszélsz? – kérdezte ezután a férfi.
Schiller Mihály elpirult, és megvonta a vállát.
– Értem – fintorodott el a férfi. – Akkor megtanulsz németül. Éjjel-nappal
tanulni fogsz, öcskös.
– Igen.
– Autót vezetni tudsz?
– Nem – mondta Schiller Mihály, s kezdte nagyon röstellni magát. A szivarozó férfit elfutotta a méreg.
– Látom, jól bevásároltam veled. Kapsz tőlem egy év próbaidőt – mondta
mogorván. – Használt autókat fogsz fuvarozni Németországból. Ez manapság
elég veszélytelen foglalkozás. Aztán egy év múlva meglátjuk. Ha nem leszek elégedett veled, fel is út, le is út. Ha viszont beválsz, komolyabb és veszélyesebb feladatokkal bízlak meg. Ott már jobban lehet keresni. Ezentúl minden rajtad múlik, öcskös. Értjük egymást?
– Igen – mondta Schiller Mihály.
– Kapsz fél nap gondolkodási időt. Délután elküldöm hozzád Mityát és Szerjózsát, azt a két urat, a barátaimat, akik most a kocsiban maradtak. Ha délután is
igent mondasz a nagyvonalú ajánlatomra, ezentúl ők lesznek a fölötteseid. Előre
figyelmeztetlek, hogy nekik nincs vajból a szívük. És még valami. Innen visszaút
nincs.
A szivarfüstön kívül ennek az utolsó, sötét és félreérthetetlen mondatnak az
árnyékát hagyta vissza Schiller Mihálynak a férfi. Jócskán elmúlt már éjfél, de
Schiller Mihálynak a szemét messzire elkerülte az álom. Ennek a szemnek a látókörében egy másik, ismeretlen világnak a panorámája derengett föl, s a lakás
légtere villamossággal telítődött. Schiller Mihály még nem látta át a szivarozó

2004. május

49

férfival kötött alkujának teljes hosszát és mélységét, de annyit megértett belőle,
hogy egy kaput hamarosan örökre becsuk maga mögött. Végül is New Hont
a nyomoron és a megaláztatásokon kívül nem adott neki semmit sem. Se műveltséget, se szabadságot, se jólétet. És soha lehetőséget se arra, hogy a kedve és hajlamai szerint éljen. Ebből az ingoványból eddig semerre sem vezetett kiút. Felvillanyozta az esély, hogy holnaptól ez a világ számára nem lesz többé. Az emlékezet mélyére süllyed, mintha csak egy hosszan tartó, lidérces álom lett volna.
S akármi várjon is rá, rosszabb annál, ami eddig volt, nem jöhet. Majd egyszer, talán, nagy sokára, ha szerencséje lesz, igen, akkor talán tényleg szabad ember lesz.

50

tiszatáj

SIMAI MIHÁLY

a Soha jelentésváltozásai
a Soha jelentésváltozásai
lassan fölrétegződnek
hegyekké
állnak össze
választhatok
meglátom-e a vonulatban
az örökkévalóság kristálycsúcsait
vagy csak – – –

arctalan tükör
menekülés az életvágy elől
úgyis tudod már képtelenség
menekülsz és az életvágy megöl
e földön nincs a létezésre mentség
utánad senki
arctalan tükör
kihűlt helyedre dermed az üresség

2004. május

51

vérvesztes év
minden barát halála
vérzés
piros vad elszoríthatatlan
vért hullatva és vért köhögve
hajlok a lehulló rögökre
ők hullanak
s hullok velük
hűlök velük
sorsrendelés
halnom haláluknak halálát
fagyos fehér köpenybe burkolódzva
végzik a dolguk a párkák

mikor a maszkot
Isten abszurdszínháza százezernyi ránkkövült szerep
azért az egy pillanatért
mikor
a maszkot
végre leveted

52

tiszatáj

BOGDÁN LÁSZLÓ

Kós Károly elhatározza,
hogy megteremti Erdélyt
I.
Ott ült a varjúvárban, Sztánán s gondolkodott.
Rajzlapjain furcsa ábrák sorakoztak.
Az őszi ragyás égen ott úszott már a hold
És nagy csapatokban lomhán járőröztek a varjak.
Néhány még visszafordult. Búcsúköröket írva
A ház fölé és a hold fehéren szórta fényét.
„Menjek el veletek?” Az ablak négyszögében
mintha bűvölték volna, pörögtek évei.
Egy pillanatra mindent a károgás zabált fel,
Kertek alatt dühödten a kutyák is felugattak,
Az erdő szélén kéklő farkasok orgonáltak
És cseperészni kezdett, elátkozott szemerke.
De akkor is ha bábák hullnának a nagy égből,
Ő Erdélyt megteremti!… És rajzolni kezdett.

II.
Később sétálni indult és megállott a dombon.
Homály kőművesei építették az alkonyt.
Erősödött az eső s míg caplatott a sárban,
Sorra tűntek elő a múlt hieroglifái.
Megroggyant barokk kastély. Parasztházak jobbágykék
Falán ábrák cikáztak. Kövek és templomok.
Kós lehunyta szemét. Érezte arca lángol.
Köréje zárult némán a látomás. Sodorta.
Csatamezőket látott, harsogó ellenfényben
Villantak meg a vértek és lobogtak a zászlók.
Sereg vonult. Az erdő aranyló fénybe tűnt.

2004. május

53
Csapzott, rozoga varjak kerengtek körülötte.
Nyakába lógtak setét felhők rongydarabkái.
„Lesz még egyszer itt ünnep!”- motyogta és elindult.

Róma égése
A NAGY RÓMAI KÖLTŐ LEVELE FELESÉGÉHEZ

Mondd el nekik, álmomban a város elég!
Felgyújtja egy félbolond császár.
Heréltek üvöltnek, hetérák, fut a nép.
Lángok között a dicsőség elszáll.
Ez a zaj. Ez a tűz. A kevély lobogás.
Bíborba borulnak a házak.
Hallatszik a légből iszonyú dobogás.
A pokol kutyái csatáznak.
Remegés, rettegés, recsegés, ropogás,
zsarátnokból robbannak a rózsák.
Könyörgés se segít! Késő már a futás.
Elhagyják azt Istenek Rómát.
Ellobbannak a máglyák, kitisztul a lég,
Romok fölött a hold úszik némán.
A RÉMÁLOM
Folytatás
Mondd el nekik örök a városuk. Megél!
Álmomban a fórumon állok.
Fuvoláznak leánykák, víg szél is zenél.
Levegőben forognak a párok.

54

tiszatáj
Barbár gepidák bősz, gúnyos kacaját
Feledem. Eloldnak a versek.
Szabadon lebegek kilenc tengeren át.
Öled örvényéről merengek.
Rémálom kísért, tűz! Hogy a város elég…
Romok fölött hold úszik némán.
Mondd el nekik, álmom még nem lehet a vég!
Okuljanak mégis a példán.
Csak a tenger üvölt. Csak az őszi ködök
fullasztanak. Arcod is elszáll.

Rezervátum
„vágy hogy indiánok lehessünk.”
(Kafka)

Róka fogta csuka, csuka fogta róka,
együtt vacillálunk, ki tudja mióta?
’Törpe minoritás!’… A kezünk ökölbe…
Ó, ha indiánok lehetnénk reggelre.
Békepipát szívnánk. Vagy a csatabárdot
Ásnánk ki, fogunk közt tőrrel ropva táncot,
rugaszkodnánk neki a végső csatának,
mire elődeink ezer éve várnak.
Kegyetlenek lennénk. Minden sápadtarcút
Megskalpolnánk. Ölnénk. Nem kötnénk mi alkut
A túlerő elől felszöknénk a hegyre.
Egy rezervátumba terelnének össze.
Szabadsághiányban, kegyelemkenyéren,
Tüzes vízen élve fagynánk meg majd télen.

2004. május

55

ACZÉL G ÉZA

műfenyő
van már negyven éve hogy drága bátyám élelmiszerek vegyésze
szeged felől jövet – majd úgy mint kányádinál a zseniális követ
homályban lomolva gondosan sodorta szét táskája mélyéből
titokzatos nylonát és némi diadallal mert pedáns neveltetésünkből
az átütő harsogás a mások elé tolakodás mámora hiányzott
ám kis sikert az ajándékozó mégis érzett s hogy a nem volt hiába
szülői dicsét azért hamar ne porlassza szét elménkben az enyészet
bátorsággal nyomott rá a kőkorszaki linkre halvány büszkeséget is
körítve a lelethez de már a szemérem ösvényei felé is hátrálva szólt
bontott csirke – anyánk kapta fel elébb riadtan szép őszülő fejét
mivel lelkében rég vívta csatáját az unalom s az újtól való félelem
s utálta magában a vérebet ha életlen késével a tyúk nyakát reszelte
miért ne lehetne végre ő is az úr kegyeltje ki valami rosszat röpke
életéből kitakarít mint e kínt vagy az ólomból öntött faszenes vasalót
viszont apánk kit különben mindenevővé tett az élet szemöldökét
felhúzva váratlanul gyanakvóan nézett a lassan felismerhető
de ki tudta még hogy ehető tárgyra s parányi tapintatot hátrahagyva
első szülött fiára izgatott érdességgel véleményezett – ez dögevés
harcosságnak nála nem kevés s magam feledém is az érdektelen
végkifejletet szegény karácsony jött nagy hó s az a régi szeretet
melyben mint e csirke minden tárgy mű volt mint fejünk fölött
az első műhold köröztek az egyetlen valós fenyőfán a színes papírok
cukrot imitáló édes mázak festett diók festett házak jézuskának
csak nagyapa birsalmája illatozott még bódultan a szekrény tetején
s tekintetünkből mászott a remény a családi szentségben egyre feljebb
hová lett az az elsüllyedt szoba – révedek most keményen villogva
és digitalizálva a hegyoldalak ózona helyett besprézett műanyag fára
s van-e kívülem ki az idő folyását egy pucér csirke mentén így felérzi

56

tiszatáj

BITÓ LÁSZLÓ

A halállal kibékítő ember *
Tótfalusi Éva 2024. szeptember 26-i interjúja dr. Kézdi Zoltánnal, az Eutelia
Intézet és mozgalom alapítójával – alternatív Nobel-díja átvételének alkalmából.
TÓTFALUSI ÉVA: Köszönöm, hogy elfogadta felkérésemet, miután évekkel ezelőtt, egészen
pontosan kétezer-húsz őszén, az Eutelia Intézet alapításának tizedik évfordulóján – ha
jól tudom, nyolcvanadik születésnapján – visszavonult a közéletből, hogy teljesen gondozottjainak szentelhesse minden idejét. Először is gratulálni szeretnék alternatív Nobeldíjához, amelyet holnapután vesz át Brüsszelben. Nem a múlttal kezdeném, hanem a jövővel: Önnek, aki annyi időt töltött a halálra készülőkkel és haldoklókkal, nem bizarr
egy kicsit, ha nyolcvannégy éves korában megkérdezem: hogyan gondol saját halálára?
KÉZDI ZOLTÁN: Tehát azt kérdezi, hogy én, aki annyi embert kibékítettem a halállal, kibékültem-e az elkerülhetetlennel? Ahogy mondani szoktam volt: miután kivettük Isten
kezéből a halált – szinte rutinszerűen újraélesztve azokat, akiknek Ő leállította légzését,
szívét – vállalnunk kell a meghalni vágyó kisegítését a számára már elviselhetetlen életből.
És hogy miként lesz ez énvelem, a most már nem is oly távoli jövőben? Mint mindenki
más, én is a természetes jó halálra vágyom: arra, hogy hirtelen, minden előjel nélkül – talán álmomban – hagyjam el az élők világát. Erre fel vagyok készülve. Mindig minden
ügyemet rendben tartom. Medi-alert csipkártyámon szigorúan megtiltok minden újraélesztési próbálkozást: az én koromban ez már értelmetlen lenne…
– De hiszen szellemileg frissebb, mint sok hetvenéves.
– Most igen, de lennék-e vajon szívroham vagy agyvérzés után? Ha olyan kegyes lesz
hozzám a sors, hogy tudatomat veszítve, minden szenvedés, és ami számomra sokkal
fontosabb: megaláztatás nélkül, emberi méltóságom teljében halhassak meg nyolcvannégy évesen, miért is vállalnám a visszatérést pár évre, melyet talán fél vagy negyed emberként kéne leélnem? S ráadásul nem is tudhatnám, hogy másodjára milyen halál várna
rám.
Ha pedig a halál nem tör rám ajtóstul, hanem csak bekopog, figyelmeztet, ad még pár
napot: olyan gyógyíthatatlan nyavalyába vagy a végelgyengülés olyan stádiumába esem,
amelyben lassan, hetek-hónapok alatt pusztulnék el, nem várnám meg, amíg a halál kegyeskedik eljönni értem, akkor elébe megyek, amíg ezt méltóságom teljében tehetem meg.
Felkészültem rá: mindent megterveztem, olyan részletesen és olyan várakozó örömmel,
mint valaha egy külföldi utat.
*

Részlet Bitó László hamarosan megjelenő EUTANÁZIA/EUTELIA c. esszékötetéből.

2004. május

57

– Kétségtelenül jórészt Önnek köszönhető, hogy az ezredforduló táján a legtöbb nyugati országhoz viszonyítva még nagyon is elmaradott thanatológiai nézeteinkhez, törvényeinkhez képest ma már szinte globális példává lettünk. Nemcsak az eutanázia úttörőinek tekintenek minket a nyugati országokban, hanem koncepcióban és gyakorlatban, emelkedettségben és korszerűségben azt messze meghaladó eutelia-mozgalom alapítóiként ismernek el minket. Önnek mi adott erőt, hogy legyőzze a növekvő ellenállást,
mely – mint mondják – épp a kétezer-tízes évek elején vált szervezett összefogássá, főként a thanato-farmakológia és farmako-eutanázia intézményesítése, társadalombiztosítási támogatása ellen? Márpedig mindezek elfogadtatása az ön nevéhez fűződik.
– A sajtó, általában a média szeret bonyolult, nagyon is összetett ügyeket, jelenségeket
egy-két összefüggésre egyszerűsíteni, egy-egy névhez kötni. Nálunk könnyebb volt kivívnimegszerezni az eutelia társadalmi támogatását, később épp ezért törvényhozási elfogadását is, mint némely nyugati országban, mert a halálos betegek és haldoklók körülményei
a kórházak krónikus osztályain és az akkor még létező „elfekvőkben” nagyrészt tűrhetetlenek voltak. Idősebb olvasói talán még emlékeznek a 2007-ben megjelent riportokra. Ezek
nemcsak a hat-nyolc haldoklót alig gondozó, „tároló” (így írtak róluk!) kórtermek vagy az
elfekvők – igaz, később már négyágyasra csökkentett – szobáinak siralmasságát tárták fel.
Felderítettek olyan helyeket is („aszalókat”, ahogy az élesebb tollú riporterek nevezték
azokat), ahol az agonizálók már-már kiszáradva feküdtek. Így kevesebb gond volt velük,
s a legtöbb orvosságból nekik fél dózis is elég volt. Már ha megkapták. Vagyis ha a rokonok
behozták. Mai szemmel elképesztő helyzeteket tárt fel a média. Megrázóak voltak a rejtett
kamerákkal felvett képek.
A közvélemény ekkor állt mellénk. Különösen támogatta a jobb életalkonyhoz vezető
méltóságteljes halálra való felkészítést és az azt elősegítő euteliás törekvéseinket. Majd
ezen is túl az önrendelkezési jog kiterjesztését az aktív eutanáziára. Hamarosan a lakosság
hetven, nagyobb városokban nyolcvan százalékban támogatta ezt is. Erre föl azonban az
egyházak és más konzervatív intézmények összefogtak ellenünk. Ezért tartott majd’ három évig a parlamenti vita.
– De még véget sem ért a vita, még életbe sem léptek az új törvények, jogszabályok,
s egyik-másik szeretetotthon már meg is felelt a mai standardoknak, igényeknek.
– Igaz. De a 2011. évi szabályozásuk előtt ezek között is bőven akadt olyan, amelyben
az ellátás, a gondozók száma jóformán csak látogatási időben volt kielégítő. Az ellátás
színvonalánál tűrhetetlenebb tényről is tudunk: arról nevezetesen, ahogyan a gondozottak
bekerültek az otthonokba. Sokszor mindenükből kiforgatva. Egykor teljesen törvényes
volt, hogy házát, lakását, sokszor minden vagyonát az otthon tulajdonosára vagy a kezelő
intézményre – vállalkozásra, egyházra, szerzetesrendre – írassák a befogadottal, s ezzel
utódaikat megfosztották jogos örökségüktől. Utolsó napjaikban szegény öregek többnyire
keservesen meg is bánták.
– Ha jól emlékszem, valakinek sikerült visszaperelnie a lakását.
– Igen, és ez nagy port vert fel. Így derült ki, hogy mire vették rá az üzleti és jogi
ügyekhez mit sem értő özvegyet. Megfosztották a mintegy kétszázezer eurót érő lakásától,
de még nyugdíja kétharmadát is át kellett utaltatnia az otthon számlájára. Szakértők szerint akár havi háromezer euróért is kiadhatta volna gyönyörűen berendezett ötszobás bel-

58

tiszatáj

városi lakását. Ennek a jövedelemnek a negyede is bőven fedezte volna a szeretetotthon
költségeit, a nyugdíj leadott hányadáról nem is beszélve.
– Ügyvédi diplomát is szerzett?
– Nem, arra már nem volt időm. Csak az erre a célra létre hozott jogi tanfolyamot végeztem el. Tulajdonképpen csak az orvosit fejeztem be. Ezerkilencszázhatvanötben. Teológiát sem egyetemen tanultam. Mint korábban, még gimnazista koromban a hittant, később Biblia-exegézist és teológiát is illegálisan, a titkosszolgálatok emberei, a besúgók elől
rejtőzködve tanultunk. Barátaink otthonában jöttünk össze, és sosem egymásután kétszer
ugyanott. Az egyik, valamikor híres teológiaprofesszorunk esztergályosként, a másik karosszérialakatosként kereste a kenyerét. De számomra és talán egész csoportunk számára
a legtöbbet az a pap jelentette, aki soha, semmilyen egyetemen nem tanított. Tábori lelkészként szolgált a második világháborúban, a Donnál, ahol ezreket temetett el, majd Rákosi – szovjet megszállóink diktátor-helytartójának, itteni komisszárjának – börtöneiben
készítette fel a halálraítélteket. Ő maga az ‘53-as amnesztiával szabadult, de testileg anynyira tönkrement, hogy fizikai munkára képtelen volt. Más állásra meg nem számíthatott.
Mi tartottuk el, a barátainknál húzta meg magát, és nekünk szentelte minden idejét. Borotvaéles esze volt. Rengeteget tanultam tőle, s nemcsak teológiát.
Negyedéves orvostanhallgatóként találkoztam vele először, de csak tőle tanultam meg,
mit jelent vagy mit jelenthetne orvosnak lenni. Vagyis inkább ápolónak. Mindig azt
mondta nekünk, orvostanhallgatóknak – hárman voltunk teológiai ismeretekre vágyó kis
csoportunkban –, hogy az orvoslás: szakma; az igazi hivatás az ápolás. „Legyetek ápoló
orvosok, ha már ápolónők nem lehettek”, buzdított, hogy a beteggel foglalkozzunk, ne
a betegséggel. A Donnál, ahol maga is megsebesült, nevezte el Kristóf atya az ápolónőket
az „empátia angyalainak”.
– Talán csak nem arról a Kristóf atyáról van szó, akiről Tomján Jenő, a világhírű
pszichológus írt memoárjában? Mintha nála találkoztam volna már ezzel a bölcs mondással.
– Mondtam, hogy hárman voltunk orvostanhallgatók abban a kis tanulmányi körben.
Nos, egyikünk Tomi, azaz Tomján volt. A legmacerásabb kórházi napok után is fél éjszakákat beszélgettünk át Kristóf atyával a baráti találkozóknak álcázott teológiai, vagy inkább morálfilozófiai szemináriumokon. Tomi ezeket a társalgásokat rendszerint mélylélektani elemzésekké, vagy legalábbis vitákká térítette volna el.
Amikor később rájöttünk, hogy a teológia nem vezethet az emberi nyomorúság, az önpusztítás okainak orvoslásához, Tomival és még néhány kollégánkkal együtt áttértünk
a pszichológia tanulmányozására, ezúttal teljesen autodidakta módon, kölcsönkért könyvekből. Ő aztán a Sorbonne-on diplomázott, én meg itthon végeztem el a hetvenes években egy kétes értékű kutyabőrt adó tanfolyamot.
– Visszatérve Kristóf atyához: az ő hatására emlékezve, emlékeztetve, nevezték magukat kristófereknek? Ön mintha ma is szívesen venné, ha kristóferként emlegetik. Kollégái közül viszont manapság mintha sokan elfordulnának ettől a – mégiscsak megbecsülést sugárzó – névtől…
– Munkásságom elején előadásokban, tanulmányokban is sokat emlegettem, idéztem
Kristóf atyát. Gondolom, az eutelia-mozgalomban ezért kezdtek engem és munkatársai-

2004. május

59

mat kristófereknek nevezni. De bizonyára senki sem hívott volna minket bélabereknek, ha
mentoromat, példaképemet Bélának hívták volna… Csak hát, mint talán tudja, a „kristóferosz” valójában Szent Kristófra utal, aki a legenda szerint átsegítette a gyermek Jézust
a patakon. A kristófer tehát az átsegítésre céloz. És talán éppen ezért ódzkodnak ettől némelyek. Egyre többen vannak ugyanis, akik nem hisznek ilyen, valaha jóformán általánosan elfogadott túlvilágképben, szinte helyrajzi fogalomban: a mennyek országában, ahová
át lehetne segíteni a testtől elváló lelket.
Manapság, a holisztika századának harmadik évtizedében egyre többen hiszik és vallják mély meggyőződéssel, hogy a test és a lélek elválaszthatatlan. Önnek valószínűleg már
természetes, hogy a modern orvostudománynak, akárcsak a modern lélektannak ez a lényege. Ha ugyan van egyáltalán értelme külön emlegetni a kettőt. Én azonban olyan korban nőttem fel, amelyben legtöbbünkkel még elfogadtathatták az egyházak, hogy a test
mindössze holmi porhüvely, melyben a halhatatlan lélek ideiglenes szállást nyer. Nem
csoda, hiszen évezredeken át a test működéséhez, csodás képességeihez mit sem értő papok, lelkészek művelték a lélek gondozását, akiknek egyetlen célja a lélek felkészítése volt
a túlvilági életre. Akár a test – a bűnre csábító test – sanyargatása árán is.
Nyilván kihallotta hangomból a bűn hangsúlyozását… De erre nem térnék ki.
– Ennél a szónál talán mégis álljunk meg egy pillanatra. Fiatalabb olvasóink a „bűn”
hallatán bizonyára csakis törvényszegőkre, vagy éppenséggel a szervezett bűnözés mármár globális jelenségére gondolnak, amiben a testi csábítás szerepe nem nyilvánvaló
vagy elsőrendű.
– Igaza van. Engem még úgy neveltek szüleim, arra tanított apámtól örökölt gyermekkori katekizmusom és lelki atyám, hogy bűnnek tartsak minden, testinek tekintett – hát
még a nemiséghez fűződő! – gyönyört. Az akkori, még a XIX. századból származó egyházatyák megrontónak, netán egyenesen eretnekségnek találták volna a gondolatot, hogy
a gyönyör épp a test és a lélek egységének megnyilatkozása. Nem is oly rég némelyek még
azon is megbotránkoztak, amikor valaki – most nem jut eszembe a neve – úgy fogalmazott, hogy „a test öröme táplálja a lelket”. A középkor legsötétebb éveiben a papok ugyanis
elhitették híveikkel – akik sokszor fordítások híján nem is olvashatták a szentírást, még ha
ismerték is a betűket –, hogy a lélek gyönyörűsége egyedül a túlvilági istenközelség lehet.
Ezt pedig csakis önmegtartóztatással, önsanyargatással érdemelhetik ki.
Mai ésszel merő képtelenségnek tűnik, hogy a léleknek testetlenül is lehet gyönyörérzete, a test pedig lélektelenül is kész az örömre. A test és lélek kettősségének, elkülöníthetőségének tana rengeteg nyomorúságnak, nyavalyának volt a forrása, köztük az akkor
még pszichoszomatikusnak mondott betegségeknek. Ez az elnevezés nem a szomatopszichológiai problémáktól való megkülönböztetésre utalt, hanem arra a feltételezésre,
hogy nemcsak gyönyörök, de kórok, rendellenességek is érinthetik kizárólag a testet vagy
a lelket, anélkül, hogy a „másikra” hatással lennének. Vagyis arra a feltételezésre utalnak,
hogy vannak betegségek, amelyek teljesen testi vagy teljesen lelki eredetűek. Ennek persze
megint csak a test és a lélek elválaszthatatlan egységének tagadása volt az alapja.

60

tiszatáj

– De hiszen az eutelia-mozgalomban önök is „szellemi énünk” fennmaradásáról beszélnek. Gyakran ezzel nyugtatják meg a túlvilági létben nem hívő halálba készülőket,
akiknek az egyházi rítusok nem kínálnak megnyugvást. Kritikusaik szerint ez csak humanista pótléka a túlvilági üdvözülés keresztény hitének.
– Önnek nem újdonság, hogy vallási kérdésekben intézetünk sosem foglal állást. Bárki
folyamodhat hozzánk segítségért a felkészüléshez – megadjuk. Ugyanakkor egyházától is
kérhet lelki támaszt, sosem okvetetlenkedünk. És soha, senkit sem beszéltünk rá az eutanáziára. Minden tőlünk telhető segítséget – az élet befejezéséhez lelki támaszt, palliatív
gondozást, jogi képviseletet és mindezt együttvéve – megadunk azoknak is, akik magát az
eutanáziát, a farmakológiai halálbasegítést vallásos meggyőződésből elhárítják, elutasítják.
Valamikor a konzervatív sajtó karikatúráiban magamra ismerhettem, amint injekciós
fecskendővel a kezemben kajánul mosolygok legújabb „áldozatom” fölött. Szerencsére
ezen az alaptalan előítéleten túljutottunk. De sokan vannak még, akik elutasítják a „halálos injekciót”, bár szívesen veszik, ha a palliatív gondozásba bevetjük a legújabb szereket
is, amelyek a szokásos, növekvő dózisokban nemcsak a halálközeli élmény eufóriáját idézik elő, de előbb-utóbb minden bizonnyal magát a visszafordíthatatlan halált is.
– Mi volt a helyzet a századforduló táján? Még gyermek voltam, tizenéves, mindez
még nem érdekelt, de amit azután hallottam és olvastam azokról az időkről – amikor az
önök eutelia-fogalma még szinte ismeretlen volt –, azt tanúsította, hogy sokan, különösen az orvosok, elfogadhatatlannak tartották az eutanázia gyakorlását, ugyanakkor ha
már nem segíthettek rajta, hagyták a beteget meghalni. Gyakran olyan körülmények
között, amelyeket ma mindannyian megengedhetetlennek tartanánk.
– Mi, orvosok – akkor még én is gyógyító, praktizáló orvos voltam – elég rendszeresen
alkalmaztuk az eutanáziát, illetve annak képmutató, önámító, hallgatólagosan már akkor
is megengedett, megtűrt, álszentül passzív eutanáziának nevezett módját. Eljátszottuk,
hogy nem azt tesszük, amit teszünk. Fájdalomcsillapítás ürügyén olyan dózisban adtunk
be narkotikumokat, ami előbb-utóbb a beteg halálához vezetett. Egy akkor már jó tízéves
törvény kimondta ugyanis, hogy a betegnek joga van kínjai enyhítéséhez, de persze nem
mondta-mondhatta ki, hogy milyen fokon. A szenvedés csillapításához az elviselhetőség
küszöbig – vagy a teljes érzéstelenségig, amit élőhalott állapotnak tekinthetünk. De ha
nemcsak a narkotikumokra reagáló testi fájdalom, hanem más szövődmény, netán épp
a narkotikum mellékhatása gyötörte a beteget, nem remélhettük, hogy tudatos állapotban,
mi több, elfogadható, vagy éppen kellemes narkózisban tarthatjuk haláláig… Még bajosabb volt ámítani magunkat, ha tudtuk jól, hogy adott betegség, például némely agytumor
a végső stádiumban megalázó tünetekkel igen, de fájdalommal nem jár… És mi mégis
ugyanazt tettük: fájdalomcsillapító narkotikumot adtunk a végső stádiumban vegetálónak, hogy elősegítsük halálát.
– A századforduló körüli webarchívumokban „passzív eutanázia” címszóval megjelenő írásokban legtöbbször a lélegeztetőgép leállítását említik. Ez tényleg megengedett
volt? Hagyták azokat a szerencsétlen embereket megfulladni?
– Alkotmánybíróságunk akkori testülete, közel tízévi fontolgatás után úgy döntött,
hogy fenntartja a végső stádiumban lévő betegek önrendelkezési jogát az orvosi kezelés

2004. május

61

megtagadására. Ezt egyébként az egészségügyi törvény már korábban szentesítette.
A lélegeztetőgép leállítása a kezelésmegtagadás jelképe lett. Mindenki könnyen megérthette,
hogy ezzel a beteg halálát okozzuk, de ezt így nem mondták, mondtuk ki. „Hagyjuk meghalni”, szólt farizeus módon az eufemizmus, és közkeletűen ez volt a „passzív eutanázia”.
Ha kereken kimondták volna, hogy a beteg írásos folyamodványának eleget téve, kikapcsoljuk a gépet, hogy remélhetőleg gyorsan megöljük, világos lett volna minden. Végzetes
lépést tesz meg az orvos, vagy az ápoló. Tenni pedig csak aktívan lehet. Tehát merő önámítás passzív eutanáziáról beszélni. Ha nyilvánvaló lett volna, hogy a gép leállítása percekig, napokig, esetleg hetekig tartó fuldoklásos agóniát okoz, mielőtt bekövetkezik a halál, az alkotmánybírák is rájönnek talán, hogy mit hagytak jóvá. „Passzív eutanázia”?! Alkotmányos megfojtás! Semmi köze az eutanáziához, a jó halálhoz. Borzalmas halál!
– Mai szemmel elképzelhetetlen, hogy alig két évtizede orvosok, ápolók képesek voltak ezt végignézni…
– Dehogy is nézték végig… Egyikük kezében mindig ott volt az injekciós fecskendő, egy
lónak is elegendő morfiummal. És már a gép kikapcsolása előtt megtömték a beteget
mindenféle kábító szerrel. Persze csak kábító szerekkel, nem pedig kábítószerekkel – akkor még a kannabist, a vadkendert is kábítószernek tartották, használatát éppúgy büntették, mint a legveszélyesebb, függőséget okozó kokain- vagy ópiumszármazékét. Az agónia
enyhítésében még szó sem lehetett az azóta kifejlesztett cannabinoidokról.
A fájdalmat azonban különböző narkotikumokkal akkor is legálisan csillapíthattuk…
Akkor is, ha semmi fájdalma sem volt a haldoklónak. A rettegés szülte agónia enyhítéséért
azonban szinte semmit sem tehettünk. A szokásos palliatív gondozáson, és azon túl, hogy
kezünkben tarthattuk betegünk kezét, megtörölhettük verejtékező homlokát – vagyis azon
túl, amit a legálisan működő hospice szervezet már akkoriban is nyújtott, csak a törvény
kijátszásával enyhíthettük az agónia agóniáját.
A „passzív” eutanáziának lehettek a kezelés megtagadásából eredő kínoknál, a fuldoklásnál is borzalmasabb, embertelenebb következményei: például ha leállítjuk a…
– Nagyon kérem, ne folytassa – attól tartok, elveszítem olvasóink zömét… Márpedig
megígértem Önnek, hogy semmit sem hagyok ki a válaszaiból. A mi nemzedékünk azonban elszokott már az ilyen cinikus, lelketlen kegyetlenségtől. Térjünk inkább vissza
a túlvilághoz, amely – ha igaz – ismét egyre többeket foglalkoztat. Abból ítélve, amit eddig Öntől hallottam, nézetei a túlvilág létezéséről elég ellentmondásosak. Vagy legalábbis több változáson estek át. Mi hát erről ma az önök thanatológiai álláspontja?
– Mint talán már említettem, intézetünk nem képvisel egyetemes és egyöntetű nézetet
az életen túli létről, a túlvilágról, az ősi vagy újabb keletű, némely körökben mind népszerűbb fogalmakról az élet utáni életről, a lélekvándorlásról.
– És Ön? Ön most, miután oly sok embert – különböző vallásúakat és ateistákat
egyaránt – segített kibékülni a halállal, és több mint hat évtizeden át látott meghalni
megannyit – most, nyolcvannégy éves fejjel mit gondol a túlvilágról? Arról, hogy mi lesz
velünk halálunk után?
– Szellemi örökségünk, ha hátrahagyunk ilyet, kétségtelenül fennmarad.

62

tiszatáj

– Ez azt jelenti, hogy a szellemi túlélés csak azok vigasza lehet, akik alkottak, s abból
valamit hátrahagytak? Ez nem valami fair azokkal szemben, akik…
– E tekintetben nincs különbség azok között, akik hátrahagyott szellemi örökségükből,
avagy a túlvilági létbe vetett hitükből merítenek megbékélést. Mindenki üdvözüljön a saját
hitéből, mondja a Korán. Nekünk azt tanították, hogy csak a példás életű ember lelke jut
a mennyeknek országába. Ezen általában azt értették, hogy illető példásan istenfélő volt.
Megtartotta az Istentől eredő törvényeket. Nem hazudott, nem lopott, nem ölt. Manapság
ez már nem elég: elvárjuk, hogy társadalmunk szellemi, érzelmi, tudományos vagy anyagi,
netán lelki vagyonához mindenki hozzátegye a magáét. Csakis ez tarthatja fenn, gazdagíthatja kulturális örökségünket, s tartja életben szellemi lényünket, énünket halálunk után.
Ezért mondom, hogy az eutelia kulcsfontosságú része – a lét jó befejezésének egyik fő
pillére, előfeltétele, hogy életünk alkonyán, amikor elménk már nem a jövőt kutatja,
s emlékezetünk nem az előző napokban történteket tartja számon, hanem életutunk mérföldköveit idézi föl – felemelő emlékekre tekinthessünk vissza. Gyermekkorunk, majd
gyermekeink és unokáink gyermekkorának ámuló fölfedezéseire, felnőttkorunk boldogító
munkásságára. Jótetteinkre, fennmaradó alkotásainkra. Mert ne feledjük: lényünk, énünk
igazából nem a lankadó testünk, lassuló elménk, hanem emlékezetünk összessége. Amelyből korosodásunkkal egyre igényesebben, válogatósabban szemelgetünk.
Hacsak be nem zárul előttünk emlékezetünk tárhaza. Hacsak nem félünk feltárni annak kapuit. Márpedig ha ezt a pszichológiai zárlatot képtelenek vagyunk magunk feloldani, és ehhez segítséget nem kérünk, életutunk végén csak kibírhatatlan, örökkévalóságnak tűnő ürességre, napnyi hosszú órákra, hetekkel vetekedő napokra számíthatunk.
Nem az euteliára, a jó befejezésre.
Mert maga az eutanázia csak egy múló pillanat, az elmúlás pillanata: egy aktus, segítő
mozzanat. Alanyi jogon és az önrendelkezés jogán mindannyian szabadon választhatjuk
ezt a kiutat, ha a kiszámíthatatlan sors lassan fölemésztő, megalázó gyötrelmet hoz ránk.
Az eutelia azonban nemcsak a meghalásról szól, hanem egész életvitelünkről, beleértve az
emlékezetünk tárházának feltöltését életünk végéig kitartó, utolsó napjainkat is gazdagító
emlékekkel.
A szekuláris, világi vagy laikus, humanista értelemben vett jó halált éppúgy ki kell érdemelnünk, mint a szakrálisat. A megváltó üdvözülést. Avagy a lélekvándorlásban, az általa megvalósuló túlélésünkbe vetett hit révén elérhető, jó halálhoz vezető megnyugvást.
Nézetem szerint őseink ráéreztek arra, hogy föltétlenül, szükségszerűen embervoltunkhoz
tartozik az igény, hogy valami túléljen bennünket. Valami fönnmaradjon létünkből. Rájöttek vagy megérezték, hogy a teljes, nyomtalan elmúlás nem lehetett az isteni terv és
szándék része. És művének legcsodásabb eleme, vagyis az általa megálmodott tökélyre
törő, örökös, folyamatos fejlődés nem működne – nem sodorna fennebb és tovább –, ha
mindannyian maradéktalanul meghalnánk, nyom nélkül eltűnnénk a föld színéről és
a minket követők emlékezetéből. Töprengtek az élet utáni életen, melynek aztán rendre
megfogalmazták különféle tanait. És bizonyára megvilágosodott előttük, hogy ha végképp
meghalnánk mind, avagy teljes valónkban, testestül-lelkestül örökké élnénk, az kizárná
a folyamatos fejlődést, mert az evolúció alapfeltétele az élet–halál–élet végtelen ciklusa,
és így az előzőtől talán csak árnyalatnyi részletben eltérő egyed születése.

2004. május

63

Meglátásom szerint tehát az evolúciós fejlődés felismerését, megérzését tükrözi a legtöbb vallásban, kultúrában fellelhető hit, hogy belőlünk valami túlél minket. Csak abban
nem értenek egyet, hogy mi és miként marad fenn utánunk. A legősibb hit szerint köztünk
élő szellemként. Vagy halhatatlanná lett testként. Az ősi Egyiptomban a tehetősebbek
eleik bebalzsamozott múmiáját otthonukban tartották, hogy az elődök részt vehessenek
fontos családi eseményekben, ünnepi lakomákon. Ma már nem találkozunk az őskultusz
ilyen jegyeivel, azonban sok keleti kultúrában még ma is megosztják eledelüket családjuk
elhunyt tagjaival: legszegényesebb ételükből-italukból is egy-két falatot-cseppet az ősök
kis házi oltárára helyeznek, vagy a tűzbe vetnek számukra. Másutt már nem otthonukat
osztják meg halottaikkal, hanem a temetőkben építenek mauzóleumokat, vagy némely
keleti kultúrában kis, leginkább nyaralókra emlékeztető, minden kényelemmel ellátott,
szépen berendezett házacskákat, amelyben a halottait meglátogató család akár az egész
napot eltöltheti. Van ott víz, villany, tévé, némelyikben kis mosdó is, meg konyha a kihozott rengeteg étel felmelegítésére. Meg talán egy-két fekvőhely, hogy a kisebb gyerekek
lepihenhessenek, ha a játszadozásban kimerültek. Folyik ott az élet, hadd lássák az elhunyt ősök, hogyan él a család.
Nem csoda, hogy számos keleti kultúrában nemigen értik, mi szükség az euteliára. Ők
biztosra veszik, hogy ha jó életet éltek, jó haláluk lesz. Kínai vendéglős, boltos szájából ez
körülbelül így hangozhat: Ha egész életedben szorgalmasan dolgozol, ha reggeltől estig
mindenkit készségesen kiszolgálsz, és sok pénzt hagysz örököseidre, majd te sem halsz
meg egészen: dédunokáidat és ükunokáidat is láthatod majd sírházadban hancúrozni.
Persze ehhez is hit kell, erős hit, amely nyilván csak azok jussa, akik ilyen sok évezredes
kultúrába születnek bele.
– Noha Ön a kommunizmus idején nőtt fel, mégis ezeréves keresztény kultúrába és
gyökeresen katolikus családba született. Ön valamikor, gyermekkorában bizonyára hitt
a keresztény túlvilágban. A hospice mozgalomban például szintén vannak, akik a haldoklók istápolásának szentelték életüket, és azt vallják, hogy ebben az áldozatos szolgálatban erősödött hitük a túlvilágban.
– Gyermekként elképzeltem a mennyek végtelen birodalmát, valahol fenn, az egek
végtelen kékségében. De még azután is, hogy kinőttem a felhők mögül minket figyelő-óvó
– a kis katekizmusunk képeiből és szépművészeti alkotásokból belénk itatódott – antropomorf nagypapa-istenképből, képes voltam hinni abban, hogy lelkünk valahol tovább él,
ha nem is ott fenn, ahonnan akkor már rendszeresen küldtek üzeneteket a rakétákkal fellőtt földi utazók. Ameddig hittem, hogy test és lélek elválasztható, azt is könnyű volt hinnem, hogy ha nem is az űrben, de a test halála után valahol, egészen más dimenzióban,
a lélek tovább él. Ez a hitem azonban sosem volt elég erős ahhoz, hogy felnőtt fejjel elfogadtassa velem a feltámadás keresztény tanát. Pedig valóban ennek szellemében nőttem
fel, mélyen, már-már dogmatikusan katolikus családomban. Könnyű volt persze hinni
gyerekként, amíg nem gondoltam végig: miként is kelnének ki sírjaikból a holtak maradványai az utolsó ítélet harsonáinak hangjára, egykori lelkükre találva, új életre támadva,
hogy megítéltessenek, és ha könnyűnek találtatnak, a kárhozat örök tüzére vetessenek.
Már ifjúkoromban is megfejteni törekedtem a bibliai metaforákat; legtöbbjüket végül
meg is értettem. Mármint azt, hogy számomra mit jelentenek. De a csontvázak életre kelésének metaforikus jelentésével semmire se jutottam. Egyetemista koromban talán ezért is

64

tiszatáj

fordultam a teológiához. Hiszen miközben az anatómián heteken át a legapróbb ízekig
boncolgattuk annak az ismeretlen, de nemrég még élő-mozgó, gondolkodó, érző embernek a testét, szinte állandóan kísértettek a testi feltámadás kérdései. Talán nem is annyira
a hogyan, inkább a miért kérdése gyötört. Képtelen voltam megérteni, felfogni, hogy a lélek miért kívánna visszatérni a testbe, amelyből szabadult. Mármint ha igaz, hogy a lélek
osztályrésze a számunkra elképzelhetetlen, örök, túlvilági boldogság, az istenközelség véget nem érő gyönyöre. Ha így van, mi szüksége lenne arra a testre, amely akkor, ott
a boncasztalon, oly érdektelennek, jelentéktelennek tűnt?
Azóta többször is eltűnődtem azon, hogy az orvostanhallgatóknak valójában előbb fiziológiát kellene tanulniuk, hogy megismerjék, csodálhassák a test szerveinek – beleértve
elménket – legapróbb részekig bámulatos összhangban működő egészét. Ha így lett volna,
annak idején talán magunk is nagyobb kegyelettel vagdalgatjuk a nekünk „kiutalt” testet.
– Értem. Tudom, milyen tiszteletlenül viselkedtek olykor az orvostanhallgatók, amikor még részt kellett venniük valóságos tetemek boncolásában. De a testi feltámadás átgondolása a boncteremben miképpen vezette gyermekkori hitének elvesztéséhez?
– Nem az anatómia kalauzolt oda. Az csak odáig kísért, hogy mindinkább meg akarjam érteni azt, amiben addig képes voltam gondolkodás nélkül hinni. Vagy jobban
mondva, mindabban és mindazt, amit addig nem gondoltam végig, mert hinni akartam
benne. Mert úgy éreztem, hinnem kell, hogy megmaradhassak annak, akinek-aminek
születtem. Amire szüleim neveltek. Amire családom hagyománya kötelezett. Talán attól
tartottam, hogy hitem egész tornya leomlik, rám omlik, ha egyetlen sarokkövét is szétmállani hagyom.
Talán más korokban ezek a kérdések nem okoztak volna ekkora problémát a fiataloknak. De ne feledje, hogy akkor, több mint hatvan évvel ezelőtt, a hatvanas évek elején
jártunk. Habár valamennyire már fellazult a még Sztálin által reánk hozott diktatúra,
a marxista materializmus szellemiségünket fojtogató légkörében – miközben a besúgók,
a kommunista ügynökök szüntelenül zaklatták a hittannal, teológiával foglalkozó kis csoportokat – semmiféle kételyt nem engedhettem meg magamnak. Kapaszkodnom kellett
a hitembe, még abba is, amiben képtelen voltam hinni…
– És mások is így reagáltak a marxista indoktrinációra? Egyetemi kollégái?
– A hozzám hasonlóak közül elég sokan. A marxista oktatási rendszerben a túlvilág fogalmát nem is említették, hacsak nem ironikusan. De talán mi – a második világháború
előtti zsidó-keresztény intellektuális elit „hivatásos antikommunista” sarjai – éppen ezért
ragaszkodtunk hozzá annyira. Lehet, hogy oly nagy érdeklődésem a transzcendencia,
a teológia iránt éppen abból eredt, hogy szükségem volt egy másik, spirituális világképre,
világra, túlvilágra, amely ellensúlyozza a marxista világ materializmusát.
– Nyugaton sosem kerekedett felül a marxista ideológia. Nem volt mivel szemben keresni az ellensúlyt. Mégis, az Ön nemzedékében legalább annyian ragaszkodtak – és ragaszkodnak ma is – a spirituális világnézethez, a túlvilág fogalmához, mint Önök akkor,
ellenzékben a diktatúra uralkodó filozófiájával.
– A kapitalista világ materializmusa talán még lélekőrlőbb volt, de jobb, ha ebbe nem
megyünk bele. Csak azért említettem, mert olyan életút-interjúra kért fel, amely feltárja,
hogy miért és hogyan lettem, aki lettem. Számomra és barátaim számára antikommuniz-

2004. május

65

musunk éppoly meghatározó, életútformáló volt, mint másoknak a kommunizmus,
amelytől ők várták a megváltást: főként annak a garanciáját, hogy a múlt század első felének tragédiái, atrocitásai nem ismétlődnek meg. Ezek ugyan nem ismétlődtek meg – de
csak újabb tragédiák és atrocitások árán.
Akik láttuk, hogy hová vezetett mind a jobb-, mind a baloldali fanatikus ideológia,
fölfelé tekintettünk: a mindennapin túlra, a Transzcendenciára. Az evilági reménytelenségben, a nukleáris holokauszt Damoklész-kardja alatt a túlvilági reményre emeltük tekintetünket. A teológia útján akartuk megérteni a transzcendenciát. És irigyeltük azokat,
akiknek a hite oly rendíthetetlen volt, hogy még a hivatalos ateizmus legsötétebb éveiben
is kétségbe merték vonni önmaguk előtt a vallási tanokat. Én először csak félve mertem
követni a példájukat. És még inkább irigyeltem azokat, akikben sosem tudatosult, hogy
bennük is valami evilágon túli remény tartotta a lelket…
– És teológiai tanulmányai közelebb vitték a transzcendencia befogadásához, netán
megértéséhez, ha ez egyáltalán lehetséges?
– Megértettem, elfogadtam, hogy a Transzcendenst azért nevezzük így, mert túl van
mindazon, ami értelmünkkel felfogható. Megtarthattam tehát hitemet a transzcendens
Teremtő princípiumában, a szakadatlan alkotó folyamat, a táguló világegyetem és a véget
nem érő evolúció isteni csodájában. És megszabadultam bűntudatomtól, amiért már kamasz koromban sem hihettem a Biblia felhők közül letekintő, próbára tevő, ígéreteit be
nem tartó, szakállas öregurában. Ezért fogadhattam el az akkori kettősség (a kizárólag
testünkre figyelő orvostudomány, farmakológia – és a csakis lelkünk titkaiban járatos
pszichológia, teológia) helyett a holisztikus nézetet az egész test és a teljes lélek elválaszthatatlan egységéről. És arról, hogy testet-lelket ekként kell kezelni: egyként. De erről már
esett szó.
– Úgy tudom, évtizedeken át gyermekorvos-onkológus volt, most meg kizárólag
a geriatriai thanatológiával, az euteliával foglalkozik – az életút utolsó szakaszának
megkönnyítésével, „bearanyozásával” – ahogy egyre többen merik mondani. Nagyon is
az Ön nevéhez fűződik az eutelia megkülönböztetése az eutanáziától. Elmondaná, hogy
mi vezette erre?
– Gyermekorvosi pályám kezdetén nagyon keveset tehettünk a rákos gyermekek gyógyításáért. Többnyire csak a szenvedésüket enyhíthettük, már amennyire, hiszen a palliatív gondozásban is messze elmaradt akkori tudományunk a maitól. Sok esetben, mire vidéki kórházakból hozzánk kerültek ezek a gyermekek, ránk már csak felkészítésük és persze szüleik felkészítése maradt az elkerülhetetlen halálra. Keserves, lélekőrlő hivatás volt.
Oly elkeserítő volt napról napra haldokló gyermekek kezét fogni, hogy én magam nem is
mertem vállalni az apaságot. De mert a gyermekek reménytelen szenvedése mindenkit
mélyen megrendített, még a hivatalból ateista kórházi vezetők is elnézték, ha a szokásosnál többet foglalkoztam velük és szüleikkel. Még ha egész estéket töltöttem is egy-egy haldokló gyermek ágya mellett, és jobbára a sztetoszkóp sem lógott a nyakamban. Nyilvánvaló volt, hogy nem a szívverésükre, tüdejük hörgésére füleltem.
Sőt vezetőim megjegyzéseiből, ami a feddésig vagy a fegyelmiig sosem ment el, kitűnt:
jól tudták, hogy ilyenkor gyakran meséltem a gyermekeknek a túlvilági boldogságról, ha
az enyhítette szorongásukat, félelmüket. S ha a szülőknek ez némi megnyugvást szerzett,

66

tiszatáj

előttük sem vonakodtam hivatkozni Isten megbocsátó jóságára, vagy éppen az örök életre.
Mint már említettem, akkor még annyira hittem test és lélek halál utáni szétválaszthatóságában, hogy ilyenkor nem éreztem magamat önámító képmutatónak.
– És az Ön segítségével a gyerekek felülkerekedtek halálfélelmükön? Miként az eutelia programmal – a közvélemény ámulatára – az életük végén járó öregeknél Ön, majd
társai is elérték ezt?
– E tekintetben könnyebb dolgunk volt a gyermekekkel. Bennük még nem gyökerezett
meg a halálfélelem. Többnyire csak az értelmetlen szenvedés ellen lázongtak. S a kezelésektől féltek. Magát az elmúlás elkerülhetetlenségét legtöbbje olyan pragmatikus beletörődéssel fogadta, amelyet csak a legbölcsebb öregektől vártam volna el.
– Lehet, hogy a gyermekekben erősebb, kételyekkel meg nem rontott a hit? A túlvilág
hite?
– Erről később, amikor már hozzáférhettem a legújabb szakirodalomhoz, dolgozatot
közöltem a most már nemzetközi Thanatológiai Szemlében. Röviden, és olvasóinak közérthetően: amíg a gyermekeknek, valamikor a kamaszkorban, ki nem alakul az identitásuk, amíg föl nem lázadtak szüleik ellen, vagy amíg szüleik el nem engedik őket, nem érzik
magukat a mi fogalmaink szerint igazán egyéneknek, individuumoknak. Nincs én-tudatuk, identitásuk. Szüleik vagy adott esetben az őket felnevelő nagyszülők mintegy részének
tekintik magukat, énjüket beléjük helyezik, és létezésüket el sem képzelhetik nélkülük.
S amíg tudatukban nem független személyiségek, halhatatlannak érzik magukat. Vagy fogalmazzunk inkább így: a halál félelmével nem saját, meghatározatlan létüket féltik, hanem azok életét, akiktől függenek. Akiknek – úgy érzik – részei.
– Ön szerint tehát a halálfélelem nem öröklötten sajátunk? Nem ösztönös?
– A folyamatos isteni Alkotás, vagyis az evolúció folyamán a legtöbb mai fajban kialakult idegrendszer a táplálék megszerzésén túl a szervezetre veszélyes helyzetek felismerésére is képes lett. Az idegrendszer további fejlődésével kiválasztódtak olyan neurofiziológiai, vagyis agyi mechanizmusok, amelyek ezeket a felismeréseket érzéki-érzelmi reakciókkal asszociálták. Például a méz illata és íze gyönyörrel, míg a rothadó hús bűze undorral tölt el. Egy gyermek mosolya, kacaja gondoskodni vágyó szeretetet ébreszt bennünk,
míg a ránk törő ellenség eltorzult arca és csatakiáltása megrettent: menekülésre vagy ellenállásra késztet. A szakadék széléről letekintve pedig félelem tölt el: halálfélelmünk viszszatart attól, hogy közelebb lépjünk a veszélyes mélység pereméhez.
Ezek a belső, érzelmi mechanizmusok irányítják tetteinket. Mondhatjuk úgy is, hogy
ezek késztetnek a jóra, arra, ami evolúciós tapasztalataink alapján hasznosnak bizonyult,
mint például a nagyon is tápláló méz elfogyasztása – már akkoriban is, mikor ezért meg
kellett küzdeni a méhekkel. Vagy visszatart a rossztól. Attól, ami rossz, veszélyes számunkra: mint például a rothadó hús. Vagy az, hogy túl közel merészkedjünk a szakadék
széléhez. Ezeket a belénk épített, késztető és gátló mechanizmusokat nevezhetjük akár isteni gondviselésnek, vagy őrzőangyalunknak is, mint ahogy lényegileg, hatásában és szerepében azonos ezekkel.
Valamennyi fiziológiai mechanizmus sok millió idegsejt – és a kapcsolatukat megteremtő, serkentő vagy éppen gátló, több tucatnyi kémiai anyag: úgynevezett mediátorok
és inhibitorok egymásra hatásának az eredője. Jórészt szándékunktól függetlenül, vagy

2004. május

67

akaratunkkal csak részben, esetleg csak nagy gyakorlattal befolyásolhatóan. Természetesen e nagyon bonyolult érzelmi reakciók megfelelőképp érzékenyek. Túl érzékennyé is
válhatnak, és nem csak azokra a stimulusokra, amelyek őket általában kiváltják.
Például a jótékony, mert oltalmazó félelem a szakadéktól olyan fóbiává válhat, hogy az
alátekintés pár biztonságos lépcsőfok magasságából is leküzdhetetlen rettegést válthat ki
a tériszonytól szenvedőben. Másokból a sötétség, a bezártság, az egyedüllét vagy éppen
a tömeg vált ki beteges iszonyt. De mindez egyazon közös, ősi félelemhez, a halálfélelem
fiziológiai, állatokkal is közös mechanizmusára vezethető vissza.
Van, aki pszichológiai segítséggel, van, aki csak gyógyszerek megfelelő, remélhetőleg
idővel csökkenthető adagolásával küzdheti le fóbiáját. Az utóbbi években mindkét kezelési
megközelítés sokat fejlődött, hatékonyabbá vált. Természetesen a leghatásosabb mindkettő alkalmazása, az adott esetnek, betegnek megfelelő arányban. Így van ez a halálra készülő vagy haldokló halálfélelmének feloldásával is. Ez a jó halál elkerülhetetlen előfeltétele, tehát az eutelia legfőbb feladata, még napjainkban is, és talán marad legalább még
egy emberöltőn át.
– És azután?
– Az életútjuk végén járóknál remélhetőleg majd csak nagy ritkán találkozunk az
utolsó napjaikra sötét árnyat vető halálfélelemmel. Tudjuk, különösen a XX. századot
megelőző irodalomból, hogy az emberek nagy többsége – például a természethez közel
álló parasztemberek – minden félelem nélkül fogadták el vénségükben a halált. Így látták
nagyszüleiktől, anyjuktól-apjuktól, akik az élet rendjeként fogadták a véget. Ha egy-két
nemzedék eleik rettegő agóniája, megalázó haláltusája helyett ismét arra emlékezhetne,
hogy szüleik, nagyszüleik milyen példamutató méltósággal búcsúztak el tőlük, az eutelisztikus életforma olyan újjászületése következhet el, amely fölöslegessé tenné a farmakológiai eutanáziát. Lelki szemeim előtt megjelenik a halált elfogadó, a jó élethez vezető atyai
áldás szimbóluma: az élettel betelt, halálra készülő apa, amint kezét fia fejére helyezve
vesz búcsút tőle, adja át neki örökségét: helyét a nap alatt.
És ha már ismét visszatértem a Bibliához: az orvostudomány értelmetlenné tette az
engesztelő égőáldozatokkal, az isteneknek felajánlott ajándékokkal elnyerhető gyógyulásba vetett hitet, a rengeteg szenvedéshez vezetőt – mely újszülöttek, gyermekek millióinak pusztulását okozta. Ezért hiszem, hogy majdan (talán valamikor ötszáz vagy ötezer év
múlva, hiszen az emberi fejlődést ilyen távlatokban kell mérnünk) az isteni szeretet megjövendölt országában egyre többen részesülhetnek majd az igazi euteliában, a simeoni jó
halálban…
– Simeoni?
– A bölcs, az élettel betelt, azaz életcélját elért Simeon történetében és szavaiban remélem láthatni utódaink jó halálát. Lukács, a görög orvos, így idézi evangéliumában Simeon halálra vágyó szavait: „Most bocsásd el, Uram, szolgádat, szavaid szerint, békében.”
– És Isten meghallgatta Simeon fohászát?
– Nem azt kellene kérdeznie, hogy Isten meghallgatta-e Simeont, hanem hogy elég
erős volt-e Simeon hite. Elég erős volt-e ahhoz, hogy akarata erejével megtérjen eleihez.
A legtöbb embernek valamikor majd nem lesz már szüksége eutanázia koktélra. Azoknak, akiknek elég erős lesz szabad akaratukba, az őket megillető jó halálba vetett hitük.

68

tiszatáj

Hegyeket mozgató hitük, hogy a jó élettel, amelyre visszaemlékezni érdemes, kiérdemelték a jó halál kegyét. Ilyen rendíthetetlen hittel akaratuk ereje elegendő lesz a simeoni
halálhoz minden külső segítség, a mi segítségünk nélkül is. De addig, mai kétkedő mivoltunkban, nem akaratunkra, hanem eszünkre kell támaszkodnunk: el kell fogadnunk a modern farmakológia eszközeit. Nem csak gyógyításunkban, életben tartásunkban, hanem
halálba segítésünkben is.

2004. május

69

K Á N Y Á D I S Á N D O R 75

ÉVES

VÖRÖS LÁSZLÓ

A „röstellt” versek természetrajza
K ÁNYÁDI S ÁNDOR PÁLYAKEZDÉSÉRŐL

Kányádi lírájának sok értelmezője, így Márkus Béla is szóvá tette, hogy legelső verseskötetéből egyetlen költeménye se került bele egyik válogatott verseskönyvébe sem: „Megtagadta, nem vállalta őket. A gesztus ismerős. Alig akad a magyar irodalomnak olyan alkotója, aki fiatalkori, a negyvenes évek végén, az ötvenesek legelején készített műveit ki ne
hagyta volna a válogatásaiból” – írja.1 Lászlóffy Aladár felesége, aki sokat tanult férje zseniális szóvicc-alkotó képességéből és gyakorlatából, a Valaki jár a fák hegyén című,
Kányádi Sándor egyberostált versei magyarázó alcímet viselő könyv megjelenése után
nagyon szellemes szójátékkal azt kérdezte a költőtől, hogy az „egyberostált versekben”
a „röstellt versek” is benne vannak-e, célozván ezzel Kányádi első költői korszakának sematikus műveire.
Természetesen nem voltak benne. Annak ellenére nem kerültek bele, hogy költőjüknek
egészen más a véleménye erről, mint Márkus Bélának vagy Lászlóffynénak. Tibori Szabó
Zoltánnal készült beszélgetésében ezt mondja: „Amelyeket sajnáltam, hogy nincsenek
benne, azok a régi, ötvenes években írt verseim. Nem is jó ez a kifejezés, hogy sajnáltam,
inkább úgy fogalmaznék, hogy nem szégyelltem volna őket, ha belekerülnek.”2 Ugyanitt
még azt is hozzáteszi, nem a versek miatt sajnálja a kihagyást, mert azokról megvan az
őket megillető rossz véleménye; hanem az a magyarázó szöveg hiányzik nagyon, amit hozzájuk lehetett és kellett volna csatolni: „Nem azt mondtam, hogy a magam mentségére
szolgálna a kísérő szöveg, hanem hogy a kort kellene bizonyos utalásokkal megmagyarázni. Azt, hogy például hogyan jött létre annak idején egy ilyen vers. Mert képmutató az,
aki azt mondja, hogy soha nem voltak társadalmi megrendelések […] Amikor íróféleként
eszmélni kezdtünk, megtanultuk Majakovszkijnak a társadalmi rendelésről szóló törvényeit. De tulajdonképpen Petőfi Sándor is ezt mondja: »Ha nem tudsz mást […] a szent fát
félre tedd!« Akkoriban, ifjúságom idején – amit most szembe kéne köpni, de én ezt nem
tudom megtenni, mert egyszerűen nem megy – hittem az eszmébe. Fiatal voltam. Abban
az időben az epikai hitel az volt, hogy például Csángóföldön magyar iskola működött, és
Bákóban magyar tanítóképző tagozat.”3 Éppen ezért sajnálja, hogy a „rostáltakból” a „röstelltek” kimaradtak.
„A kort bizonyos utalásokkal megmagyarázni”, vagyis tekintetbe venni azokat az objektív körülményeket – mind a társadalmi létben, mind a közérzületben, mind a művészet
övezetében –, amelyek erőteljesen befolyásolták akár a közgondolkodást, akár az írói-

70

tiszatáj

költői személyes bensőséget, elengedhetetlen föltétele annak, hogy kellően értelmezhessük (s nem mentegessük, amiként Kányádi is nyomatékkal utalt erre föntebb!) a sematizmus időszakának verstermését.
Mert itt van például a sematikus politikai költészet – és az általában vett sablonirodalom – egyik legjelentősebb általános jegye, a túláradó optimizmus, már ami a haladó erők
munkáját és jövőjét illeti. Van ennek egy egyetemes vonatkozása: vége a rémes háborúnak, a fő veszélyt, a fasizmust megsemmisítették – s ebben különleges érdemei vannak
a Szovjetuniónak és a nemzetközi munkásmozgalomnak –, itt az áldott, a várva várt béke,
vele új korszak jött új, nagy lehetőségekkel. Van másodszor egy roppant fontos nemzeti
vonatkozású tény: rohamléptekkel folyik az újjáépítés, a gazdasági növekedés szemet-lelket gyönyörködtető az iparban és a mezőgazdaságban egyaránt, a falvakba is sorban eljutnak az addig hiányzó technikai vívmányok. S van harmadszor egy legalább ennyire fontos
osztálytartalmú újdonság is: új lehetőségek nyílnak az eladdig alacsony sorban élő osztályok, rétegek számára a tanulásban, munkában, előmenetelben, fölemelkedésben, egyszóval: a társadalmi igazságosság közeli megteremtésében.4 És negyedszer, de nagyon-nagyon hangsúlyosan: mindezek külön-külön, és persze főként együttesen sok-sok jót,
nyelvi, gazdasági, kulturális stb. egyenlőséget ígértek a magyar nemzetiségnek is, nem is
beszélve a jogegyenlőségről.
A kor tehát objektíve indokolttá tette a felhőtlen bizakodást, az örömáradatot. Petru
Groza kormányának demokratikus intézkedései egy aranykor eljövetelét ígérték a romániai magyar nemzetiség számára is. Groza már 1943–44-es börtönnaplójában megfogalmazza a román–magyar együttélés alapelveit: „Azt mondtam: ez a két nép a történelem
keresztútjain mindig mint ellenség találkozott akkor, amikor érdekük szerint egymás
mellett kellett volna állniok. Történelmük tárgyilagos vizsgálata kétségtelenül ehhez a következtetéshez vezet – mint ahogy a történelem vakmerő és elfogult meghamisításának sikerült elsötétítenie a nemzedékek ítélőképességét, amikor mesterségesen táplálta az örök
ellenségeskedés és gyűlölködés hagyományát. […] Amikor átléptem ezeket a szűk határokat [a családi nevelés hasonló szemléletű korlátairól van szó – V. L.], felvettem az érintkezést a széles nagyvilággal, bejártam az akkori civilizáció nagy központjait és mindenekfelett tágabb látókört és távlatot nyertem – a sötétség szétszóródott és a gyűlölet elolvadt,
mint a hó a napon. […] Sikerült rájönnöm ilyen módon, hogy a román és a magyar nép
közötti megértés nemcsak hogy lehetséges, de – mivel a szomszédság és a történelmi
együttélés adva van – a kölcsönös boldogságot célzó, lényegbe vágó feltétel és geopolitikai
jellegű parancs.”5
Egy velem való hargitafürdői, magnetofonra fölvett beszélgetésben fontosnak tartotta
elmondani a költő, hogy amikor édesapja hazafelé jött a fogságból, a nagyváradi vasútállomáson ezt kiabálta a rikkancs, a Romániai Magyar Szó cikkét idézve: „Politizáljunk és beszéljünk magyarul!” – írta doktor Groza Péter. „Megsértődtem volna – folytatta Kányádi
Sándor –, ha akkoriban a rendőr nem magyarul szólít meg Kolozsváron”. Az 1953-ban
végzett színiiskolások írtak Grozának: szeretnének Nagybányán létrehozni egy magyar
színtársulatot a román mellett; négy hét múlva megjelent a rendelet a színházalapításról,
megvolt a költségvetés, megtörténtek a kinevezések, s az első tömbházat ott a román és
a magyar színészeknek adták. A nagybányai magyar társulat előadásaihoz fűződő élményei-

2004. május

71

ről két vers is van Kányádi első kötetében: A nagybányai színház „Apák ifjúsága” előadása után, és a Búcsú a nagybányai színészektől.
A Kolozsvári Magyar Színházban Bisztray Mária volt akkor az igazgató, Groza minden
bemutatójukon ott volt. Az egyetemre is elment, Kányádi is találkozott ott vele, a szünetekben lehetett beszélgetni a politikussal; a költő is innét őriz egy történetet, ami azóta
mintegy népi legendává lett, folklorizálódott, mert változatokban él tovább (Beke György
is megírta, lényegtelen eltéréssel Kányádiéhoz képest 6): elmondta nekik Groza, hogy
Sztálin koporsója mellett együtt álltak díszőrséget Rákosival, s a váltás után mondta neki,
van egy kérése hozzá. Mire Rákosi: Groza Péternek nem lehet olyan kérése, hogy ne teljesítsem. Groza: érettségi találkozónk lesz, szeretném, ha ott lenne Nagybaczoni Nagy Vilmos is. Az eredmény: „előkaparták” onnét, ahol deportálva volt, engedték megnőni a haját, a külsejét rendbe hozták, és ott is volt a találkozón!
Kányádi egyik föntebbi interjújában említette már a bákói magyar nyelvű tanítóképzőt. Valóban, ezekben az években derűlátásra adhatott okot a magyar tannyelvű iskolák
hálózatának kiépítése is. „A demokratikus Groza-kormány a magyar oktatásnak teljes
szabadságot biztosít. Elismeri a magyar közoktatás teljes egyenjogúságát. Megadja neki
a szellemi és anyagi lehetőséget a továbbfejlődésre. Egyenlő lépcsőfokra helyezi az állam hivatalos nyelvén történő oktatással” – írja Szemlér Ferenc A janicsárság vége című vezércikkében 1945. szeptember 12-én.7 Mi több, a moldvai csángóknál is megnyíltak a magyar
tannyelvű iskolák. A Magyar Népi Szövetség vezetősége jelenti 1947 novemberében: „Igen
nagy jelentőségű az, hogy Bákó megyében rövidesen négy magyar állami elemi iskola nyílik ama magyarság számára, mely nem jutott hozzá ahhoz, hogy anyanyelvén tanuljon
meg írni és olvasni.”8 „Így épült ki a magyar iskolahálózat Moldvában is, elemivel minden
faluban, tanítóképző magyar tagozattal Bákó városában, hogy helyi születésű tanítók oktathassák majd a csángók gyermekeit.”9
Nagyon biztatóak a háború utáni első évek eredményei a romániai irodalmi élet magyar vonatkozású eseményeit nézve is. 1945. július végén–augusztus elején nagyszabású
Petőfi-ünnepségek voltak például Segesváron, Kolozsváron, Brassóban. „A kapcsolatok
valóban szépen alakulnak. 1945 novemberében Bukarestben létrejön a Román–Magyar
Társaság (a budapesti Magyar–Román Társaság képviseletében Balázs Béla van jelen az
ünnepi eseményen).”10 1946 márciusában tekintélyes magyar író- és művészküldöttség
utazik Bukarestbe; Illyést dísztaggá választják a Romániai Magyar Írók Szövetségébe.
1946–47-ben rengetegen hivatkoznak Adyra román és magyar oldalon egyaránt, kiemelve
a „Dunának, Oltnak egy a hangja” eszméjét. S még tovább: „Benedek Marcell, Kacsó Sándor és Kós Károly aláírásával az 1946. február 25-i szám címoldalán olvasható a Bejelentés, miszerint a Romániai Magyar Népi Szövetség központi vezetőségének felkérésére,
»népünk demokratikus egységé«-nek szilárdítása és szélesítése, egyúttal pedig a román és
a magyar nép közti egyetértés és barátság, a közös építőmunka szolgálata érdekében a három erdélyi írástudó elvállalta a Világosság szerkesztőbizottságában való részvételt.”11
Még ezt megelőzően Illyés Gyula is egyértelmű bizakodással szól a bukaresti rádióban
1945. augusztus 6-án, a miniszterelnökkel való találkozása után: „Groza Péterben bátor
demokratát, nagyvonalú államférfiút, a dunai népek megbékélésének őszinte hívét ismertem meg, nemcsak a román dolgozók, hanem a magyarok is nyugodtan rábízhatják
sorsukat.”12

72

tiszatáj

Sütő András 1948 szeptemberében került át Bukarestből a kolozsvári Falvak Népe
című laphoz, s ez lett az ő egyeteme, „írás és társadalmi szolgálat kart karba öltése abban
a hitben, hogy a világ teremtésének vagyunk részesei. Ifjonti lelkesedéssel hittünk az írás
hatalmában, amelynek erejét – minden más hatalomtól elütően – épp megosztottsága,
vagyis kinek-kinek a másikétól különböző művészi szemlélete hordozza. A változatosság
törvénye végezte toborzó munkáját, s ültette Kós Károlyt és Gaál Gábort, Kiss Jenőt és
Salamon Ernő gyászban idézett szellemét a munka közös asztalához.
Így él bennem ennek az időnek a hangulata.”13
A társadalmi valóság sok-sok eleme mozgósított, sőt sokszor szinte taszított tehát
a korlátlan optimizmus felé. De ha a kortárs romániai vagy az anyaországbeli magyar irodalmat vette kézbe egy nagyon fiatal, induló költő, ugyanezzel a szellemmel találkozott.
„A költő közéleti küldetésének alapélménnyé válása a politikai-közéleti líra előtérbe kerülését
eredményezi a negyvenes évek második felében; vallomás helyett agitáció lesz a lírikus fő
feladata […] A termelés, a közélet aktuális feladatait őszinte pátosszal megéneklő versek
mellett a jellegtelen riportversek is elárasztják a lapok, folyóiratok hasábjait” – jellemzik
a kort az irodalomtörténészek. 14
A felhőtlen derűlátást kaphatta például a pályakezdő Kányádi már egyik mesterétől,
a nem csak költőnek, hanem irodalomtudósnak is kiváló Szabédi Lászlótól, társítva mindjárt az agitátor-költő ars poeticájával: „Nincs szükség az irodalomra, / ha csak lesi, s nem
kelti a napot; / ha lelkesedtek, rajta fel, rohamra, / ha nem, hallgassatok.” (Költők s bírálók. [1948])
Egy másik tisztelt mester, nagy költőelőd, Tompa László szintén a szép távlat s a hozzá
vivő tettekre szólítás hangján énekel: „Láthassuk mind: az idő színt cserélt, / Pusztultat
minden háborús herét, / Míg munkás küzdőt erős béke véd, / Hogy fölszeghesse alázott
fejét. // […] Építsünk hidat, tudás-falakat, / Erősödhessék köztük a szabad / Gondolat,
amely éltet, bujtogat / Mint sugaras, friss, nyári virradat.” (Népek karéneke 1945 tavaszán)
Szemlér Ferenc verseit olvasva se kaphatott másféle élményt az ifjú Kányádi Sándor,
azokban is dicső és ragyogó a jövő: „A világ szélén kel a nap / s csodálkozva figyel körül, /
hogy ez a munka hogy halad, / amit megkezdtünk emberül! / Hogy ez az élet csupa rend /
és csupa hő és csupa ragyogás – / hogy itt új világot teremt / a sarló és a kalapács.” (Sarló
és kalapács. [1945])
Nagyon jellemző, és a korérzület hatalmas erejét bizonyító tény, hogy – igaz,valamivel
később, 1961-ben – a 23 éves Szilágyi Domokos szintén a közeli üdvösségről beszél, jól kicsendülő elragadtatással: „Megürül az ég, / a földre szállnak kincsei, / és, nézzétek csak,
angyalék / szárnyukat ím, levetkezik: // ez a jámbor őrangyal itt / óvónő – égi hivatal! – /
s ez a harsonás valaki / egy szimfonikus zenekar // tagja – s így tovább, így tovább – /
földközelbe kerül a menny, / és földre száll a túlvilág / és föld alá a félelem”. (Keresztvetők)
Már az eddigi idézetekből is világosan kitűnik, hogy nemcsak a fiatal, pályakezdő
Kányádi Sándor írt ekkor olyan – rövidesen idézendő – költeményeket, amelyek a szó szoros értelmében paródiáknak tűnhetnek föl egy későbbi kor olvasója számára – ahogy ezt
egyik nyilatkozatában Kányádi is említi –, hanem a már-már élő klasszikusoknak számító
idősebb költő-tekintélyek egy része is, akiknek összmunkássága nagy-nagy tiszteletet ér-

2004. május

73

demel, akik kiváló versek egész sorát alkották meg, de ezekben az években ilyen művek
(is) születtek tőlük.
És nem is csupán a gáttalan bizakodás témájában. Mert ott volt például a „békeharc”;
Csak egy példa a békeversek illusztrálására: „Gyűjtsd magad össze te is már tömény / hatalmas hanggá és a tengerek / fölött kiáltsd a gyilkosok fülébe, / hogy béke! béke! béke!
béke! béke!” (Szemlér Ferenc: Béke-rapszódia [1949] )
Aztán ott volt a munkaverseny is mint az egyik vezető téma. Kányádi például Horváth
István tollából ilyent olvashatott: „Élőverset versenyzünk a kapálón. / Döccen a rím, ha
kielőz a párom. / […] Elkap a láz, érzem, arcom lángra gyúl. / Vágom én is megifjultan,
szilajul. / […] Kapaéllel, toll hegyével folytatom, / Vörös zászlónk, versenyzászlónk nem
hagyom.” (Ifjúsági brigádban)
Tompa László szintén az ifjúság lendületét dicsőíti, amikor egy munkásgyűlés fiatal
fölszólalója ihleti versre: „Megfogadja hát itt nyomban, / Hogy munkáját ötven-hatvan /
Százalékkal szaporítja, / Ahogy a Párt is tanítja. / Vállalja így is a részét / A nagy harcból
a békéért!” (Gyűlésben az ifjúsággal. [1951] )
Helyszűke miatt a továbbiakban már az idézeteket mellőzve csupán a szerzőket és
a verscímeket sorolom föl, mert ezek önmagukban is sokatmondók. Szemlér Ferenc: Balázs
Ferenc traktorvezető dala; Daraszolás; Gyárak, lakótelepek; Kenyér-üzlet; Szabók, lakatosok; Üzemszünet; A galaci hajógyárban; Egy hajó terven felül; Az állami borgazdaságban; Papírgyár; Golyóscsapágy ( a versek 1950–1961 közt íródtak ).
Még Szilágyi Domokos is írt verset az Építőkről, a Vasöntőkről és a Kazánkovácsról,
s Jóreggelt című költeményében ő is megénekli a kor egyik jelképes munkaeszközének,
a traktornak kora reggeli friss hangját.
A szocializmus sikereinek dicsőítése mellett természetesen ott áll a nyugati életforma
emberellenességének kárhoztatása, erőteljes bírálata is. Méliusz József például egész ciklust szentelt – Ben Hepburn hagyatéka címmel – a munkanélküli fiatalembernek, s ennek kapcsán a kizsákmányolásnak, elnyomásnak, négerüldözésnek, lincselésnek és így tovább; az egymondatos konklúziót pedig ekképpen fogalmazza meg: „Szíve csak addig van
az embernek, míg vagyona nincs.” Szemlér Ferenc verscímei közül néhány: Eichmann;
Csombe, Franco; Sztrájkoló Nyugaton; Éhségsztrájk Franciaországban.
A sematizmus időszakának két legfontosabb és legjellemzőbb tárgyköréről azonban
még nem szóltunk: a Párt és a pártvezetők tömjénezéséről. Szabédi László egyenesen Vezessen a párt címmel írt verset 1949-ben; Szemlér Ferenc „a párt nagyszerű tervén” mereng el a jövőről álmodozva, van Párt-köszöntő című műve is, de a koronát Nyugtalan
gond című versével teszi föl erre a témára, amikor arról ír, a Párt annyira benne él, „hogy
paplanom friss melegén / s szeretőm ajkán felfedezlek” – írja róla. Ez már a paródia fölülmúlhatatlan csúcsteljesítménye! De Szilágyi Domokos se marad ki a sorból, amikor
1960-as Tizennyolc millió című költeményében azt írja, hogy ennek a sok kéznek „tevékenységét / hangolja egybe / az okos agy: / a párt.”
A pártvezérekről írt versek sokaságát föl se soroljuk, csak név szerint említjük a legfontosabbakat. Sztálin halálát csaknem minden jelentősebb költő meggyászolta, 15 Lenin
mint példakép is gyakori a művekben, de néhányszor ott szerepel félistenként dicsőítve
Mao Ce-tung, Dimitrov, Gheorghiu-Dej, Fidel Castro, Lumumba, hogy csak a még ma is
jól ismerteket említsük.

74

tiszatáj

Első verskötetében Kányádi Sándor nem írt sem a pártról, sem a pártvezérekről –
egyetlen művet se! Nagyon tanulságos erről a tanúvallomása: „És azt is meg kell mondanom, hadd tegyek egy személyes vallomást, engem azért szoktak dicsérni ideológiai szempontból, hogy nem írtam soha Sztálinról, nem írtam Sztálin-verset… Meg kell mondanom,
hogy akartam és írtam is, de nem sikerült… nem volt jó… azt hiszem, hogy valamiféle paraszti jóérzés óvott meg, vagy másvalami… valami, ami alighanem az emberrel veleszületik…”16
Nem írt verset emellett a békeharcról, a nyugati életformáról, a „rothadó kapitalizmusról”, a nemzetközi munkásmozgalom nagy sikereiről, a Szovjetunió élenjáró teljesítményeiről, példamutatásáról és sok más olyan ajánlatos témáról, amely akkoriban jó
pontnak számított a hatalom szemében. Nem írt, mert nagy valószínűséggel úgy járt volna
vele, mint a szándékolt Sztálin-verssel: nem lett volna jó a mű.
Arról viszont sokat és nagy kedvvel írt, ami a szívéhez és eszéhez legközelebb állt, ami
a vérében volt, az idegeiben élt: a munkáról, legfőképpen pedig a paraszti munkáról,
mert ez volt az ő igazi világa.
Kányádi első kötetének (Virágzik a cseresznyefa, Bukarest, 1955) csaknem valamenynyi méltatója 17 kiemelte, hogy a könyv két jellemző jegye azonnal szembetűnik: az egyik
a nyilvánvaló és erőteljes Petőfi-hatás, a másik a sematikus világlátás, kezdve a témaválasztástól a leegyszerűsítő valóságszemléletig. Egy húsz év körüli, pályakezdő költőnél csodaszámba ment volna, ha akár az egyiket, akár a másikat elkerüli – akkor és ott, az előzőekben vázolt körülmények között!
A Petőfi-hatásról ő maga így nyilatkozott: „Sokan azt mondják, hogy én Petőfi nyomdokain indultam; hát hol induljak, amikor semmi más nem volt otthon, mint a Biblia, egy
Petőfi-könyv és egy kalendárium. Az édes anyatejjel szívtam őt magamba. Fejlődhettem
így, tanulhattam úgy, rafinálódhattam amúgy, a ritmusaimmal zsonglőrködhettem, szabad verseket írhattam, de egyvalamit biztosan nem cseréltem: vershitet.”18
Ezt a „vershitet” pedig mindenekelőtt és mindenekfölött Petőfi költészete plántálta
bele. Hálás téma lenne megvizsgálni, hogy a kezdeti – gyakran nyomasztóan ható – külsődleges, főleg poétikai-technikai jellegű hasonlóságok, mintautánzások hogyan válnak le
szinte hónapról hónapra, foszlanak le kötetről kötetre verseiről, úgy azonban, hogy a Petőfi-líra és költői magatartás legfőbb tartalmi jegyei: a szabadságigény, a népszeretet,
a dolgos ember mindenekfölött való megbecsülése, a szegények ügyének fölkarolása, a társadalmi igazságvágy, jogegyenlőség és így tovább – változatlanul megmaradjanak, állandósuljanak. Nagyon igaza van tehát Kányádi mindkét monográfusának, amikor Petőfihez
való viszonyát így jellemzi: „Ilyen értelemben Petőfi hatása nem szimpla »hatás«, hanem
együtthatás, szellemi-lelki közösség, gyökerében hasonló látásmód” – írja Ködöböcz Gábor 19; „Az »igazi Petőfi« közszolgálatiságára való rátalálás, a hit naiv őszintesége, a jobbat
akarás vágya és az igazság könyörtelensége, az ügyszeretet átcsillan a sablonos szövegeken
is […] Pályája legelején sem csak azért fordult Petőfihez és a népi irányzathoz, illetve
a népköltészethez, mert ez az út kínálkozott számára a legszabadabbnak, hanem mert világa
leginkább ott talált hasonló valóságtartalmat, problematikát és megoldást magának. […]
Kányádi Sándor biztonsággal azt a világot ismerte…” – vallja Pécsi Györgyi.20
Megváltoztatva a megváltoztatandókat, ugyanez mondható el a „röstellt versekről” is.
A Virágzik a cseresznyefa – amelynek már a címe is roppant jellemző! – első harmadá-

2004. május

75

ban egymást követik a paraszti munkát szinte ünneppé magasztaló versek. A Vargyasi ősz
a kopár szeptemberi táj képeivel indul, ám az ott folyó munka nyomban életet, sőt szépséget visz bele: „De a barázdák zöme – / egybeolvadt s a földbe / széles táblán vet a gép,/ sivár őszből így lesz szép.” [1950] Nyomban követi ezt az aratást megéneklő vers, szép költői
képpel indítva: „Kaszám élén kél a hajnal, / friss harmaton vágok, / a nyomomban versenyeznek / marokszedő lányok. // Előttünk a végtelenbe- / nyúló búzatábla, / s mintha gép
lenne a kaszám, / oly serényen vágja.” (Kaszám élén… [1950]) Aztán megint az ekék jönnek már a tavasz legelső napjaiban: „»Csá te, gyí te« ostor pattog –, / s elindul vagy tíz
eke. – / Csak jó mélyen elvtársaim,/ hosszú a gaz gyökere.” (Ekék indulnak. [1951] ) Aztán
újfent az Aratás következik: „A hegytetőn mint egy bimbó / Fesledez az ég alja, / S a harmatos, lágyan ringó / rozs a fejét lehajtja. // […] A brigádok megérkeztek,/ »mozgalmas
a pirkadat« / lármájuktól fölröppennek / a rozsból a madarak.” [1951]
A kötet számos méltatója kiemelte a versek fiatalos lendületét, frissességét. Még az
olyan szigorú bíráló, mint Cs. Gyímesi Éva is így ír: „Költeményeit keletkezésük sorrendjébe állítva tűnik csak ki igazán, mennyire kitölti ifjúkori szemléletét az emberközeli tárgyi
világ a maga tapintható dimenzióival. […] A klasszikus és a XX. századi népi irány jegyében alkot, mintha sem Ady, sem az izmusok vívmányait nem ismerné, de hangja korántsem avítt, frissen, üdén hat.”21
Fölöttébb tanulságos azonban, hogy mihelyt nem a „tapintható dimenziók” világáról
ír, hanem a megfoghatatlan elvontságokról, nyomban a legtipikusabb sematikus hang lesz
úrrá versében: „S most, amikor enyém lett az ország, / most szeretlek, most vágyódom
hozzád. / Most látom csak ragyogó szépséged, / most, hogy Terveink tükrében nézlek. //
És kísérgetsz, mint egy csodás álom, / ringó búzád s új bányáid látom,/ látom, amint
nagyra nő az ember. / Megbirkózik folyóval és heggyel…” (Szülőföldem. [1951])
Az is rendkívül érdekes és sokatmondó, hogy egy másik nézőpontból hajszálpontosan
ugyanez a jelenség érvényesül az első verseskönyvben. Arról van szó, hogy a sematikus
politikai költészetnek sok más mellett szerves eleme volt a „vannak még hibák” bírálata,
sőt kemény ostorozása, gúnyolása, s ehhez kapcsolódva az „ellenség” – a „sorainkba beférkőzött”, a „sorainkban megbúvó” kártevők – „leleplezése”, szidalmazása. Ez a fajta bírálat Kányádinak is kedvére való és költői alkatára szabott volt; részben azért, mert szatirizáló, ironizáló hajlama már ifjú korában is erős volt, másfelől pedig azért, mert az előzőekben már vázolt – főleg paraszti – munkacentrikusság folytán a jó munka volt az egyik
legfőbb eszmény és értékmérő a számára22, tehát szívből rosszallotta és kigúnyolta a hanyagságot; vagyis amilyen lelkesedéssel szólt a jól elvégzett munka üdvösségéről, olyan
haraggal és megvetéssel írt a mulasztásokról, a nemtörődömségről.
Egyik ilyen költeménye a „Vannak még hiányosságok”, amelyet épp a szülőfalujában,
Nagygalambfalván tapasztaltak nyomán írt 1951-ben, s amelyben a mellét verő, a csodás
eredményekkel dicsekvő tanácstitkárt meghazudtolják a határban látottak: a földet még
föl se szántották, sőt vetőmagot se hozatott nekik a titkár, ezért „A tanács titkárát kellene /
valahogyan kiküszöböljük!” De még ennél is sokkal jobb a Mit gondoltok, mire vártok?
(Egy kollektívgazdaságra) című és alcímű, szintén Nagygalambfalván, 1954-ben írott
költemény, mely a lábon hagyott termés miatt háborog teljesen jogosan: „S itt a búza, de
szép búza, / pereg a szeme. / Roskadozik, zokog mintha / könnyet ejtene. // […] Ha ezt
látnák, ha tudnának / hát kikelnének / kaszát fogni sírjukból a / régi cselédek.” Ebben a

76

tiszatáj

versben már benne van egyfajta igazi szenvedély, költőileg meggyőzően kifejezett átérzettség; megkapóan szembetűnik belőle, hogy költője paraszti származék, akinek nagyon fájó
és fölháborító, hogy ilyen a határ látványa, s a drága termés ott pusztul el az értelmetlen
lustaság és hanyagság miatt.
Megírta a maga propagandaversét Kányádi Sándor is az ellenségről, aki közénk furakodott, s olykor még párttagként is feszít! Csakhogy míg az imént idézett verset jól érezhetően áthatotta a személyes érdekeltség, harag és hevület, a Bátorság kell című ellenségszidalmazó mű elejétől végig frázispufogtató, papírízű, a szó legteljesebb értelmében sematikus írás; üresen csengő a hősies mozgósítás, hadakozás, fenyegetés, világosan érződik
a sorokból, hogy nincsen tényleges valóságélmény mögötte: „Megismerni nem könnyű
a pimaszt, / ruháinkat öltötte magára, / s mint valami zöldlevelű hernyó / színeinkben
a szívünket rágja. // […] De minket a gyáva gazemberek / gáncsolása soha ne rettentsen. /
Verekedni kell az igazunkért,/ Elvtársaim, sok múlik a merszen. // Bátorság kell, szókimondás és tett, / Akkor is, ha orrbavernek érte,/ Ez az ország a mi tulajdonunk / s nem
egynehány bitang menedéke. // […] Rettegjen, ha oly nagyon vörös is, / hogy már szinteszinte belekékül. / Rettegjen még akkor is, ha netán / párttagsága szolgál menedékül. //
Rettegjenek, bárhol is lapulnak, / bárhol bújnak, – kik a népnek ártnak. / Rettegjenek
munkásosztályunktól, / s erejétől a népnek, a pártnak.” [1954]
A fönti példák tehát – amelyeknek sorát tágabb kifejtési lehetőségek birtokában jócskán lehetne még bővíteni – azt bizonyítják, hogy a propagandisztikus-sematikus-személyi
kultuszos irodalom összetett érzelmi-gondolati képződményéből a pályakezdő Kányádi
Sándor azt érvényesítette lírailag, amivel bensőleg fönntartás nélkül azonosulni tudott,
ami eredendő tapasztalataival, falusi-paraszti élménykörével, erkölcsi értékeivel maradéktalanul összecsengett: a jobb életkörülmények üdvözlése, az igazságosabb világ, társadalmi rend reménye, a munka megbecsülése középponti témája lett. Egyszóval az az élménykör, amelyben igazán otthonos volt, öltött testet ekkori verseiben, s ami számára
idegenebb, távol állóbb volt – a külpolitika, az imperialista fenyegetés, a párt mint tapasztalatilag kevésbé megfogható jelenség, a falusi közegben emberközeli léptékű jó ember, rendes ember, kiváló ember méreteitől messze elütő „népünk atyja”, „népek atyja”,
„bölcs vezér” stb. nem tudott igazán érzelmi és értelmi tulajdonává lenni; erőltetetten pedig nem akart vagy nem tudott írni róluk, vagy csak rossz verset tudott – ahogy föntebb
nyilatkozta –, olyant, amit vagy nem adott közre, vagy ha bármilyen okból megtette, értéktelenségével és gyarlóságával maga is tisztában volt.
Vagyis még tovább lépve az összegzésben: egy nagyon sajátos sematikus líra az induló Kányádi Sándoré; úgy is mondhatnám, hogy „testre szabott sematizmus” az övé,
amely az akkori körülmények közt szükségképpen alkalmazkodott a kor követelményeihez
is, de lírikusi alkatához is! Még másképpen mondva: már ekkor teljes vértezettségében
mutatta föl azt az egész költői pályáját jellemző tulajdonságát, amelyet Pécsi Györgyi imigyen foglalt össze rendkívül találóan: „Költészete töretlenül hiteles: megformáltságban,
nyelvében, versszerkesztésében sohasem haladta vagy előzte meg azt a szintet, melyet érzelmileg, gondolatilag birtokolt. Költészetében, megformáltságában idegen vagy félidegen
felségvizekre sohasem hajózott, mindenkor az általa teljességgel birtokba vett világról írt,
arról, amelyikben teljességgel otthon volt.”23

2004. május

77

Korábban azt írtam a Virágzik a cseresznyefa két azonnal szembeötlő jegyéről, az
erőteljes Petőfi-hatásról és a sematizáló, szimplifikáló valóságszemléletről: egy pályakezdő költőnél csodaszámba ment volna, ha akár az egyiket, akár a másikat elkerüli – akkor és ott! Most azt is hozzáteszem: egyáltalán nem biztos, hogy ha mentes marad tőlük,
lírikusi pályaíve kedvezőbben alakul. Sőt határozott meggyőződésem: az vitathatatlan
ugyan, hogy az esztétikai értékeket nézve – ahogy ő maga is mondta – kevéssé érdemlik
meg ezek a művek a maguk mentségét; de abban igenis fontos szerepet játszottak, hogy
még ilyen végletes külső befolyások, sőt néha kényszerek között és ellenükre is megalapozták a későbbi nagy Kányádi-líra szilárd „vershitét”, az autonóm költői alkat legfontosabb magatartásbeli tulajdonságait, mindenekelőtt azt, hogy bármiféle hatások, kényszerek, avagy divatok között csakis szuverén költői egyénisége törvényeinek engedelmeskedjék. Ehhez ezek a nagyon nehéz esztendők jó iskolát jelentettek, s ebben van a pályakezdő évek minden ellentmondásossága mellett is a legnagyobb pozitívuma.
Előzőleg idéztem már azt, hogy Sütő a negyvenes évek végén milyen jól érezte magát a
Falvak Népe szerkesztőségében; azt az idézetet ennél a mondatnál hagytam abba: „Így él
bennem ennek az időnek a hangulata.” Nos, a közvetlen folytatás így hangzik: „Ami ezután következett: védtelenül és váratlanul ért valamennyiünket.” A remények a jobb világban, igazságosabb társadalmi rendben, egyenjogúságban és még sok-sok másban sorra
szertefoszlottak. De ez már külön tanulmány tárgya lehet az elsötétedő korról, benne
Kányádi Sándor további – szerencsére nem hanyatló és elboruló égboltozatú, hanem fölfelé ívelő – munkásságáról is.

JEGYZETEK
1 Márkus Béla: Írónk és kora – Vonások Kányádi Sándor portréjához. Új Forrás, 1991. 2. sz. 70.
2 Tibori Szabó Zoltán: Az íróembert nem választják. Beszélgetés Kányádi Sándorral. Kritika, 1997.
9. sz. 12.
3 Uo. 11.
4 Vö. Márkus Béla: Átdolgozások kora. (Sarkadi Imre és a sematizmus). Debrecen, 1996. 213–
214.
5 Petru Groza: A börtön homályában. Bp., 1986. 154–155.
6 Vö. Beke György: Régi erdélyi skólák. Bp., 1989. 148–149.
7 Idézi Beke György: i. m. 366.
8 Uo. 371.
9 Uo. 388.
10 Kántor Lajos: Itt valami más van. Erdélyi krónika 1911–1959. Bp., é. n. [1992], 251.
11 Idézi Kántor Lajos: i. m. 280.
12 Illyés Gyula: Naplójegyzetek 1929–1945. Bp., 1986. 392.
13 Sütő András: Az én egyetemem. In: Nagyenyedi fügevirág. Bp., 1978. 76.
14 Kántor Lajos–Láng Gusztáv: Romániai magyar irodalom 1944–1970. Második, javított kiadás.
Bukarest, 1973. 172–173.
15 Talán nem érdektelen itt megemlíteni, hogy az Irodalmi Újság 1953. március 12-i számában
Történelmet csinált címmel Illyés Gyula is közölt egy nem hosszú, de emelkedett hangú gyászoló
írást; befejező mondatai így hangzottak: „Nemcsak hidak és városok viselik az ő nevét: azt fogja
viselni ez a korszak is, amelyben hívei és ellenségei egyaránt benne éltek, és az ő hatására alakultak. Életem nagy becsvágya, hogy ezt a korszakot mint író méltó módon ábrázoljam.” In: Illyés
Gyula: Naplójegyzetek 1946–1960. Bp., 1987. 356.

78

tiszatáj

16 Páll Árpád: Költészet és politika. Kányádi Sándor itthon és a nagyvilágban szerzett tapasztalatairól. In: P. Á.: Harangszó a mélyből. Beszélgetések romániai magyar értelmiségiekkel. Bp.,
1991. 203.
17 Például Gálfalvi Zsolt: Hangulat, érzelem, gondolat. Kányádi Sándor verskötetének margójára.
Igaz Szó, 1956. 3. sz; Sütő András: Egy versolvasó megjegyzései. Igaz Szó, 1956. 2. sz.; Földes
László: Levél Kányádi Sándorhoz. Utunk, 1956. 9. és 10. sz.; Sőni Pál: Kányádi költői útja. Igaz
Szó, 1967. 1. sz.
18 Páll Árpád: i. m. 203.
19 Ködöböcz Gábor: Hagyomány és újítás Kányádi Sándor költészetében. Debrecen, 2002. 31.
20 Pécsi Györgyi: Kányádi Sándor. Pozsony, 2003. 28., ill. 47.
21 Cs. Gyímesi Éva: Kányádi Sándor. In Cs. Gy. É.: Találkozás az egyszerivel. Bukarest, 1978. 66.
22 Kányádi Sándorra is tökéletesen érvényes az a jellemzés, amit Márkus Béla adott Sarkadi Imre
sematizmusának egyik sarkalatos pontjáról: „… irodalomtörténeti közhely, amit az értékorientációs elemzések csak megerősítenek, hogy az 50-es években a munka volt a legkiemelkedőbb jelentőségű értékkategória. […] És itt ragadható meg nemcsak ennek a pályaszakasznak, de az
életmű egészének egyik központi gondolata: hogy az ember és a társadalom minőségét a munka
jellemzi a leghitelesebben s a legmegbízhatóbban. Nem is annyira a munkának mint az emberi
létezés első és alapvető feltételének, hanem inkább a munkaszeretetnek mint erkölcsi tulajdonságnak ez a kiemelt szerephez juttatása, az axiológiában a legfelső csúcsra helyezése vissza-viszszatérően jellemzi […] világképét.” (Márkus Béla: Átdolgozások kora. Sarkadi Imre és a sematizmus. Debrecen, 1996. 9., ill. 93.
23 Pécsi Györgyi: i. m. 11.

2004. május

79

POMOGÁTS BÉLA

Az idilltől a drámáig
Az erdélyi magyar költő szinte mindig, Kányádi Sándor költői személyisége is, közösségi
személyiség. Verseiben egy emberi közösség üzen a világnak, munkásságát a költészet és
a mögötte álló nemzeti kisebbség lényegi kapcsolatának tudata hatja át. Ez a tudat az idők
során gazdagodott és erősödött, a természetes közösségi érzés a sokasodó tapasztalatok és
felismerések hatására vált meggyőződéssé. Ez a meggyőződés a történelem drámai konfliktusainak szenvedélyes átélésével párosul. Kányádi Sándor nemcsak az erdélyi magyarság helyzettudatának kifejezésére törekszik, ennek az emberi közösségnek a csalódásait és
reményeit is megszólaltatja.
Fiatal költőként az emberi élet természetes örömének és elemi rendjének élményét
fejezte ki verseiben, költői világképét ez az élmény határozta meg. Kis székely faluból került Kolozsvárra, kezdetben erős történelmi bizalommal tekintett a rohamosan átalakuló
erdélyi élet jövendő lehetőségeire. Gyorsan fejlődő városban élt, képzeletben, álmaiban
mégis szülőfalujában kalandozott. Korai versei szelíd nosztalgiával idézték fel a falusi ifjúság emlékeit. Megtartó erőt és igaz emberséget mindig ezeknél az emlékeknél talált, ragaszkodott szülőfalujához. Meghitt otthonosságot a természetben keresett, a füzes folyóparton, a lankás erdőkben. Az egyszerű örömben és a becsülettel végzett mezei munkában
fedezte fel az élet biztos értékeit.
A falusi élményvilág, a harmonikus világkép és a köznapi tapasztalatot belengő derű
a költői népiesség hagyományos rendjében jelölte ki korai költészetének helyét. Az erdélyi
magyar lírának a második világháború után kibontakozó új hulláma a korszak poétikai
normái következtében is a népies hagyományokat követte, egyszerűségre, közérthetőségre
törekedett. Kányádi Sándor költői indulását is a népies költői kultúra határozta meg. Versei azt a leíró-ábrázoló kifejezésmódot követték, amelyet a magyar népies líra honosított
meg a két világháború között, hasonlóan más közép- és kelet-európai irodalmakhoz.
Verseiben a természeti jelenségeknek, falusi életképeknek adott tárgyi szerepet, életképeit gyakran emlékek színezték, emlékein az idill fénye ragyogott. A tárgyias, illetve
epikus leíró verset általában személyes jellegű meditáció zárta le, amely a költő érzéseit és
felismeréseit fejezte ki. A drámaibb érzés és hangoltság a korai versekben csak ritkán törte
meg a népies hagyományokat követő költői hangulatot: Kányádi Sándor tiszta szóképekben, arányosan formált versszerkezetekben, a népies költészet magyaros ritmusában, szép
asszonáncaival adott számot egy, a világgal ismerkedő, szülőföldjén otthonra találó fiatal
költő természetes örömeiről és elemi felismeréseiről.
Mindemellett ez a harmonikus világkép is mutatja a későbbi drámaiság néhány jelét.
A hagyományos népies forma időnként megtörik, vagy éppen fellazul: a Nagyküküllő című
költemény, amely különben a három erdélyi nemzet (magyar, román és szász) egymásra-

80

tiszatáj

utaltságának eszméjét hangoztatja, rövidebb sorokkal töri meg az epikus hangulatot kifejező kétütemű nyolcasokat, s a Nagyküküllő kanyargós folyását váratlanul a modern
költészet egy klasszikus alakjának verseléséhez hasonlítja: „úgy foly, / akárcsak egy Nerudaverssor: / szabadon, s mégis mértéket tartva.” A Téli alkony című vers ugyancsak stilárisan töri meg a korai költemények karakterét, midőn az idilli hangulatot a romantikus hagyomány sejtelmes drámaiságával váltja fel. Mindez azt jelzi, hogy a fiatal Kányádi Sándor
a népies hagyományok újszerű felhasználása révén kereste a maga egyéni útját, s már indulása idején elszakadt a népies egyszerűség normáitól.
A költői útkeresés következő szakaszán alighanem két erősebb hatás támogatta Kányádi Sándor költői műhelyének megújulását: az újabb magyarországi költészet, illetve az
erdélyi lírai hagyomány teljesebb megismerése és birtokba vétele. A második világháború
után kibontakozó magyar költészet, nevezetesen Illyés Gyula, Nagy László és Juhász Ferenc költői vívmányai a hatvanas évek elejétől váltak ismertebbé az erdélyi magyar szellemi életben. A lassanként meginduló kulturális csereforgalom jóvoltából ekkor kezdték
az erdélyi magyar költők tanulmányozni Illyés szellemi küzdelmekre alapozott poétikáját,
Nagy László látomásos-mitologikus népiességét és Juhász Ferenc mindenséggel és történelemmel viaskodó lírai époszait.
Ugyancsak ebben az időben vált ismét eleven hagyománnyá a két világháború közötti
időben Kolozsváron megjelent magyar irodalmi folyóirat: az Erdélyi Helikon korábban
háttérbe szorított költészete, az a romantikus és elégikus tradíció, amelyet Áprily Lajos,
Tompa László és Dsida Jenő életműve hozott létre. A két háború közötti korszak erdélyi
magyar lírájának öröksége, illetve a kisebbségi élet tapasztalatainak következtében tragikus közösségi érzés hatotta át Kányádinak és társainak költészetét. Midőn mindinkább elvesztek azok a remények, amelyek a kisebbségi sors nyomasztó gondjainak megoldását
ígérték, ismét a régi nyugtalanság kezdett erőt venni az erdélyi magyar költészeten. Ekkor
értek be az idősebb erdélyi magyar költőnemzedékhez tartozó Szemlér Ferenc, Horváth
István és Kiss Jenő lírájának sötétebb színei, ekkor vált ismét nyugtalanná és szenvedélyessé Méliusz József avantgárd ihletésű költészete, és ekkor kezdtek számot vetni a fiatalabb lírikusok: Székely János, Szilágyi Domokos és Lászlóffy Aladár a kisebbségi élet
súlyos tapasztalataival. Ebben a számvetésben vállalt elkötelezett szerepet Kányádi Sándor költészete is.
Az átalakuló költői világképet az élmény nyugtalansága jelezte: a fiatal költő a történelem véres jeleneteiről, gyilkos háborúkról festett szorongató látomásokat. Költői világa
lázassá és zaklatottá vált, a korábbi szép harmóniát megtörték, az egyszerű örömökben
talált idillt feldúlták a közösségi létben szerzett nyugtalanító tapasztalatok. Azok a tapasztalatok, amelyeket az erdélyi magyarság a Ceausescu-féle etnokratikus kommunista
diktatúrában szerzett. Drámai feszültségekkel áthatott költői világ alakult ki Kányádi Sándor verseiben. Ez a költői világ a harmonikus életérzés kényszerű megtöréséről tanúskodott.
Az eredeti harmonikus világkép felbomlását jelezte a versekben megjelenő irónia is. Az
irónia a modern költészetben általában a társadalmilag elfogadott értékek megingására
utal, illetve arra, hogy a költő új értékeket keres. A magyarországi költészetben a hatvanas
évek eszmei vitái nyomán erősödött meg az irónikus költői szemlélet és magatartás, elsősorban Illyés Gyula, Weöres Sándor, Kálnoky László és a fiatalabb költőnemzedékek mű-

2004. május

81

veiben. Az erdélyi magyar lírában is hasonló folyamatok következtében kapott erősebb
szerepet az irónia, olyan költőknél, mint Méliusz József, Szilágyi Domokos és Lászlóffy
Aladár. Kányádi Sándor líráját ugyancsak ironikus mozzanatok hatották át: epikus jellegű
versekben aktualizálta az antik mitológia alakjait és történeteit, s a klasszikus történetnek
éppen a kihívó aktualizálás által adott ironikus távlatot.
Az irónia a korábban értékként számon tartott elveket és magatartásformákat kérdőjelezte meg. Az ironikus kételkedés mellett ugyanakkor mind több fény kapott Kányádi
Sándor költészetének valódi értékrendje. Ennek az értékrendnek a tengelyében két mély
meggyőződéssel vállalt eszme foglal helyet: ezek az eszmék a költészet közösségi hűségét
és a társadalmi létben tapasztalt drámai konfliktusok költői katarzisát tételezik. A közösségi hűség korábban is Kányádi költészetének meghatározója volt, most ez a hűség kiteljesedett, tudatosabbá vált, s mint a székely múlt hősi korszakát idéző versei mutatják, történelmi hátteret kapott. A katarzis megszerzése a súlyos szociális és politikai tapasztalatok
költői kifejezésére támaszkodott. Kányádi Sándor versei hiteles képet adtak a falusi társadalom kifosztásáról és az erdélyi magyarság ellen irányított hatalmi erőszakról. Mindezt
metaforikus formában, „aesopusi” nyelven, hogy elkerülje a cenzúra megtorlását.
A közösségi hűség formálta a költői személyiséget: a harmonikus világképének megfelelő természetes (naiv) alkotói személyiség ennek a hűségnek révén vált tudatos közösségi személyiséggé, amelynek egy nyelvileg és etnikailag meghatározott embercsoport jelenébe és múltjába ágaznak gyökerei. Ennek a közösségi személyiségnek minden megnyilatkozása magán hordozza az erdélyi magyarság sorsáért és megmaradásáért vállalt közvetlen felelősség bélyegét. A költészetet mindez kivételes morális szereppel ruházta fel, az
alkotás esztétikai lényege mellett rendkívüli mértékben erősödött fel annak morális mondanivalója és jellege. Kányádi Sándor lírája az igazságkeresés férfias felelősségtudatát fogalmazta meg, a művészet feladata, mint Függőleges lovak című versében mondja, az,
hogy kifejezésre juttassa, s ezzel mintegy feloldja a kor nagy emberi és történelmi ellentmondásait. A költészetnek igazságot és katartikus feloldást kell keresnie, ennél fogva
szüntelenül helyt kell állnia a felismert igazság mellett, meg kell küzdenie a feloldó katarzisért.
A személyes helytállás és küzdés önként vállalt morálját nagy költői erővel az 1968ban írott Fától fáig című nagy költemény fejezte ki. Ennek a versnek, mint Cs. Gyímesi
Éva megállapította, igen nagy szerepe van Kányádi Sándor költészetében: motívumait
versek egész sora készítette elő, illetve ismételte meg. A tárgyias elemekből, emlékképekből épülő, kihagyásos szerkezete révén hangsúlyozottan drámai jellegű költemény gyermekkori félelmeket keltett életre: egy régi éjszaka nyomasztó légkörét teremtette újra,
egyszersmind mitizálta. Története szerint a világban éppencsak tájékozódni próbáló
gyermeknek a család elbarangolt lovait kell a szorongást keltő erdei sötétben megkeresnie. A gyermekkori emlék költői példázattá válik, a félelmek és szorongások ellenére vállalt és véghezvitt cselekvést példázza, azt a felelős és cselekvő magatartást, amely a személyiségnek valódi karaktert, az életnek méltó értelmet ad.
A növekvő történelmi tapasztalat, a súlyosodó közösségi felelősség jelöli meg a költészet feladatát, de nemcsak feladatát, hanem nyelvi alakját, szerkezeti rendjét is: a költői
forma mindenképpen a költői világkép alakulását követte. A korai népies hatások után
Kányádi Sándor a modern líra, közelebbről az avantgárd kifejezésmódját sajátította el,

82

tiszatáj

egyszersmind a hagyomány régebbi rétegeit aknázta ki, olyan mitikus és folklorisztikus
nyelvi és poétikai rétegeket, amelyeknek örökségét a modern költészet is szívesen használta fel. Az avantgárd hatása nemcsak a ritmus fellazításában, a merészebb szóképekben
érvényesült, hanem a vers szemléleti alapjainak formálásában és a szöveg szerkezeti felépítésében is. A korábbi dalszerűséget epikus jellegű kifejezésmód váltotta fel, a költemény drámai módon tagolódott, a versszerkezet töredezetté vált.
Valójában az avantgárd költészet formaképző elvei jutottak szerephez Kányádi Sándor
„hosszú verseiben” is. A „hosszú vers” az újabb magyar költészet igen fontos poétikai fejleményét alkotja, két főbb változatát Juhász Ferenc és Nagy László alakította ki, még pedig oly módon, hogy Juhász a költői eposz formájának adott lírai karaktert, Nagy László
pedig a hagyományos lírai formák, a dal vagy az elégia terjedelmét, befogadó képességét
növelte meg. Kányádi Sándor „hosszú versében”, úgy tetszik, egy harmadik változatra ismerhetünk: az avantgárd „montázsvers” hagyományára, amely egyszerre foglal magába
epikus és lírai elemeket: emlékképeket, töredékesen előadott történeteket, lírai kommentárokat és személyes vallomásokat. Ezt az avantgárd-jellegű költői montázst Kányádi
a néphagyomány néhány elemével: népdaltöredékekkel, ráolvasásokkal, mondókákkal egészíti ki. Ilyen „montázsverset” alkot a már említett Fától fáig, valamint a két későbbi
nagyvers, a Fekete-piros, valamint a Halottak napja Bécsben.
A hetvenes évek mind jobban kibontakozó erdélyi magyar irodalmában mindenképpen vezető szerepet tölt be Kányádi Sándor új költészete: az a népi hagyományokat és
modern formaképző elveket egységbe foglaló líra, amely a fájdalmas közösségi és történelmi megrendülések nyomán születik. A kolozsvári költő látóköre időközben tovább bővült, tapasztalatai mélyebbek lettek: külföldi felolvasóútjai során megismerkedett a magyarországi szellemi élettel, a nyugat-európai és a tengeren túli magyar diaszpóra helyzetével és törekvéseivel, ennek következtében nemcsak látóköre tágult, hanem szellemi elkötelezettsége is új tartalmat kapott. A szűkebb körű kisebbségi hűséget egyetemesebb
értelmű nemzeti elkötelezettség egészítette ki: közösségi világképe befogta az egész magyar történelmet és kultúrát. Erre vallanak azok a költői portrék, személyes értelmű
hommage-ok is, amelyekben a magyar kultúra kiváló alkotó egyéniségeinek: a többi között Bartók Bélának, Kodály Zoltánnak, Illyés Gyulának, Weöres Sándornak, Tamási
Áronnak, Kós Károlynak, Sütő Andrásnak állít emléket.
A nemzeti történelem és kultúra teljes hagyományának birtokában ítélte meg az erdélyi magyarság történelmi helyzetét és tennivalóit, igazi otthonát mindazonáltal mindig is
szülőföldjén találta meg. Az erdélyi magyar költő közösségi tudatát mindig biztos meggyőződés alapozza meg, Kányádi Sándor is illetékesnek tudja magát egy emberközösség dolgaiban, a modern költészet nagy kísértőjétől, az elmagányosodástól sohasem kell tartania,
költői közérzete mégsem lehet harmonikus. Verseire mindig sötét árnyékok vetültek, annak az emberi közösségnek a történelmi létét látja veszélyeztetve, amelynek hűséget fogadott, anyanyelvének és anyanyelvi kultúrájának lassú hanyatlását tapasztalja, szülőföldjének csendes tragédiáját kell tanúként megörökítenie.
Ennek a fájdalmas tanúvallomásnak költői foglalata a Fekete-piros című költemény.
A cím alá írt rövid kommentár szerint „leíró költeménynek” nevezett vers a fekete-piros
színű népviseletbe öltözött, az erdélyi Szék községből származó leányok délutáni találkozóját írja le. Néma összejövetel ez, midőn a nagyvárosban dolgozó, szolgáló falusi leányok

2004. május

83

hangtalan táncban találkoznak az elhagyott szülőfalu emlékeivel és kultúrájával. A mozaikos szerkesztésű költeményt éles ellentétek hatják át: a városi tájban, a civilizáció kellékei
között falusi lányok tánca idézi fel a népi kultúra hagyományát, a lányok táncolnak, de ezt
a táncot nem kíséri énekszó, a szertartásos összejövetel néma, sőt szomorú. A lányok kis
magyar szigetet alkotnak a jelenkori Kolozsvár román többségű népességében, a jelen
gondjai között élnek, szemérmes táncukkal mégis a múlt kulturális értékeit és tragikus
emlékeit idézik a szemlélődő költő elé. Megannyi ellentmondás: ezek az ellentmondások
fejezik ki a magára maradt emberi közösség helyzettudatát. A széki lányok hangtalan táncának jelképes, sőt mitikus értelme van; jelképes már maga a költemény címe is, a „fekete” a gyász, a „piros” az élet színe, s jelképes a tánc, amely egy kicsiny emberi közösség
zaklatott történelmére utal. A széki lányok szinte mozdulatlan, mitikus tánca mögött egy
kis nép történelmi sorsa rejtezik, s a költő ezt a rejtező sorsot látja meg.
Ha a Fekete-piros a nemzetiségi sors történelmi mélységeit fedi fel, a másik nagyvers,
a Halottak napja Bécsben a világban szétszórt magyarságot siratja. A vers rekviem,
amelynek születését megint csak pontosan rögzíti a költő: a bécsi Ágoston rendiek templomában Mozart Rekviemjét hallgatja, s miközben hátát a fehér oszlopnak veti, átengedi
magát az emlékek és gondolatok egymásra torlódó hullámainak. Ezekből az emlékképekből és gondolat-foszlányokból, továbbá a versbe szőtt halotti búcsúztató és egy ismert erdélyi karácsonyi regösének szövegtörmelékeiből alakul ki a nagyszabású „montázs”, amely
kivételes költői erővel szólaltatja meg a szétszóródás fájdalmát: „szóródik folyton porlódik, / él pedig folyton porlódik / szabófalvától san franciscóig”. Ez utóbbi két földrajzi név
arra utal, hogy a magyar nép milyen tragikus módon szóródott szét a glóbuszon a történelem csapásai alatt.
Az elmúlás rettenete és a feltámadás reménye jelöli meg azt a két szélső pontot, amely
között a költemény érzelmi világa kialakul: gyász és öröm, harag és ragaszkodás, csalódás
és remény között hullámzik ez az érzelmi világ. A költő keserűen vet számot önmagával,
saját emberi létének mulandóságával, és vet számot a nemzetiségi-nemzeti fennmaradással. A szétszóródás árnyaival viaskodik, eközben az emberi egyetemességet, magát a mindenséget ostromolja megnyugtató vigaszért: a komor halottak napi rekviemben a történelem áldozatainak közösségi méltósága mellett tesz tanúvallomást.
Az emésztő küzdelem és a személyes kockázatot is vállaló tanúvallomás szabja meg az
elmúlt két évtizedben magyarországi és nemzetközi elismerésekben részesült Kányádi
Sándor költészetét. Szolgálat, amelynek eszmei forrásai között egyaránt ott van a hagyományos protestáns etika és az erdélyi magyar irodalmi tradíció. Nehéz ez a szolgálat, hiszen a költőnek nemcsak személyes sorsának alakulásában kellett a huszadik századi történelem kegyetlenségét tapasztalnia, hanem a körötte élő emberi közösség végső próbatételeiben is. Kányádi a Prédikátor könyvére hivatkozott, midőn a kiszolgáltatottság bibliai példáját idézte fel: egész költői munkássága arra irányul, hogy ebben a kiszolgáltatottságban adjon vigaszt a körötte élő emberi közösségnek, és az egyetemes humánum szellemiségét állítsa szembe azzal a türelmetlenséggel, amely Európa keleti régióiban általában irányítani szokta a gondolkodást és a politikát.

84

tiszatáj

BÁRDOS B. ARTHUR

Esztendők
Kolozsvár
Csengettek.
A vicei púpos Zsuzsa, aki úgyszólván a családhoz tartozott, az ajtóhoz tipegett és résnyire nyitotta:
– Maga ki? – kérdezte nyersen, de barátságosan és közben bizalmatlanul méregette
a megszeppent látogatót.
– Kányádi Sándor – felelte az idegen s egyik lábáról a másikra állt…
Zsuzsa rábámult, vizsgálgatta a fiatal férfi arckifejezését és miután meggyőződött arról, hogy nem fenyegeti a háztájat semmiféle veszély – szélesebbre tárta az ajtót:
– Na, jöjjön be, ám előbb törölje le a lábát… Nálunk a tisztaság kötelező!
A szerény öltözetű úr cipőjére nézett, eső nem esett, a sárnak semmi nyoma. Aztán
eleget tett a felhívásnak és belépett.
– IGYEKEZZÉK beljebb. Nem harapjuk le kegyed fejét! Sándor szót fogadott és belépett
a szobába. Megállt és körültekintett, aztán, mintha magának tudakolta volna, habozva megszólalt: – A padlón parketta és perzsaszőnyeg is valódi. Szemre. Számomra ez újdonság,
még sohasem jártam parkettán, nemhogy perzsaszőnyegen…
– Foglaljon helyet Sándor –
játszottam a szíves házigazdát és
titokban elvigyorodtam… Többre
nem tellett. A helyzet különös
volt, mondhatnám, a rendkívülibe
hajlott.
Így kezdődött 49-ben barátságunk, egy életen át húzódott végig, a kettőnk közötti aránytalan
távolság nem sorvasztotta meg
a kölcsönös közelség átjáróit, meglévő éleit s talán szükséges szüneteit…

Bukarest
Később Bukarest, a román főváros lett átmeneti tanyánk. Előbb
az ország tisztára suvickolt szívét

2004. május

85

dobogtattuk meg – csupa kíváncsiskodásból… Sándor, ahányszor a fővárosban járt –
mindig nálunk pihent meg – a karosszékbe zuhanva: lefékezett. Lendületétől felszisszent
a ház. Folyó beszédzuhataga elsepert útjából minden ellenállást – hatása fenomális…
Egyoldalúan gyorsult a társalgás, a hazai hírek mély nyomot vágtak a munténiai földbe.
Bennünk. Így teltek napjaink. A három műszakos textilgyár, a Dacia külvárosi épülete
és a hivatalosan nagyon bonyolult kiutalt lakás közti térségben zajlott le életünk. Sándor
a helyzet magaslatáról irányított, ítélt, neheztelt, felszabadított, korholt, engesztelt –
egyszóval lábatlankodó kanál volt a számos fajsúlyú levesben…

Bécs
A nyugati állomás közelében, a Kaiser-Strassében ütöttük fel téglás sátrunkat. Erdélyi
barátaink be-ki csapkodták ajtónkat: Bodor, Sütőék, Csehi, Páll, Borgida, Ligeti György,
(akkoriban az osztrák fővárosban lakott (Kordáky), Gáll Ernő) stb. Bugyborékolt életünk.
Fix pontját Kányádi Sándornak hívták. Gyakran huppant a karosszékbe, miután bejárta
a nemzetközi világot és móresre tanította tanítványait… O tempora, o mores! Az idő alig
vánszorgott, de bőbeszédűségének habzó tengere partokat omlasztott össze! Bennünket is
elsodort. A Mariahilfer Strassén otthonosan mozgott, olykor a fehér templomok falának
dőlt.
Átutazóban, nálunk hevertette felhalmozódó fáradtságát, a magas emeletekről az
egész kozmosz apró golyóbisnak tetszett: ide-oda görgette. . . Fiairól mesélt, Magdiról,
a feleségéről, a gyermeklap, a Napsugár-szerkesztőség csínytevéseiről, Fodor Sándor úrról…
Újra itthon voltunk, a Duna partján, létkörünkbe bukdácsolt Kolozsvár szülővárosom
és a Szamos belecsobogott a növő távlatba. Álmodtunk, és az álom átsegít némely nehézségen…

Kolozsvár
Késő este gurultunk át a magyar-román határon. A közeli Váradig az útgödrökön táncoltunk, értésünkre adták: haza érkeztünk! Nagyváradon már nem tudom melyik szállodából telefonáltunk Sándornak. Tíz óra lehetett… 1973-at írták. Csillagos este, első utunk
Kolozsvárra, miután megkaptuk az osztrák állampolgárságot. A Királyhágó kacifántos
szerpentinein a telihold üdvözölt, az erdőkkel borított völgyek sejtelmesen búgtak-zúgtak
körülöttünk. Mint valami mese-országban szeltük a holdvilágtól bebalzsamozott tájat,
minden valószínűtlennek tűnt… Éjjel 2 óra lehetett, mikor a Metropol szálloda előtt lefékeztünk. Ilyen előrehaladott órában nem akartuk Kányádiékat zavarni. Üres szoba nem
volt, számos telefonálgatás után végül a Szentegyház utcába küldtek, egy grófnőhöz…
Szemben az Utunkkal, ahol valaha az irodalom napszámosaként működtem. Csupán másnap csengethettünk be Sándornál… Ölelések, puszilkozások és Sándor legkisebb fia (Kb.
3–4 éves) azzal fogadta az udvaron parkoló hathengeres gépkocsit: zűd autó, zűd autó!
Kimentünk a hátsó teraszra, onnan láthattuk a Szekuritate épületeit… Hosszan néztük,
teljes csöndben, Magdi, Éva és Arthur hajdani lakhelyét…

86

tiszatáj

Sopron
Kányádi hívására Sopronba ugrottunk, a Lővérek nevezetű szállodába. Természetesen
barátom számlájára. A vendégfogadó napidíjasai voltunk. Együtt jártuk az ókori városkát,
az apró házak kimázolt ábrázatuk mögé bújtak és tompán heherésztek a kisomfordáló
napba. Sándor a házigazda méltányos büszkeségével vezetett a szűk utcácskákon keresztül… Szétnézett és mintha csak maga magának suttogta volna: ez az utolsó magyar őr
a határon… A háziúr természetes biztonságával irányított a girbe-görbe utcákon át és a vendéglőben nagyvonalúan ő fizette ki a számlát. Mi, a bécsiek voltunk a vendégei, a dunántúli jövevények.

Bécs
A kertben, a virágzó tavasz gazdag fái alatt sétáltunk. Velünk lófrál láthatatlanul ifjúságunk, megfigyel, lelassítva utánozza mozdulatainkat, az iramló idő kikopott számlájára
írja… Éva lefényképez, a valamikori kolozsvári életünkből botorkáltunk a színre. Kicsit
megroppanva, megrozsdásodva, összezsugorodva, de mégis mi vagyunk, a két erdélyi
költő sértegeti az ondolált, német rendszerű, katonás természetet…

Münster
A katolikus város meghívására Dortmundból a boltíves árkádos, igen ápolt házakkal
fennhéjazó, a hajdani vallásháborúk békéjének szálláscsinálója felé robogtunk, a gépkocsi
elégedetten mormogott, az autópálya sima felülete csillogott a napisten ragyogó kedvében… Ha jól emlékszem, a magyar református kisebbség meghívásának tettünk eleget, illetve Kányádi Sándor költő látogatása szerepelt a napirenden. Már megérkeztünk, a koradélutáni, enyhe hangulat fogadott. A vendégfogadó hölgy autója után eredtünk és végül
szerencsésen megérkeztünk célunkhoz.
Sándor jobbra-balra biccentett,
mintha régi ismerősök körében
mozogna. Zsúfolt ház tapsolt neki,
a gondos előkészülés gyümölcsöző
volt. Kányádi félszemmel felém hunyorított és elkezdett beszélni. Verseit kívülről mondta, néha könyvébe tévedt tekintete s aztán folyamatosan irányította sorait a figyelmesen csüngő hallgatóság felé.

Kolozsvár
Megbeszélésünk szerint a néhai
New-York szálló sarkán találkoztunk. Az Egyetem- és a Jókai utca
kereszteződésén adtunk kezet egy-

2004. május

87

másnak. Már régen nem láttuk egymást, mit tehettünk egyebet: a házsongárdi temetőbe
igyekeztünk. Néhány lépés után már a gondozott, néma sírok között kanyargott utunk,
néztük az elmenekült idő által koptatott feliratot, az örökké, in memoriam, a mai és
ellovant századok üzeneteit silabizáltuk a hantok homlokán… Hirtelen egy tovasiető aszszony megtorpant mellettünk, Sándorra pillantott és végül megszólalt. – Ugye maga
Kányádi Sándor, Budapesten láttam, amikor…
A költő elpirult, nagyon mértéktartóan, azt hiszem, csupán én fedeztem föl rózsás arcszínét. Utána Sándor igen elevenen, fiatalosan ugrándozott sírról sírra, a márvány, a kőtáblák nem sínylették meg a koppanó súlyt, a halál földdomborulatai halkan szitkozódtak
a lassan leszálló derengésben…

Budapest
A Vígszínház mögött rejtőzik, elkendőzött valóságában lép elő a művészelemózsiát kínáló étkező… Az ablak mellett ülünk négyen: feleségem, csekélységem, Ruttkai Éva és
Kányádi Sándor. Mit ettünk – elfelejtettem. Bocsánatot kérek! Legközelebb eszembe jut.
Beszélgetésünk a színpad körül settenkedett… Sándor a döntő kulisszák fontosságáról
tartott kimerítő előadást. Ruttkai Éva a közismerten biztos lábbal rúgott a kacatokba, csak
úgy porzott. Mire a por elült, már világosabban zsúfolódott előttünk a szín: csupán az
agyonismert személyek rontottak be a műajtókon és tűntek el a kulisszák sötétségében…
Latinovits, Gábor Miklós alakjai nőttek óriásira az időben, majd eltüntette pillantásaink előtt a lezuhanó függöny. Kányádi Sándor még mindig erről mesél, ha élesen fülelek – – –

*
Kálvin-tér: a fehérfalú református templom háta mögött berzenkedik a terebélyes
vendégház. Kányádi ide ostorozott, itt aludtunk, hideg vízzel mosakodtunk, teát ittunk
rettenetes ízű parizerrel (erről nem beszéltünk) a néni (neve a névtelenség folyosójára
menekült) szorgoskodott körülöttünk, Kányádit csepülte és mi testvériesen vigyorogtunk
a köznap buktatóin. Egyik nap Sándor fiatal asszonyt kísért szobánkba. Nem ismertem
föl. Kutattam arcát, ismerősnek tűnt… Horváth István lánya volt – Arany. Így szállt el ifjúságunk, ma is vadásztunk utána az elsárguló erdőben…

Szünet
Kertemben ülök. A lombos esztendők elzúgtak fölöttem. Hallgatok. Őszül. Az élő
Kányádi Sándor és Tichy Magda, a halott Gaál Gábor és Anna, a halott Gáll Ernő és
a folyton sürgölődő Éva… És mások sejtelmes alakjai suhognak a telt bokrok között. Egyre
fogyatkoznak… Egyedül ülök a padon, Kányádi sem a régi. Ki tudja…?
2003. november 12.

88

tiszatáj

MÁRKUS BÉLA

Monográfia Kányádi Sándorról
P ÉCSI GYÖRGYI KÖNYVÉRŐL

Önként vállalt provincializmus – szerepel annak a fejezetnek az élén, címként, amelyik a beérkezés könyveként számon tartott kötet, a Szürkület (1978) elemzése. Pécsi Györgyi, a monográfus, aki egyébként sem tart nagy távolságot
az alanyától, Kányádi Sándortól, itt aztán igazán közel kerül
hozzá. Szinte azonosul – mind az életrajzi szerzővel, mind
a költeményeknek a hol vallomásosan feltárulkozó lírai énjével, hol pedig a történetet mondó beszélőjével. Ennek
a művek tárgyalásakor éppúgy megvan a hozadéka és az előnye, mint ahogy az életrajzi portré készítésekor, a pálya
egyes állomásainak számbavételekor is. Az előbbi esetben,
hogy a beleélés, az ihletett átélés következtében – igen is! –
élményszerűek lesznek az egyes alkotásokról készített elemzései. Az utóbbiban, hogy a szerző nyilatkozataira, interjúira és vallomásaira támaszkodva életnek és műnek nem
Kalligram Könyvkiadó
egy olyan összefüggésére mutat rá, nem egy olyan mozzaPozsony, 2003
natát ragadja meg, amely eddig vagy kevésbé feltárt vagy
320 oldal, 2490 Ft
esetleg nem is ismert. A sok közül két, esetleg jelentéktelennek látszó részlettel is érzékeltethető és igazolható ez. Az egyik a költő születésnapjával
kapcsolatos. Egészen pontosan azzal, hogy 1929. május 10-én látta meg a napvilágot,
amely időpont azonban egybeesett a román királyság megalakulásának évfordulójával,
ezért a hatóságok egy nappal későbbre keltezték a keresztlevelét – mintha emlékeztetni és
figyelmeztetni akartak volna, hogy egy napon csak egy valamit, adott esetben az államot
illik ünnepelni. Hogy anekdotába illő, netán szóra sem érdemes, elhanyagolható ez a dátumcsere? A költői önszemléletben nagyon is lényeges elemmé nőhette ki magát: ahhoz az
ironikus felfogáshoz vezethetett, amely életnek és létnek nem egy jelenségét, tényét hajlandó és képes megfosztani minden fennköltségtől, hévvel teli emelkedettségtől. A másik
tény a második verseskönyvvel, az 1957-es kiadású Sirálytánccal függ össze – talán nem is
annyira abban a vonatkozásban, amit a monográfus kiemel, hogy ugyanis mindjárt a megjelenését követően betiltották, sőt bezúzásra ítélték, mi több, a költségeket a szerzővel
fizettették meg. A kötettel – amelyet utólag már a költő is legszívesebben meg nem jelentnek nyilvánítana – megesett ennél nagyobb furcsaság, mondhatni irodalomtörténeti
csoda is. Mesébe illő, azt nézve, hogy volt is, meg nem is. Kántor Lajos és Láng Gusztáv
közösen szerzett irodalomtörténetében például nem volt, a költőről rajzolt kisportré is ki-

2004. május

89

hagyta a művek sorából – ugyanennek a sokszor forgatott monográfiának a bibliográfiájában viszont volt, a könyvészeti adatok összeállítója, Réthy Andor tudott róla. Így szerepeltették – tévesen – a Harmat a csillagont (1964) a második, a Kikapcsolódást (1966)
pedig a harmadik kötetként. Olyanok is, mint Baróti Pál vagy Sőni Pál, de a magyarországiak közül a pályát és általában a romániai magyar irodalmat igazán alaposan ismerő Ilia
Mihály, Kiss Ferenc, Szakolczay Lajos sem kivétel, nem szólva a költő egykori középiskolai
tanáráról, későbbi jó barátjáról, Tóth Béláról. Anekdotába illő, szóra sem érdemes, elhanyagolható ez a sorrend-csere is? A betiltás és az azt követő kényszerű hallgatás önmagában véve is elegendő ok lehetne egyrészt az említésre, másrészt annak a vizsgálatára,
hogy ebben a hét szűk esztendőben mennyire sikerült költői szemlélete tágítása. Azokkal
a sematizmus elleni küzdelmekkel párhuzamosan, amelyeket ma már szinte szokásos az
úgynevezett Forrás első nemzedéke érdemének tulajdonítani, ám amelyekből az őt felfedező Páskándi Géza – miután kiszabadult a börtönből és ismét megjelenhettek műfaji
határokat alig ismerő alkotásai – legalább annyira, ha nem jobban kivette a maga részét,
mint Szilágyi Domokos vagy Lászlóffy Aladár. Vagy a korban előttük járóak, az úgynevezett középnemzedék tagjai közül – ha nem a formai kísérletezéseket, az avantgárd próbálkozásokat nézzük – Székely János, nem utolsósorban pedig Kányádi Sándor. A monográfusnő nem növeli meg ezt a szerepét, de nem is tartja jelentéktelennek. Már a Sirálytáncban rámutat azokra a változásokra, amelyek a költő „világnézeti megrendülés”-ével függhettek össze, amennyiben az agitatív, expresszív mozgósítás mellett feltűntek a lélek belső
világát, a személyiség lét- és élethelyzetét faggató költemények is. Ha a legeslegelején
könnyen futottak is tollára pártos, osztályharcos versmondatok, ha – utólag sem tagadja,
sőt, nem is szégyelli – maga is híve, cselekvő részese volt az új társadalom, a szocializmus
építésének, az irodalom proletkultos felfogásával mégsem tudott teljes egészében azonosulni. Korántsem volt ugyan idegen tőle a propagandisztikusság, a társadalompolitikai
sablonok követése, abba a sablonba azonban mégsem tudott beleilleszkedni, amelyik
a pártosságot dühös elszántsággal, az ellenség megsemmisítésére törő szenvedéllyel társította. Alkati tulajdonsága, karakterében gyökerező kedélye – néha: kedélyessége – óvta
meg ettől, vagy egyszerűen csak az, hogy gazdagabbnak, színesebbnek, egyszersmind bonyolultabbnak látta a világot, mint amilyennek a korabeli eszményi vers látta, láttathatta.
Így állhatott elő az a felemás helyzet, amelyet az önértékelés szerinti első „igazi” kötet,
a Harmat a csillagon kapcsán a monográfia igen körültekintően és meggyőzően jellemez.
Egyfelől ott vannak azok az irodalomtörténészi érvelések, méghozzá nem kisebb tekintélyeké, mint Cs. Gyímesi Éváé és Görömbei Andrásé, amelyek szerint a klasszikus és a XIX.
századi népi irány jegyében, jellegzetes műformáiban alkot – másfelől viszont, e poétikai
ambivalencia, e fáziseltolódás ellenére szinte minden megvan már itt, ami később a Kányádi-líra sajátossága lesz. Megjelennek az egész költészetén végigvonuló motívumok
– a bárányka, a ló, a kutya, a fák –, a versépítkezés lényegében kétféle modellje – az avantgárd szabadvershez kötődőek, illetve a hagyományt kissé barokkos formában folytatóak –,
verstípusai – a példázatok, látomásversek, portrék, életképek –, a lírai realizmusnak majd
az elbeszélő költeményekkel, a „hosszú versek”-kel rokon példái. A metaforikus tájlírát
mint a klasszikus erdélyi-transzszilván hagyományok folytatóját külön is említi, csakúgy,
mint az eltérő hangoltság, hangnemi – egyúttal, persze, szemléleti – változatosság eseteit,
az anekdotázó hajlamtól a tragikus hangütésig, a szelíd pátosztól a maró iróniáig, öniró-

90

tiszatáj

niáig. Nagyon fontosnak tartja annak hangsúlyozását is, hogy ettől kezdődően szilárdak,
biztosak ars poeticájának és világlátásának axiomatikus pontjai is: a költő morális felelőssége, közösségi elkötelezettsége és egyetemes létbizalma. Az ekkor „megtalált alap” a monográfus szerint mindössze a bibliás-zsoltáros versvonulattal egészül ki, illetve, a hetvenes
évek végétől az istenkérdés, a kereszténység és a lét metafizikai értelmezésének motívumaival teljesedik be.
Ez a három axiomatikus pont, ez a megtalált alap azonban szinte magára idézi a provincializmus vádját, illetve az önként vállalást mint e támadás elhárításának talán egyetlen igazán lehetséges és érvényes módját. Pécsi Györgyi a költőre vonatkozó szakirodalom
teljes birtokában úgy érvel, hogy a költői pályának többnyire a kötetekkel jelzett állomásain mind inkább előre haladva mind inkább lehetségesnek, elfogadhatónak, sőt, emberileg a legérdemesebbnek láttatja ezt a vállalást. Biztos támaszokra is lel véleménye megerősítéséhez: provinciálisnak egyáltalán nem nevezhető művészek, tudósok gondolataira.
Mindjárt a legelső mondatban például, mintegy kijelölve a monográfia alapállását,
Zbigniew Herbertnek a XVII. századi flamand festőkről szóló fejtegetését idézi. Nevezetesen azt, hogy az igazán nagyok – közöttük Rembrandt, Vermeer – sohasem kerültek az
Alpokon túlra, még a szomszédos országokba sem. „Hűségesek maradtak hazájuk és szülővárosuk fáihoz, falaihoz, felhőihez – állapítja meg –, és ami ennél is furcsább, ez az önként vállalt provincializmus vált erősségükké, ez volt a döntő a halálukat követő diadalmenetben.” Szinte példaként szolgál aztán ez a festészet arra, hogy aki megmintázza azt,
amit lát, a körülötte zajló életet a maga apróságaival, az a szabadság művésze lesz. Mégpedig úgy, hogy a szabadság „nem elvont eszme”, hanem a tárgyakban, figurákban megformált valóság. Könnyű észrevenni: a monográfia a holland festők eme mintáját szem
előtt tartva kíséri figyelemmel a költő életének s pályájának alakulását. Akkor is, amikor
a szűkebb szülőföldhöz való ragaszkodást, a tájhaza életre szóló élményét hozza szóba. De
akkor is, amikor a természeti környezettől elválaszthatatlanul azt a társadalmi hátteret
világítja be, amelyet a falusi élet, a sok vonásában XIX. századi jellegű, félfeudális paraszti
világ jelentett.
Eleve számolva elfogultságokkal és (elő)ítéletekkel. Hogy fanyalogni fognak – mint
tette is egyik első kritikusa a nevében félig irodalmi hetilapban –, kifogásolva, a „tájélmény” úgymond homályos fogalma hogyan szerepelhet az elemzések középpontjában.
Az élet- és társadalomrajzot pedig „egy avittas irodalomszemlélet” megnyilvánulásaként
marasztalva el. Pécsi Györgyi is hozzászokhatott, hogy akadnak, szép számmal, amúgy
eléggé céltudatos és kinyilatkoztatásaikkal fel-feltűnő alkotók, akik a személyiség céltalanná válását, eltűnését, az én eltörlését, a szorongás, a félelem létélményét megragadhatóbbnak, kifejezhetőbbnek tartják, mint a hazához, a szülőföldhöz, az otthonhoz, a családhoz kapcsolhatóak, a vonzások és taszítások életélményeit. A természet élménye homálylik előttük, ragyog viszont, mondjuk, a magányé vagy a halálé. Hogy az élethez „más távlatot ad” a halál, de mást a gyermekkor is, a maga környezetével és körülményeivel; hogy
az ember, az „egyedüli példány” akarva-akaratlanul szereplője a számára adott kor társadalmi és szellemi történetének? – rég szembesülni lehetett vele, hogy ezeknek a kérdéseknek a felvetése bizonyos „értelmezői közösségek”-ben eleve szűklátókörűségnek számít.
A monográfus szemlélete, választott módszere önként vállaltan ócska, kopottas hát. Még
– ha úgy tetszik, kihívóan – a hivatkozásaiban is. Ha naprakészen friss sietne lenni, cáfola-

2004. május

91

tul idézhetné például Clifford Geertznek azt az elméletét, amelyik más szakmunkákban is
feltűnt már a kisebbségi lét, az „etnikum”-helyzet magyarázatára. Eme „elsődleges kötődés”-nek nevezett teória szerint „az egyes közösségek eleve adottnak és ezáltal elsődlegesnek tekintik például a nyelvhez, fajhoz, valláshoz, illetve a kultúrához való kötődéseiket,
ezen alapszik a személyes és közösségi identitás kialakítása”. Ez az ómódi felfogás hozza
azonban magával azokat az értékeket, amelyek a kötetét valóban – ahogy ama recenzens
is írta – hasznossá tehetik a tanulóifjúság számára is. Az alig valamivel korábban megjelent első Kányádi-monográfia, Ködöböcz Gábornak a költő életművét a hagyomány és az
újítás egymáshoz való viszonya szempontjából elemző munkájával együtt. Amihez képest
nemcsak az a többlete, ami a kézirat leadás időbeli különbségéből következhetett, hogy lehetősége is volt, de kötelességének is érezte elemezni a legfrissebb kötetet, a pálya betetőzésének számító Felemás őszi verseket. Jó szolgálatot tesz azzal is, hogy a mű és az élet
egymásra való vonatkoztatása során krónikába illő részletességgel rögzíti azokat a tényeket és eseményeket is, amelyek a szocialista Románia minden más környező államénál
szörnyűbb diktatúrája alattvalói, azaz lakói – köztük Kányádi Sándor – életét meghatározták. És bár lehetne megbízhatóbb krónikás, amiatt viszont, amit e társadalomrajzhoz
műfajtörténeti, poétikai szempontból hozzákapcsol, nem érheti gáncs. Mert egyfelől jó lett
volna, ha legalább egyszer helyesen szerepelne Oki Asalcsi neve, s nem tévesen, mint Szilágyi Domokos halála éve, és hogy a rendszerváltozás utáni eseményekről szólva különbséget tenne az 1990. februári marosvásárhelyi könyves-gyertyás tüntetés és a több mint
egy hónappal későbbi, a Sütő András életét is veszélyeztető magyarellenes pogrom között.
Másfelől viszont az sem tagadható, hogy termékeny gondolat – Csiki László nyomán –
Kányádi költészetét úgy vizsgálni, mint amelyik mintegy megismétli a magyar irodalom
törzsfejlődését. Mintha a szülőföldön, a gyermekkorban szerzett élményeket és tapasztalatokat szembesítené azokkal a benyomásokkal, amelyek az idősebb korában már-már világutazóvá lett költőt érték. A népköltészet dallamvilágától a posztmodern szövegek dallamtalanságáig szinte minden hangot kipróbálni – ez az alakulása és távlata a költő életművének. A varázsa pedig abban rejlik, hogy minél többféle, változatos poétikai eszközzel
és megoldással próbálkozik, annál eltökéltebb bizonyos értékek változatlan voltát, időt
álló szerepét illetően. Ez annak a Székely János elnevezte „természetes költő”-nek az alapállása, aki az emberi élet alapvető evidenciái, igazságai, elvei dolgában elfogadja, amit készen kapott, nem teszi kételkedése tárgyává, vagy ha töpreng, vívódik is rajtuk és miattuk,
énje nem merül alá a bánatban, mert hogy nem talált helyettük újat, mást.
Pécsi Györgyi szerint a költőnek az evidenciális értékekhez és az evidenciális nyelvhez
való ragaszkodása a felnevelő környezet, a falusi, paraszti élet erkölcsi világából ered. De
mert az eredet még oly biztos felfedése sem háríthatja el a kétely nélküli bizonyosságra, az
etikai imperatívuszok maradandóságára vonatkozó kérdéseket, ezért körültekintőbb,
mérlegelőbb érvelésre és elemzésre van szükség. A monográfia írója hőséhez hasonlóan itt
is leleményes és ötletes a válaszokat keresve Einsteinnek az etikai axiómák eredetét firtató
gondolatára is így lelhetett rá. A relativitáselmélet megalapozójának okfejtését követi,
amikor különbséget tesz az axiómák logikai és történeti szemszögből történő szemlélése
között, határozottan állítva, hogy ez utóbbi, vagyis történeti nézőpontból az etikai alapigazságok egyáltalán nem önkényesek. „Eredetük – idézi szó szerint – abban az egészen
természetes törekvésben található, hogy elkerüljük felebarátunk szenvedését és fizikai

92

tiszatáj

megsemmisítését. Az etikai axiómák státusa… nem nagyon különbözik a tudományos
axiómákétól. Az igazságuk az értékükben van”. Hasonlóképpen meggondolkodtató, egyúttal az irodalom, sőt az írásbeliség hagyományának távlatát megidéző az az első olvasásra
talán öncélúan szellemesnek ható magyarázat is, amelyik a központozás nélküli írást nem
újabb keletű, avantgárd találmánynak tekinti, hanem visszavezeti a könyvnyomtatás korába. Ezt a vélekedést a monográfus „ironikus”-nak minősíti ugyan, mégis olyan részletezően vezeti elő, hogy már ezzel nyilvánvalóvá teszi, nem tartja légből kapott ötletnek.
A költői pálya alakulástörténetébe valóban beleilleszkedik mindaz, amire Kányádi Sándor
Tamási Áron öccsének az emlékezéseit, önéletírását olvasva figyelt fel, mind pedig az,
amit az írásbeliség elterjedésének kezdetéről tételez föl. Nevezetesen, hogy Tamási Gáspár, akárcsak a parasztemberek általában, nem tartották fontosnak mondandójukat veszszőkkel, pontokkal tagolni – és hogy ez a tagolás, értelmezés nem a szóbeliség sajátja, hiszen az írásjeleket „az írásbeliség idején találták föl”. Mindez, természetesen, nem történeti kérdésként lényeges, hanem annak tanúsítójaként, hogy amikor a költő a verset az
élőbeszédhez, a nyelvi egyszerűséghez vezeti vissza, akkor egyszerre követi a legrégebbi és
a legmodernebb hagyományokat. Ide kapcsolódik aztán az a gondolat is, amely a tömör
ars poetica – „A vers az, amit mondani kell” – háttér magyarázatául egyrészt egészen Jézus Krisztusig megy vissza, s ahogy ezt Pécsi Györgyi egy lábjegyzetben megállapítja, hajszálra ugyanazokat az érveket sorolva, amint Borges A könyv című esszéjében. Kányádi
azt tartja elképzelhetőnek, hogy Afrikában egész népek átugorják az írás fázisát, hiszen –
teszi hozzá – Jézus is csak egy sort írt le, azt is a porba arról, hogy az vesse rá az első követ, aki ártatlan. Borges néhány krisztusi szót említ, amit a homok mindjárt eltörölt, máskülönben pedig az ókor különös jelenségének nevezi, „amit nehezen tudunk megérteni”,
hogy nem emlékeztet a modern idők könyvkultuszára. „A könyvben – teszi hozzá ő is –
mindig az élőszó pótlékát látják, aztán Keletről jön egy új felfogás, amely a klasszikus
ókortól teljesen idegen: a szent könyv koncepciója”. Az ars poetica magyarázatául, elfogadtatásául másrészt a magyar irodalmi múlt fölidézése szolgál. Mielőtt az volna a hivatkozási alap, hogy a Gutenberg-korszak könyvbe száműzött versei – a modern technika
jóvoltából is – visszakaphatják a homéroszi jogaikat, a versek mondásának, sőt éneklésének jogát, azelőtt az erdélyi peregrinusok szolgálat- és közösségvállalásában lel rá a maga
mintájára. Alkotónak és közönségének ez az együvé tartozása erősítheti meg a költőt abban a reményében, hogy életműve a nemzeti hagyomány része és folytatója lesz.
Pécsi Györgyi korántsem hiszi ezt vakreménynek. A költői pálya kiemelkedő darabjainak alapos és sok szempontú elemzésével nagyon sokat tesz annak érdekében, hogy
Kányádi Sándort a klasszikusoknak kijáró elismerés illesse. Nemcsak az olvasók, hanem
a műítészek körében is.

2004. május

93

MAI

MAGYAROK

–

MAI MAGYAROKRÓL

MONOSTORI IMRE

„Ugyanarról – másképpen”
DOMOKOS M ÁTYÁS FÉL ÉVSZÁZADA *

2003-ban a 75 éves Domokos Mátyást köszöntő esszében különös paradoxon olvasható.
E szerint: „Visszatekintve azt mondhatjuk, hogy negyedszázaddal ezelőtt a 20. századi
magyar kritikai-esszé irodalom talán legtehetségesebb ’pályakezdője’ Domokos Mátyás
volt – akkor már ugyancsak negyedszázada a pályán. De csak ekkor jelent meg első kötete,
amivel amúgy egy írói pályát el szokás kezdeni.” S még egy idézet, ezúttal Domokos Mátyástól. „Felnőttkorom – írja egyik kötetének bevezetőjében – a magyar könyvkiadás szolgálatában telt el. Jó sorsom 1953. június 2-i hatállyal sodort az ország négy évtizeden át
legnagyobb könyvkiadójának: a Szépirodalmi Könyvkiadónak: a New York palota negyedik emeletén működő szerkesztőségébe, s 1991. október 15-ig ennek a vállalatnak a műhelyében voltam a könyvcsináló szakma napszámosa.”
Ha egy picit számolgatunk, kiderül, hogy Domokos Mátyás első tanulmánykötetének
a megjelenése (1977-ben) a könyvcsináló műhelybe történt belépésétől számítva csakugyan
negyed évszázadnyi időbeli távolságra van. Pedig – miként majd majd köteteinek sorából
kitűnik – kivételesen előnyös pozícióban, ha tetszik főállásban, munkaköri kötelessége
szerint is olvasással a 20. század derekán és második felében élő legnagyobb magyar írókkal való mindennapos ismeretségben töltötte el ezt a bizonyos kötet nélküli negyedszázadot. Ez hogyan volt lehetséges? S mi végre történt így?
Miként az idézett méltatás fogalmaz: „Volt mersze nem írni.” (Pontosabban legalábbis:
kötetet nem kiadni.)
Majd azután, tehetjük hozzá – a hetvenes évek közepén-végén –, a nem írni bátorságát
az írni, az írás bátorsága váltotta fel.
Már első kötetének előszavában megfogalmazza az irodalmi művekről szólás – a kritika, az esszé, a tanulmány – terrénumának helyét és szerepét, Aquinói Szent Tamás
Logica Summa című munkájára hivatkozva. E szerint – Domokos Mátyás interpretálásában – a „konkrét igazság és egyetemes érvényesség – az emberről és a világról – a mű*

A Németh László Társaság, a Forrás és a Tiszatáj által 2003. november 11-én rendezett konferenciával olyan portrésorozatot indítottunk, mely a Szép Szó hajdani vállalkozását eleveníti föl.
A portrék a mai magyar szellemi élet kiválóságait mutatják be. A Forrás májusi számában Kass
János és Vekerdi László arcképvázlata jelent meg.

94

tiszatáj

vekbe van zárva”. Ez az elsődlegesen teremtő „intentio”. A kritika, a tanulmány, a művekről levont „alkalmazott egyetemesség” nem létezhet az »örök művek világa« nélkül.
A kritika és a tanulmány úgyszintén erről, ez utóbbiról, tehát ugyanarról szól –, de másképpen.
Vajon mi lehet ez az „ugyanaz”, ez a közös, e két terrénum tartalmi elemeiben? Domokos Mátyás az egyik – már a kilencvenes években írt – esszéjében így válaszol erre:
„egyetlen művész sem élhet meg szellemileg a valóság nélkül. Pontosabban: annak emléke
nélkül, mert emlékezet nélkül nincs művészet. S emlékezet nélküli emberekre sem lehet
művészi hatást gyakorolni.” Más megközelítésben: vajon visszhangzik-e az irodalomban
„valamilyen módon a kor, melyben élünk s az élet, amelynek részesei vagyunk?”
Ez az értelmezés – láthatjuk – tiszta logikájú, sőt természetes kívánalom egy kritikusirodalomtörténész számára. Ámde mi olvasók – Domokos Mátyás írásainak az olvasói –
észrevehetünk egy másik, „másképpen” szólásbeli értelmezési tartományt is.
Domokos Mátyás ugyanis már a hetvenes években (tehát alkotói pályája elején)
– a szigorú pártirányítással működő és előírásszerűen sorvezető hivatalos irodalompolitikával szemben – a teljes magyar szellemi (ezen belül irodalmi) örökség számbavételére és
a vitás, a vitatott kérdések kendőzés nélküli tisztázására jelentette be igényét. Szinte dermesztő nyíltsággal, ráadásul lefegyverző tárgyismerettel és – legalábbis a józan ész számára – cáfolhatatlan argumentációval. És azóta is: Babits Mihály, Németh László és Ilylyés, Weöres és Pilinszky, Szabó Lőrinc és Vas István, Nagy László és Jékely Zoltán; Nemes Nagy Ágnes, Mándy Iván, Esterházy Péter s persze Bibó István életműve egyaránt
alapérték-pillérek Domokos Mátyás 20. századi magyar irodalmában, magyar szellemtörténetében.
És egy harmadik vetületben: a másképpen szólás vonatkozik a 20. század magyar
szellemi élete leginkább vitás kérdéseinek a megközelítésére is. Sőt, ez a másképpen az
egyik legfontosabb újdonság Domokos Mátyás színrelépésében. Figyeljük csak meg: már
első kötetében közöl egy nagy tanulmányt – A „Sorskérdések” sorsa Németh László Sorskérdések című, megjelenésre váró, de meg nem jelentethető könyvkéziratáról. Ebben
szinte kihívó módon exponálja Németh esszéírói életművének minden bizonnyal (és mind
a mai napig) három leginkább kényes („neuralgikus”), minthogy a legtöbbet bírált és támadott témavariációját: „1. A faj fogalma, a faji kérdés. […] 2. Marxizmus és szocializmus.
[…] 3. […] amit a két háború közti közírás jobbról és balról egyaránt az úgynevezett ’zsidókérdésként’ pertraktált”. S Domokos Mátyás mindhárom kérdésről valóban másképpen
szólt (mint mondottuk, a hetvenes évek közepén-végén), abszolút tiszta, meggyőző érveléssel írta le – történelmi kontextusba ágyazva – ezeknek az „idült vádpontok”-nak (ahogyan Németh László nevezte egyiket-másikat) tartalmát s adta meg magyarázatát.
Szinte valamennyi 20. századi (szellemileg, ideológiailag és esztétikailag) „kényes”
kérdést és hamisan agyonkoptatott fogalmat újra szemügyre vesz műveiben, széles skálájú
érvkészlettel, a tények hosszú sorának a felsorakoztatásával. Például: antiszemitizmusról,
faji kérdésről, alkuról és kompromisszumról, vagy arról, hogy nemcsak a már Fülep Lajos
által is ostorozott nemzeti öncélúság létezett és létezik, de ugyanígy létezik „és mérgez az
etnikai öncélúság, a zsidó öncélúság, a klerikális öncélúság vagy az osztályharcos bolsevik
öncélúság”.

2004. május

95

Pontosan érzékeli azt is Domokos Mátyás, hogy a hamisítások mellett (illetőleg azokkal együtt) leginkább a felejtések, különösképpen a mesterséges felejtések, azaz a felejtetések mennek neki az agynak, és bomlasztják a leghatásosabban az értelmiség (és persze
a nemzet) önismeretét és helyzettudatát. Ez történik jó ideje a népi irodalom hajdani legnagyobbjaival (vagy ha mégis szóba kerülnek a manapság uralkodó eszmék fénytörésében, akkor „alibi jobboldalisággal keverten” látszódnak, illetőleg tüntetődnek fel), de például mára már erősen felejtődtek a nem is oly rég még éppen hogy csak megtűrt Bibó István-i életmű leginkább karakteres vonásai, vonulatai is.

*
Domokos Mátyás sokszor beszélt arról, mit jelent számára az irodalom. Egyik interjújában például ekképpen: „Kora kamaszkorom óta, minthogy az irodalom nyitotta ki az
agyamat, az irodalom a szenvedélyem. Vagyis mindegy milyen korban, milyen körülmények között élek éppen, amit egyáltalán meg lehet csinálni, és amit jó lélekkel megcsinálhatok, azt megcsinálom.” Domokos Mátyás alapkérdéseket vet föl állandóan, folyamatosan: az írás és az olvasás értelmét firtatva. Hasznát, ha úgy tetszik. Közérthetően ad számot ’ómódi’ meggyőződéséről, amely szerint „az irodalom a világ és a valóság – egybefoglaló szóval: a létezés – megértésének olyan lehetőségét kínálja, amilyet se a tudomány,
se a vallás, se a filozófia”.
Domokos Mátyás nagy kérdései voltaképpen megegyeznek a 20. század szellemi és
kulturális-művészeti természetű alapkérdéseivel. Az ő „szerelmes elfogultságai” nem az
elfogultság „torzítás” jelentésében értendők, hanem abban az értelemben, mint ahogy,
mint amikor mindenünket föltesszük valamire, hezitálás nélkül.
Az egyik fundamentális tétel nála az európai és a magyar kultúra (legalább) ezeréves
összefonódása. Tudta és vallotta ezt már fél évszázaddal ezelőtt is, tehát távol áll tőle
– ezúttal is – a kicsinyes, 21. század eleji méricskélő aktualizálás. Szívesen hivatkozik Babits
Mihály szép és találó metaforájára: az európai kultúra katedrálisában a magyar a mellékkápolna, az egyik kis „chapel”. Természetes mivoltukban, normális helyzetükben ezek az
összesimulások nem létezhetnek egymás nélkül, s különösen nem egymás ellenében.
Egymással viszont egymást gazdagítják. Vallja továbbá, hogy „az európai kultúra teremtő
és értékképző archimédeszi pontja mindig a belső szabadságban élő individuum volt: az
olyan egyéniség, aki vállalni tudta a szabad teremtés kockázatát”.

*
Domokos Mátyás – láthatjuk – egyfajta „hagyományosan” klasszikus erkölcsi világkép
és egyfajta (úgyszintén) „hagyományosan” klasszikus esztétikai értékrendszer híve és közvetítője. Messzire vezetne ennek a konklúziónak a logikai levezetése, de talán meggyőzően
tudjuk megközelíteni a szembesülést, hogyha neveket sorolunk föl az övével „párhuzamos” szellemiségű életművekre gondolva: Babitsét, Illyését, Némethét és Bibóét elsősorban. E szerint a fölfogás szerint a művészi produktumok értelmes, felfogható és praktikusan is hasznos emberi alkotások: többé, teljesebbé teszik az embert. Az (értékes) irodalmat ostobaság nem esztétikai szempontok szerint szétvagdosni, osztályozni, „fő vonalakat” keresni, első-másod- (stb.) osztályba sorolni, ilyennek, amolyannak nevezni, kategóriákba gyömöszölni.

96

tiszatáj

Az ő kritikusi feladata: „hűség az esztétikai minőségigényhez s a ragaszkodás ahhoz a
tapasztalati igazsághoz, hogy minden műnek saját esztétikája van, ahogyan az életben is
saját tér-idővel rendelkezik minden létező”.
Ugyancsak világosan és józan egyszerűséggel fogalmaz, amikor másutt (például) azt
nyomatékosítja, hogy az irodalmi „paradigmaváltás” hangoztatása „áltudományos manipuláció”, minthogy minden időben és bármely időben annyi „paradigma” létezik egyszerre, „ahány eredeti tehetség fellép egy adott korszak történetében. […] A paradigmaváltás hangoztatása ezópusi beszéd. Az ideológiai hegemóniatörekvések erőszakos-terrorisztikus igénybejelentésének a takarója […] A kérdés […] nem az, hogy mi mit ér, hanem
hogy ki kit győz le. De hát ez már volt egyszer”.
A kiürült „posztmodern” bűvészkedés teoretikusainak nézeteiben sem maga az „elméleti konstrukció” zavarja. Hanem az, hogy úgy érzékeli: „a régi irodalompolitika új mutációja jön létre az effajta elméletekkel, anélkül, hogy alkotóik annak személy szerint a képviselői volnának”. Az igazi veszély az, hogy csak néhány – általuk jó okkal favorizált – író
nevét „forgatják”, „a többi mintha nem is létezne. Ha létrejönnek ilyen kánonok, s a hozzájuk kapcsolódó üzletipar, akkor az e kánonokra való hivatkozással, a ’tudomány’ tekintélyével bárkitől meg lehet vonni a szellemi élet jogát!”
Az ő számára a magyar irodalommal foglalkozás nemcsak tudósi, „szellemi feladat”, de
„erkölcsi kötelesség” is. Domokos Mátyás nagy emlékező, egyszersmind keresetlenül világos és tiszta emlékeztető: „könyvem tanúvallomás” – írja egyik kötetének előszavában.
Reá is szépen illik a Németh László-i világkép tán legfontosabb jellegzetessége: az „etikummal megemelt minőség”. Ennek a vállalása és élése pedig egy újabb fénytörésben is
láttatja velünk életművének az „ugyanarról – másképpen” típusú és érvényű jellegzetességét. Nevezetesen azt, hogy működése során mindvégig szinte magától értetődő gesztusként, rohamszerűen, ámde mégis természetes könnyedséggel „vett be”, döntött le számos
tabunak, illetve kényesnek számító téma-tilalomfát: olyan elegánsan, oly megejtő izgalmassággal, és persze – legfőképp – oly meggyőző erővel, hogy – a mikor milyen – ellenfelei sohasem értek a nyomába, igazából soha nem tudták elgáncsolni. Szellemének természetes csillogása valósággal elvakította őket.
Változatlanul „mondja a magáét”. Szívós következetességgel, ám szinte „laza” természetességgel. Úgy vagyunk vele, mint Németh László a régi görögökkel: akárhol ütjük fel,
úgy érezzük, rólunk van szó! Például – láthattuk, láthatjuk – az írás és az olvasás értelméről, a szabadsághiány bénító hatásáról, a nemzeti öncélúság veszedelmeiről, az írásaiban
(de nem egyéb módon) közvetlenül politizáló író elkopásáról, a magyar irodalom 20. századi aranykorának elmúlásáról (és így tovább). Babitsot közvetítve arra mutat rá, hogy az
irodalom szempontjából a kor alapkérdése „erkölcsi kérdés”, vagyis „az igazsághoz való
viszony kérdése”.
Ez az értékvilág az, amelyben Domokos Mátyás alkotói évtizedei elteltek, s telnek ma
is írói mindennapjai. Ezt az értékrendszert vette át a magyar (és európai) szellem klasszikusaitól. Ilyeténképpen, ennek jegyében gondolva – például – Bibó Istvánra, aki félreérthetetlenné tette, hogy „a politikában is az individuális ember a végső mérték […]”. S az is
a bibói életmű tanulságai közé tartozik – fogalmaz Domokos Mátyás –, hogy „az igazi gondolkodót semmiféle történelmi kutyaszorító vagy magánéleti verem nem mentheti föl
mesterségének, az igazság kutatásának az erkölcsi és intellektuális kötelessége alól”.

2004. május

97
*

Mindeközben szépen látszik Domokos Mátyás irigylésre méltó lényeglátó, lényegmegragadó képessége. Talán már művészete. Igen, ahogyan az alkotóművészek formálják
személyes, de a tényleges valóság értékeinél semmivel sem szegényebb vagy értéktelenebb
világukat.
Erős sodrású esszéstílusa képes fölszívni, majd egyetlen íráson végighömpölyögtetni
a rendkívül gazdag tárgyi-filológiai ismeretanyagot. Magas hőfokú tárgyszeretete és lenyűgöző (korántsem csak filológiai) tárgyismerete nem egyszer eredményezi azt, hogy szinte
belülről, a tárgyalt életmű vagy személyiség belső szöveteiből, mintegy magát a tárgyat
megszólaltatva mutat kifelé, az olvasó felé.
Domokos Mátyásnak mindezeken kívül alighanem van még – legalább – egy boldogító
érzése-tudata is: a háboríthatatlan szuverenitás fölemelő érzése, amely ott fénylik valamennyi írásán. Egyik vallomásában – mintegy önleplezően – ezt írja: „az irodalomban én
mindenkit szerethetek, akit szeretni tudok”.
Lényegileg fontos és túl nem becsülhetően értékes adománya ez korunk szellemi emberének – persze, csak annak, aki ezt kiérdemelte –, e darabokra marcangolt, mindenkit
mindenkivel szembeállító, kijátszó, egymás ellen fordító világunkban. Még azt is mondhatnánk – némi nosztalgiával –, hogy üdítő. Pedig az ő irodalmi működése korántsem
valamiféle jámbor megbékéltető szerepre emlékeztet. Éppen ellenkezőleg, egyik kiváló
kortársa találó jellemzését kölcsönözve: „Domokos hitvitázó alkat.” Ráadásul, tehetjük
hozzá – s ettől válik oly élvezetessé írásainak gazdag termőföldszerű világa –, kristálytisztán érthető, színesen változatos, izgalmas és megrendítő, szarkasztikus, majd fennkölt,
tapintatos, majd indulatos, meggyőző és provokatív, önveszélyesen őszinte és – legfőképpen – csillogóan okos.

*
„S még valami – írja egy levélvallomásában –: ezért nagyobb költő (számomra) Illyés,
mint X. vagy Y., mert akármihez nyúlunk életművében, esztétikumtól függetlenül, valahogy megrázza az embert – az egésszel érintkezik. Olyasmivel, aminek a létét, problémáját
– kint a világban és visszhangját bennünk – nem lehet kétségbe vonni.”
Igazában (és természetszerűleg) mindig is ezt az egyetemesre utaló, az emberi nem
ősien azonos léthelyzetére kérdezést, az abban való gondolkodást és szenvedést keresi és
mutatja meg Domokos Mátyás fél évszázados életműve szinte valamennyi általa kiszemelt
alkotóban, illetve alkotásban és életműben. Tőzsér Árpád költészetéről szólva például kitér a szlovákiai magyar irodalom „én-tudat”-hiányára. Tőzsér érzi: „az irodalom autonómiája – nem kizárólagosan az irodalompolitika függvénye, hanem a teremtő fogyatékosságok felismerését szolgáló belső szabadság lehetősége is […]”.
Mint gondolkodó és teremtő embernek, Domokos Mátyásnak hiánytalanul megmutatkozik ez a belső szabadsága. Nemcsak személyességével tűnik ki, de ezzel együtt a – manapság oly ritka – szabadon gondolkodás és emberi szuverenitás „luxusával” a teljes emberség korunkbeli lehetségességét – és szépségét is hitelesíti.

98

tiszatáj

GYÁNI GÁBOR

A szintézis akarása és a közvetítő szerep
ROMSICS I GNÁC PORTRÉJÁHOZ

„Ami a legfontosabb – s ami a történészt elsősorban történésszé teszi – , az nem a szakma
módszertanának ismerete, s nem is választott ars poeticája, hanem agyműködésének és
szenzibilitásának különlegessége, vagyis tehetsége. S ez nem függ kortól, világnézettől,
módszertől és technikától. Minden kornak és minden iskolának megvoltak és megvannak
a maga tehetségei, tisztes iparosai és epigonjai. A szorgalmas kismesterek és az epigonok
idővel a feledés homályába merülnek, a tehetséggel megáldott nagyok viszont tartós hagyománnyá válnak.”1 Azért idéztem némileg hosszabban Romsics ekként megvallott ars
poéticáját, hogy rámutassak: a mese róla is szól, hiszen a minden kortól, világnézettől,
módszertől és technikától független, vagyis csupán a maga tehetségéből nagyot és maradandót alkotó historikusok között foglal helyet ő is.
26 évesen, 1977-ben robbant be Romsics a történész szakma élvonalába, midőn kecskeméti levéltárosként megírta, majd a Valóság hasábjain két részben publikálta A Duna
melléki ellenforradalom című tanulmányát.2 A szerző mondhatni a partvonalon kívülről,
vagy ahogy egykor ő maga fogalmazott: „egyenesen az utcáról” jelentkezett játékra,3 hogy
azon nyomban gólt is rúgjon. A Kalocsa melletti Alsómégyen született, volt olvasható
a cikk után közreadott szerzői életrajzban, majd tanárképző főiskolát végzett, hogy ezt követően folytassa tovább tanulmányait a budapesti egyetem történelem szakán. Végül vidéki levéltárosként kezdte meg felnőtt életútját. A Valóságbeli cikk publikálását követően
viszont hamar felívelt a pályája: hamarosan a fővárosba került, miután a szakma akkori
fellegvárába, az Akadémia Történettudományi Intézetébe hívták tudományos munkatársnak.
A fiatal vidéki levéltáros azzal hívta fel magára elsősorban a figyelmet, hogy vitathatatlan bizonyságot tett agyműködésének és szenzibilitásának a különlegességéről. Mert
miről is szól a később könyvvé fejlesztett,4 eredetileg a Valóságban publikált tanulmány?
Nem másról, mint a diktatúrával szembeni társadalmi, közvetlenül népi vagyis paraszti
ellenállás „racionalizmusáról” és történelmi létjogosultságáról. Ez önmagában szemlélve
akár közhely is lehetne, ha történetesen nem épp a Tanácsköztársaság az a diktatúra,
1
2
3
4

Romsics Ignác: A történész mestersége. Rubicon, 2003/6. 5.
Uő: A Duna melléki ellenforradalom (I. rész). Valóság, 1977/1. 18–36.; II. rész. Valóság, 1977/2.
56–69.
Történészek felelnek. Romsics Ignác. Mozgó Világ, 1979/5. Október, 125.
Romsics Ignác: A Duna–Tisza köze hatalmi-politikai viszonyai 1918–19-ben. Akadémiai, Bp.,
1982.

2004. május

99

amely ezt az oly hosszú időn át csak ellenforradalomként megbélyegzett népi önvédelmi
küzdelmet kiváltotta. Romsics kétségtelen szellemi bátorsága és az általa előadott – a források révén gondosan alátámasztott5 – történet vitathatatlan szakmai hitele és hihetősége
együtt kezeskedett a szerző kivételes tehetségéért.
Időzzünk el még kissé historikusunk rendhagyó pályakezdésénél. Nem feledkezhetünk
meg azon nem sokkal későbbi írásáról sem, melyben Buday Dezső portréját rajzolta meg
akkoriban szokatlan intellektuális érzékenységgel. A fehérterror áldozatává lett volt kecskeméti direktóriumi vezető kacskaringós szellemi pályáját rekonstruálva Romsics megint
csak tabukat döngetett. A század eleji messianisztikus forradalmiság szellemi-lelki forrásai között helye volt ugyanis annak a szociális érzékenységet kifejlesztő neokatolicizmusnak, valamint nemesi hazafiságnak is, melyet lelkesen vallott magáénak Buday Dezső
élete korábbi szakaszain. Ez okból joggal tulajdonította tehát Romsics magának azt
a szándékot, hogy amikor Buday egyéni életpályáját egészében áttekinti, sikerrel lép túl
„a kegyelet diktálta általánosságok” unottig megszokott közhelyein.6
Az ígéretes pályakezdés tehát ekkor és így megtörtént, és ezt követően Romsics megkezdhette kiaknázni azon szakmai alkotó lehetőségeket, melyek immár előtte is megnyílni
látszottak. Szintetizálás és biografizmus – e kettő együtt vezette őt tovább a tudósi pályán,
melyek gyümölcseként született meg a tollából Bethlen István politikai életrajza, és megannyi Horthy-kori országtörténet.7 Az utóbbiakat tekintve 1982-ben megjelent könyvének
volt (vagy lehetett) igazán döntő befolyása Romsics történészi eszmélésére. Szakmai berobbanását ugyanis túl hamar követte az a sokkhatás, amit a könyv hetvenes évek végén
elkészült kéziratáról munkahelyén, a Történettudományi Intézetben rendezett vita gyakorolt (gyakorolhatott) rá. Nem voltam ugyan jelen ezen a vitán, ám mint sokan mások, én is
hallottam akkoriban felőle. Az történt, hogy a fiatal, de már szintézis írására felkért historikus váratlanul beleütközött a történész szakma akkortájt mérvadó képviselői jelentős részének a heves ellenállásába. A kérdés, mint már évek, sőt évtizedek óta mindig, ezúttal is
a Horthy-kort illető „helyes” elvi megítélés körül forgott. A pályakezdő történész szőnyegen heverő munkája kapcsán, és kifejezetten annak rovására hirtelenjében felszínre csapó
heves indulatok valójában a történész szakma szüntelen belső ideológiai feszültségeiből,
s nem Romsics meggondolatlanul provokatív fellépéséből fakadtak. A Magyar História
könyvsorozatban Ellenforradalom és konszolidáció címmel utóbb megjelent művet8 olvasva már akkor érthetetlennek tűnt számomra és másoknak is a kézirat korábbi heves
fogadtatása. Igaz, Romsics Horthy-korral kapcsolatos elvi álláspontja, melyen azóta sem
módosított egyébként érdemben, holott 1989 óta igen sok történész fordított hátat korábbi szakmai meggyőződésének, nem mindenben felelt meg a mainstream marxista történetírás korabeli kánonjának. Ám most nem is ez a számunkra elsősorban érdekes kérdés, hanem, hogy miként befolyásolta a későbbiek során az említett esemény az ígéretes
5
6
7

8

Előzőleg külön kötetben tette közzé a kérdés teljes helyi forrásanyagát: Romsics Ignác, szerk.:
Dokumentumok az 1918/19-es forradalmak Duna–Tisza közi történetéhez. Kecskemét, 1976.
Uő: Neotomizmustól a proletárdiktatúráig (Buday Dezső portréjához). Valóság, 1978/3. 12–27.
Uő: Bethlen István. Politikai életrajz. Magyarságkutató Intézet, Bp., 1991. A Horthy-kori országtörténetek ugyanakkor rendre mások által szerkesztett gyűjteményes kötetekben láttak napvilágot.
Uő: Ellenforradalom és konszolidáció. A Horthy-rendszer első tíz éve. Gondolat, Bp., 1982.

100

tiszatáj

szakmai karrier előtt álló tudóst. Úgy vélem, a származás és a sok vonásában sajátos pályakezdés már érintett tényei mellett a Történettudományi Intézetben átélt eme vesszőfutás játszott és játszik talán mind a mai napig meghatározó szerepet Romsics tudósi és
emberi habitusának az alakulásában. Mert milyennek is látom én Romsics Ignácot annak
a pályatársnak a látószögéből, akit egy bizonyos szakmai és emberi közelség is egybeköt
vele?
Az első fontos vonás, amit Romsics szakmai portréját rajzolgatva mindenképp ki szeretnék domborítani, a hagyományos politika- és diplomáciatörténeti érdeklődés és szemléletmód kizárólagossága. A klasszikus, valójában persze csak a 19. századi szakmai
professzionalizáció eredményeként megszülető történész alakját látszik magára ölteni
Romsics, annak a historikusnak, akit folyton a nagy történeti narratíva elbeszélésének
lankadatlan vágya fűt. Már pályakezdőként vagyis meglehetősen korán próbálkozott
a szintetizálással, és azóta is újra és újra ide tér vissza. Hadd emlékeztessek a Bethlen
könyve melletti másik ismert munkájára, az egyszerzős modern kori Magyarország története magnum opusára, vagy a Kelet-Közép- és Délkelet-Európa 19–20. századi historikumáról írt, eredetileg egyetemi előadásként elhangzott, kötetére.9 Számomra, aki meggyőződéssel vallom, hogy elmúlni látszik a nagy történeti narratívák kora, elgondolkodtató Romsics makacs szintetizálási törekvése. Cáfolják-e vajon az utóbbi években írt
összefoglaló munkái azt a ma mind szélesebb körökben osztott feltevést, hogy – mint Lyotard kijelentette – a nagy elbeszélésekkel szemben napjainkban mind erősebb bennünk
a bizalmatlanság érzése. Úgy vélem, hogy részben igen, részben viszont nem.
Annyiban kétségkívül igen, amennyiben ezen munkái vitathatatlanul nagy olvasói sikere kézzelfoghatóan jelzi: a szélesebb és egyúttal a szűkebb (tehát a szakmai) közönség
egyaránt igényli még a nagy elbeszélést. Romsics hűséges olvasójaként (és szigorú bírálójaként) ugyanakkor mégis azt gondolom, hogy szóban forgó műveiben nem képes megvalósítani a nagy elbeszélés eredeti eszményét. Nem, mivel az állam (vagyis a politika és
a diplomácia) fogalmi bázisán megmaradva, ahhoz ragaszkodva, nem beszélheti el immár
teljes értékűen a múltat. Nem arról van persze szó, hogy ne tematizálná Romsics a gazdaság, a társadalom, a kultúra és az ideológia historikumát. Természetesen nem hiányzik
munkáiból az arra irányuló jogos törekvés, hogy mindazt belefoglalja extenzív országtörténeti narratívájába, melynek egy szintézisben valóban ott a helye. Nem is a terjedelmi extenzióval, sokkal inkább a koncepcionális építménnyel van inkább gond. Hiszen, ha elismerjük, mondjuk, a gazdaság vagy a társadalom bizonyos fokú, sőt messzemenő autonómiáját, semmi sem indokolja többé, hogy emlékezetre méltó tényeiket mindenáron beleszuszakoljuk a politikatörténet általános fogalmi sémáiba, és nekik alárendelt módon
beszéljük el ezeket a történeteket. Úgy vélem, ha ezt tesszük, megerőszakoljuk a valóságot,
és bizonnyal látszólagos csupán az így elérni vágyott teljesség.
Hogy mennyire korlátozott az ezúton megcélzott történetírói holizmus, azt egyetlen
példa segítségével igyekszem érzékeltetni. A trianoni békeszerződés című remek összefoglaló munkájában Romsics külön figyelmet szentel annak a kérdésnek, hogy mi lehet az
oka annak, miszerint a 20. század első két évtizedében (és különösen a háború során)
gyökeresen megváltozott a nyugati antant hatalmak Osztrák-Magyar Monarchiával szem9

Uő: Magyarország története a XX. században. Osiris, Bp., 1999.; Uő: Nemzet, nemzetiség és állam Kelet-Közép- és Délkelet-Európában a 19. és 20. században. Napvilág, Bp., 1998.

2004. május

101

beni magatartása. Korábban nem gondoltak ugyanis komolyan arra, hogy a Habsburg-birodalom e kései és némiképp modernizált képződményét teljességgel és végérvényesen
likvidálják. Romsics megállapítja: az angolokat a német Mitteleuropa tervek, vagyis a burkolt német gyarmatosító törekvések, a franciákat viszont az orosz forradalom (és a forradalom tovaterjedésének a lehetősége) rémisztette meg oly mértékben, hogy végül eldöntötték, az Osztrák-Magyar Monarchiának pedig végképp el kell tűnnie Európa színteréről. Magyarán: a nagyhatalmi erőviszonyok percepciójának a módosulása vezette őket,
amikor tevőlegesen is „hozzájárultak” a nemzetállami kisállamok birodalombomlasztó tevékenységének a végső sikeréhez.10
Ez a mondhatni szűken politika- és diplomáciatörténeti argumentáció azonban
– meggyőződésem szerint – nem magyarázza meg kellőképpen azt, ami a Monarchiával és
benne a királyi Magyarországgal akkor történt. Nem, mivel fájóan hiányzik az iménti gondolatmenetből az ideológia- és mentalitástörténeti megfontolás, vagyis az a mélyebb belátás, hogy az ebből a forrásból fakadó késztetések is mennyire hozzájárultak a Habsburgbirodalom változóban lévő nyugati megítéléséhez. Arra gondolok, hogy a nemzeti elv előretörése, helyesebben, hogy megtörtént a szakítás a liberális küszöbelv 19. századi átható
hagyományával és persze az etnikai nemzetfogalom ezzel összefüggő térnyerése szintén
szükséges, ha egymagában nem is elégséges feltétele a sorsdöntő változásnak.11 E nélkül
ugyanis be sem következhetett volna a nemzeti önrendelkezés elvének a wilsonizmusban
jelentkező diadala, amely a birodalom nemzetiesítése vagyis kis nemzetállamokra való
szétdarabolása előtt egyengette az utat.
Az idézett példa arra szolgált csupán, hogy megpróbáljam nyomatékosítani: a kizárólagosan politika- és diplomáciatörténeti fogalmi keret akár még az érintett esetben is
könnyen gátat állíthat mindennemű történeti egész egyben láthatásának és egyben láttatásának. Ezért is nevezem Romsicsot, természetesen csak a jellemzés és legkevésbé sem
a minősítés szándékával, hagyományos eszményeket magáénak valló történetírónak. Amihez azonban a továbbiakban még hozzájárul, hogy legbensőbb meggyőződése szerint a tudomány alkalmas igazán a múlt mitikus értelmezésének hatékony cáfolatára. Mint írja:
„A kitartó kutatás, a feltárt adatok alávetése különböző verifikációs eljárásoknak, a körültekintően értelmezett – és időről időre újraértelmezett – tények folyamatos rendszerezése
a történészt olyan tudás birtokába juttathatja, amely múltértelmezéseit kitüntetett jelentőséggel ruházza fel, őt magát pedig alkalmassá teszi arra, hogy a társadalom történeti tudatát foglalkoztató, jellemzően ideológiailag meghatározott kérdésekhez is megalapozottan szólhasson hozzá.”12 Talán akkor is eme nyilvánvalóan aufklérista ethosz diktál számára, amikor témát választ magának; ez állhat tehát a mögött is, hogy nagy előszeretettel
ír monográfiát – a mitizáló történelemszemlélet könnyű prédájául szolgáló – történeti

10
11
12

Uő: A trianoni békeszerződés. Osiris, Bp., 2001. 55–61. A kérdésnek szentelt és korábban megjelent tanulmánykötete: Uő: Helyünk és sorsunk a Duna-medencében. Osiris, Bp., 1996.
Ehhez alapvető, E. J. Hobsbawm: A nacionalizmus kétszáz éve. Előadások. Maecenas, Bp., 1997.
különösen 129–166.
Romsics Ignác: Bevezetés. A történetírás objektivitásának mítoszáról és a múlt mitizálásának elfogadhatatlanságáról. In: Uő, szerk.: Mítoszok, legendák, tévhitek a 20. századi magyar történelemről. Osiris, Bp., 2002. 26.

102

tiszatáj

problémákról, mint amilyen Trianon kérdése vagy az 1989-es rendszerváltás eseménysora.13
A historikus és a személyiség további fontos közös vonása a mindenkori megfontoltság, a talán rejtőzködésre való hajlamként is minősíthető szellemi beállítottság. Személyesen nem egyszer tapasztaltam, hogy Romsics a neki feltett kérdésre legszívesebben viszontkérdéssel válaszol, s időnként így végül el is kerüli, hogy feleljen a kérdésre. Hogy
érhető azonban tetten ez a szemérmesség a gondolkodó Romsicsnál? A történetírói retorika problémáját vizsgálva a rejtjelező beszéd példájaként épp tőle, közelebbről a Magyarország története a XX. század című munkából vettem a bizonyító példát. Annak alapján
végül arra következtettem, hogy Romsics szeret a sorok között írni. A Leo Strauss által érzékletesen bemutatott megnyilatkozási mód arra az esetre vonatkozik, amikor különféle
retorikai fordulatok és eszközök ügyes használatával, burkoltan adja tudtunkra a megszólaló a valódi véleményét. Úgy szólal meg tehát a nyilvánosság előtt, hogy szavait a kisebbséghez intézi, a többség előtt azonban ezt legalábbis palástolja; vagy oly módon üzen
a többségnek, hogy a kisebbség, amely persze figyel a közölni kívánt mondandóra és vélhetően nem is mindig helyesli, közvetlenül mégse emelhessen kifogást ellene. E szemfényvesztés titka pedig nem más, mint hogy a vélt, az inkább csak sugalmazott mondanivaló nem a szavak szó szerinti értelméből, hanem egyebek közt a diskurzus széles körben
hatni tudó hagyományából fakad. Ez történt a mondott esetben is.14
De mi rejlik vajon a dolog mélyén? Korábban már említettem az életút két számomra
fontosnak tűnő mozzanatát, a származás és a pályakezdés egynémely sajátosságát, valamint, hogy milyen merev elutasítás fogadta eleinte az önálló történeti koncepcióval fellépő
fiatal historikust (amely azonban, tegyük hozzá gyorsan, később enyhült, majd teljesen
meg is szűnt). Úgy vélem, ennek is, annak is van vagy lehet bizonyos szerepe a rejtőzködési hajlam kialakulásában és későbbi állandósulásában. Az a végeredményben nagyívű
mobilitás, amely Romsics személyes életútjának bizonnyal az egyik meghatározó élménye,
továbbá a hamarjában megtapasztalt „közegellenállás”, amely a hetvenes évek végén manifesztálódott – közösen szilárdította meg a személyiség legbelső magvában a történész
Romsicsra is jellemzőnek talált karaktervonást.
Minden bizonnyal jó adag racionális bölcsesség is rejlik azonban mindezek háta mögött. Abban a tudományos világban, ahol az intézményesen nyugtázott (tehát visszaigazolt) szakmai karriert döntően a gerontokrácia által megszabott szempontok határozzák
meg (a magyar történetírásban legalábbis ilyenek a ma uralkodó állapotok), Romsics példátlanul sikeres tudományos pályafutása,15 a vitathatatlan meritokratikus értékek mellett
sokat köszönhet ennek a megfontolt szellemi magatartásnak is.
Romsics Ignác minden bizonnyal az egyik legismertebb történész manapság a szélesebb hazai nagyközönség szemében. Ami nem utolsósorban abból a szerepfelfogásból is
fakad, melynek egészen fiatalon így adott hangot. „A szakma nem óhajtja a közönség kegyeit keresni, a közönség pedig fütyül a szakma véleményére. Napjainkban (az 1970-es
években – Gy. G.) mindkét részről van elmozdulás, de hogy mikor találkoznak, erre nézve

13
14
15

Legújabb könyve: Uő: Volt egyszer egy rendszerváltás. Rubicon, Bp., 2003.
Bővebben Gyáni Gábor: Posztmodern kánon. Nemzeti Tankönyvkiadó, Bp., 2003. 47–55.
Ne feledjük: a történészek között ma szokatlanul fiatalon, 50 éves korában lett akadémikus.

2004. május

103

nem merek jóslásokba bocsátkozni. Én mindenesetre szeretnék az egyik közvetítő lenni.”16
Ennek a közvetítő szerepnek a betöltését célzó folytonos készenlét az oka, hogy az általánosan elismert szaktekintély autoritásával, vagyis mindenkor „megalapozottan” szól hozzá
„a társadalom történeti tudatát foglalkoztató, jellemzően ideológiailag meghatározott kérdésekhez”.17

16
17

Történészek felelnek. Romsics Ignác. Mozgó Világ, 1979/5. október, 125.
Romsics Ignác: i. m. (2002) 26.

Tanulmány
FRIED ISTVÁN

Az újra-megalkotott Európa antológiája
FALUDY GYÖRGY: EURÓPAI KÖLTŐK ANTOLÓGIÁJA

Igaz, láttam és hallottam Európát, megéltem egy kultúrát…
(Márai Sándor: Egy polgár vallomásai)
Én végigéltem egy adott sorsot. Nem az én sorsom volt, de
én éltem végig: most már valamit kezdenem kell vele.
(Kertész Imre: Sorstalanság)

Talán azért függenek össze a különféle környezetben előforduló, minek következtében
különféle jelentéslehetőségeket sugalló szavak, mivel különféle szerzői „szándék” és értelmezői „önkény” ellenére sokkal többet rejtenek magukban, maguk előtt, mint azt bárki
is a maga teljességében föltárhatná. S bár szűkítő értelemben, a szimbólumnak szokás tulajdonítani, hogy „lényege” mindaz, ami legföljebb érezhető, megközelíthető, de megnyugtatóan, kimerítően, „érvényesen” nem magyarázható (talán csak „érvényesebben”),
jóllehet az (élet)utak a „jelképek erdején át” vezetnek, és még az is lehet, hogy a felé a
tartomány felé, amelyből még nem tért meg utazó (és hogy hívek legyünk Faludy György
„üzeneté”-hez, álmos és kanyargó vizeken elindulva). A jelen esetben ugyanis három tényező vár összeolvasásra. Elsőnek egy 2003-ban ismét megjelentetett, átdolgozott, némileg bővített, utószóval ellátott, valójában újragondolt könyv, amely szerény szerénytelenséggel az Európai költők antológiája címet viseli a külső, igen ízléses borítóján, valami
olyasfélét hirdetvén meg, hogy magyar és „idegen” költők lírájából összeállítható egy
olyan tematikus könyv, amely a béke- és a szabadságvágy európai irodalomtörténetét példázza, pontosabban szólva, magyar válogatók, fordítók, költők lírai Európa-vízióját. Másodjára a följebb leírt Márai-szöveget lehetne vitapozícióként megjelölni. Európának és
„egy kultúrá”-nak egymás mellé rendelése a spengleri hanyatlás-tézis ellen szegezett kijelentés, hiszen ha látható, megtapasztalható a kulturális Európa, akkor annak továbbélése sem teljesen reménytelen vállalkozás, még 1938-ban sem, amikor is Európára ordas
eszmék uszultak, és Európa töprenghetett azon, miféle „európai” előzmények (politikaiak,
világgazdaságiak, „kulturálisak”, irodalmiak, a történetkutatásból származtathatók) összjátéka tette lehetővé, hogy ezek a különféle színbe öltöztetett ordas eszmék hatalmi tényezőkként, új rendként, legalább egy darabig népszerű-nemzetközi irányzatokként fogadtatták el magukat, többek között neves írástudókkal, olykor azok által. Az európai kultúra
fenyegetettség-„élménye” egyben az európai kultúra szemléletének újragondolását, más
„előzmények” (politikaiak, világgazdaságiak, „kulturálisak”, irodalmiak, a történetkutatásból származtathatók) keresését, föltalálását, értelmezését-fölmutatását igényeltek, más

2004. május

105

magatartásformák alakítását igényeltek. 1948-ban Márai Sándor már másképpen látja
Európa jövőjét, a jövő Európáját: „Lehet, hogy Európa most esik át a gyerekbetegség hascsikarásos, lázas időszakán, amelyen az Egyesült Államok 1780 körül kínlódta át magát,
mikor a tagállam-jelöltek nagy, partikuláris ellenzések leküzdése árán egyeztek csak bele
a nagyobb egység eszméjébe és előnyeibe. Amíg Rhode Island, – vagy Szlovákia megérti,
hogy a helyi energia is több lesz, ha egy közös áramtelep táplálja… ehhez idő kell. Európa
kis és nagy népei most megoldják ezt a leckét.” 1938 és 1948 között, illetőleg 1948 és 2003
között sorsfordító és sorstalan esztendők teltek el, az Európai költők antológiájának első
és harmadik kiadása közrefogja Európa történetének azokat a fejezeteit, amelyek Faludy
György, Márai Sándor és Kertész Imre élet- és irodalmi pályájából éppen úgy kiolvashatók, mint az ismertetendő kötet „fátum”-ából, hiszen habent sua fata libelli. Aligha túlzás
állítani, hogy ebben a mondásban jellegzetesen európai megfontolás lelhető. Harmadszor
a Kertész-idézet irányíthat az antológia bemutatásakor, de – természetesen – az európai
hanyatlás és/vagy „üdv”-történet lapozgatásakor is. Talán a kamaszodó gyermek Köves
Gyuri rádöbbenésére élete „regényé”-n gondolkodva földrészünk, Közép-Európánk és
Magyarországunk hányattatásai szintén válaszolnak; a kamaszodó gyermek kimond valamit, ami az én megalkothatóságának kérdőjeleit (is) tartalmazza, s ami felszólítás
a számvetésre, részint annak, aki problematikusnak gondolja individuális szubjektuma
nyelvi létrehozhatóságát, részint annak, aki az európai költészet folytathatóságának inkább dilemmáit, antinómiáit tartja szem előtt (és nem nyugszik bele abba a „metafizikába”, amelynek vigaszát már Camus határozottan elutasította), részint annak, aki illúziókba ringatva magát (és olvasóit) úgy véli, hogy vissza kell találni az „európai életformához”, amelyet a kultúrában jelölt meg Coudenhove-Kalergi (Európa erwacht. ZürichWien-Leipzig 1934. 287.)
Mindezt tekintetbe véve, még egyszer, igen hangsúlyosan, az évszámok: 1938–2003.
Ami Európát illeti, az 1938-as és az azt megelőző események nem sok reménnyel kecsegtettek, az 1919/21-ben elveszített békék követte mintegy húszesztendős fegyverszünet
a végére látszott érni, Csehszlovákia bukását, fölszámolódását elemezve (ha akkoriban valóban elemezték volna a magukat akkor győzteseknek, veszteseknek, a békét megmentőknek hívő politikusok, közírók, szakemberek, diktátorok, bőven akadt belőlük akkortájt), ki
lehetett volna mutatni, hogy 1870–71-ből, 1878-ból, 1914–1918-ból, 1919/1921-ből hogyan
következett „törvényszerűen” 1937–38; a nagy- és kisantant rövidlátásából, diadalittasan
önző politikai-gazdasági gyakorlatából nem kevésbé – és nem utolsósorban a krízeológusok vészjósló köteteit félretolva, a műveltség elárulását állami szintre emelve miként formálódott egy olyan, a tömegkultúra leplébe burkolózott ideológikus-„veszedelmes” világnézet, amely kihasználta az európai kultúrában támadt „üres helyek”-et: a végső magyarázat és „igazság” igényével felejtésre ítélte mindazt, ami Márai Sándornak még 1934/36ban, önéletrajzi regénye és a Napnyugati őrjárat megjelentetésekor hitet kölcsönözhetett:
az őrzés, az ellenállás talán megmentheti, aminek a reálpolitika(?) valójában a vesztére
tört, akarva is, akaratlanul is. 2003 nem azért írja át, gondoltatja újra 1938-at és a közöttük vergődő hetvenöt esztendőt, mert nem Coudenhove-Calergi, hanem Márai Sándor Európa-álma tetszik megvalósíthatónak (ami elsősorban a politikai egyesítést illeti), hanem
mindenekelőtt azért, mert szégyellős elhallgatások, szemérmesen körülírt, célozgatásokban kimerülő történetmondások és otromba-álságos tagadások ellenében mód nyílik

106

tiszatáj

a szembenézésre: a humanitására, kultúrájára, neveléstörténetére, fejlődés-hitű világszemléletére oly gőgös Európa, a hivatástudatát minduntalan hangoztató, civilizációs kísérleteit történelemmé dimenzionáló kontinens 2003-ban már elég éretté vált arra (nem mindenütt, mégis…), hogy egy olyan kötetet, mint a Faludy Györgyé, az Európai költők antológiáját a maga gondolkodástörténete hív dokumentumaként, a maga sorsának és sorstalanságának értelmezéseként elfogadhasson. Olyan történetről van szó, amelynek prológusa Bacchylides Békedala (Babits Mihálynak, a Húsvét előtt poétájának tolmácsolásában), és amelynek utolsó darabja Celan Halálfúgája, Faludy György új átültetésében.
Azaz: a sosem teljesen megvalósuló „világ”-béke utáni vágy antikvitásból érkező üzenete
(erre majd a formailag „hűtelen” Tibullus-elégia fog felelni) annak a fordítónak szavaival
ölt testet, aki dithirambosz-költői „álarcban” sürgeti e béke megteremtését, méghozzá
olyképpen, hogy a történet „negatívumait” megjelenítő sorokhoz a korszerűnek tetsző,
expresszionista „irány”-ból kér kölcsön szó- és mondatformákat, hogy a remélt béke-idill
eljövetelét rímekkel, korszerűtlennek tetsző verseléssel kiáltsa „világ”-gá. A záró vers, illetőleg a Halálfúga záró verssé avatása memento, korántsem a memento mori, éppen ellenkezőleg: a memento vivere értelmében: a sokfelé bolygott, sokat tapasztalt, családja révén és mindenképpen érintett fordító sem nyugodhat bele a felejtésbe, a hazugságba, a tagadásba, hanem tanúsítja, hogy Celan verse szinte szintetizálja, átírja az európai költők és
az Európai költők antológiáját, összhangban Kertész Imrének ezúttal a Valaki másból
származó megjegyzéseivel:
„és Auschwitz óta semmi sem történt, amit Auschwitz cáfolataképpen érhettünk volna
meg. Megéltük viszont, hogy birodalmakat működtettek olyan ideológiák alapján, amelyek a használatban puszta nyelvjátéknak bizonyultak, sőt éppen a nyelvjáték voltuk tette
használhatóvá, azaz a terror hatásos eszközeivé ezeket az ideológiákat. Azt éltük meg,
hogy gyilkos és áldozat egyaránt tisztában volt ezeknek az ideologikus parancsnoknak az
ürességével, a jelentésnélküliségével; s éppen ez a tudat adta az ilyen ideológiák nevében
elkövetett emberi rémtettek különleges és egyedülálló aljasságát, ez okozta az ilyen ideológiák uralma alá vetett társadalmaknak a gyökerek ható pervertálódását.”
Efféle tanulság, végkövetkeztetés az Európai költők antológiájából is levonható,
amennyiben a tematikára vonatkozó, 1938-as szerkesztői, fordítói, a napi politikával is
vitatkozó, ám mindenekelőtt antiideologikus „szándék” után nyomozunk. Ugyanis az
1938-as kötet felfogható olyan érvrendszerként, amely egyfelől a szűkebb értelemben vett
„nemzeti” (Balassitól József Attiláig ívelő) költészet béke- és szabadság-tárgyú verseit
gyűjti össze, olyaténképpen, hogy azok egymásnak válaszoljanak, egymás gondolatát erősítsék föl, másfelől a nemzeti-anyanyelvi irodalom történéseivel párhuzamban láttassák az
európai líra hasonló kérdésirányait, amelyek a más körülmények között született költői
szövegekben a magyar versekéihez hasonlóképpen artikulálódnak. Másképpen szólva:
a magyar nemzeti irodalom egy bizonyos aspektusból tekintve azt az utat tette meg, amit
az „európai” költészet. Ennélfogva egy európai költészeti antológia elképzelhetetlen a magyar hozzájárulás nélkül, és megfordítva: a magyar költészet nem társtalan, léte az európai irodalmi kontextusba van beágyazódva. Ennek azonban nem kizárólagos, még csak
nem is elsőrendű oka a tematikai válogatás célirányossága. Megint így kell írnom, éppen
ellenkezőleg: az a tény, hogy a magyar irodalomból ugyanolyan (tematikájú) antológia készíthető, mint az európai irodalmakéból, szintén erősíti a magyar irodalom „európaiság”-

2004. május

107

át meg azt, hogy az európai irodalmi tudat alakítói között ott található a magyar irodalom.
1938-ban pedig még egy tényező kap különös hangsúlyt. Történt akkor ugyanis, hogy
Faludy György két saját verset csempészett az „európai” lírába, a Katalán koldusdalt, valamint a Német zsoldosdalt, a 15. és 16. századot megajándékozva a 20. század tapasztalatával; s míg le nem leplezte önmagát, talán csak a beavatottak szűk köre volt tisztában
a „misztifikáció”-val. Igaz, Faludy György fordítói módszere tág teret engedett az átköltéseknek, a versekbe bújtatott interpretációknak, az időszerűsítéseknek, a hűtlenkedéseknek, kiváltképpen az 1930-as esztendőkben formálódó „maszkos” líra eljárásait követveteremtve. Ám az a tény, hogy egykori lírai víziók a huszadik századi történésekre vetülhettek, nemcsak az önmagát ismételni látszó (de csak látszó!) történelem eseményeire
reagáló vers időszerűségét fogadtathatja el, hanem e történelemmel szemben megformált
költői/fordítói magatartás állandóságát és hitelességét is biztosíthatja. Itt azonban megszorító megjegyzések kívántatnak: ugyanis az Európai költők antológiája különféle versei
akképpen olvasódnak egymásra, hogy nem mosódik szét „történetiségük”; amennyiben a
magyar versek (a tematika és a gondolkodástörténet kölcsönös egymásra íródása révén)
végül is történetet alkotnak, akképpen a Faludy György fordította–átköltötte–adaptálta
„európai” líra szintén azáltal áll történetté össze, hogy a különféle, a versben megképződő
„szerzők” mögött ott a versformák, költői hiedelmek/félreértések, verstárgyak segítségével
„igazi” arcát rongáló-formáló költő, az a Faludy György néven a címlapra írt szerkesztői/fordítói/költő-alak, aki több minőségében, egykori és jelenkori megjelenésében, illetve
rejtőzésében, szavaival és szavak által eltakartan keresi és mutatja föl sokféle önmagát.
Hiszen saját, 1956-ra emlékező versei éppen úgy belekomponálódnak a kötetbe, mint
a Német zsoldosdal, amelynek 1938–1945-ös vonatkoztathatósága nincs ellentétben egy
másik diktatúrára, 1945 utánra vonatkoztathatóságával; ám az előadásnak olykor feltétele
volt a lelőhely elhallgatása, a fiktív fordítói-szerzői anonimitás. A fölerősített „kortársi”
áthallás révén elbizonytalanodik a szerző–fordító „viszonylat”. Mivel a fordítások eredetijét „visszakeresve” több olyan kifejezésre, verssorra, versszakra bukkanunk, amelyekre
nem bukkanhatunk az „eredeti”-ben, és ennek okát sem a szép hűtlenségben, sem az átültetések szükségszerű változtatásaiban nem leljük, sem annak a ma sokat (túl sokat?)
idézett bon mot-nak gyakorlattá válásában, amely a fordítói feladat (Aufgabe) és a feladnifeladás (aufgeben) között lát igen szoros kapcsolatot. Az Európai költők antológiája nem
egy verse az eredeti szövegre épített kései történeti tapasztalatot olvassa rá, azaz az átültetett „idegen” költőnek a verseiből, életrajzából, „utókorából” eredeztethető legendájával
kell konfrontálódnia (ebben az eljárásban), az „eredeti” vers ennek következtében akképpen lesz a másik versévé, hogy e másik kulturális-„politikai” tapasztalatának enged teret,
s így egyszerre emlékeztet hajdani önmagára, és jelenik meg az »eredetit« átgondoló
formációként. Jó példa erre a kötetben publikált Heine-versek néhány szakasza. Az 1938ban hazájában legföljebb a Loreley „ismeretlen” költőjeként egzisztálható német poéta
ironikus, helyenként erőteljesen szatirizáló szemléletéhez a fordító hozzáadja az 1938-ból
való németség-szemléletet, úgy „modernizálja” a heinei verset, hogy a Heine költői világával messze nem ellentétes iróniát a jelenkori leírás szerves részének gondoltatja el. Annyi
mindenesetre bizonyossá válik, hogy az „eredetit” nem ismerő olvasó „heinei”-nek tudja
elfogadni a fordítótól származó sorokat, esetleg a vers leginkább „heinei” sorainak. Hogy
aztán a napi időszerűség elmúltával a vers beleíródjék a magyar Heine-befogadás törté-

108

tiszatáj

netébe. Így – bár a kutatás során fény derült az „átírásra” – az egykor Heinének olvasottak
immár egy Heine-középpontú történetben foglalják el „irodalomtörténeti” helyüket. Ám
ezt csak azért tehetik meg, mert ez a fajta Heine-értelmezés Heine költészete és tágabb
kontextusa összelátásával lett (1938-ban, de talán 1948 után is) jelentéssé.
– Egy nagy, zsíros háború az, mire vágyunk,
s míg eljön, jó addig a menzura is;
és ha betiltottunk már minden újságot,
úgy elmarad egy nap a cenzúra is…
(Itt jegyzem meg, hogy az első két sort a fordító „beleköltötte” a versbe, éppen nem
ellentétben Heine „szellemével”. A német költő Németország. Egy téli rege című elbeszélő
költeményében például a farkasoknak elmondott beszéd cenzúrázását rótta föl, nem kevés
iróniával, az Allgemeine Zeitungnak.)
S a németek nagy örömére végre
én, Heinrich Heine, feljutok az égbe,
s ha igaz az, hogy néha rosszat tettem,
úgy majd az Isten törvényt ül felettem,
és megbocsát, mert az a mestersége.
(Egy rigorózus kritikus felróhatná a fordítónak, hogy egyrészt az Enfant perdu szakaszai eredetileg négy- és nem ötsorosak, másrészt azt, hogy ez a poénként csattanó befejező
versszak nem található meg a Heine-versben, ellenben a legenda szerint megtérésre buzdított költő utolsó szavai lettek volna az Istenről, aki megbocsát, mert az a mestersége,
megőrizvén nem annyira „hitetlenségét”, mint inkább öniróniáját. Azaz egy Heinének tulajdonított mondás applikálódik a versbe, ám a verscímmel talán némileg összhangban,
s az egyébként is átköltött vers modalitásához híven.)
Most érkeztem el oda, hogy „bekapcsoljam” az Európai költők antológiáját egy nem
mai keletű, de ma, Magyarországon változatlan indulattal és ezzel együtt több poétikairetorikai vonatkozással rendelkező vitába, amelyhez egyfelől a Faludy-kötet egyes darabjai, másfelől a kötetegész „hozzászól”-nak; ennél kevésbé „metaforisztikusan”: amelyről
töprengve, mind az egyes versek, mind a kötetegész minősítése, besorolása, értékelése és
értelmezése az eddigieket talán még meghaladó időszerűséget kaphat. (Annyit azért előre
bocsátok, hogy a kötet e nélkül a vitába kapcsolás nélkül is megérdemli a figyelmet kordokumentumként meg azért, mert mind a versek, mind a fordítások önmagukért is „helyt
állnak”. Érdektelen könyv ismertetése csak akkor közlendő, ha éppen nincs a kéznél jobbérdemesebb anyag. Bár rossz művekről is lehet igen jó elemzést készíteni, miként jó művekről is készülnek nem olyan nagyon jó elemzések, ez utóbbiak manapság fölös bőséggel…)
Mint arról már említés tétetett, a kötet főleg a béke- és szabadságvágy európai költészetét adja, számos vers fölé lenne írható az „in tyrannos”, nem egy, újonnan beválogatott
költemény a diktatúra természetrajzával szolgál, a versek egy másik csoportja a 20. század
botrányát, Auschwitzot „verseli meg” (Celan emlékezete mellé sorolódik Kányádi Sándoré
például). Egyszóval a kötetegész, legalábbis első megközelítésben a közéleti, az irány- és
a küldetéses költészet mellett voksol, nem akárhogyan, az európai líra legnagyobbjainak

2004. május

109

versmondataival. A kisebbségivé kényszerültek sorsa és nem-sorsa, a száműzetésre ítélt
nyelv, a száműzetés mint létforma: mind-mind értelmezhető ennek a fajta lírának egy
változataként. Hiszen még a politikai dalt az ocsmány énekkel (ein garstiges Lied) azonosító Goethétől is azt a Prometheus-verset közli (korábbi magyar fordítói közül említsük
meg Kazinczy Ferencet, Szabó Lőrincet és Kosztolányi Dezsőt), amely ebben a kötetben és
ebben a szöveg-összefüggésben csak halványan emlékeztet a költő önfelszabadító és (költői) világot alkotó tettére, inkább A tűz csiholója Ady-versére mutat „előre”, és még inkább az embernek az istenekkel vívott sok ezer esztendős küzdelmére. Arról nem is szólva,
hogy Eötvös felszólítása („Kit nem hevít korának érzeménye, / Szakítsa ketté lantja húrjait”.) a „magán”-líra mellőzését ajánlja, megalapozván az irányregény és irányköltészet
kétes „eredményeit” (amelyeket egyébként a korántsem apolitikus Heine vont kétségbe).
De efféle indíttatás, példa-követés az antikoktól is származhat:
„Most megpukkadsz, ha elolvasod bátor
soraimat, dicsőséges diktátor…”
(Catullus)
Istennek atyja, uram, büntesd meg a zsarnokokat, hogy
majd, ha kitombolták sziveik vad s állati vágyát,
meglássák az erényt és sírva fakuljon el arcuk…
(Persius)
most hogy az ünnepeken Cézár besugói feszítnek,
s jött-ment rabszolgák járnak bíborköpenyegben
most, hogy az új-gazdag, dőzsölve, nyaranta pehelynyi:
gyűrüje súlyától is izzadozik – lehetetlen
lenne nem írni szatírát…
(Iuvenalis)
A magyar költészet története szintén bővelkedik olyan művekben, amelyek a kortársi
eseményekre történő közvetlen célzás, a politikai fordulatok, jelenségek átesztétizálása
akár a politikai retorika szókincsébe is jól illeszkedhetnének, vagy olyan idézettárrá alakul, amelyből okkal, ok nélkül merítenek a politika szószólói, exponensei. A Napoleonra
„politológiai” epigrammát szerző Berzsenyi Dániel, az egykori hősöket idéző és nemzethalált vízionáló Kölcsey Ferenc, az Európa csendes, újra csendes Petőfije mellé írhatnók
a tudományos (?) dunatáji diszkurzusnak talán legtöbbet hivatkozott két versét, Adynak
a szlovák és a horvát lírában is visszhangot keltő magyar jakubinus-dalát és József Attila
Duna-versét, ugyanide sorolhatjuk be Illyés Gyula Egy mondat a zsarnokságról ódáját,
a nemzeti kisebbség sorstörténetének látomását, Dsida Jenő Psalmus hungaricus (részletét, valamint Jékely Zoltán A marosszentimrei templomban című elégiáját. Az európai
irodalmak jelesei sem fukarkodtak olyas verstípussal, amely egy meghatározott esemény
ürügyén szólaltatja meg a kortárs gondolatmenetét a korszak megítélése ügyében. Giosué
Carducci 1870. szeptember 21-ére datált ódája, A francia köztársaság kikiáltásának hetvennyolcadik fordulóján szabadságvágya éppen úgy hirdeti a vers politizáló indulatait,
miként Shelley Dal Anglia férfiaihoz című verse, mely akár forradalomra felhívó versbeszédként is számon tartható lenne. Erich Kästner „használati lírá”-ja egyáltalában nem

110

tiszatáj

titkolja, miszerint példázatos, tanulságok levonására késztető, napi fogyasztásra alkalmas
„irodalom”, a József Attila átültette Dán ballada lázító hangja a szabad paraszti öntudat
megnyilatkozásaként szól, a költői öntudat modernre hangszerelt darabja, Faludy Villonballadája, amely Brecht és József Attila nyomába lépve kezd dialógusba a magyar költészet 1930-as esztendeivel. De a mai irodalomtudományban oly annyit és oly kevés higgadtsággal vitatott „életrajziság” vagy túl/alábecsült referencialitás problematikájába is
beleütközhet az antológia olvasója. Petőfi évfordulós rapszódiája, az Egy gondolat bánt
engemet… igényli-e vagy sem a Petőfi-életrajz idevágó fejezetét, több lesz-e a vers vagy
sem, ha tudjuk/nem tudjuk Petőfi halálának máig vitatott körülményeit? Radnóti Miklósnak a kötetben publikált „kései” verseihez a tragikus végkimenetel hozzáad-e valamit?
S ha igen, mit? A versbe írt halálra ráolvasható-e az életrajzot lezáró mozzanat?
Tarkólövés. – Így végzed hát te is, –
súgtam magamnak, – csak feküdj nyugodtan.
Halált virágzik most a türelem. –
Der springt noch auf, – hangzott fölöttem.
Sárral kevert vér száradt fülemen.
(Kiváltképpen az én múlt idejű szemlélete jelzi az elszakadást a kronológia szerint tagolt időtől, és egy olyan ott-létet kísérel meg megjeleníteni, amely számára az itt-lét a lezárult események közé utalandó).
Vajon Byron születésnapi verse, benne utalásokkal az életrajzra, még a jelentékeny átköltéseket is figyelembe véve, mennyiben járul hozzá egy teljesebb poétikai tudáshoz, vagy
csupán (?) háttér-információ? Elegendő-e, ha az Anno 1801 címen megjelentetett Schillerversről csak az évszámot ismerjük, s a Faludy-tolmácsolás a jelzett időszak történéseivel
nem vagy alig ismerős olvasót nem igazítja el, miről, konkrétan mely hatalmi konstellációkról, mily „világ”-történelmi eseményekről ír a költő, s a versben felbukkanó római történelmi utalás azonosítható helyzetre céloz-e, netán allegórikus jellegű, vagy pusztán
a hasonlat kedvéért kerül elő? S mi köze lehet Brennusnak a franciákhoz, a brit hajóhadnak
Amfitritéhez, antik és modern miképpen alkotnak egy szöveget?
Emígy a szaporítható kérdések, amelyek az életrajziság, a referencialitás tárgyában
szegülnek szembe egymással, de emígy az irodalom és a politika, a közéletiség és a költői
magánvalóság „vitája”, amennyiben valóban olyan (irodalmi) tényezőkről van szó, amelyek kizárják egymást. Olyanokról tehát, amelyek az irodalmiság minden problematikus
meghatározásakor (vagy az értelmezés gyakorlatában) egymást gyanúsan szemlélgető táborokra osztják az „értelmező közösség”-eket. Annál is inkább, mert az Európai költők
antológiája 1938-ban bizonyára rendelkezett azzal a többlet-funkcióval, amellyel 2003ban már jórészt nem szükséges rendelkeznie, igaz, ilyenkor gyorsan hozzáteendő, hogy
2003-ban már jóval több a történelmi és esztétikai tapasztalatunk, amely távlatot kölcsönözhet a „referenciák” és általában e versek értelmezéséhez. Kiváltképpen akkor, ha
a kötetegészben végrehajtandó változtatásokhoz maga Faludy György is késztetést érzett,
s az eredetileg Cs. Szabó László által megtervezett kötetet, előbb az első sajtó alá rendezéskor, majd, radikálisabban, e harmadik kiadás alkalmából módosította. A szerkesztő
Faludy nem adhatta ki „eredeti” formájában az antológiát, ugyanis nem muzeális könyv
megjelentetését igényelte tőle a 2003-as esztendő, nem irodalom- vagy gondolkodástör-

2004. május

111

téneti dokumentumot, hanem a változatlan címnek megfelelően olyan európai olvasókönyvet, amely a (történelmi) eseményekre és a személyes világtörténelemre adott költői
reflexiókat tartalmazza. Ezért mutatkozott megkerülhetetlennek azoknak a verseknek
a kötetbe illesztése, amelyek a vészkorszakra, az 1945 után szerveződött diktatúrákra emlékeztetnek, nem zárván ki annak lehetőségét sem, hogy ugyanazt több nézőpontból világítsák át az egymástól eltérő beszédmódot képviselő versek, de azt sem, hogy az eltérő „poétikák” összecsendítése révén ugyanarra máshonnan derüljön fény.
Az Európai költők antológiája olyan tematikus válogatás, olyan szuverén európai
(verses) irodalomtörténet, amelyet az európai irodalom- és politikatörténet „veszedelmes
viszony”-ainak egy jól megragadható pillanata hozott létre, és amely 2003 egészen másfajta körülményei között, némileg (de csak némileg) változtatott tartalommal ismét megjelent, arra biztatván az olvasót: töprengjen el, mindenképpen meg kellett-e jelennie,
mond-e még valamit az 1938-as pillanatot immár a történelmi emlékezetbe iktató olvasónak ez az akkor rendkívül időszerű könyv; miféle fogadtatásra számíthat mainapság
a régmúlt idők verses „krónikája”. S kielégítő-e úgy aposztrofálnunk ezt az alkotást, mint
„régmúlt idők verses króniká”-ját? Vajon nem az idők szorításában szűkült összébb (öszszeszűkült?) az értelmezési lehetőség? És éppen 2003 decemberében időszerű-e megkockáztatni egy egészen más megközelítési kísérletet, szembesítvén (nem pusztán a nap követelményeivel, jóllehet az Goethe szava, hanem) azzal a helyzettel, amely úgy gondolható
el, hogy az 1938-as kérdésfeltevések miként módosultak 2003-ra? Vajon minden tekintetben meghaladta-e a költő, a fordító, a szerkesztő, az irodalom, a „világ”, a befogadók köre
1938-at? Vagy (netán) Márai egyik beszélőjének higgyünk: „Igen, a szavak visszatérnek.
Minden visszatér, a dolgok és szavak körbemennek, érintkeznek és zárnak valamit.”
(A gyertyák csonkig égnek)
Induljunk messzebbről! Amikor az Európai költők antológiája az első ízben, a rend
kedvéért ismételve az évszámot, 1938-ban megjelent, az olvasó nem csupán a Német zsoldosdalban döbbenhetett rá az „új középkor” aktualitására, hanem az átköltött Byron versben is helyzetét idézték a verssorok:
Ébredj és térj magadhoz, béna lélek,
köszöntsd fel ezt az ifjú századot, –
lemossa a halál, mivel az élet
beszennyezett: bűnt és gyalázatot.
Ne keresd a múlt alkonyuló napját. –
ha letűnt ifjúságod, mi maradt?
Egy tűz világít néked: a Szabadság,
emeld reá a végső poharat.
(Amellett, hogy a Petőfi–Byron „kapcsolatot” írja újra Faludy György szabad idézete,
a romantizáló előadás lehetővé teszi, hogy a csupán távolabbról idecsengő Byron-sorokat
közvetlenebbül ráolvassuk a magyar szövegre. Annyi azért elmondható, hogy Byron szavával a Nemzeti dal is idegondolhatóvá válik.)

112

tiszatáj

Schiller Rousseau sírjára írt verse meg mintha a Thomas Mann üdvözlésének záró sorára reagálna, a száműzetésbe kényszerült német író megjelenítése és Schiller-Faludy
szava összecseng:
és Rousseaut megölték a keresztények,
mert keresztények közt embert keresett.
Az Európai költők antológiája olvasója részint a számára ismeretlent is közelíthette
a feltehetőleg ismerthez, joggal tételezvén, hogy a politikailag megosztott (Schiller említett
verse a bizonyság, már 1801-ben megosztott) Európájában mégsem szűnt meg egy közös,
egymásra figyelő beszéd lehetősége, a költői szavak oly közvetítők, amelyek a napi esetlegességeken túl is föllelik az egymáshoz vezető utat. Az Európai költők antológiája ennélfogva az, amit a puritánul megfogalmazott cím jelenthet, egy földrajzilag meghatározható
terület költői műveiből készült olyan válogatás, amely azt igyekszik sugallni, hogy az a sokat vitatott, sokféleképpen értett, mert sokféleképpen érthető európaiság a (politikai) látszat ellenére sem szűnt meg létezni, talán még hatni sem; a szerkesztő–fordító–költő nem
hiszi el a magát realitásként elfogadtatni kívánó jelenkornak, hogy időszerűtlenné vált.
Kosztolányi Dezső a magyar történelem egyik legválságosabb időszakában sikoltott segítségért Európa költőihez, s még Márai Halotti beszédében sem feledkezik meg arról, hogy
„Jenő nem adta vissza a Shelly-kötetet”. Thomas Hardy a népek összeomlásának idejére
utalja versét, Carducci meg egyazon gondolatkörbe fogja Alkáioszt, Voltaire-t és Kantot,
Anastasius Grün a táncoló kongresszus rendcsináló igyekezetét gúnyolja, miközben Munkács várának és Elba szirtjének rabjait idézi meg.
Mindezek alapján bővíthető volna a kötet címének értelmezése. Nem csupán egy kontinens szülötteinek verseit fogja össze, hanem ennek a kontinensnek megnevezésével egy,
az Európa megnevezéséhez kapcsolható/kapcsolódó műveltség/irodalom-elképzelés nem
múló időszerűsíthetőségét is tételezni engedi. Faludy György és társai ennek a könyvnek
megjelentetésével amellett tanúskodtak, hogy Európa nem avítt fogalom, amelyet a politika törlésjel alá helyezhet; hanem háttérbe szorítva, „képes” beszédre kényszerítve, mintegy „illegalitásban” létezik, s még Schiller borúlátása is az Európa-tudatot erősíti: „A szabadság ma álmaink lidérce, / s a halott szépség csak a versben él.” De ott él, túl-él, föltámadásában reménykedve. Az Európai költők antológiája a magyar irodalom, a magyar
szerzők tanúságtétele az európaiság ügyében. A kedvezőtlen külső körülmények sem gátolhatták meg az Európa-„diszkurzus” életben tarthatóságát. Az antológiában alakot kapó
Európa: ábránd a szabad emberek, szabad népek, szabad nemzetiségek közösségéről,
melynek lényegéhez tartozik a gondolat, a szólás, a gyülekezés, a sajtó… a „hallgatás” szabadsága; mindaz, amit a parlamenti demokrácia megvalósít(ott), hozzáadván amit az
úgynevezett „jóléti társadalmak” biztosíthatnak, lett légyen szó a „gazdasági csoda” Németországáról, a svájci vagy a svéd „modellről”, a nemzeti kisebbségek problematikáját
illetőleg a dél-tiroli és a finnországi „rendezés” tapasztalatairól. Az 1938-as antológia az
emberi-polgári szabadságjogok ellen támadó hatalmakat és hatalmasságokat állította
pellengére, és bár 2003-ra Európában a különféle diktatúrák rémálomként, riasztó emlékként idéződnek föl, arról még nemigen számolhatnánk be, hogy össztársadalmi igénnyé
nemesedett volna a demokrácia „akarása”, ideértve olyan kérdések megvitatását, mint
a globális problémává lett környezetszennyezés/védelem, a személyiségi jogok elismerésén

2004. május

113

túl a nemzeti kisebbségi személyiségek kollektív jogai, a régiók egyenjogúsága és azonos
„kezelése”, a hegemoniális törekvések föladása.
Mégsem csupán ebben jelölhetjük meg az Európai költők antológiája 2003-as időszerűségét. Rövidre zárva, az Európa-gondolat folyamatossága lehetne az egyik érv amellett,
hogy a „nyugati kánon” számos szerzője mellett az onnan ideig-óráig kimaradt költők
hangja is fölcsendül egy összehangzó kórusban. Más oldalról szemlélve: ennek az európai
kórusnak, annak tudniillik, hogy létrejött, nem csökkent a jelentősége, igazolja ennek
tartós szükségességét, azt ugyanis, amit a sokféleség egységének szoktak mainapság nevezni. Olyan „európai avagy világirodalom”-fogalom él ebben a vállalkozásban, amely egyrészt visszautal Goethének az 1820-as esztendőkben megformálódott kezdeményeire (az
Európa-centrizmus vádja igaztalan, hiszen Goethe érdeklődése például a perzsa, az indiai
és a kínai kultúra iránt éppen úgy ellene vethető, mint Faludy György adaptálói-közvetítői
munkássága), másfelől Goethe a világirodalmat nem egymástól függetlenül alakulgató,
egymással legföljebb párhuzamos alakulástörténetben, hanem irodalomközi folyamatban,
irodalom- és szövegköziségben, a kölcsönös fordításirodalomban képzeli, véli megragadhatónak. Az egyéni/egyedi és az általános nem hierarchikus viszonyban áll egymással, hanem dialogikusban. Mások interkulturalitásról szólnak, ám ennek elfogadtatásához az volt
szükséges, hogy belássuk, saját teóriánk sem nem objektív, sem nem értékmentes, a szónak Max Weber-i értelmében, hanem mind kulturálisan, mind ideológiailag meg van határozva, miáltal az ideológiai meghatározottság mindig kultúraspecifikus, hiszen az egyes
nemzeti kultúrákban különféle ideológiai nyelvek uralkodnak (és itt Peter V. Zima gondolatmenetét követtem). A tudományköziség és a kultúraköziség szorosan összefügg egymással, mindkettő az összehasonlító (komparatív) tudományfelfogásokra alapozhat, és
kiváltképpen 2003-ban és feltehetőleg a közelebbi/távolabbi jövőben a kutatás nemcsak
a hasonlóságok és különbözőségek „egységére” irányul, hanem azon a tézisen is el-eltöpreng, miszerint a kultúra- és a tudományközi szinten feltáruló hasonlóságokat és különbözőségeket a maguk kölcsönös kapcsolataiban lehet vagy érdemes elemezni. Innen indulva tágabb összefüggésbe helyezhető az Európai költők antológiája: és bár irodalom és
politika, irodalmi együttes/régió és ideológia, irodalomtörténet és történettudomány
egymásra vonatkoztathatósága, szembesítése, a nyelvek konfrontációja sok tanulsággal
járhat, elsőnek talán célszerűbbnek mutatkozhat más, hasonló vagy eltérő antológiákkal
való összevetés; így minden bizonnyal mélyen elgondolkodtató volna Emil Boleslav Lukáč
Sötét vizeknek partján kötetének bemutatása, a szlovák költő a második világháború bonyolultabbá lett szlovák-magyar kontaktusai ellenében szervezte könyvvé a maga és társai
magyarirodalom-látomását, az „európaisághoz” egy közös irodalmi vállalkozást gondolva.
Az Európai költők antológiája által fölvethető irodalmi problémák (amelyek följebb kérdések formájában jelezték az egykori és mai kritikai, „világnézeti” megosztottságokat)
2003-ban más alakzatban igénylik az álláspontoknak nem feltétlenül egymáshoz közelítését, hanem kölcsönös elismerését. Így az életrajziság és referencialitás nem bizonyosan
űzendő ki az irodalomértelmezés területéről, de az sem bizonyos, hogy onnan csalhatatlan
és perdöntő adalékokat kaphatunk irodalmi művek elemzéséhez. Az önéletrajzokra vonatkozó, egyre élénkebb kutatói aktivitás jelzi, hogy a fikcionalitás versus referencialitás kérdésében aligha értelmes végletes és kizáró nézetekkel vizsgálódni, és az egyoldalúan értett
„szerző halála” tézist és „szempontot” ideje volna célszerűbb elgondolásokkal helyettesí-

114

tiszatáj

teni. Annál is inkább, mert a könyvek borítóján, címlapján ott a szerzői vagy a szerkesztői
név, majd s könyv lapjain ott a szöveg, s a két „tényező” eggyé/egybe/összeolvasása vagy
szétolvasása megteremtheti azt a szerzőt, aki nem feltétlenül, nem mindig utal vissza az
ún. empirikus szerzőre; gyakrabban történik meg, hogy az olvasás során rajzolódik ki az
olvasó előtt (aki többnyire valamilyen ismerettel érkezik meg az olvasáshoz, a könyvhöz)
egy szerző-alak, aki annyira az ő teremtménye, miként a szöveg benne kialakuló „jelentése”. Az Európai költők antológiája 2003-as címlapján található a fordító/újra-kiadó
neve, Faludy Györgyé, és ez a név a könyvet megvásárlók/átlapozók többségében korábbi
olvasmányélményeket, műveket, szerzői magatartást hív elő. Minthogy ebben a kötetben
az egyes költők neve alatt csupán a születés és a halálozási évszám szerepel, a magyarázó
jegyzetanyag minimális, így az olvasó az egyes versekre van utalva, nincs más fogózója,
mint a költőkre (és talán a versben megjelenő „történelemre”) vonatkozó ismerete. Nyilván a magyar irodalmi ismeretek rétegzettebbek, a külföldi költők esetleg csak nevükkel
jelentenek valamit, és a könnyen hozzáférhető kézikönyvekből, például Szerb Antal világirodalom-történetéből megint csak nem bizonyosan az a kép alakul ki a költőkről, a versekről, amely képek az antológia olvasása során az egyes olvasókban keletkeznek. Példának teszem hozzá, hogy a közölt Petőfi-versek nem az elfogadott kronológia, hanem a kötet szükségletei(?) szerint sorolódnak egymásután, más Petőfi-„életrajzot” adva, mint ami
az iskolai tanulmányokból lenne ideérthető. Ronsard, Musset vagy Keats szintén másképpen jelenik meg Szerb Antalnál, mint ebben a kötetben.
Mindehhez annyit kiegészítésül, hogy 2003-ban másképpen hatnak e szövegek, mint
1938-ban, ugyanakkor a folyamatosság sem mellőzhető, hiszen ez az irodalmi Európa
2003-ban nem vált kevésbé időszerűvé, mint 1938-ban volt, talán azzal a különbséggel,
hogy manapság mintha nyitottabb lenne az úgynevezett „nagy” nyelvek irodalma a „kisebb” irodalomnak befogadása tekintetében; és főleg 2003 Európája legalább kinyilvánítani érzi szükségesnek, hogy Európa teljesítménye, hozadéka közös vállalkozás eredménye, a „nyugati kánon” igen alapos felülvizsgálatra szorul, már csak azért is, mert általában fontos (lenne) a kánonok folyamatos felülvizsgálata. Az Európai költők antológiája
aligha a kánonképzés szándékával készült, sem magyar, sem külföldi irodalmi válogatása
(1938-ban) nem nélkülözte az önkorlátozó aktust: azok a művek kerültek az antológiába,
amelyek tematikailag egy kötetbe voltak szerkeszthetők. Ugyanakkor mégis „kanonizált”,
hiszen a meghirdetett tematika szempontjából a közölt verseket vélte a leginkább lényegesnek (tehát Mindszenty Gedeon Visioját és nem A wales-i bárdok-at). A 2003-as kiadás
átírta a kánont, nemcsak Ady- és József Attila-versek fölcserélésével, hanem a már említett kiegészítésekkel, az 1938-at követő események költői-verses reakciójával. Így a kötet
értékszerkezete módosult, szemlélete rétegződött és differenciálódott, Európa-víziója és
„anti-vízió”-ja változott. Azon túl, hogy az olvasói tapasztalat is módosult, az 1938-as beleíródott a 2003-asba. Ez újra a fikcionalitás versus referencialitás vitájához illeszt kérdőjelet: a különféle tapasztalatok miféle más olvasási lehetőséggel kecsegtetnek, az új antológiában átértékelődik-e a szerzői, olvasói, elbeszélői, beszélői „státus”?
Mindehhez egyetlen példa bemutatása (amely nem válasz a kérdésekre) újabb adalékul szolgálhat. Az Európai költők antológiájának magyar anyaga Petri György többször
hivatkozott-elemzett versével zárul (Hogy elérjek a napsütötte sávig). A vers utolsó sorának időjelzése („nyári hajnal, kilencszázhatvanegy”), a helyszínek megnevezése (Hév-

2004. május

115

végállomás, Margit-híd, Boráros-tér) még az emlékezés némileg elbizonytalanító „logikája” ellenére (a budapesti olvasók számára) eligazító jellegű, nem is szólva az olyan
mondatról, mint „Ismertem a Rákóczi téri kurzust”. A történések viszonylag könnyedén
elbeszélhetők, a mélyből a magasba, a sötétből a fénybe vezet az út, az elbeszélő és a női
szereplő „kalandja” mégsem végződik megnyugtatóan, „egyértelmű” feloldódás, „katarzis”
nem következik/következhet be, a magasba, a fénybe érés nem szünteti meg a „nevelődési
regény” buktatóit, az új történet kezdete sem kecsegtethet „üdvtörténettel”. A „napsütötte
sáv” ugyan talán a világ, az, ami látható (szemben a nem láthatóval, a pincehelyiséggel az
alsó világgal), de a világgal azonosított tisztasághoz (köztük a világít teremthet kapcsolatot) csak „csorba lépcsők”-ön át lehet eljutni. Ám a befejezés legalábbis ambivalens:
komoran feloldoz, közömbösen fenyeget,
émelygés lépcsei, fogyni nem akaró mínusz-emeletek,
nyári hajnal, kilencszázhatvanegy.
A „kaland” lezárul, emléke nem csitul, a „világ” nem lett átláthatóbb, kiismerhetőbb,
a vers beszélőjének kezdeti reményét (az idézetet megelőző négy verssor!) nem igazolja
vissza, hogy a megnyilatkozás és annak módja között ellentét feszül: a feloldoz üdvtörténeti lehetőségét a komoran részben visszavonja, míg a fenyeget „vészjóslását” a közömbösen némileg semlegesíti. A Petri-költészet megjelenésekor egy új költői beszédet jelentett
be, a „költőiség”-nek, a „líraiság”-nak átértékelődését sürgette. Azon azonban valószínűleg
érdemes elgondolkodni: hogyan és miért került be Faludy György antológiájába? (Hogy
a Nagy Imréről szóló vers miért kapott helyet, azt aligha szükséges bővebben magyarázni.)
Minthogy a költők születési év szerint következnek egymásután, így a Petri-versek helye
eleve biztosítva van. Ám Petri „politikai” lírájából akár más darabot választhatott volna
a szerkesztő, olyat, amely jobban illeszkedett volna a tematikához. Igaz, versünk utal, még
ha többszörös áttétellel, olyan „értékekre”, mint a másik becsülése, az emberi méltóság
őrzése nyomorúságos körülmények között, vágy a tisztaság után, és ezek, ha úgy tetszik,
„európai” értékek (is), ennek ellenére meglepő lehet, hogy egy nagyívű magyar irodalmiverses sorozat ekképpen cseng ki. Ugyancsak óvatosan célozhatnánk arra a változó költőattitűdre, a „lírai én”(?) módosuló önreflexiójára, egy prózainak tartott előadásmód verssé
tördelésére (a kifejezésnek több jelentésében), amely elmondható volna a Petri-versről.
Innen továbblépve, de talán még a túl-interpretáláson innen maradva volna állítható,
hogy ez a kíméletlen emlékező magatartás, e mentségeket nem kereső önszemlélet éppen
ellentettje a korszak hivatalos tudatában kifejeződő nézetrendszernek, ilyen módon az efféle versalkotás nem egyszerűen szemben-áll a kor elfogadott és tűrt „esztétikájával” és
„retorikájával”, hanem tudatosan vállalja a „tiltott” irodalommal azonosulást, maga lesz
ennek az irodalomalattiságba utalt beszédnek reprezentánsa. A bevált módszerekkel megelégedni nem képes, az alulretorizáltságból és -poétizáltságból retorikát és poétikát fakasztó „líra” egyben (mondjuk így) annak az európainak „költészete”, aki hiába tanulta évszázadok művészetét, bölcseletét, onnan nem az önfeladó követés, hanem a szüntelen újraírás öntudatát merítette. A „fausti” ember, aki mindig törekedve fáradoz, hogy önmagához, ahhoz, ami önmagában valóban méltó, eljusson a napsütötte sávig, igyekszik föllépni
a csorba lépcsőkön, másként szólva: az embert megillető létig. Nem a könnyekre fakadó
humanitás rejtezik Petri versbeszédében, ellenben a kegyetlenebb-józanabb tudás, amely

116

tiszatáj

Kosztolányi felszólító módjában ekképpen hangzik: Szemedben éles fény legyen a részvét.
Amely részvételt is jelenthet.
Az Európai költők antológiája Petri és Celan költeményeivel kilép a szűkebbre szabott
történeti időből, és anélkül, hogy a mitológiai időszámításra térne át, a térré váló időbe
vetett létező sorsát kísérli meg körülírni. Ez viszont nemcsak lehetővé teszi az említett
versek és rajtuk keresztül az egész kötet 2003-as, illetőleg 2003-má olvasását, hanem
szinte előfeltétele annak. Ilyeténképpen azonban 2004 májusától (de addig is) európai
„segédanyag”-ként funkcionálhat, olyan könyvként, amely európai magatartáslehetőségeket ír le – versben. És most vissza Márai Sándor 1948-as naplójához. Az emigráció első
hónapjaiban izgatottan figyeli a rádiót, lapozza az újságokat, mi történik a kettéosztott
Európában:
„A rádió a brüsszeli egyezmény aláírásáról közvetít helyszíni hangjátékot. Bevin,
Spaak, Bidault hangját hallani. Lehet, hogy ez a szerződés az igazi értelme mindennek,
ami az én életemben történt. Az Egységes Európa a mai napon körvonalaiban kezd derengeni; de én már nem élem meg, de nem lehetetlen, hogy egy napon valóság lesz belőle. És
akkor sok minden valóság lesz, amiért érdemes volt elviselni a keserves tanulságokat és
szenvedéseket: nagy egység, társadalmi, gazdasági és szellemi egység, a tehetséges európai
erők összjátéka a nagy egység lehetőségein belül. Szellemi egysége utoljára a humanisták
és a latin nyelv korában volt Európának: az izgatott nemzeti rögeszmék fölött talán kivirul
az új egységen belül valamilyen reneszánsz…”
A keserves tanulságok és szenvedések Faludy antológiájában köszönnek ránk, Márai
reménykedése 2003-é is, noha a mai fogalmazás feltehetőleg visszafogottabb lenne.
A nemzeti rögeszmék itt-ott felhangzanak, a demagógok negatív Európa-képét azonban
viszonylag kevesen tudják a magukénak. A gyors átalakulás természetesen illúzió, a fokozatos építkezés, a szerves növekedés oly lehetőség, amellyel élni illenék. A napsütötte sávig – versből tudható! – csorba lépcsőkön kell fölfelé kapaszkodnunk. E sávban sem az
időtlen idill vár, miként Goethe-Faust utópiájában sem: Nur der verdient sich Freiheit wie
das Leben/ Der täglich sie erobern muß. (Csak az érdemli meg a szabadságot és az életet,
akinek naponta kell meghódítania.)
Szeged, 2003. december végén.

FÜGGELÉK
Éppen dolgozatom leadására készültem, mikor könyvcsomagot hozott a posta kissé megkésett
karácsonyi ajándékként. Zoran Konstantinović és Fridrun Rinner Eine Literaturgeschichte Mitteleuropas, azaz Egy közép-európai irodalomtörténet című, 510 lapos kötetét rejtette a csomagolás.
A tartalomjegyzék alapos és a kötet futólagos átnézése (a Szeged–Budapest közti két és fél órás időben)
arról győzött meg, hogy nem a szerénykedő cím (a határozatlan névelő egy irodalomtörténeti lehetőségről árulkodik csupán), hanem a bevezetőben és más fejezetekben hangsúlyozott szemlélet a lényeges: Közép-Európa irodalomtörténete az európaiság, az Európa-gondolat, az Európa-tudat kivételesen fontos tényezője, „Európával” mintegy rész–egész viszonyban írható le; a május elsejei esemény
„jogilag” rögzíti azt, ami „szellemileg” sosem volt kétséges.

Diákmelléklet sorozatunk jubilál: májusi számunkban immár a századik füzetet veheti kezébe az olvasó. Csak emlékeztetőül: a sorozat 1992 októberében
indult Levendel Júlia József Attila-írásával. 1997-ben Orpheus panasza. Pályaképek Balassitól Nagy Lászlóig címmel a Helikon Kiadóval közösen adtunk ki
egy kötetet az itt megjelent munkákból. Az elmúlt hét évben közölt mellékletekből terveink szerint újabb kötetet jelentetünk meg.
*
Áprilisi számunkban Regény és történelem címmel – Gyáni Gábor és Kibédi
Varga Áron írásával – sorozatot indítottunk, mely júniusban további hat tanulmány illetve esszé közlésével folytatódik. A történelmi narratíva új aspektusainak
megközelítése a célunk. A vizsgálódás tárgya elsősorban a ma irodalma, a történelmi regény korábbi metamorfózisai azonban nem zárhatók ki. A sorozatban
elméleti munkától műhelynaplóig és műelemzésig sokféle műfajnak kívánunk teret adni.
*
A Tiszatáj Könyvekben megjelent Kosztolányi Dezső Az aranysárkány című
regényének eddig ismeretlen változata. Az ifjúsági kiadás kívánalmainak megfelelő átdolgozást maga az író végezte el, ez a szöveg jelent meg 1932-ben. Aztán
több mint hét évtizedig sem az irodalomtörténet, sem az olvasóközönség nem
tudott róla.
Júniusi számunk tartalmából
TOLNAI OTTÓ, DOBAI PÉTER, KIRÁLY LEVENTE, VILLÁNYI LÁSZLÓ versei
CSIKI LÁSZLÓ, NAGY KOPPÁNY ZSOLT, PODMANICZKY SZILÁRD prózája
DOMOKOS MÁTYÁS esszéje Fodor Andrásról
Regény és történelem
(Bényei Péter, Kisantal Tamás, Németh Zoltán,
Olasz Sándor, Sándor Iván, Tandori Dezső írása)
„A Tisza-parton mit keresek?”
(Hollósi Zsolt beszélgetése Koczor György építésszel)

Ára: 350 Ft
Előfizetőknek: 300 Ft

Az OTP Bank Rt. keret-megállapodás aláírásával
csatlakozott ahhoz a programhoz melyet a Magyar
Fejlesztési Bank Részvénytársaság hirdetett meg
a legalább 1 éves múlttal rendelkező, eredményesen gazdálkodó mikro-, kis- és középvállalkozások,
egyéni vállalkozók részére, amelyek humán-egészségügyi szolgáltatást nyújtanak. Ez az Egészségügyi Fejlesztési és Beruházási Hitelprogram kedvezményes kamatozású - refinanszírozott hitelt nyújtó konstrukció. A program keretében
egészségügyi ellátást szolgáló fejlesztések és beruházások finanszírozása, új és használt gépek,
eszközök vásárlása, ingatlanfelújítás, -korszerűsítés,
-vásárlás, -építés, -bővítés finanszírozható. A hitel
összege minimálisan 5 000 000,- Ft, maximális nagysága nincs meghatározva. A hitel ÁFA finanszírozásra Is fordítható, amennyiben a hitelfelvevő ÁFA
visszaigénylésre nem jogosult.
A hitelfelvevő által fizetendő kamat mértéke 3 hónapos EURIBOR + legfeljebb évi 4% a kezelési költséggel együtt, ezen túlmenően az OTP Bank Rt. hitelbírálati díjat számít fel.
A hitel futamideje legalább 4 év, legfeljebb 15 év,
2 év türelmi idővel.
A hitelezéssel kapcsolatos bővebb felvilágosítást az
OTP Bank Rt. Szegedi Igazgatóságának Kisvállalati
Osztályán kérhet.
Cím: Szeged, Takaréktár u. 7.
Telefon : 62/564-600, 62/564-660

9» 7 7 0 l 3 3 " 1 I 6 0 0 8

0 0 4 0 5

